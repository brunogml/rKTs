<?xml version="1.0" encoding="UTF-8"?>
<text>
<item><p>1b.1</p><section></section><text>@##/ /shes rab kyi pha rol tu phyin pa stong phrag nyi shu lnga pa/ bam po lnga bcu gcig pa/ rab 'byor de ji snyam du sems/ byang chub sems dpa' sems dpa' chen po gang shes rab kyi pha rol tu</text></item>
<item><p>1b.2</p><section></section><text>phyin pa dang bral bas gang gA'i klung gi bye ma snyed kyi bskal par 'dug cing rgyun du zhugs pa la yon phul/ lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / </text></item>
<item><p>1b.3</p><section></section><text>de bzhin gshegs pa dgra bcom pa yang dag par rdzogs pa'i sangs rgyas rnams la yon phul na/ rab 'byor de ji snyam du sems/ ci byang chub sems dpa' sems dpa' chen po de</text></item>
<item><p>1b.4</p><section></section><text>de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /zhes bya ba ni mi mthun pa'i phyogs chen po'i 'bring yin no// // </text></item>
<item><p>1b.5</p><section></section><text>bcom ldan 'das kyis bka' stsal pa/ rab 'byor de bas kyang rigs kyi bu'am/ rigs kyi bu mo gang shes rab kyi pha rol tu phyin pa zab mo ji skad du bstan pa 'di la brtson par byed na de'i bsod</text></item>
<item><p>2a.1</p><section></section><text>nams mang du 'phel lo/ /de ci'i phyir zhe na/ shes rab kyi pha rol tu phyin pa 'di la spyod pa'i byang chub sems dpa' sems dpa' chen po ni nyan thos dang / rang sangs rgyas kyi sa las 'das nas</text></item>
<item><p>2a.2</p><section></section><text>byang chub sems dpa' skyon med par 'jug cing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /zhes bya ba ni gnyen po'i phyogs chung ngu'i 'bring yin no// //</text></item>
<item><p>2a.3</p><section></section><text>rab 'byor de ji snyam du sems/ byang chub sems dpa' sems dpa' chen po shes rab kyi pha rol tu phyin pa dang bral ba gang zhig bskal pa gang gA'i klung gi bye ma snyed du 'dug cing sbyin pa byin/ tshul khrims bsrungs/ </text></item>
<item><p>2a.4</p><section></section><text>bzod pa bsgrubs/ brtson 'grus brtsams/ bsam gtan la mnyam par gzhag /shes rab bsgoms na de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar</text></item>
<item><p>2a.5</p><section></section><text>gshegs pa mang ngo / /zhes bya ba ni mi mthun pa'i phyogs chen po'i chung ngu yin no// //bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis ji ltar bstan</text></item>
<item><p>2b.1</p><section></section><text>pa'i shes rab kyi pha rol tu phyin pa zab mo 'di la gnas te/ nyi ma 'ga' zhig sbyin pa byin pa dang / tshul khrims bsrungs pa dang / bzod pa bsgrubs pa dang / brtson 'grus brtsams pa dang / bsam gtan la mnyam par gzhag pa dang / shes rab bsgoms</text></item>
<item><p>2b.2</p><section></section><text>pa de'i bsod nams ches mang du 'phel lo/ /de ci'i phyir zhe na/ rab 'byor 'di ni byang chub sems dpa' sems dpa' chen po rnams kyi ma ste/ 'di lta ste/ shes rab kyi pha rol tu phyin pa'o/ /'di ni byang chub sems dpa' sems dpa' chen po rnams kyi skyed byed de/ </text></item>
<item><p>2b.3</p><section></section><text>'di lta ste/ shes rab kyi pha rol tu phyin pa'o/ /shes rab kyi pha rol tu phyin pa 'di la gnas nas byang chub sems dpa' sems dpa' chen po rnams chos thams cad yongs su rdzogs par byed de/ bla na med pa yang dag par rdzogs pa'i byang chub tu mngon par rdzogs par</text></item>
<item><p>2b.4</p><section></section><text>'tshang rgya'o/ /zhes bya ba ni gnyen po'i phyogs chung ngu'i chen po yin no// //rab 'byor de ji snyam du sems/ byang chub sems dpa' sems dpa' chen po shes rab kyi pha rol tu phyin pa dang bral ba gang zhig gis bskal pa gang gA'i klung gi bye ma snyed du gnas te chos kyi sbyin</text></item>
<item><p>2b.5</p><section></section><text>pa byin na rigs kyi bu'am rigs kyi bu mo de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /zhes bya ba ni mi mthun pa'i phyogs 'bring gi chen po yin no// //bcom ldan 'das kyis bka' stsal</text></item>
<item><p>2b.6</p><section></section><text>pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol tu phyin pa 'di las ji skad bstan pa bzhin du gnas te nyi ma 'ga' zhig chos kyi sbyin pa byin na/ de de'i rgyus bsod nams mang du 'phel lo/ /de ci'i phyir zhe na/ rab 'byor de ni 'di ltar</text></item>
<item><p>2b.7</p><section></section><text>byang chub sems dpa' sems dpa' chen po gang shes rab kyi pha rol tu phyin pa dang ma bral ba ni rnam pa thams cad mkhyen pa nyid dang ma bral ba'o/ /rab 'byor byang chub sems dpa' sems dpa' chen po gang shes rab kyi pha rol tu phyin pa dang ma bral ba de ni rnam pa thams cad</text></item>
<item><p>3a.1</p><section></section><text>mkhyen pa nyid dang ma bral ba ste/ rab 'byor de bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas shes rab kyi pha rol tu phyin pa dang ma bral bar bya'o/ /</text></item>
<item><p>3a.2</p><section></section><text>zhes bya ba ni gnyen po'i phyogs 'bring gi chung ngu yin no// //rab 'byor de ji snyam du sems/ shes rab kyi pha rol tu phyin pa dang bral ba'i byang chub sems dpa' sems dpa' chen po gang zhig gis bskal pa gang gA'i klung gi bye ma snyed du gnas te/ dran pa nye bar</text></item>
<item><p>3a.3</p><section></section><text>gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / bsam gtan</text></item>
<item><p>3a.4</p><section></section><text>bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa'i ting nge 'dzin dang / </text></item>
<item><p>3a.5</p><section></section><text>sangs rgyas kyi chos ma 'dres pa'i bar la brtson par byas na/ rab 'byor de ji snyam du sems/ rigs kyi bu'am rigs kyi bu mo de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /zhes bya ba</text></item>
<item><p>3a.6</p><section></section><text>ni mi mthun pa'i phyogs 'bring gi 'bring yin no// //bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis ji ltar bstan pa'i shes rab kyi pha rol tu phyin pa zab mo 'di la gnas te nyi ma 'ga' zhig dran pa nye bar gzhag</text></item>
<item><p>3a.7</p><section></section><text>pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa bzhi dang / bsam gtan bzhi</text></item>
<item><p>3b.1</p><section></section><text>dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa'i ting nge 'dzin dang / sangs</text></item>
<item><p>3b.2</p><section></section><text>rgyas kyi chos ma 'dres pa'i bar la brtson par byas na de'i bsod nams ches mang du 'phel lo/ /de ci'i phyir zhe na/ byang chub sems dpa' sems dpa' chen po shes rab kyi pha rol tu phyin pa dang ma bral ba gang yin pa rnam pa thams cad mkhyen pa nyid las phyir ldog pa</text></item>
<item><p>3b.3</p><section></section><text>de ni gnas med skabs med de/ de ni gnas ma yin no/ /rab 'byor 'di ni gnas yin te/ byang chub sems dpa' sems dpa' chen po shes rab kyi pha rol tu phyin pa dang bral ba gang yin pa rnam pa thams cad mkhyen pa nyid las phyir ldog pa'i gnas skabs yod de/ de</text></item>
<item><p>3b.4</p><section></section><text>ni gnas yin no/ /rab 'byor de lta bas na byang chub sems dpa' sems dpa' chen pos shes rab kyi pha rol tu phyin pa dang ma bral bar bya'o zhes bya ba ni gnyen po'i phyogs 'bring gi 'bring yin no// //rab 'byor de ji snyam du sems byang chub sems dpa' sems dpa' chen</text></item>
<item><p>3b.5</p><section></section><text>po shes rab kyi pha rol tu phyin pa dang bral ba gang zhig gis bskal pa gang gA'i klung gi bya ma snyed du gnas te/ zang zing gi sbyin pa de dang / chos kyi sbyin pa de dang / nang du yang dag par 'jog pa dang ldan pa'i yid la byed pa de dag bla na med pa yang dag par rdzogs pa'i byang chub tu</text></item>
<item><p>3b.6</p><section></section><text>yongs su bsngos na/ ci rigs kyi bu'am rigs kyi bu mo gang de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /zhes bya ba ni mi mthun pa'i phyogs 'bring gi chung ngu yin no// //bcom ldan 'das</text></item>
<item><p>3b.7</p><section></section><text>kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol tu phyin pa zab mo 'di las ji skad bstan pa bzhin du gnas te/ nyi ma 'ga' zang zing gi sbyin pa de dang chos kyi sbyin pa de dang nang du yang dag par 'jog pa dang ldan pa'i</text></item>
<item><p>4a.1</p><section></section><text>yid la byed pa de dag bla na med pa yang dag par rdzogs pa'i byang chub tu yongs su bsngos na/ rigs kyi bu'am rigs kyi bu mo de'i bsod nams ches mang du 'phel lo/ /de ci'i phyir zhe na/ rab 'byor 'di ni bsngo ba mchog yin te/ 'di</text></item>
<item><p>4a.2</p><section></section><text>lta ste/ shes rab kyi pha rol tu phyin pa'i yongs su bsngo ba'o/ /gang shes rab kyi pha rol tu phyin pa dang bral bar yongs su bsngo ba de ni yongs su bsngo ba ma yin no/ /rab 'byor de lta bas na byang chub sems dpa' sems dpa' chen po bla na med pa yang dag par rdzogs pa'i</text></item>
<item><p>4a.3</p><section></section><text>byang chub tu mngon par rdzogs par 'tshang rgya bar 'dod pas shes rab kyi pha rol tu phyin pa'i yongs su bsngo ba la mkhas par bya'o zhes bya ba ni gnyen po'i phyogs 'bring gi chen po yin no// //rab 'byor de ji snyam du sems/ rigs kyi bu'am rigs kyi bu mo shes rab kyi pha rol tu</text></item>
<item><p>4a.4</p><section></section><text>phyin pa dang bral ba gang la las bskal pa gang gA'i klung gi bye ma snyed du gnas te/ 'das pa dang / ma byon pa dang / da ltar byung ba'i sangs rgyas bcom ldan 'das/ nyan thos kyi dge 'dun dang byang chub sems dpa'i dge 'dun dang bcas pa rnams kyi dge ba'i rtsa ba gang ji snyed</text></item>
<item><p>4a.5</p><section></section><text>pa de dag thams cad la rjes su yi rang nas bla na med pa yang dag par rdzogs pa'i byang chub tu yongs su bsngos na/ ci rigs kyi bu'am rigs kyi bu mo de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo</text></item>
<item><p>4a.6</p><section></section><text>zhes bya ba ni mi mthun pa'i phyogs chung ngu'i chen po yin no// //bcom ldan 'das kyis bka' stsal pa/ rab 'byor de bas kyang rigs kyi bu'am rigs kyi bu mo gang gis shes rab kyi pha rol tu phyin pa zab mo ji skad du bstan pa 'di la gnas te/ nyi ma 'ga'i dge ba'i rtsa ba</text></item>
<item><p>4a.7</p><section></section><text>de bla na med pa yang dag par rdzogs pa'i byang chub tu yongs su bsngos na rigs kyi bu'am rigs kyi bu mo de'i bsod nams ches mang du 'phel lo/ /de ci'i phyir zhe na/ rab 'byor bsngo ba 'di ni mchog yin te/ 'di lta ste/ shes rab kyi pha rol tu phyin pa'i bsngo ba'o/ /</text></item>
<item><p>4b.1</p><section></section><text>rab 'byor de lta bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas shes rab kyi pha rol tu phyin pa'i yongs su bsngo ba la mkhas par bya'o zhes bya ba ni gnyen po'i phyogs chen po'i chung</text></item>
<item><p>4b.2</p><section></section><text>ngu yin no// //gsol pa/ bcom ldan 'das mngon par 'dus bgyis pa thams cad ni yongs su brtags pa'o zhes bcom ldan 'das kyis bka' stsal na/ de ji ltar rigs kyi bu'am rigs kyi bu mo de'i bsod nams ches mang du 'phel bar 'gyur lags/ bcom</text></item>
<item><p>4b.3</p><section></section><text>ldan 'das mngon par 'dus bgyis pas ni yang dag pa'i lta ba bskyed pa'am skyon ma mchis par 'jug par yang mi nus so/ /rgyun du zhugs pa'i 'bras bu thob pa'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid thob</text></item>
<item><p>4b.4</p><section></section><text>pa'am/ bla na med pa yang dag par rdzogs pa'i byang chub tu mngon par rdzogs par 'tshang rgya ba'i bar du yang mi nus so zhes bya ba ni mi mthun pa'i phyogs chung ngu'i 'bring yin no// //bcom ldan 'das kyis bka' stsal pa/ rab 'byor de de bzhin no/ /de de bzhin</text></item>
<item><p>4b.5</p><section></section><text>te/ mngon par 'du byed pas ni yang dag pa'i lta ba bskyed pa'am skyon med par 'jug pa'am/ rgyun du zhugs pa'i 'bras bu thob pa'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid thob pa'am/ bla na med pa</text></item>
<item><p>4b.6</p><section></section><text>yang dag par rdzogs pa'i byang chub tu mngon par rdzogs par 'tshang rgya bar yang mi nus te/ rab 'byor 'on kyang byang chub sems dpa' sems dpa' chen po shes rab kyi pha rol tu phyin pa la spyod pa'i mngon par 'du bya ba de yang de ltar stong pa nyid du snang ngo / /gsog</text></item>
<item><p>4b.7</p><section></section><text>nyid du snang ngo / /gsob nyid du snang ngo / /snying po med pa nyid du snang ngo / /de ci'i phyir zhe na/ rab 'byor 'di ltar byang chub sems dpa' sems dpa' chen po ni nang stong pa nyid la shin tu bslabs pa'o/ /dngos po med pa'i ngo bo nyid stong pa nyid kyi bar la shin tu</text></item>
<item><p>5a.1</p><section></section><text>bslabs pa'o zhes bya ba ni gnyen po'i phyogs chen po'i 'bring yin no// //rab 'byor byang chub sems dpa' sems dpa' chen po de ni stong pa nyid de dag la gnas shing ji lta ji ltar mngon par 'du byed pa de dag la rab tu rtogs pa de lta de ltar byang</text></item>
<item><p>5a.2</p><section></section><text>chub sems dpa' sems dpa' chen po shes rab kyi pha rol tu phyin pa dang ma bral bar 'gyur te/ ji lta ji ltar byang chub sems dpa' sems dpa' chen po shes rab kyi pha rol tu phyin pa dang ma bral ba de lta de ltar grangs med gzhal du med tshad med pa'i bsod nams 'phel bar</text></item>
<item><p>5a.3</p><section></section><text>'gyur ro zhes bya ba ni don gyi shugs kyis 'phangs pa'i mi mthun pa'i phyogs chung ngu'i chung ngu gnyen po'i phyogs chen po'i chen po yin te/ 'di ni bsgom pa'i lam la gnas pa'i phyir mi ldog pa'i rtags bstan pa yin no/ /gsol pa/ bcom ldan 'das grangs ma mchis</text></item>
<item><p>5a.4</p><section></section><text>pa dang / gzhal du ma mchis pa dang / tshad du ma mchis pa la bye brag ni ci mchis/ tha dad du bgyi ba ni gang zhig lags/ bcom ldan 'das kyis bka' stsal pa/ rab 'byor grangs med pa zhes bya ba ni gang 'dus byas kyi khams sam 'dus ma byas kyi khams su bgrang bar nye</text></item>
<item><p>5a.5</p><section></section><text>bar mi 'gro'o / /rab 'byor gzhal du med pa zhes bya ba ni 'das pa dang ma 'ong pa dang da ltar byung ba'i chos rnams la tshad mi dmigs pa'o/ /rab 'byor tshad med pa zhes bya ba ni gang zhig bya ba ni gang zhig rnam pa gzhan gang gis kyang tshad gzung bar mi nus pa'o/ /gsol pa/ bcom</text></item>
<item><p>5a.6</p><section></section><text>ldan 'das rnam grangs gang gis gzugs kyang grangs ma mchis gzhal du ma mchis tshad ma mchis par 'gyur zhing / tshor ba dang / 'du shes dang / 'du byed rnams dang / rnam par shes pa yang grangs ma mchis gzhal du ma mchis tshad ma mchis par 'gyur ba'i rnam grangs de lta</text></item>
<item><p>5a.7</p><section></section><text>bu mchis sam/ bcom ldan 'das kyis bka' stsal pa/ rab 'byor rnam grangs gang gis gzugs kyang grangs med gzhal du med tshad med par 'gyur ba dang / tshor ba dang / 'du shes dang / 'du byed rnams dang / rnam par shes pa yang grangs med gzhal du</text></item>
<item><p>5b.1</p><section></section><text>med tshad med par 'gyur ba'i rnam grangs de lta bu yod do zhes bya ba ni grangs med pa la sogs pa nye bar mtshon pa'i mtshan nyid yin no// //gsol pa/ bcom ldan 'das grangs gang gis na gzugs kyang grangs ma mchis gzhal du ma mchis tshad ma mchis par 'gyur ba</text></item>
<item><p>5b.2</p><section></section><text>lags/ tshor ba dang / 'du shes dang / 'du byed rnams dang / rnam par shes pa ste yang grangs ma mchis gzhal du ma mchis tshad ma mchis par 'gyur ba lags/ bcom ldan 'das kyis bka' stsal pa/ rab 'byor gzugs kyang stong pa ste grangs med gzhal du</text></item>
<item><p>5b.3</p><section></section><text>med tshad med pa'o/ /tshor ba dang / 'du shes dang / 'du byed rnams dang / rnam par shes pa yang stong pa ste grangs med gzhal du med tshad med pa'o/ /gsol pa/ bcom ldan 'das gzugs 'ba' zhig stong tshor ba dang / 'du shes dang / 'du byed rnams dang / </text></item>
<item><p>5b.4</p><section></section><text>rnam par shes pa 'ba' zhig stong du bas kyi chos thams cad stong pa ma lags sam/ bcom ldan 'das kyis bka' stsal pa/ rab 'byor de ji snyam du sems ngas chos thams cad stong pa'o zhes ma bshad dam/ gsol pa/ bcom ldan 'das de bzhin gshegs pas chos</text></item>
<item><p>5b.5</p><section></section><text>thams cad stong pa'o zhes gsungs te/ stong pa nyid gang lags pa de ni mi bas pa ste/ grangs ma mchis pa yang de lags/ gzhal du ma mchis pa yang de lags/ tshad ma mchis pa yang de lags te/ bcom ldan 'das stong pa nyid la ni zad pa mi dmigs/ grangs kyang mi</text></item>
<item><p>5b.6</p><section></section><text>dmigs/ gzhal ba yang mi dmigs/ tshad kyang mi dmigs te/ bcom ldan 'das de bas na chos de dag la don nam yi ges tha dad du bgyi ba mi dmigs so zhes bya ba ni grangs med pa la sogs pa bstan pa la brtsad pa yin no/ /bcom ldan 'das kyis bka' stsal pa/ rab</text></item>
<item><p>5b.7</p><section></section><text>'byor de de bzhin no/ /de de bzhin te/ chos de dag la don nam yi ges tha dad du bya ba mi dmigs so/ /rab 'byor 'on kyang brjod du med pa'i don la de bzhin gshegs pas mi zad pa zhes bya ba'am/ grangs med pa zhes bya ba'am/ gzhal du med pa zhes bya ba'am/ tshad med</text></item>
<item><p>6a.1</p><section></section><text>pa zhes bya ba'am/ stong pa zhes bya ba'am/ mtshan ma med pa zhes bya ba 'am/ smon pa med pa zhes bya ba'am/ mngon par 'du bya ba med pa zhes bya ba'am/ skye ba med pa zhes bya ba'am/ 'dod chags dang bral ba zhes bya ba'am/ 'gag pa med pa</text></item>
<item><p>6a.2</p><section></section><text>zhes bya ba'am/ mya ngan 'das pa zhes mngon par brjod pa gang yin pa de ni de bzhin gshegs pa'i thugs rje chen po'i rgyu mthun gyis bstan pa yin no zhes bya ba ni rtsod pa khas blangs pa sngon du 'gro ba'i lan btab pa'o// //gsol pa/ bcom ldan 'das chos rnams kyi</text></item>
<item><p>6a.3</p><section></section><text>chos nyid de bzhin gshegs pas bstan la chos nyid de yang brjod du ma mchis pa ni ngo mtshar che'o/ /bcom ldan 'das kyis gsungs pa'i don bdag gis 'tshal ba ltar na/ bcom ldan 'das chos thams cad ni brjod du ma mchis pa'o/ /bcom ldan 'das kyis bka' stsal</text></item>
<item><p>6a.4</p><section></section><text>pa/ rab 'byor de de bzhin no/ /de de bzhin te/ rab 'byor chos thams cad ni brjod du med pa'o/ /rab 'byor chos thams cad kyi brjod du med pa gang yin pa de ni stong pa nyid de stong pa nyid la ni brjod pa gang yang med de stong pa nyid ni brjod par mi nus pa'o / /</text></item>
<item><p>6a.5</p><section></section><text>gsol pa/ bcom ldan 'das brjod du ma mchis pa'i don la 'phel ba'am yongs su 'grib pa mchis sam/ bcom ldan 'das kyis bka' stsal pa/ rab 'byor de ni ma yin no / /rab 'byor brjod du med pa'i don la ni 'phel ba'am yongs su 'grib pa med do/ / </text></item>
<item><p>6a.6</p><section></section><text>gsol pa/ bcom ldan 'das gal te brjod du ma mchis pa'i don la 'phel ba'am yongs su 'grib pa ma mchis na/ bcom ldan 'das des na sbyin pa'i pha rol tu phyin pa yang 'phel ba'am/ yongs su 'grib pa ma mchis par 'gyur ro/ /tshul khrims kyi pha</text></item>
<item><p>6a.7</p><section></section><text>rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yang 'phel ba dang / yongs su 'grib pa ma mchis par 'gyur ro/ /bcom ldan 'das nang</text></item>
<item><p>6b.1</p><section></section><text>stong pa nyid la yang 'phel ba dang yongs su 'grib pa ma mchis par 'gyur ro/ /phyi stong pa nyid dang / phyi nang stong pa nyid nas dngos po med pa'i ngo bo nyid stong pa nyid kyi bar la yang 'phel ba dang yongs su 'grib pa ma mchis par 'gyur ro/ /bcom ldan 'das dran</text></item>
<item><p>6b.2</p><section></section><text>pa nye bar gzhag pa bzhi yang 'phel ba dang 'grib pa ma mchis par 'gyur ro/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa yang 'phel ba dang 'grib pa ma</text></item>
<item><p>6b.3</p><section></section><text>mchis par 'gyur ro/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa</text></item>
<item><p>6b.4</p><section></section><text>dang / smon pa med pa yang 'phel ba dang yongs su 'grib pa ma mchis par 'gyur ro/ /mngon par shes pa rnams dang / ting nge 'dzin rnams dang / gzungs kyi sgo rnams kyang 'phel ba dang yongs su 'grib pa ma mchis par 'gyur ro/ /de bzhin gshegs pa'i stobs bcu dang / </text></item>
<item><p>6b.5</p><section></section><text>mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa [(]bcwa [,]bco[)]brgyad kyang 'phel ba dang yongs su 'grib pa ma mchis par 'gyur ro/ /bcom ldan 'das de ltar gyur na pha rol tu phyin pa</text></item>
<item><p>6b.6</p><section></section><text>drug ma mchis par 'gyur ro/ /sangs rgyas kyi chos ma 'dres pa bcwa brgyad kyi bar du ma mchis par 'gyur ro/ /chos de dag ma mchis pas na rnam pa thams cad mkhyen pa nyid kyang ma mchis par 'gyur ro/ /rnam pa thams cad mkhyen pa nyid ma mchis na su zhig bla na med pa</text></item>
<item><p>6b.7</p><section></section><text>yang dag par rdzogs pa'i byang chub tu mngon par rdzogs par 'tshang rgya bar 'gyur zhes bya ba ni brjod du med pa la nyams pa dang 'phel ba med par brgal ba yin no// //bcom ldan 'das kyis bka' stsal pa/ rab 'byor de de bzhin no/ /de de bzhin te/ brjod du med pa'i</text></item>
<item><p>7a.1</p><section></section><text>don la ni 'phel ba'am yongs su 'grib pa med do/ /rab 'byor gal te thabs mkhas pa'i byang chub sems dpa' sems dpa' chen po shes rab kyi pha rol tu phyin pa la spyod pa dang / shes rab kyi pha rol tu phyin pa la bsgoms pa dang / shes rab kyi pha</text></item>
<item><p>7a.2</p><section></section><text>rol tu phyin pa la brtson par byed pa'i tshe 'di snyam du bdag ni shes rab kyi pha rol tu phyin pas rnam par 'phel lo/ /bdag ni bsam gtan [(]kyi [,]gyi [)]pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin</text></item>
<item><p>7a.3</p><section></section><text>pa dang / sbyin pa'i pha rol tu phyin pa rnam par 'phel lo snyam du mi sems shing / 'on kyang de 'di snyam du 'di ni ming tsam yin te/ 'di lta ste sbyin pa'i pha rol tu phyin pa dang / 'di lta ste tshul khrims kyi pha rol tu phyin pa dang / bzod pa'i pha rol tu phyin pa dang / brtson</text></item>
<item><p>7a.4</p><section></section><text>'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa 'di ni ming tsam mo snyam zhing / de sbyin pa'i pha rol tu phyin pa la spyod pa'i tshe yid la byed pa de dag dang / sems bskyed pa de dag dang / dge ba'i rtsa ba de dag bla na</text></item>
<item><p>7a.5</p><section></section><text>med pa yang dag par rdzogs pa'i byang chub tu yongs su bsngo ste/ de yang bla na med pa yang dag par rdzogs pa'i byang chub ji lta ba de bzhin du yongs su bsngo'o zhes bya ba ni lan yin no// //gsol pa/ bcom ldan 'das bla na med pa yang dag par rdzogs pa'i byang chub ji lta bu lags/ </text></item>
<item><p>7a.6</p><section></section><text>bcom ldan 'das kyis bka' stsal pa/ rab 'byor chos thams cad kyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /gsol pa/ bcom ldan 'das ji ltar chos thams cad kyi de bzhin nyid ji lta ba de bzhin du bla na med pa yang dag par</text></item>
<item><p>7a.7</p><section></section><text>rdzogs pa'i byang chub lags/ bcom ldan 'das kyis bka' stsal pa/ rab 'byor gzugs kyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /tshor ba dang / 'du shes dang / 'du byed rnams dang / rnam par shes [(]pa'i</text></item>
<item><p>7b.1</p><section></section><text>pa'i [,]pa'i [)]de bzhin nyid ji lta ba de bzhin du bla na med pa yang dag par rdzogs pa'i byang chub bo/ /skye mched dang / khams dang / rten cing 'brel bar 'byung ba'i de bzhin nyid ji lta ba de bzhin du bla na med pa yang dag par rdzogs pa'i byang chub bo/ /pha rol tu phyin pa thams cad</text></item>
<item><p>7b.2</p><section></section><text>dang / stong pa nyid thams cad dang / byang chub kyi phyogs kyi chos sum cu rtsa bdun gyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /'phags pa'i bden pa rnams dang / bsam gtan rnams dang / tshad med pa rnams dang / gzugs</text></item>
<item><p>7b.3</p><section></section><text>med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs</text></item>
<item><p>7b.4</p><section></section><text>kyi sgo rnams kyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs</text></item>
<item><p>7b.5</p><section></section><text>rgyas kyi chos ma 'dres pa rnams kyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /rnam pa thams cad mkhyen pa nyid kyi bar gyi de bzhin nyid ji lta ba de bzhin du bla na med pa yang dag par rdzogs pa'i byang chub bo/ /mya ngan las 'das pa'i de bzhin nyid</text></item>
<item><p>7b.6</p><section></section><text>ji lta ba de bzhin du bla na med pa yang dag par rdzogs pa'i byang chub ste/ de ni 'phel ba yang med do/ /yongs su 'grib pa yang med do/ /rab 'byor de la ni byang chub sems dpa' sems dpa' chen po shes rab kyi pha rol tu phyin pa dang ma bral ba rgyun mi 'chad par rtag tu rnam</text></item>
<item><p>7b.7</p><section></section><text>par spyod pas chos gang la yang 'phel ba'am yongs su 'grib par yang dag par rjes su mi mthong ste/ gzugs sam/ tshor ba'am/ 'du shes sam/ 'du byed rnams sam/ rnam par shes pa'am/ bla na med pa yang dag par rdzogs pa'i byang chub kyi bar gyi</text></item>
<item><p>8a.1</p><section></section><text>'phel ba'am 'grib pa yang dag par rjes su mi mthong ngo / /rab 'byor de ltar na brjod du med pa'i don la 'phel ba med cing yongs su 'grib pa med pa ste/ rab 'byor de ltar na sbyin pa'i pha rol tu phyin pa la 'phel ba yang med yongs su 'grib pa</text></item>
<item><p>8a.2</p><section></section><text>yang med do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la 'phel ba yang med yongs su 'grib pa yang med do/ /</text></item>
<item><p>8a.3</p><section></section><text>nang stong pa nyid la 'phel ba'am yongs su 'grib pa med do/ /dngos po med pa'i ngo bo nyid stong pa nyid kyi bar la 'phel ba yang med yongs su 'grib pa yang med do/ /dran pa nye bar gzhag pa rnams la 'phel ba yang med yongs su 'grib pa yang med do/ /yang dag par spong ba</text></item>
<item><p>8a.4</p><section></section><text>rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la 'phel ba yang med yongs su 'grib pa yang med do/ /'phags pa'i bden pa dang / bsam</text></item>
<item><p>8a.5</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin</text></item>
<item><p>8a.6</p><section></section><text>dang / gzungs kyi sgo la 'phel ba yang med yongs su 'grib pa yang med do/ /de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams la</text></item>
<item><p>8a.7</p><section></section><text>'phel ba yang med yongs su 'grib pa yang med do/ /rab 'byor de ltar byang chub sems dpa' sems dpa' chen pos 'phel ba med pa dang / yongs su 'grib pa med pa'i tshul gyis shes rab kyi pha rol tu phyin pa la spyad par bya'o zhes bya ba ni byang chub kyi mtshan nyid gtsor gyur pa </text></item>
<item><p>8b.1</p><section></section><text>yin no/ /gsol pa/ bcom ldan 'das ci lags/ sems dang po bskyed pas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'am/ 'on te sems slad ma bskyed pas byang chub sems dpa'</text></item>
<item><p>8b.2</p><section></section><text>sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya/ bcom ldan 'das re zhig gal te sems dang po bskyed pas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs</text></item>
<item><p>8b.3</p><section></section><text>par 'tshang rgya na ni sems dang po bskyed pa yang sems slad ma bskyed pa dang mi grogs/ sems slad ma bskyed pa yang sems dang po bskyed pa dang mi 'grogs te/ bcom ldan 'das de ltar sems dang sems las byung ba'i chos rnams mi grogs na ji ltar dge ba'i rtsa ba rnams</text></item>
<item><p>8b.4</p><section></section><text>tshogs su 'gyur/ dge ba'i rtsa ba ma bsags par ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so zhes bya ba ni sems phrad pa med par rgal ba yin no/ /bcom ldan 'das kyis bka' stsal pa/ rab 'byor des na don</text></item>
<item><p>8b.5</p><section></section><text>'di nyid shes par bya ba'i don du khyod la dpe bstan par bya ste/ 'di na skyes bu mkhas pa la bshad pa'i don dpes yongs su shes par 'gyur ro/ /rab 'byor de ji snyam du sems/ 'bru mar gyi mar me 'bar bas snying po tshig par gyur na/ me lce dang po phrad pas</text></item>
<item><p>8b.6</p><section></section><text>snying po de tshig gam/ de te me lce phyi ma dang phrad pas snying po de tshig /gsol pa/ bcom ldan 'das me lce dang po dang mjal bas kyang snying po de tshig pa ma lags/ me lce dang po la ma brten par yang snying po de tshig pa ma lags/ bcom ldan 'das me lce slad ma dang mjal</text></item>
<item><p>8b.7</p><section></section><text>bas kyang snying po de tshig pa ma lags/ me lce slad ma la ma brten par yang snying po de tshig pa ma lags so/ /bcom ldan 'das kyis bka' stsal pa/ rab 'byor de ji snyam du sems/ 'on kyang snying po de tshig mod/ gsol pa/ bcom ldan 'das de ni tshig go/ /</text></item>
<item><p>9a.1</p><section></section><text>bde bar gshegs pa de ni tshig go/ /bcom ldan 'das kyis bka' stsal pa/ rab 'byor de bzhin du sems dang po bskyed pas kyang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang</text></item>
<item><p>9a.2</p><section></section><text>mi rgya/ sems dang po bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya/ sems phyi ma bskyed pas kyang byang chub sems dpa' sems dpa' chen po bla na med pa yang</text></item>
<item><p>9a.3</p><section></section><text>dag par rdzogs pa'i byang chub tu mngon par rdzogs par 'tshang mi rgya/ sems phyi ma bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ byang chub sems dpa'</text></item>
<item><p>9a.4</p><section></section><text>sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba yang ma yin no/ /rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe sems dang po bskyed pa nas nye bar bzung ste/ </text></item>
<item><p>9a.5</p><section></section><text>sa bcu yongs su rdzogs par byas nas bla na med pa yang dag par rdzogs par byang chub tu mngon par rdzogs par 'tshang rgya'o/ /gsol pa/ bcom ldan 'das sa bcu po gang dang gang yongs su rdzogs par bgyis na byang chub sems dpa' sems dpa' chen po bla na med pa yang dag</text></item>
<item><p>9a.6</p><section></section><text>par rdzogs pa'i byang chub tu mngon par rdzogs par 'tshang rgya ba lags/ bcom ldan 'das kyis bka' stsal pa/ rab 'byor dkar po rnam par mthong ba'i sa yongs su rdzogs par byas nas byang chub sems dpa' sems dpa' chen po bla na med pa yang dag par rdzogs pa'i byang</text></item>
<item><p>9a.7</p><section></section><text>chub tu mngon par rdzogs par 'tshang rgya'o/ /rigs kyi sa dang / brgyad pa'i sa dang / mthong ba'i sa dang / bsrabs pa sa dang / 'dod chags dang bral ba'i sa dang / byas pa rtogs pa'i sa yongs su rdzogs par byas nas byang chub sems dpa' sems dpa'</text></item>
<item><p>9b.1</p><section></section><text>chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rang sangs rgyas kyi sa yongs su rdzogs par byas nas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang</text></item>
<item><p>9b.2</p><section></section><text>rgya'o/ /byang chub sems dpa'i sa yongs su rdzogs par byas nas byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ /sangs rgyas kyi sa yongs su rdzogs par byas nas byang chub sems</text></item>
<item><p>9b.3</p><section></section><text>dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ /de la byang chub sems dpa' sems dpa' chen po sa bcu po 'di la slob pa ni sems dang po bskyed pas kyang bla na med pa yang dag par rdzogs pa'i byang chub tu</text></item>
<item><p>9b.4</p><section></section><text>mngon par rdzogs par 'tshang rgya ba ma yin/ sems dang po bskyed pa la ma brten par yang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin/ sems phyi ma bskyed pas kyang bla na med pa yang dag par rdzogs pa'i byang chub tu mngon par</text></item>
<item><p>9b.5</p><section></section><text>rdzogs par 'tshang rgya ba ma yin/ sems phyi ma bskyed pa la ma brten par yang bla na med pa yang dag par rdzogs pa'i byang chub tu mngon par rdzogs par 'tshang rgya ba ma yin mod kyi/ bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bya ba ni mar</text></item>
<item><p>9b.6</p><section></section><text>me'i dpes lan btab pa yin no/ /gsol pa/ bcom ldan 'das de ltar sems dang po bskyed pas kyang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags la/ sems dang po bskyed pa</text></item>
<item><p>9b.7</p><section></section><text>la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags pa dang / sems slad ma bskyed pas kyang byang chub sems dpa' sems dpa' chen po bla na med pa yang dag par rdzogs</text></item>
<item><p>10a.1</p><section></section><text>pa'i byang chub tu mngon par rdzogs par 'tshang rgya ba ma lags la/ sems slad ma bskyed pa la ma brten par yang byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba ma lags</text></item>
<item><p>10a.2</p><section></section><text>shing / bcom ldan 'das byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ba rten cing 'brel par 'byung ba zab pa de ni ngo mtshar to/ /bcom ldan 'das kyis bka' stsal pa/ rab 'byor de ji</text></item>
<item><p>10a.3</p><section></section><text>snyam du sems/ ci sems gang 'gags pa de phyir skye bar 'gyur ram/ gsol pa/ bcom ldan 'das de ni ma lags so zhes bya ba ni skye ba zab pa yin no/ /bcom ldan 'das kyis bka' stsal pa/ rab 'byor de ji snyam du sems/ ci sems gang skyes pa de 'gag pa'i chos</text></item>
<item><p>10a.4</p><section></section><text>can yin nam/ rab 'byor gyis gsol pa/ bcom ldan 'das 'gag pa'i chos can lags so/ /bde bar gshegs pa 'gag pa'i chos can lags so/ /bcom ldan 'das kyis bka' stsal pa/ rab 'byor de ji snyam du sems/ 'gag pa'i chos</text></item>
<item><p>10a.5</p><section></section><text>can gang yin pa de 'gag par 'gyur ram/ gsol pa/ bcom ldan 'das de ni ma lags so zhes bya ba ni 'gag pa zab pa yin no/ /bcom ldan 'das kyis bka' stsal pa/ rab 'byor de ji snyam du sems/ gang de bzhin nyid ji lta ba de kho na ltar gnas par 'gyur</text></item>
<item><p>10a.6</p><section></section><text>ram/ gsol pa/ bcom ldan 'das de bzhin nyid ji lta ba de kho na ltar gnas par 'gyur ro/ /bcom ldan 'das kyis bka' stsal pa/ rab 'byor de ji snyam du sems/ gang de bzhin nyid ji lta ba de kho na ltar gnas par 'gyur ba de rtag par 'gyur ram/ gsol pa/ </text></item>
<item><p>10a.7</p><section></section><text>bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ de bzhin nyid zab bam/ gsol pa/ bcom ldan 'das zab bo/ /bde bar gshegs pa zab po zhes bya ba ni de bzhin nyid zab pa yin no/ /bcom ldan</text></item>
<item><p>10b.1</p><section></section><text>'das kyis bka' stsal pa/ rab 'byor de ji snyam du sems/de bzhin nyid sems yin nam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ de bzhin nyid las gzhan na sems yod dam/ </text></item>
<item><p>10b.2</p><section></section><text>rab 'byor gyis gsol pa/ bcom ldan 'das de ni ma lags so zhes bya ba ni shes bya zab pa yin no/ /bcom ldan 'das kyis bka' stsal pa/ de bzhin nyid kyis de bzhin nyid yang dag par rjes su mthong ngam/ gsol pa/ bcom ldan 'das de ni ma lags so zhes</text></item>
<item><p>10b.3</p><section></section><text>bya ba ni shes pa zab pa yin no/ /bcom ldan 'das kyis bka' stsal pa/ rab 'byor de ji snyam du sems/ gang de ltar spyod pa de shes rab kyi pha rol tu phyin pa zab mo la spyod pa yin nam/ gsol pa/ bcom ldan 'das gang de ltar spyod pa de ni shes rab kyi pha rol tu phyin</text></item>
<item><p>10b.4</p><section></section><text>pa zab mo la spyod pa'o/ /bcom ldan 'das kyis bka' stsal pa/ rab 'byor de ji snyam du sems/ gang de ltar spyod pa de gang la spyod pa yin/ gsol pa/ bcom ldan 'das de ltar spyod pa de ni ci la yang mi spyod do/ /de ci'i slad du zhe na/ bcom ldan 'das 'di</text></item>
<item><p>10b.5</p><section></section><text>ltar byang chub sems dpa' sems dpa' chen po shes rab kyi pha rol tu phyin pa la spyod cing de bzhin nyid la gnas pa la ni kun tu sbyor ba 'di dag mi 'byung zhing mi rgyu'o/ /de ci'i slad du zhe na/ bcom ldan 'das de bzhin nyid ni gang la yang kun tu sbyor ba ma mchis shing de la yang kun</text></item>
<item><p>10b.6</p><section></section><text>tu spyod pa 'ga' yang ma mchis so zhes bya ba ni spyod pa zab pa yin no/ /bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol tu phyin pa la spyod de de gang la spyod pa yin/ gsol pa/ de ni gang la gnyis</text></item>
<item><p>10b.7</p><section></section><text>kyis yongs su rgyu ba ma mchis pa'i don dam pa la spyod do / /bcom ldan 'das kyis bka' stsal pa/ rab 'byor de ji snyam du sems/ gang don dam pa la spyod pa de kun tu spyod pa la spyod pa'am mtshan ma la spyod pa yin nam/ gsol pa/ bcom ldan 'das de ni ma</text></item>
<item><p>11a.1</p><section></section><text>lags so/ /bcom ldan 'das kyis bka' stsal pa/ rab 'byor de ji snyam du sems/ des mtshan mar 'du shes pa'am mtshan ma med par 'du shes pa rnam par bshig pa yin nam/ gsol pa/ bcom ldan 'das de ni ma lags so zhes bya ba ni</text></item>
<item><p>11a.2</p><section></section><text>gnyis su med pa zab pa yin no/ /bcom ldan 'das kyis bka' stsal pa/ rab 'byor 'o na ji ltar byang chub sems dpa' sems dpa' chen pos mtshan ma'am mtshan ma med pa'i 'du shes rnam par bshig pa yin/ gsol pa/ bcom ldan 'das byang chub sems dpa'</text></item>
<item><p>11a.3</p><section></section><text>sems dpa' chen po shes rab kyi pha rol tu phyin pa la spyod pa de ni 'di ltar mtshan ma rnam par bshig par bya'o zhe'am/ mtshan ma med pa rnam par gzhig par bya'o snyam du mi sbyor ro/ /bcom ldan 'das byang chub sems dpa' sems dpa' chen po shes rab kyi pha rol tu</text></item>
<item><p>11a.4</p><section></section><text>phyin pa la spyod pa 'di ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par ma bgyis par bla</text></item>
<item><p>11a.5</p><section></section><text>na med pa yang dag par rdzogs pa'i byang chub tu mngon par rdzogs par 'tshang mi rgya ste/ bcom ldan 'das 'di ni byang chub sems dpa' sems dpa' chen po'i thabs mkhas pa ste/ thabs mkhas pa des chos gang yang dngos por yang mi bgyid/ dngos po ma mchis</text></item>
<item><p>11a.6</p><section></section><text>par yang mi bgyid do/ /de ci'i slad du zhe na/ bcom ldan 'das de ni 'di ltar byang chub sems dpa' sems dpa' chen pos chos thams cad kyi rang gi mtshan nyid stong pa nyid du rig pa'i slad du ste/ rang gi mtshan nyid stong pa nyid de la gnas nas sems can rnams kyi don du</text></item>
<item><p>11a.7</p><section></section><text>ting nge 'dzin gsum la snyoms par 'jug pa ste/ ting nge 'dzin de dag gis sems can rnams yongs su smin par bgyid na/ bcom ldan 'das ji ltar na byang chub sems dpa' sems dpa' chen po sems can rnams kyi don du ting nge 'dzin rnams la snyoms par 'jug cing</text></item>
<item><p>11b.1</p><section></section><text>ting nge 'dzin de dag gis sems can rnams yongs su smin par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po ting nge 'dzin gsum la gnas shing sems can gang rnam par rtog pa'i 'du</text></item>
<item><p>11b.2</p><section></section><text>shes la spyod pa de dag ni stong pa nyid la rab tu 'god do/ /sems can gang mtshan ma la spyod pa de dag ni mtshan ma med pa la rab tu 'god do/ /sems can gang smon pa la spyod pa de dag ni smon pa med pa la sbyor ro/ /rab 'byor de ltar na byang chub sems dpa' sems dpa'</text></item>
<item><p>11b.3</p><section></section><text>chen po shes rab kyi pha rol tu phyin pa la spyod cing ting nge 'dzin gsum la gnas te sems can rnams yongs su smin par byed do zhes bya ba ni thabs la mkhas pa zab pa yin te/ 'di dag gis ni phyir mi ldog pa'i dge 'dun gsungs so/ /de nas yang tshe dang ldan pa shA ri'i</text></item>
<item><p>11b.4</p><section></section><text>bus tshe dang ldan pa rab 'byor la 'di skad ces smras so/ /tshe dang ldan pa rab 'byor byang chub sems dpa' sems dpa' chen po gang la la rmi lam du stong pa nyid dang mtshan ma med pa dang smon pa med pa'i ting nge 'dzin gsum la snyoms par zhugs na ci shes rab kyi pha rol tu</text></item>
<item><p>11b.5</p><section></section><text>phyin pas rnam par 'phel lam/ rab 'byor gyis smras pa/ tshe dang ldan pa shA ri'i bu gal te nyin par bsgoms pas rnam par 'phel na rmi lam bsgoms pas kyang rnam par 'phel lo/ /de ci'i phyir zhe na/ tshe dang ldan pa shA ri'i bu rmi lam dang nyin par ni rnam par rtog pa</text></item>
<item><p>11b.6</p><section></section><text>med do/ /tshe dang ldan pa shA ri'i bu gal te byang chub sems dpa' sems dpa' chen po nyin par shes rab kyi pha rol tu phyin pa la spyod pa de'i shes rab kyi pha rol tu phyin pa la bsgom pa yod na ni byang chub sems dpa' sems dpa' chen po rmi lam na shes rab kyi pha rol tu phyin pa</text></item>
<item><p>11b.7</p><section></section><text>bsgom pa yang yod par 'gyur ro zhes bya ba ni srid pa dang zhi bar mi rtog pa yin no/ /de skad ces smras pa dang / tshe dang ldan pa shA ri'i bus tshe dang ldan pa rab 'byor la 'di skad ces smras so/ /tshe dang ldan pa rab 'byor byang chub sems dpa' sems dpa' chen pos rmi lam du</text></item>
<item><p>12a.1</p><section></section><text>las gang zhig byas pa'i las de dag la sogs pa'am 'bri bar 'gyur ba yod dam/ rab 'byor gyis smras pa/ tshe dang ldan pa shA ri'i bu ji ltar bcom ldan 'das kyis chos thams cad rmi lam lta bur gsungs pa de ltar na de la sogs pa'am 'bri bar</text></item>
<item><p>12a.2</p><section></section><text>'gyur ba med do/ /de ci'i phyir zhe na/ rmi lam gyi chos gang la yang sogs pa'am 'bri ba mi dmigs pa'i phyir ro / /'on te sad nas rnam par rtog na ni de la sogs pa'am 'bri bar yang 'gyur ro/ /rab 'byor gyis smras pa/ nyin par srog bcad pa dang rmi lam na srog</text></item>
<item><p>12a.3</p><section></section><text>bcad pa de la 'di snyam du de bdag gis bsad do/ /de bdag gis bsad pa lags so zhes sad de rnam par rtog na tshe dang ldan pa shA ri'i bu las de la khyod ji skad zer/ smras pa/ tshe dang ldan pa rab 'byor dmigs pa med par las mi skye ste/ las ni dmigs pa dang</text></item>
<item><p>12a.4</p><section></section><text>bcas pa kho nar skye/ dmigs pa med par sems pa mi 'byung ste/ sems pa ni dmigs pa dang bcas pa kho nar skye'o/ /rab 'byor gyis smras pa/ tshe dang ldan pa shA ri'i bu de de bzhin te/ dmigs pa med par las mi skye'o/ /dmigs pa med par sems pa mi</text></item>
<item><p>12a.5</p><section></section><text>'byung ngo / /dmigs pa dang bcas par las skye ste/ dmigs pa med par ma yin no/ /dmigs pa dang bcas par sems pa 'byung ste/ dmigs pa med par ma yin no/ /mthong ba dang thos pa dang bsam pa dang rnam par rig pa'i chos rnams la blo 'jug ste/ ma mthong</text></item>
<item><p>12a.6</p><section></section><text>ma thos ma bsams rnam par ma rig pa'i chos la ni blo mi 'jug go/ /de la blo la la ni kun nas nyon mongs pa yongs su 'dzin to/ /blo la la ni rnam par byang ba yongs su 'dzin to/ /de bas na tshe dang ldan pa shA ri'i bu dmigs pa dang bcas par las skye ste/ dmigs pa med</text></item>
<item><p>12a.7</p><section></section><text>par ma yin no/ /dmigs pa dang bcas par sems pa 'byung ste/ dmigs pa med par ma yin no/ /smras pa/ tshe dang ldan pa rab 'byor las thams cad dang sems pa thams cad dben pa'o zhes bcom ldan 'das kyis gsungs na de ji ltar dmigs pa dang bcas par las</text></item>
<item><p>12b.1</p><section></section><text>skye ste/ dmigs pa med par ma yin no/ /dmigs pa dang bcas par sems pa 'byung ste/ dmigs pa med par ma yin no/ /rab 'byor gyis smras pa/ tshe dang ldan pa shA ri'i bu mtshan mar byas nas dmigs pa dang bcas par las skye ste/ dmigs pa med par ma</text></item>
<item><p>12b.2</p><section></section><text>yin no/ /dmigs pa dang bcas par sems pa 'byung ste/ dmigs pa med par ma yin no/ /de skad ces smras pa dang / tshe dang ldan pa shA ri'i bus tshe dang ldan pa rab 'byor la 'di skad ces smras so/ /tshe dang ldan pa rab 'byor gal te byang chub sems dpa' sems</text></item>
<item><p>12b.3</p><section></section><text>dpa' chen pos rmi lam du sbyin pa byin/ tshul khrims bsrungs/ bzod pa bsgoms / brtson 'grus brtsams/ bsam gtan la mnyam par gzhag /shes rab bsgoms te dge ba'i rtsa ba de yang bla na med pa yang dag par rdzogs pa'i byang chub tu yongs su bsngos</text></item>
<item><p>12b.4</p><section></section><text>na/ des bla na med pa yang dag par rdzogs pa'i byang chub tu yongs su bsngos par 'gyur ram/ rab 'byor gyis smras pa/ tshe dang ldan pa shA ri'i bu byang chub sems dpa' sems dpa' chen po byams pa skye ba gcig gis thogs pa/ bcom ldan 'das kyis phyir</text></item>
<item><p>12b.5</p><section></section><text>mi ldog par lung bstan pa 'di mngon du gyur na 'di la dris shig dang 'dis la na ldon par 'gyur ro/ /de nas tshe dang ldan pa shA ri'i bus byang chub sems dpa' sems dpa' chen po byams pa la 'di skad ces smras so/ /rigs kyi bu gnas brtan rab 'byor 'di ni 'di skad du byang chub sems</text></item>
<item><p>12b.6</p><section></section><text>dpa' sems dpa' chen po byams pa 'di mngon du gyur pa skye ba gcig gis thogs pa/ phyir mi ldog par bcom ldan 'das kyis lung bstan pa ste/ 'di la dris shig dang 'dis lan ldon par 'gyur ro zhes zer ro/ /de skad ces smras pa dang / byang chub sems dpa'</text></item>
<item><p>12b.7</p><section></section><text>sems dpa' chen po byams pas/ tshe dang ldan pa shA ri'i bu la 'di skad ces smras so/ /ci byang chub sems dpa' sems dpa' chen po byams pa zhes bya ba'i ming 'di lan ldon nam/ 'on te gzugs lan ldon nam / tshor ba dang / 'du shes dang / 'du byed rnams dang / rnam par shes</text></item>
<item><p>13a.1</p><section></section><text>pa lan ldon par 'gyur/ 'on te gzugs kyi stong pa nyid gang yin pa de lan ldon par 'gyur ram/ tshor ba dang / 'du shes dang / 'du byed rnams dang / rnam par shes pa'i stong pa nyid gang yin pa de lan ldon par 'gyur/ 'on te gzugs kyi de bzhin nyid</text></item>
<item><p>13a.2</p><section></section><text>gang yin pa de lan ldon par 'gyur ram/ tshor ba dang / 'du shes dang / 'du byed rnams dang / rnam par shes pa'i de bzhin nyid gang yin pa de lan ldon par 'gyur/ gzugs kyi stong pa nyid gang yin pa de dang / tshor ba dang / 'du shes dang / 'du byed rnams dang / rnam</text></item>
<item><p>13a.3</p><section></section><text>par shes pa'i stong pa nyid gang yin pa de la ni lan ldon pa'i mthu med do/ /gzugs kyi de bzhin nyid gang yin pa de dang / tshor ba dang / 'du shes dang / 'du byed rnams dang / rnam par shes pa'i de bzhin nyid gang yin pa de la ni lan ldon pa'i mthu med do/ /bdag gis ni gang</text></item>
<item><p>13a.4</p><section></section><text>lan ldon pa dang / bdag gis lan glan pa dang / gang gi lan glan pa dang / gang la lan glan pa'i chos de lta bu yang dag par rjes su ma mthong ngo / /gang bla na med pa yang dag par rdzogs pa'i byang chub tu lung bstan pa dang / gang gis lung bstan pa dang / gang la lung</text></item>
<item><p>13a.5</p><section></section><text>bstan pa'i chos de yang bdag gis yang dag par rjes su ma mthong ste/ chos de dag thams cad ni gnyis su med cing gnyis su byar med pa'o/ /shA ri'i bus smras pa/ chos de dag ji skad du bshad pa de bzhin du chos de dag khyod kyis mngon du byas sam/ byams pas smras pa/ </text></item>
<item><p>13a.6</p><section></section><text>chos de dag ji skad kho bos bshad pa de ltar chos de dag bdag gis mngon du byas pa med do/ /de nas tshe dang ldan pa shA ri'i bu 'di snyam du sems par gyur te/ ma la byang chub sems dpa' sems dpa' chen po byams pa 'di ni shes rab zab mo dang ldan pa ste/ 'di ni yun ring por sbyin</text></item>
<item><p>13a.7</p><section></section><text>pa'i pha rol tu phyin pa la spyod pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod cing mi dmigs par spyad pas mi dmigs</text></item>
<item><p>13b.1</p><section></section><text>pa nyid bstan pa yin snyam mo/ /de nas bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu de ji snyam du sems/ chos gang gis khyod dgra bcom par brjod pa'i chos de khyod kyis yang dag par rjes su mthong ngam/ gsol pa/ </text></item>
<item><p>13b.2</p><section></section><text>bcom ldan 'das de ni ma lags so/ /bcom ldan 'das kyis bka' stsal pa/ shA ri'i bu de de bzhin te/ byang chub sems dpa' sems dpa' chen po shes rab kyi pha rol tu phyin pa la spyod pa ni 'di snyam du lung bstan pa'i chos de ni 'di'o/ /lung bstan par 'gyur ba'i chos de</text></item>
<item><p>13b.3</p><section></section><text>ni 'di'o/ / bla na med pa yang dag par rdzogs pa'i byang chub tu mngon par rdzogs par 'tshang rgya ba'i chos de ni 'di'o zhes bya bar mi sems te/ de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa ste/ de la the tshom skye ba med</text></item>
<item><p>13b.4</p><section></section><text>cing bdag ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba ma yin gyi/ bdag ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro snyam ste/ shA ri'i bu gang de ltar spyod pa de ni</text></item>
<item><p>13b.5</p><section></section><text>shes rab kyi pha rol tu phyin pa la spyod pa'o/ /shA ri'i bu de ltar spyod pa'i byang chub sems dpa' sems dpa' chen po ni mi 'jigs mi dngang skrag par mi 'gyur zhing bdag ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba ma yin gyi/ bdag</text></item>
<item><p>13b.6</p><section></section><text>ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro snyam mo zhes bya ba ni klan ka brgyud pa yin te/ 'di dag gis ni srid pa dang zhi ba mnyam pa nyid gsungs so/ /de nas tshe dang ldan pa rab 'byor gyis bcom ldan</text></item>
<item><p>13b.7</p><section></section><text>'das la 'di skad ces gsol to/ /bcom ldan 'das ji ltar na byang chub sems dpa' sems dpa' chen po pha rol tu phyin pa drug yongs su rdzogs par bgyid cing rnam pa thams cad mkhyen pa nyid dang yang nye bar 'gyur ba lags/ de skad ces gsol pa dang / bcom</text></item>
<item><p>14a.1</p><section></section><text>ldan 'das kyis tshe dang ldan pa rab 'byor la 'di skad ces bka' stsal to/ /rab 'byor 'di la byang chub sems dpa' sems dpa' chen po sbyin pa'i pha rol tu phyin pa la spyod pa'i tshe/ sems can bkres pa rnams mthong zhing sems can skom pa dang / gos</text></item>
<item><p>14a.2</p><section></section><text>ngan pa dang / zas dang gos dang mal chas phongs pa dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di</text></item>
<item><p>14a.3</p><section></section><text>dag thams cad du thams cad mi 'byung zhing mi srid pa dang / rgyal chen bzhi'i ris kyi lha rnams dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / </text></item>
<item><p>14a.4</p><section></section><text>tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can dang / mi che</text></item>
<item><p>14a.5</p><section></section><text>ba dang / mi gdung ba dang / legs mthong dang / rab lta dang / 'og min gyi lha rnams kyi longs spyod dang skyid pa ji lta ba de bzhin du sangs rgyas kyi zhing de'i longs spyod dang skyid par 'gyur ba de lta de ltar sbyin pa'i pha rol tu phyin pa la spyad par bya'o/ /zhes yongs su brtag </text></item>
<item><p>14a.6</p><section></section><text>par bya ste/ rab 'byor de ltar spyod pa'i byang chub sems dpa' sems dpa' chen po ni sbyin pa'i pha rol tu phyin pa yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no/ /rab 'byor gzhan yang byang chub sems dpa' sems</text></item>
<item><p>14a.7</p><section></section><text>dpa' chen po tshul khrims kyi pha rol tu phyin pa la spyod pa'i tshe/ sems can srog gcod pa dag mthong ngam sems can ma byin par len pa dang / 'dod pas log par g.yem pa dang / brdzun du smra ba dang / phra ma zer ba dang / zhe gcod pa'i tshig dang / tshig</text></item>
<item><p>14b.1</p><section></section><text>kyal pa smra ba dang / brnab sems can dang / gnod sems can dang / log par lta ba can dag mthong ngam/ sems can tshe thung ba dang / nad mang ba dang / mdog ngan pa dang / mthu chung ba dang / longs spyod chung ba dang / rigs dma' ba dang / </text></item>
<item><p>14b.2</p><section></section><text>sems can yan lag dang nying lag ma tshang ba dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di dag</text></item>
<item><p>14b.3</p><section></section><text>thams cad kyi thams cad mi 'byung zhing mi srid pa dang sems can thams cad dge ba bcu'i las kyi lam la rab tu gnas par gyur pa de lta de ltar tshul khrims kyi pha rol tu phyin pa la spyod par bya'o zhes yongs su brtag par bya ste/ rab 'byor de ltar spyod pa'i byang chub sems dpa'</text></item>
<item><p>14b.4</p><section></section><text>sems dpa' chen po ni tshul khrims kyi pha rol tu phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po bzod pa'i pha rol tu phyin pa la spyod</text></item>
<item><p>14b.5</p><section></section><text>pa'i tshe/ sems can phan tshun du gnod par sems pa rdo ba dang dbyig pa dang mtshon gyis 'debs shing rdeg pa dang gsod pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs par byang chub tu mngon par rdzogs par sangs</text></item>
<item><p>14b.6</p><section></section><text>rgyas pa'i sangs rgyas kyi zhing de na sems can rnams kyi nyes pa 'di dag thams cad du thams cad mi 'byung zhing mi srid pa dang / sems can thams cad kyang sems can thams cad la ma lta bu'i sems su 'gyur ba dang / pha lta bu'i sems su 'gyur ba dang / phu nu lta bu'i</text></item>
<item><p>14b.7</p><section></section><text>sems su 'gyur ba dang / sring mo lta bu'i sems su 'gyur ba dang / bu dang bu mo lta bu'i sems su 'gyur ba dang / byams pa'i sems su 'gyur ba dang / phan pa'i sems su 'gyur ba de lta de ltar bzod pa'i pha rol tu phyin pa la spyod par bya'o zhes yongs su brtag par bya</text></item>
<item><p>15a.1</p><section></section><text>ste/ rab 'byor de ltar spyod pa'i byang chub sems dpa' sems dpa' chen po ni bzod pa'i pha rol tu phyin pa yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no/ /rab 'byor gzhan yang byang chub</text></item>
<item><p>15a.2</p><section></section><text>sems dpa' sems dpa' chen po brtson 'grus kyi pha rol tu phyin pa la spyod pa'i tshe/ sems can brtson 'grus zhan pa dang / le lo'i sems dang ldan pa dang / theg pa gsum po 'di lta ste/ nyan thos kyi theg pa dang / rang sangs rgyas kyi theg pa dang / sangs rgyas</text></item>
<item><p>15a.3</p><section></section><text>kyi theg pa la rgyab kyis phyogs pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di dag thams cad du</text></item>
<item><p>15a.4</p><section></section><text>thams cad mi 'byung zhing mi srid pa dang / sems can thams cad kyang brtson 'grus brtan pa brtsams shing theg pa gsum gyis yongs su mya ngan las 'da' bar 'gyur bar bya'o zhes yongs su brtag par bya ste/ rab 'byor de ltar spyod pa'i byang chub sems dpa'</text></item>
<item><p>15a.5</p><section></section><text>sems dpa' chen po ni brtson 'grus kyi pha rol tu phyin pa yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po bsam gtan gyi pha rol tu phyin pa</text></item>
<item><p>15a.6</p><section></section><text>la spyod pa'i tshe/ sems can 'dod pa la 'dun pa dang / gnod sems dang / rmugs pa dang / gnyid dang / rgod pa dang / 'gyod pa dang / the tshom dang sgrib pa lngas bsgribs pa mthong ngam/ bsam gtan dang po dang mi ldan pa mthong ngam/ bsam gtan</text></item>
<item><p>15a.7</p><section></section><text>gnyis pa dang / bsam gtan gsum pa dang / bsam gtan bzhi pa dang mi ldan pa mthong ngam/ byams pa dang mi ldan pa mthong ngam/ snying rje dang / dga' ba dang / btang snyoms dang mi ldan pa mthong ngam/ nam mkha' mtha' yas skye mched kyi snyoms par</text></item>
<item><p>15b.1</p><section></section><text>'jug pa dang mi ldan pa mthong ngam/ rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa dang mi ldan pa dag mthong na 'di ltar</text></item>
<item><p>15b.2</p><section></section><text>yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes pa 'di dag thams cad du thams cad mi 'byung zhing mi srid pa dang / sems can</text></item>
<item><p>15b.3</p><section></section><text>thams cad bsam gtan dang / tshad med pa dang / gzugs med pa'i snyoms par 'jug pa thob par 'gyur ba de lta de ltar bsam gtan gyi pha rol tu phyin pa la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes</text></item>
<item><p>15b.4</p><section></section><text>de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni bsam gtan gyi pha rol tu phyin pa yang yongs su rdzogs par byed/ bla na med pa yang dag par rdzogs pa'i byang chub dang yang nye bar gyur pa yin no/ /rab</text></item>
<item><p>15b.5</p><section></section><text>'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ shes rab 'chal pa can gyi 'jig rten pa dang 'jig rten las 'das pa'i yang dag pa'i lta ba dang bral ba/ bya ba ma yin par smra ba/ med par smra ba/ </text></item>
<item><p>15b.6</p><section></section><text>chad par smra ba dang / rtag par lta ba/ sems can du smra ba dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams kyi nyes</text></item>
<item><p>15b.7</p><section></section><text>pa 'di dag thams cad du thams cad mi 'byung zhing mi srid pa dang / sems can thams cad lta ba'i rnam pa thams cad spangs shing shes rab kyi pha rol tu phyin pa la gnas par 'gyur ba de lta de ltar shes rab kyi pha rol tu phyin pa la spyad par bya'o/ /sangs rgyas kyi zhing</text></item>
<item><p>16a.1</p><section></section><text>yongs su dag par bya'o/ /sems can rnams yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa yang yongs su rdzogs par byed/ </text></item>
<item><p>16a.2</p><section></section><text>rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can phung po gsum la gnas pa nges pa dang / ma nges pa dang / log par nges pa</text></item>
<item><p>16a.3</p><section></section><text>dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na chung ngu na sems can log par nges pa'i sgra yang mi grag cing mi srid pa de lta de ltar pha rol tu</text></item>
<item><p>16a.4</p><section></section><text>phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de lta de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang</text></item>
<item><p>16a.5</p><section></section><text>yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can dmyal ba pa'i sems can dag mthong ngam/ byol</text></item>
<item><p>16a.6</p><section></section><text>song gi skye gnas pa dang / gshin rje'i 'jig rten pa'i sems can dag mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na chung ngu na ngan song</text></item>
<item><p>16a.7</p><section></section><text>gsum gyi sgra yang mi grag cing mi srid pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de lta de ltar yongs su brtag par bya ste/ rab 'byor de ltar spyod pa'i byang chub sems dpa'</text></item>
<item><p>16b.1</p><section></section><text>sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sa chen po</text></item>
<item><p>16b.2</p><section></section><text>'di la sdong dum dang / tsher ma dang / sab sub dang / bya skyibs dang / gcong rong dang / g.yang sa dang / ljan ljin dang lud khung dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par</text></item>
<item><p>16b.3</p><section></section><text>sangs rgyas pa'i sangs rgyas kyi zhing de na sems can rnams kyi nyes pa de dag thams cad du thams cad mi 'byung zhing mi srid pa dang / bdag gi sangs rgyas kyi zhing de lag mthil ltar mnyam par 'gyur ba de lta de ltar pha rol tu phyin pa drug la spyad par bya'o/ /sangs rgyas</text></item>
<item><p>16b.4</p><section></section><text>kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid</text></item>
<item><p>16b.5</p><section></section><text>dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sa chen po 'di sa'i rgyu las grub pa dang gser dngul dang mi ldan pa mthong na 'di ltar yongs su brtag par bya ste/ ci nas kyang</text></item>
<item><p>16b.6</p><section></section><text>bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sa chen po 'di gzhi bai DUr+ya sngon po'i rgyu las grub pa gser gyi bye ma bdal bar 'gyur ba de lta de ltar pha rol tu phyin pa drug la spyad par bya'o/ /sangs</text></item>
<item><p>16b.7</p><section></section><text>rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams</text></item>
<item><p>17a.1</p><section></section><text>cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can bdag tu bya ba yongs su 'dzin pa la gnas pa dag mthong na/ 'di ltar yongs</text></item>
<item><p>17a.2</p><section></section><text>su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams bdag gir bya ba la yongs su 'dzin pa mi 'byung zhing mi srid pa dang / sems can thams cad</text></item>
<item><p>17a.3</p><section></section><text>bdag gi ba med pa dang / yongs su 'dzin par mi 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod</text></item>
<item><p>17a.4</p><section></section><text>pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod</text></item>
<item><p>17a.5</p><section></section><text>pa'i tshe/ rgyal rigs dang / bram ze'i rigs dang / rje'u'i rigs dang / dmangs rigs dang / rigs bzhi po mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i</text></item>
<item><p>17a.6</p><section></section><text>sangs rgyas kyi zhing de na chung ngu na rigs bzhi'i sgra yang mi grag cing mi srid pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar</text></item>
<item><p>17a.7</p><section></section><text>spyod pa'i byang chub sems dpa' sems dpa' chen po pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod</text></item>
<item><p>17b.1</p><section></section><text>pa'i tshe/ sems can rab dang / 'bring dang / tha ma mthong ba dang / sems can rigs mtho ba dang / rigs dma' ba mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i</text></item>
<item><p>17b.2</p><section></section><text>sangs rgyas kyi zhing de na sems can rnams kyi nyes pa 'di dag mi 'byung zhing mi srid pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor</text></item>
<item><p>17b.3</p><section></section><text>de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la</text></item>
<item><p>17b.4</p><section></section><text>spyod pa'i tshe/ sems can kha dog tha dad pa dag mthong ba 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can kha dog tha dad pa mi 'byung zhing mi srid pa</text></item>
<item><p>17b.5</p><section></section><text>dang / gzhan du na sems can thams cad gzugs bzang zhing mdzes pa / blta na sdug pa dang / kha dog bzang ba'i mchog rgyas pa dang ldan par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems</text></item>
<item><p>17b.6</p><section></section><text>can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor</text></item>
<item><p>17b.7</p><section></section><text>gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can de dag la bdag po yod par mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par</text></item>
<item><p>18a.1</p><section></section><text>sangs rgyas pa'i sangs rgyas kyi zhing de na bdag por gdags pa mi 'byung zhing mi srid pa dang / gzhan du na chos kyi rgyal po de bzhin gshegs pa dgra bcom pa yang dag par rdzogs pa'i sangs rgyas rnams bzhugs par 'gyur ba de lta de ltar pha rol tu phyin pa drug la spyad </text></item>
<item><p>18a.2</p><section></section><text>par bya'o/ /sangs rgyas kyi zhing yongs su dag par bya'o/ /sems can rnams yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ </text></item>
<item><p>18a.3</p><section></section><text>rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can rnams kyi 'gro ba tha dad pa mthong na 'di ltar yongs su brtag par bya ste/ ci nas kyang bdag bla</text></item>
<item><p>18a.4</p><section></section><text>na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can lha dang mi dang / sems can dmyal ba pa dang / byol song gi skye gnas pa dang / gshin rje'i 'jig rten pa 'gro ba tha dad pa med cing mi srid pa dang / gzhan</text></item>
<item><p>18a.5</p><section></section><text>du na sems can thams cad las gcig tu 'gyur zhing dran pa nye bar gzhag pa bzhi dang ma bral ba dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / </text></item>
<item><p>18a.6</p><section></section><text>'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon</text></item>
<item><p>18a.7</p><section></section><text>par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang ma bral ba</text></item>
<item><p>18b.1</p><section></section><text>de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa</text></item>
<item><p>18b.2</p><section></section><text>drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can gnas bzhir skyes pa sgo nga las skyes pa dang / </text></item>
<item><p>18b.3</p><section></section><text>mngal las skyes pa dang / drod gsher las skyes pa dang / brdzus te skyes pa rnams mthong na/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sgo</text></item>
<item><p>18b.4</p><section></section><text>nga las skyes pa dang / mngal nas skyes pa dang / drod gsher las skyes pa'i gnas gsum po rnams mi 'byung zhing mi srid pa dang / gzhan du na sems can thams cad brdzus te skye bar 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing</text></item>
<item><p>18b.5</p><section></section><text>yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid</text></item>
<item><p>18b.6</p><section></section><text>dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can mngon par shes pa lnga dang mi ldan pa dag mthong na 'di ltar yongs su brtag par bya ste/ ci nas kyang bdag bla na med pa yang dag</text></item>
<item><p>18b.7</p><section></section><text>par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can thams cad mngon par shes pa lnga dang ldan par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin</text></item>
<item><p>19a.1</p><section></section><text>par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab</text></item>
<item><p>19a.2</p><section></section><text>'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can rnams kyi bshang gci mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas</text></item>
<item><p>19a.3</p><section></section><text>pa'i sangs rgyas kyi zhing de na sems can thams cad chos dang dga' ba dang bsam gtan gyi zas za bar 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par</text></item>
<item><p>19a.4</p><section></section><text>bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no// //bam po lnga bcu gnyis pa/ rab 'byor gzhan yang byang</text></item>
<item><p>19a.5</p><section></section><text>chub sems dpa' sems dpa' chen po pha rol tu phyin pa drug la spyod pa'i tshe/ 'od dang mi ldan pa'i sems can dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i</text></item>
<item><p>19a.6</p><section></section><text>sangs rgyas kyi zhing de na sems can thams cad la rang rang las 'od 'byung ba sha stag yod pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab</text></item>
<item><p>19a.7</p><section></section><text>'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa</text></item>
<item><p>19b.1</p><section></section><text>drug la spyod pa'i tshe/ sems can rnams kyi nyin mtshan dang / zla ba dang / zla ba phyed pa dang / zla ba zung dang / lo dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas</text></item>
<item><p>19b.2</p><section></section><text>pa'i sangs rgyas kyi zhing de na sems can rnams kyi nyin mtshan dang / zla ba dang / zla ba phyed pa dang / zla ba zung dang / lo'i sgra yang mi grag cing mi srid pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can rnams</text></item>
<item><p>19b.3</p><section></section><text>yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan</text></item>
<item><p>19b.4</p><section></section><text>yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can tshe dang mi ldan pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas</text></item>
<item><p>19b.5</p><section></section><text>pa'i sangs rgyas kyi zhing de na sems can thams cad tshe dpag tu med par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor</text></item>
<item><p>19b.6</p><section></section><text>de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug</text></item>
<item><p>19b.7</p><section></section><text>la spyod pa'i tshe/ sems can mtshan ma dang mi ldan pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can thams cad mi chen po'i mtshan sum cu</text></item>
<item><p>20a.1</p><section></section><text>rtsa gnyis dang ldan par 'gyur ba de lta de ltar pha rol tu phyin pa drug la spyad par bya'o / /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa'</text></item>
<item><p>20a.2</p><section></section><text>sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can dge ba'i rtsa ba dag dang</text></item>
<item><p>20a.3</p><section></section><text>mi ldan pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can thams cad dge ba'i rtsa ba dang ldan par 'gyur ba dang / dge ba'i rtsa ba gang dang</text></item>
<item><p>20a.4</p><section></section><text>ldan pas sangs rgyas bcom ldan 'das rnams la bsnyen bkur byed par 'gyur ba de lta de ltar pha rol tu phyin pa drug la spyod par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor</text></item>
<item><p>20a.5</p><section></section><text>de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod</text></item>
<item><p>20a.6</p><section></section><text>pa'i tshe/ sems can nad kyis btab pa dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na sems can rnams la rlung dang mkhris pa dang bad kan</text></item>
<item><p>20a.7</p><section></section><text>'dus pa'i nad bzhi med par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa'</text></item>
<item><p>20b.1</p><section></section><text>chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ nyon mongs pa gsum gyis nyon mongs</text></item>
<item><p>20b.2</p><section></section><text>par gyur pa'i sems can dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na 'di lta ste/ sems can rnams la 'dod chags dang zhe sdang dang</text></item>
<item><p>20b.3</p><section></section><text>gti mug gi nyon mongs pa gsum mi 'byung zhing sems can thams cad 'dod chags dang bral ba zhe sdang dang bral ba gti mug dang bral bar gyur pa de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par</text></item>
<item><p>20b.4</p><section></section><text>bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems</text></item>
<item><p>20b.5</p><section></section><text>dpa' sems dpa' chen po pha rol tu phyin pa drug la spyod pa'i tshe/ sems can mos pa chung ngu dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na nyan thos</text></item>
<item><p>20b.6</p><section></section><text>kyi theg pa dang / rang sangs rgyas kyi theg pa dang / theg pa gnyis kyi sgra yang mi grag cing / sems can thams cad kyang rnam pa thams cad mkhyen pa nyid du yang dag par zhugs par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par</text></item>
<item><p>20b.7</p><section></section><text>bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin</text></item>
<item><p>21a.1</p><section></section><text>no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ sems can nga rgyal can dag mthong na 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu</text></item>
<item><p>21a.2</p><section></section><text>mngon par rdzogs par sangs rgyas pa'i sangs rgyas kyi zhing de na nga rgyal can gyi sgra yang mi grag cing gzhan du na sems can thams cad yang dag pa'i don shes shing nga rgyal med par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par</text></item>
<item><p>21a.3</p><section></section><text>bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa</text></item>
<item><p>21a.4</p><section></section><text>yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ 'di ltar yongs su brtag par bya ste/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs</text></item>
<item><p>21a.5</p><section></section><text>rgyas kyi zhing de na tshe la tshad du 'gyur ba dang / 'od la tshad du 'gyur ba dang / dge slong gi dge 'dun la tshad du 'gyur ba de tsam gyis bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi bya'i/ ci nas kyang bdag bla na med pa yang dag par rdzogs</text></item>
<item><p>21a.6</p><section></section><text>pa'i byang chub tu mngon par rdzogs par sangs rgyas pa'i sangs rgyas kyi zhing de na tshe tshad med par 'gyur ba dang / 'od tshad med par 'gyur ba dang / dge slong gi dge 'dun tshad med par 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs</text></item>
<item><p>21a.7</p><section></section><text>su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar</text></item>
<item><p>21b.1</p><section></section><text>gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ 'di ltar yongs su brtag par bya ste/ 'jig rten gyi khams 'ga' zhig bdag gi sangs rgyas kyi zhing du 'gyur ba de tsam gyis bdag bla na med pa yang dag</text></item>
<item><p>21b.2</p><section></section><text>par rdzogs pa'i byang chub tu mngon par rdzogs par 'tshang rgya bar mi bya'i/ ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i tshe/ gang gA'i klung gi bye ma ji snyed cig yod pa de snyed kyi 'jig rten gyi khams dag gi sangs</text></item>
<item><p>21b.3</p><section></section><text>rgyas kyi zhing gcig tu 'gyur ba de lta de ltar pha rol tu phyin pa drug la spyad par bya'o/ /sangs rgyas kyi zhing yongs su dag par bya'o/ /sems can yongs su smin par bya'o zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa'</text></item>
<item><p>21b.4</p><section></section><text>chen po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa'i tshe/ 'di ltar yongs su brtag par bya</text></item>
<item><p>21b.5</p><section></section><text>ste/ kye ma 'khor ba 'di ni ring ngo / /kye ma sems can gyi khams 'di ni mtha' yas so/ /des 'di ltar tshul bzhin du yid la bya ste/ kye ma 'khor ba 'di ni nam mkha' ltar mu med pa'o/ /kye ma sems can gyi khams 'di ni nam mkha' ltar mu med pa ste 'di la gang yang 'khor ba yang</text></item>
<item><p>21b.6</p><section></section><text>med/ mya ngan las 'das pa yang med/ gzhan du na chos kyi brdar sems can nam 'khor ba'am/ mya ngan las 'das pa zhes tha snyad du gdags par zad do zhes de ltar yongs su brtag par bya ste/ rab 'byor de ltar spyod pa'i byang chub sems dpa' sems dpa' chen</text></item>
<item><p>21b.7</p><section></section><text>po ni pha rol tu phyin pa drug kyang yongs su rdzogs par byed/ rnam pa thams cad mkhyen pa nyid dang yang nye bar gyur pa yin no/ /de nas 'khor der gang gA'i lha mo zhes bya ba'i bud med gcig 'dus te 'dug par gyur pa de stan las langs te/ bla gos phrag pa gcig la gzar nas/</text></item>
<item><p>22a.1</p><section></section><text>pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das bdag gis kyang pha rol tu phyin pa drug yongs su rdzogs par bgyi ste/ de bzhin</text></item>
<item><p>22a.2</p><section></section><text>gshegs pa dgra bcom pa yang dag par rdzogs pa'i sangs rgyas kyis shes rab kyi pha rol tu phyin pa 'di las ji skad du bstan pa'i sangs rgyas kyi zhing de lta bu yongs su gzung bar bgyi'o zhes nas/ bud med des gser gyi me tog dang dngul gyi me tog dang / chu las skyes pa dang / </text></item>
<item><p>22a.3</p><section></section><text>thang las skyes pa'i me tog dang / rgyan thams cad dang / gser gyi kha dog gi na bza' phrugs su sbyar te/ bcom ldan 'das ga la ba de logs su gtor ro/ /me tog dang rgyan dang na bza' phrugs su sbyar ba de dag gtor ma thag tu de nas sangs rgyas kyi mthus bcom ldan 'das kyi</text></item>
<item><p>22a.4</p><section></section><text>dbu'i drang thad steng gi nam mkha' la khang pa brtsegs pa grwa bzhi dang ldan pa/ ka ba bzhi zug pa cha mnyam pa/ shin tu sba ba/ mdangs dga' ba/ yid du 'ong ba gnas par gyur to/ /de nas bud med des khang pa brtsegs pa de yang sems can thams cad dang thun mong du byas te bla</text></item>
<item><p>22a.5</p><section></section><text>na med pa yang dag par rdzogs pa'i byang chub tu yongs su bsngos so / /de nas bcom ldan 'das kyis bud med de'i bsam pa thugs su chud nas/ de'i tshe 'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i tshe bcom ldan</text></item>
<item><p>22a.6</p><section></section><text>'das kyi zhal gyi sgo nas 'od zer kha dog sna tshogs rnam pa du ma 'di lta ste/ sngon po dang / ser po dang / dmar po dang / dkar po dang / le brgan dang / shel dang / dngul gyi kha dog lta bu 'thon par gyur nas/ de dag mtha' yas mu med pa'i 'jig rten gyi khams su dong ste phyir</text></item>
<item><p>22a.7</p><section></section><text>'ongs nas/ bcom ldan 'das la g.yas logs nas lan gsum bskor ba byas te/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bos bla gos phrag pa gcig la gzar te pus mo g.yas pa'i lha nga sa la btsugs nas bcom ldan 'das ga la ba de logs</text></item>
<item><p>22b.1</p><section></section><text>su thal mo sbyar ba btud de/ bcom ldan 'das la 'di skad ces gsol to/ /bcom ldan 'das rgyu dang rkyen ma mchis par ni de bzhin gshegs pa dgra bcom pa yang dag par rdzogs pa'i sangs rgyas 'dzum pa mi mdzad na/ 'dzum pa mdzad pa'i rgyu ci lags/ rkyen ci lags/ </text></item>
<item><p>22b.2</p><section></section><text>bcom ldan 'das kyis bka' stsal pa/ kun dga' bo gang gA'i lha mo zhes bya ba'i sring mo 'di ma 'ongs pa'i dus na dpe skar ma lta bu zhes bya ba'i bskal pa la/ gser gyi me tog ces bya ba'i de bzhin gshegs pa dgra bcom pa yang dag par rdzogs pa'i sangs rgyas 'jig rten</text></item>
<item><p>22b.3</p><section></section><text>du 'byung bar 'gyur ro/ /kun dga' bo bud med 'di ni bud med kyi lus tha ma yin te/ kun dga' bo sring mo 'di ni bud med kyi lus brjes te skyes pa'i lus thob par gyur nas de bzhin gshegs pa dgra bcom pa yang dag par rdzogs pa'i sangs rgyas mi bskyod pa'i sangs rgyas</text></item>
<item><p>22b.4</p><section></section><text>kyi zhing mngon par dga' ba'i 'jig rten gyi khams su skye ste der tshangs pa'i spyad pa spyod par 'gyur ro/ /kun dga' bo byang chub sems dpa' sems dpa' chen po de'i ming yang gser gyi me tog ces bya bar 'gyur te/ kun dga' bo byang chub sems dpa' sems dpa' chen po gser</text></item>
<item><p>22b.5</p><section></section><text>gyi me tog de nas shi 'phos nas sangs rgyas kyi zhing nas sangs rgyas kyi zhing du 'gro bar 'gyur te/ sangs rgyas bcom ldan 'das rnams dang nam yang 'bral bar mi 'gyur ro/ /kun dga' bo 'di lta ste dper na/ 'khor los sgyur ba'i rgyal po khang pa nas khang par 'gro yang ji srid</text></item>
<item><p>22b.6</p><section></section><text>'tsho'i bar du rkang pa'i mthil gnyis kyis sa la mi 'gro'o/ /kun dga' bo de bzhin du byang chub sems dpa' sems dpa' chen po gser gyi me tog kyang bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur gyi bar du yang sangs rgyas kyi zhing</text></item>
<item><p>22b.7</p><section></section><text>nas sangs rgyas kyi zhing du 'gro bar 'gyur ro/ /de nas tshe dang ldan pa kun dga' bo 'di snyam du sems par gyur te/ sangs rgyas kyi zhing der byang chub sems dpa' sems dpa' chen po ji snyed cig 'dus par gyur pa de dag ni de bzhin gshegs pa'i tshogs su blta'o snyam pa dang / de nas</text></item>
<item><p>23a.1</p><section></section><text>bcom ldan 'das kyis tshe dang ldan pa kun dga' bo'i sems kyi rnam par rtog pa thugs kyis thugs su chud nas/ tshe dang ldan pa kun dga' bo la 'di skad ces bka' stsal to/ /kun dga' bo de de bzhin te/ ji skad yongs su rtog pa de de bzhin no/ /de</text></item>
<item><p>23a.2</p><section></section><text>bzhin gshegs pa dgra bcom pa yang dag par rdzogs pa'i sangs rgyas gser gyi me tog gi sangs rgyas kyi zhing du byang chub sems dpa' sems dpa' chen po ji snyed cig 'du bar 'gyur ba de dag ni de bzhin gshegs pa 'dus par blta ste/ de'i dge slong gi dge 'dun yang tshad zin</text></item>
<item><p>23a.3</p><section></section><text>par mi 'gyur ro/ /de'i dge slong gi dge 'dun la nyan thos brgya phrag ni 'di snyed cig yod do/ /nyan thos stong phrag ni 'di snyed cig yod do/ /nyan thos brgya stong phrag ni 'di snyed cig yod do/ /nyan thos bye ba phrag ni 'di snyed cig yod do/ /nyan thos bye ba brgya phrag ni 'di snyed cig yod do/ /</text></item>
<item><p>23a.4</p><section></section><text>nyan thos bye ba stong phrag ni 'di snyed cig yod do/ /nyan thos bye ba brgya stong phrag ni 'di snyed cig yod do/ /nyan thos bye ba khrag khrig phrag ni 'di snyed cig yod do/ / zhes dge slong gi dge 'dun de'i tshad gzung bar mi nus so/ /gzhan du na nyan thos bye ba khrag khrig brgya stong grangs</text></item>
<item><p>23a.5</p><section></section><text>med gzhal du med par 'gyur ro/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas gser gyi me tog de bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de na shes rab kyi pha rol tu</text></item>
<item><p>23a.6</p><section></section><text>phyin pa 'di las bstan pa'i skyon 'di dag thams cad du thams cad mi 'byung zhing mi srid do/ /kun dga' bos gsol pa/ bcom ldan 'das sring mo 'dis de bzhin gshegs pa dgra bcom pa yang dag par rdzogs pa'i sangs rgyas gang zhig la mchod pa bgyis nas dge ba'i rtsa ba bskyed</text></item>
<item><p>23a.7</p><section></section><text>de slar mi ldog pa'i sems bskyed par gyur/ bcom ldan 'das kyis bka' stsal pa/ kun dga' bo sring mo 'dis ni de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi drung du dge ba'i rtsa ba bskyed nas bla na med pa yang dag par rdzogs pa'i byang chub</text></item>
<item><p>23b.1</p><section></section><text>tu sems bskyed de/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos so/ /de bzhin gshegs pa dgra bcom pa yang dag par rdzogs pa'i sangs rgyas mar me mdzad de la yang bla na med pa yang dag par rdzogs pa'i byang chub don du gnyer ba'i phyir</text></item>
<item><p>23b.2</p><section></section><text>gser gyi me tog nyid kyis gtor ro/ /kun dga' bo ngas gang gi tshe bla na med pa yang dag par rdzogs pa'i byang chub don du gnyer ba'i phyir/ de bzhin gshegs pa dgra bcom pa yang dag par rdzogs pa'i sangs rgyas mar me mdzad la ut+pal lnga gtor ba de'i tshe/ de bzhin gshegs</text></item>
<item><p>23b.3</p><section></section><text>pa dgra bcom pa yang dag par rdzogs pa'i sangs rgyas mar me mdzad des nga dge ba'i rtsa ba dang ldan par mkhyen nas nga bla na med pa yang dag par rdzogs pa'i byang chub tu lung bstan to/ /de'i tshe sring mo 'dis nga'i lung bstan pa de thos nas 'di snyam du bdag kyang ji ltar bram ze'i khye'u 'di lung</text></item>
<item><p>23b.4</p><section></section><text>bstan pa de bzhin du ma 'ongs pa'i dus na bla na med pa yang dag par rdzogs pa'i byang chub tu lung bstan par gyur cig ces sems bskyed de/ kun dga' bo de ltar sring mo 'dis de bzhin gshegs pa dgra bcom pa yang dag par rdzogs pa'i sangs rgyas de'i drung du bla na med pa yang dag</text></item>
<item><p>23b.5</p><section></section><text>par rdzogs pa'i byang chub tu sems dang po bskyed do/ /kun dga' bos gsol pa/ bcom ldan 'das sring mo 'di ni bla na med pa yang dag par rdzogs pa'i byang chub kyi don du yongs su sbyang bar bgyis so / /bcom ldan 'das kyis bka' stsal pa/ kun dga' bo de de bzhin no/ /</text></item>
<item><p>23b.6</p><section></section><text>de de bzhin te/ ji skad du smras pa de bzhin no/ /kun dga' bo sring mo 'dis ni bla na med pa yang dag par rdzogs pa'i byang chub kyi don du yongs su sbyang ba byas pa'o zhes bya ba ni zhing dag pa bla na med pa gsungs pa yin no/ /de nas tshe dang ldan pa rab 'byor gyis bcom ldan 'das la 'di</text></item>
<item><p>23b.7</p><section></section><text>skad ces gsol to/ /bcom ldan 'das shes rab kyi pha rol tu phyin pa la spyod pa'i byang chub sems dpa' sems dpa' chen pos ji ltar stong pa nyid la yongs su 'dris par bgyi/ ji ltar stong pa nyid kyi ting nge 'dzin la snyoms par 'jug par bgyi/ ji ltar mtshan ma med pa</text></item>
<item><p>24a.1</p><section></section><text>la yongs su 'dris par bgyi/ ji ltar mtshan ma med pa'i ting nge 'dzin la snyoms par 'jug par bgyi/ ji ltar smon pa med pa la yongs su 'dris par bgyi/ ji ltar smon pa med pa'i ting nge 'dzin la snyoms par 'jug par bgyi/ ji ltar byang chub kyi phyogs kyi</text></item>
<item><p>24a.2</p><section></section><text>chos rnams kyi bar la yongs su 'dris par bgyi/ ji ltar byang chub kyi phyogs kyi chos rnams bsgom par bgyi zhes bya ba ni thabs la mkhas pa'i yul lo/ /de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor 'di</text></item>
<item><p>24a.3</p><section></section><text>la byang chub sems dpa' sems dpa' chen po shes rab kyi pha rol tu phyin pa la spyod pas gzugs stong zhes bya bar brtag par bya'o/ /tshor ba dang / 'du shes dang / 'du byed rnams dang / rnam par shes pa stong zhes bya bar brtag par bya'o/ /skye mched dang / khams dang / rten cing</text></item>
<item><p>24a.4</p><section></section><text>'brel par 'byung ba stong zhes bya bar brtag par bya'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun stong zhes bya bar brtag par bya'o/ /sangs rgyas kyi chos ma 'dres pa bco brgyad kyi bar du stong zhes bya bar brtag par</text></item>
<item><p>24a.5</p><section></section><text>bya'o/ /'dod pa'i khams stong zhes ba bar brtag par bya'o/ /gzugs yod pa'i khams dang / gzugs med pa'i khams stong zhes bya bar brtag par bya'o/ /de yang ci las kyang de ltar brtags na sems g.yeng bar mi 'gyur ba de ltar brtag par bya ste/ de sems mi g.yeng ba</text></item>
<item><p>24a.6</p><section></section><text>dang ldan pas chos gang mngon sum du bya ba'i chos de yang dag par rjes su mi mthong ste/ chos de yang dag par rjes su mi mthong bas mngon du mi byed do/ /de ci'i phyir zhe na/ de ni 'di ltar byang chub sems dpa' sems dpa' chen po de chos thams cad rang gi mtshan nyid kyis stong pa'i chos la</text></item>
<item><p>24a.7</p><section></section><text>legs par bslabs pas chos gang la yang rnam par gcod par mi byed do/ /gang zhig mngon du byed pa dang / gang mngon du bya ba dang / gang gis mngon du bya ba'i chos de thams cad ldan pa'am mi ldan par yang dag par rjes su mi mthong ngo / /rab 'byor gyis gsol pa/ bcom ldan 'das</text></item>
<item><p>24b.1</p><section></section><text>kyis 'di skad du byang chub sems dpa' sems dpa' chen pos stong pa'i chos rnams mngon du mi bya'o zhes bka' stsal pa de la/ bcom ldan 'das ji ltar na byang chub sems dpa' sems dpa' chen po stong pa nyid la gnas pa stong pa nyid mngon sum du mi bgyid pa lags/ bcom ldan</text></item>
<item><p>24b.2</p><section></section><text>'das kyis bka' stsal pa/ rab 'byor gang gi tshe byang chub sems dpa' sems dpa' chen po rnam pa'i mchog thams cad dang ldan pa'i stong pa nyid la so sor rtog na/ mngon du bya'o snyam du rtog par mi byed cing mngon du bya ba ma yin no snyam du rtog par mi byed kyi/ yongs su 'dris</text></item>
<item><p>24b.3</p><section></section><text>par bya'o snyam du so sor rtog ste/ 'di ni mngon du bya ba'i dus ma yin gyi yongs su 'dris par bya ba'i dus yin no snyam du so sor rtog go/ /byang chub sems dpa' sems dpa' chen po ni mnyam par ma bzhag pa nyid du sems dmigs pa la 'dogs te/ bar ma dor byang chub sems</text></item>
<item><p>24b.4</p><section></section><text>dpa' sems dpa' chen po byang chub kyi phyogs kyi chos rnams la yongs su nyams par mi 'gyur te/ zag pa zad pa'ang mngon du mi byed do/ /de ci'i phyir zhe na/ byang chub sems dpa' sems dpa' chen po ni de lta bu ye shes rlabs po che dang ldan pa ste/ 'di ni byang chub kyi</text></item>
<item><p>24b.5</p><section></section><text>phyogs kyi chos rnams la gnas shing 'di ltar 'di ni yongs su 'dris par bya ba'i dus te/ 'di ni mngon du bya ba'i dus ma yin no zhes bya bar rab tu shes so/ /rab 'byor byang chub sems dpa' sems dpa' chen po shes rab kyi pha rol tu phyin pa la spyod pa des 'di ltar 'di ni sbyin pa'i pha</text></item>
<item><p>24b.6</p><section></section><text>rol tu phyin pa'i dus so/ /'di ni tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa'i dus so/ /'di ni dran pa nye bar gzhag pa sgom pa'i dus so/ /</text></item>
<item><p>24b.7</p><section></section><text>'di ni yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa sgom pa'i dus so/ /'di ni stong pa nyid dang / mtshan ma med pa dang / smon pa med pa sgom pa'i dus so/ /'di ni nang stong pa nyid</text></item>
<item><p>25a.1</p><section></section><text>sgom pa'i dus so/ /'di ni phyi stong pa nyid nas/ dngos po med pa'i ngo bo nyid stong pa nyid kyi bar du sgom pa'i dus so/ /'di ni bsam gtan dang / tshad med pa dang / gzugs med pa'i snyoms par 'jug pa sgom pa'i dus so/ /'di ni 'phags pa'i bden pa</text></item>
<item><p>25a.2</p><section></section><text>rnams sgom pa'i dus so/ /'di ni mngon par shes pa rnams dang / ting nge 'dzin rnams dang / gzungs kyi sgo rnams thob par bya ba'i dus so/ /'di ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi</text></item>
<item><p>25a.3</p><section></section><text>chos ma 'dres pa bco brgyad thob par bya ba'i dus so/ /'di ni byams pa chen po dang / snying rje chen po thob par bya ba'i dus yin no/ /'di ni rgyun du zhugs pa'i 'bras bu mngon du bya ba'i dus ma yin no/ /lan cig phyir 'ong ba'i 'bras bu dang / phyir mi 'ong ba'i 'bras bu dang / </text></item>
<item><p>25a.4</p><section></section><text>dgra bcom pa nyid mngon du bya ba'i dus ma yin/ rang sangs rgyas kyi ye shes mngon du bya ba'i dus ma yin to / /'di ni rnam pa thams cad mkhyen pa nyid thob par bya ba'i lam yongs su mi gtang ba'i dus so zhes bya bar brtag par bya ste/ rab 'byor de ltar na byang chub sems dpa'</text></item>
<item><p>25a.5</p><section></section><text>sems dpa' chen po shes rab kyi pha rol tu phyin pa la spyod pa'i tshe/ stong pa nyid la yongs su 'dris par byed cing stong pa nyid la gnas pa ma yin/ mtshan ma med pa la yongs su 'dris par byed cing mtshan ma med pa la gnas pa ma yin/ smon pa med pa la yongs su 'dris par byed cing</text></item>
<item><p>25a.6</p><section></section><text>smon pa med pa la gnas pa ma yin/ dran pa nye bar gzhag pa rnams la sgom zhing dran pa nye bar gzhag pa rnams kyis gnas kyang mngon du mi byed do/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag rnams la sgom zhing byang</text></item>
<item><p>25a.7</p><section></section><text>chub kyi yan lag rnams kyis gnas kyang mngon du mi byed do/ /'phags pa'i lam yan lag brgyad pa la sgom zhing / 'phags pa'i lam yan lag brgyad pas gnas kyang mngon du mi byed do/ /rab 'byor de ltar na byang chub sems dpa' sems dpa' chen po byang chub kyi phyogs kyi chos rnams</text></item>
<item><p>25b.1</p><section></section><text>la yongs su 'dris par byed pa yin/ byang chub kyi phyogs kyi chos rnams sgom pa yin/ byang chub kyi phyogs kyi chos rnams kyi rnam par spyod pa yin te/ rgyun du zhugs pa'i 'bras bu mngon du mi byed/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom</text></item>
<item><p>25b.2</p><section></section><text>pa nyid dang / rang byang chub mngon du mi byed do zhes bya ba ni thabs la mkhas pa'i sbyor ba yin no/ /rab 'byor 'di lta ste dper na/ skyes bu zhig dpa' ba dang / rtul phod pa dang / rtsal che la shin tu brten pa dang / gzugs mdzes pa dang / byad bzhin bzang zhing blta na sdug pa dang / </text></item>
<item><p>25b.3</p><section></section><text>kha dog bzang po mchog tu rgyas pa dang ldan pa/ 'phong rtsal mchog tu byang ba/ mtshon cha sra ba thogs pa/ sgyu rtsal drug cu rtsa bzhi po thams cad yongs su rdzogs pa/ bzo'i gnas dang / las kyi gnas thams cad rtogs par rig pa/ 'gro ba mang po'i yid du 'ong zhing sdug pa ni</text></item>
<item><p>25b.4</p><section></section><text>bya ba gang dang gang rtsom yang thams cad du rnyed pa chen po dang ldan te/ rnyed pa des skye bo mang po la rim gror byed/ bkur stir byed/ bsti stang du byed/ mchod par byed la/ de shin tu dga' zhing spro ba dang / nyams dga' zhing yid bde nas dgos pa 'ga' zhig gi phyir pha ma dang / bu</text></item>
<item><p>25b.5</p><section></section><text>dang chung ma dag khrid de/ 'brog dgon par byis pa rnams 'jigs shing skyi g.ya' bar song ste/ skyes bu des der phyin nas pha ma dang / bu dang chung ma la mi 'jigs pa byin te/ 'jigs par ma byed cig /ma 'jigs shig /bdag gis khyed 'brog dgon pa 'jigs shing</text></item>
<item><p>25b.6</p><section></section><text>nyams mi bde ba 'di las myur du gdon zhing myur du thar bar bya'o zhes mi 'jigs pa byin te/ 'brog dgon pa der skyes bu de la gsod pa'i dgra phyir rgol ba mang po nye bar gnas par gyur nas/ skyes bu de yang shes rab kyi mthu dam pa dang ldan par gyur te/ des pha ma dang bu dang chung ma dag</text></item>
<item><p>25b.7</p><section></section><text>'brog dgon pa de nas bton te/ bde zhing nyon ma mongs par thar bar byas nas/ phyir grong ngam/ grong khyer ram/ grong rdal lam/ ljongs kyi 'dab tu ma smas ma nyams par phyin nas dga' zhing yid bde ba skyes te/ dgra phyir rgol ba'i sems can de dag la yang sems kyis sdang</text></item>
<item><p>26a.1</p><section></section><text>bar mi byed do / /de ci'i phyir zhe na/ skyes bu des sgyu rtsal thams cad la byang par byas pas des 'brog dgon pa der phyir rgol ba de dag las phyir rgol ba gzhan ches phal che ba ches mang ba/ ches dpa' ba/ ches mtshon cha sra ba dang ldan pa dag sprul te/ phyir rgol ba</text></item>
<item><p>26a.2</p><section></section><text>de dag thams cad 'jigs pa des med par gyur nas/ skyes bu des pha ma dang / bu dang chung ma de dag nyon ma mongs par byas nas bde bar rnam par spyod pa zhig yod na/ rab 'byor de bzhin du gang gi tshe byang chub sems dpa' sems dpa' chen po sems can thams cad la byams par</text></item>
<item><p>26a.3</p><section></section><text>dmigs pa'i sems dang / snying rje dang / dga' ba dang / btang snyoms su dmigs pa'i sems kyis khyab par byas nas gnas te/ de'i skabs su byang chub sems dpa' sems dpa' chen po tshad med pa bzhi la gnas shing pha rol tu phyin pa drug kyang yongs su rdzogs par byed do/ /</text></item>
<item><p>26a.4</p><section></section><text>yongs su rdzogs par byas nas zag pa zad pa ma thob bzhin du rnam pa thams cad mkhyen pa nyid la yongs su 'dris par byed do/ /rnam par thar pa'i sgo stong pa nyid dang / mtshan ma med pa dang / smon pa med pa la gnas shing rnam pa thams cad mkhyen pa nyid la yongs su 'dris par byed do / /</text></item>
<item><p>26a.5</p><section></section><text>de'i skabs su byang chub sems dpa' sems dpa' chen po mtshan mas kyang rnam par mi spyod/ mtshan ma med pa'i ting nge 'dzin gang mngon du byas pas nyan thos kyi sa'am/ rang sangs rgyas kyi sa la gnas par 'gyur ba de lta bu yang mngon du mi byed do zhes bya ba ni bar chad kyi chos rnams las</text></item>
<item><p>26a.6</p><section></section><text>yang dag par 'da' ba yin no/ /rab 'byor 'di lta ste dper na/ 'dab chags bya ni bar snang la rgyu zhing sa la mi ltung ste/ nam mkha' bar snang la gnas kyang de la gnas pa med do/ /rab 'byor de bzhin du byang chub sems dpa' sems dpa' chen po yang stong pa nyid la yongs</text></item>
<item><p>26a.7</p><section></section><text>su 'dris par byed cing stong pa nyid la'ang gnas/ mtshan ma med pa dang / smon pa med pa la yongs su 'dris par ci mtshan ma med pa dang / smon pa med pa la yang rnam par spyod de/ stong pa nyid dang / mtshan ma med pa dang / smon pa med pa gang mngon du byas pas de bzhin</text></item>
<item><p>26b.1</p><section></section><text>gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwo brgyad yongs su ma rdzogs par nyan thos kyi sa'am/ rang sangs rgyas kyi sar ltung bar 'gyur</text></item>
<item><p>26b.2</p><section></section><text>ba'ang mngon du mi byed de/ sangs rgyas kyi chos tshad med pa la spyad nas rnam pa thams cad mkhyen pa nyid thob par byed do zhes bya ba ni mi gnas par gnas pa'i thabs la mkhas pa yin no// //rab 'byor 'di lta ste dper na skyes bu mthu dang ldan pa/ 'phong rtsal gyi slob dpon du gyur</text></item>
<item><p>26b.3</p><section></section><text>pa/ 'phong rtsal bslab pa la shin tu byang ba zhig yod la/ des mda' zhig gnam du 'phangs te/ mda' de gnam du 'phangs nas mda' gzhan gcig nas gcig tu brgyud de 'phangs pas mda' snga ma de sa la lhung du ma bcug ste/ ji srid du skyes bu des da ni mda' 'di sa la</text></item>
<item><p>26b.4</p><section></section><text>lhung bar bya'o snyam du 'dod par ma byas pa de srid du mda' de sa la mi lhung ste/ nam mda' phyi ma ma 'phangs pa de'i tshe/ mda' gcig nas gcig tu brgyud pa de dag sa la ltung ngo / /rab 'byor de bzhin du byang chub sems dpa' sems dpa' chen po shes rab kyi pha rol tu phyin pa</text></item>
<item><p>26b.5</p><section></section><text>la spyod pa thabs la mkhas pas yongs su bzung ba yang ji srid du dge ba'i rtsa ba de dag bla na med pa yang dag par rdzogs pa'i byang chub tu yongs su smin par ma gyur pa de srid du yang dag pa'i mtha' dam pa mngon du mi byed do/ /nam dge ba'i rtsa ba de de dag bla na med pa yang dag par rdzogs</text></item>
<item><p>26b.6</p><section></section><text>pa'i byang chub tu yongs su smin par gyur pa de na yang dag pa'i mtha' dam pa mngon du byed do/ /rab 'byor de bas na byang chub sems dpa' sems dpa' chen po shes rab kyi pha rol tu phyin pa la spyod pas chos de dag gis chos nyid de ltar yongs su brtag par bya'o zhes bya ba ni smon lam gyi</text></item>
<item><p>26b.7</p><section></section><text>shugs kyis 'phangs pa'i thabs mkhas pa yin no/ de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po gang chos nyid la slob pa/ yang dag pa'i mtha' la</text></item>
<item><p>27a.1</p><section></section><text>slob pa/ de bzhin nyid la slob pa/ chos kyi dbyings la slob pa/ rang gi mtshan nyid stong pa nyid kyi bar la slob pa/ rnam par thar pa'i sgo gsum la slob cing bar ma dor bla na med pa yang dag par rdzogs pa'i byang chub las nyams par mi 'gyur ba ni dka' ba</text></item>
<item><p>27a.2</p><section></section><text>bgyid pa ste/ bcom ldan 'das ngo mtshar che'o/ /bde bar gshegs pa shin tu ngo mtshar che'o/ /bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen pos sems can thams cad yongs su ma btang ba'i phyir te/ rab 'byor byang chub</text></item>
<item><p>27a.3</p><section></section><text>sems dpa' sems dpa' chen po gang gis sems can thams cad yongs su ma btang ba de dag gi smon lam gyi khyad par ni rnam pa de lta bur 'gyur ro/ /rab 'byor byang chub sems dpa' sems dpa' chen po gang sems can thams cad ni bdag gis yongs su ma btang ste/ dam pa ma</text></item>
<item><p>27a.4</p><section></section><text>yin pa'i chos la gnas pa 'di dag ni bdag gis yongs su sgrol bar bya'o zhes de lta bu'i sems mngon par sgrub cing nam byang chub sems dpa' sems dpa' chen po thabs la mkhas pa dang ldan pas rnam par thar pa'i sgo stong pa nyid kyi ting nge 'dzin mngon par sgrub pa dang / rnam par thar</text></item>
<item><p>27a.5</p><section></section><text>pa'i sgo mtshan ma med pa'i ting nge 'dzin mngon par sgrub pa dang / rnam par thar pa'i sgo smon pa med pa'i ting nge 'dzin mngon par sgrub pa de'i tshe/ ji srid du rnam pa thams cad mkhyen pa nyid ma thob kyi bar du bar mdor yang dag pa'i mtha' mngon du mi byed par rig par bya'o zhes bya ba ni thun mong ma yin</text></item>
<item><p>27a.6</p><section></section><text>pa'i thabs la mkhas pa yin no// //rab 'byor gzhan yang byang chub sems dpa' sems dpa' chen po gang gi tshe 'di lta ste/ nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa dang / </text></item>
<item><p>27a.7</p><section></section><text>yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / rnam par thar pa'i sgo gsum dang / gnas zab mo de dag la brtag par 'dod par gyur na/ des 'di ltar 'di snyam</text></item>
<item><p>27b.1</p><section></section><text>du sems can 'di dag ni yun ring po nas bdag tu 'du shes pa dang / sems can du 'du shes pa dang / srog tu 'du shes pa dang / 'gro bar 'du shes pa dang / gso bar 'du shes pa dang / skyes bur 'du shes pa dang / gang zag tu 'du shes pa dang / shed las skyes su 'du</text></item>
<item><p>27b.2</p><section></section><text>shes pa dang / shed bur 'du shes pa dang / byed pa por 'du shes pa dang / tshor ba por 'du shes pa dang / tshor du 'jug pa por 'du shes pas dmigs pa la spyod kyis de dag gis dmigs pa spang ba'i phyir bla na med pa yang dag par rdzogs pa'i byang chub tu mngon par rdzogs</text></item>
<item><p>27b.3</p><section></section><text>par sangs rgyas te chos bstan par bya'o snyam du sems mngon par bsgrub par bya'o/ /de'i tshe byang chub sems dpa' sems dpa' chen po rnam par thar pa'i sgo stong pa nyid dang mtshan ma med pa dang smon pa med pa'i ting nge 'dzin la snyoms par 'jug kyang yang dag pa'i mtha' gang mngon du byas</text></item>
<item><p>27b.4</p><section></section><text>pas rgyun tu zhugs pa'i 'bras bu thob pa dang / lan cig phyir 'ong ba dang / phyir mi 'ong ba'i 'bras bu dang / dgra bcom pa nyid thob pa dang / rang byang chub thob par 'gyur ba mngon du mi byed do/ /rab 'byor de ltar byang chub sems dpa' sems dpa' chen po sems bskyed pa de'i dge</text></item>
<item><p>27b.5</p><section></section><text>ba'i rtsa ba de dag dang / thabs mkhas pa dang ldan pa ni bar ma dor yang dag pa'i mtha' yang mngon du mi byed do/ / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / dran pa nye bar gzhag pa bzhi dang / yang dag par spong ba bzhi</text></item>
<item><p>27b.6</p><section></section><text>dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / stong pa nyid dang / mtshan ma med pa dang / smon pa med pa'i ting nge 'dzin rnams dang / nang stong pa nyid nas dngos po med</text></item>
<item><p>27b.7</p><section></section><text>pa'i ngo bo nyid stong pa nyid kyi bar las yongs su nyams par mi 'gyur ro/ / sbyin pa'i pha rol tu phyin pa las yongs su mi nyams so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa</text></item>
<item><p>28a.1</p><section></section><text>dang / shes rab kyi pha rol tu phyin pa yang yongs su mi nyams so/ /nang stong pa nyid dang / dngos po med pa'i ngo bo nyid stong pa nyid kyi bar yang yongs su mi nyams so/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa</text></item>
<item><p>28a.2</p><section></section><text>bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa yang yongs su mi nyams so/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa yang</text></item>
<item><p>28a.3</p><section></section><text>yongs su mi nyams so/ /rnam par thar pa brgyad dang mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa yang yongs su mi nyams so/ mngon par shes pa dang / ting nge 'dzin dang / gzungs kyi sgo dang / de bzhin</text></item>
<item><p>28a.4</p><section></section><text>gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad dang / bla na med pa yang dag par rdzogs pa'i byang chub kyang yongs su mi nyams so/ /</text></item>
<item><p>28a.5</p><section></section><text>rab 'byor de ltar na byang chub sems dpa' sems dpa' chen po de'i tshe byang chub kyi phyogs kyi chos rnams dang ldan pa yin te/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar du yongs su nyams par mi 'gyur te/ thabs mkhas pas yongs su</text></item>
<item><p>28a.6</p><section></section><text>bzung ba'i byang chub sems dpa' sems dpa' chen po de ni dge ba'i chos rnams kyi rnam par 'phel zhing / de'i dbang po rnams kyang ches rno bar 'gyur te/ nyan thos dang rang sangs rgyas kyis lta bu ma yin par 'gyur ro zhes bya ba ni ma chags pa'i thabs la mkhas pa yin no// //rab 'byor</text></item>
<item><p>28a.7</p><section></section><text>gzhan yang byang chub sems dpa' sems dpa' chen po ni 'di snyam du sems can 'di dag ni yun ring po nas phyin ci log bzhi la spyod spyod pa/ rtag par 'du shes pa dang / bde bar 'du shes pa dang / bdag tu 'du shes pa dang / sdug par 'du shes pa la spyod spyod pa yin gyis/ de dag gi</text></item>
<item><p>28b.1</p><section></section><text>phyir byang chub tu spyad par bya'o/ /bla na med pa yang dag par rdzogs pa'i byang chub tu mngon par rdzogs par sangs rgyas nas/ ci nas kyang rtag ces bya ba'am/ bde zhes bya ba'am/ bdag ces bya ba'am/ sdug ces bya bar yongs su rgyu ba med par chos bstan par bya'o snyam ste/ sems</text></item>
<item><p>28b.2</p><section></section><text>bskyed pa de lta bu dag dang ldan la thabs mkhas pas shes rab kyi pha rol tu phyin pa la spyod pas de bzhin gshegs pa'i stobs bcu yongs su ma rdzogs/ mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / byams</text></item>
<item><p>28b.3</p><section></section><text>pa chen po dang / snying rje chen po yongs su ma rdzogs par yang dag pa'i mtha' mngon du mi byed do/ /de'i tshe byang chub sems dpa' sems dpa' chen po rnam par thar pa'i sgo stong pa nyid dang / mtshan ma med pa dang / smon pa med pa'i ting nge 'dzin la snyoms par 'jug kyang bla na med</text></item>
<item><p>28b.4</p><section></section><text>pa yang dag par rdzogs pa'i byang chub tu mngon par rdzogs par sangs rgyas kyi bar du yang dag pa'i mtha' mngon du mi byed do/ /rab 'byor gzhan yang byang chub sems dpa' sems dpa' chen po ni 'di snyam du sems can 'di dag ni yun ring po nas dmigs pa la spyod spyod pa ste/ </text></item>
<item><p>28b.5</p><section></section><text>bdag ces bya ba 'am/ sems can dang / srog dang / 'gro ba dang / skyes bu dang / gang zag dang / shed las skyes dang / shed bu dang / byed pa po dang / tshor ba po dang / shes pa po dang / mthong ba po zhes bya ba'am/ gzugs zhes bya ba'am/ tshor ba dang / 'du</text></item>
<item><p>28b.6</p><section></section><text>shes dang / 'du byed rnams dang / rnam par shes pa zhes bya ba'am/ skye mched ces bya ba'am/ khams zhes bya ba'am/ rten cing 'brel par 'byung ba zhes bya ba'am/ pha rol tu phyin pa rnams zhes bya ba'am/ stong pa nyid rnams zhes bya ba'am/ byang chub kyi phyogs kyi chos rnams zhes bya</text></item>
<item><p>28b.7</p><section></section><text>ba'am/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa zhes bya ba'am/ rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa</text></item>
<item><p>29a.1</p><section></section><text>zhes bya ba'am/ mngon par shes pa dang / ting nge 'dzin dang / gzungs kyi sgo zhes bya ba'am/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas</text></item>
<item><p>29a.2</p><section></section><text>kyi chos ma 'dres pa rnams zhes bya bar dmigs pa la spyod spyod pa yin gyis/ de la bdag gis ci nas kyang bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ sems can rnams kyi dmigs pa'i nyes pa de dag med par bya'o snyam ste/ </text></item>
<item><p>29a.3</p><section></section><text>sems bskyed pa de lta bu dag dang ldan la/ thabs mkhas pas shes rab kyi pha rol tu phyin pa la spyod pas de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / byams</text></item>
<item><p>29a.4</p><section></section><text>pa chen po dang / snying rje chen po yongs su ma rdzogs par yang dag pa'i mtha' mngon du mi byed de/ de'i tshe byang chub sems dpa' sems dpa' chen po rnam par thar pa'i sgo stong pa nyid dang mtshan ma med pa dang / smon pa med pa'i ting nge 'dzin sgom pa yongs su rdzogs par 'gyur ro/ /</text></item>
<item><p>29a.5</p><section></section><text>zhes bya ba ni mi dmigs pa'i thabs la mkhas pa yin no// //rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ 'di snyam du sems can 'di dag ni yun ring po nas mtshan ma la spyod spyod pa ste/ bud med kyi mtshan</text></item>
<item><p>29a.6</p><section></section><text>ma'am/ skyes pa'i mtshan ma'am/ gzugs kyi mtshan ma'am/ tshor ba dang / 'du shes dang / 'du byed rnams dang / rnam par shes pa'i mtshan ma'am/ skye mched dang / khams dang / rten cing 'brel par 'byung ba'i mtshan ma'am/ pha rol tu phyin pa rnams dang / </text></item>
<item><p>29a.7</p><section></section><text>stong pa nyid thams cad dang / byang chub kyi phyogs kyi chos rnams kyi mtshan ma'am/ sangs rgyas kyi chos ma 'dres pa'i bar gyi mtshan ma'am/ rnam pa thams cad mkhyen pa nyid kyi bar gyi mtshan ma la spyod spyod pa yin gyi/ de la bdag gis ci nas kyang bdag bla na med pa yang dag par</text></item>
<item><p>29b.1</p><section></section><text>rdzogs pa'i byang chub tu mngon par rdzogs par sangs rgyas nas/ sems can rnams kyi nyes pa de dag med par bya'o snyam ste/ de sems bskyed pa de lta bu dang ldan la/ thabs mkhas pas shes rab kyi pha rol tu phyin pa la spyod pas/ de bzhin gshegs pa'i stobs bcu dang / mi</text></item>
<item><p>29b.2</p><section></section><text>'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / byams pa chen po dang / snying rje chen po yongs su ma rdzogs par yang dag pa'i mtha' mngon du mi byed de/ de'i tshe byang chub sems dpa' sems dpa' chen po'i rnam par thar pa'i sgo</text></item>
<item><p>29b.3</p><section></section><text>stong pa nyid dang mtshan ma med pa dang / smon pa med pa'i ting nge 'dzin sgom pa yongs su rdzogs par 'gyur ro zhes bya ba ni mtshan ma med pa'i thabs la mkhas pa yin no// //rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i</text></item>
<item><p>29b.4</p><section></section><text>tshe/ 'di snyam du sems can 'di dag ni yun ring po nas smon lam la spyod spyod pa ste/ 'di ltar brgya byin dang / tshangs pa dang / 'jig rten skyong ba dang / 'khor los sgyur ba la mngon par dga'o/ /gzugs la mngon par dga'o/ /tshor ba dang / 'du shes dang / 'du</text></item>
<item><p>29b.5</p><section></section><text>byed rnams dang / rnam par shes pa la mngon par dga'o/ /rnam pa thams cad mkhyen pa nyid kyi bar la mngon par dga'o/ /de lta bas na de dag gi don du bla na med pa yang dag par rdzogs pa'i byang chub tu mngon par rdzogs par sangs rgyas te/ ci nas kyang sems can thams cad kyi smon</text></item>
<item><p>29b.6</p><section></section><text>lam gyi nyes pa de dag med par 'gyur ba de ltar chos bstan par bya'o snyam ste/ rab 'byor de ltar na byang chub sems dpa' sems dpa' chen po sems bskyed pa de dag dang ldan la/ thabs mkhas pas shes rab kyi pha rol tu phyin pa la spyod pas rnam par thar pa'i sgo stong pa nyid dang / </text></item>
<item><p>29b.7</p><section></section><text>mtshan ma med pa dang / smon pa med pa'i ting nge 'dzin sgom pa yongs su rdzogs par 'gyur te/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / byams pa chen</text></item>
<item><p>30a.1</p><section></section><text>po dang / snying rje chen po yongs su ma rdzogs shing / bla na med pa yang dag par rdzogs pa'i byang chub tu mngon par rdzogs par sangs rgyas kyi bar du yang dag pa'i mtha' mngon du mi byed do/ /rab 'byor byang chub sems dpa' sems dpa' chen po pha rol tu</text></item>
<item><p>30a.2</p><section></section><text>phyin pa drug la spyod pa dang / nang stong pa nyid dang / dngos po med pa'i ngo bo nyid stong pa nyid kyi bar la spyod pa dang / dran pa nye bar gzhag pa rnams la spyod pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag</text></item>
<item><p>30a.3</p><section></section><text>dang / 'phags pa'i lam yan lag brgyad pa la spyod pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa la spyod pa dang / rnam par thar pa dang / mthar gyis gnas pa'i snyoms par 'jug pa dang / stong</text></item>
<item><p>30a.4</p><section></section><text>pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la spyod pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / </text></item>
<item><p>30a.5</p><section></section><text>sangs rgyas kyi chos ma 'dres pa bcwa brgyad la spyod pa dang / 'dris par byed cing de lta bu'i ye shes mthong ba dang ldan pa'i byang chub sems dpa' sems dpa' chen po ni mngon par 'du bya ba med par ltung ba'am/ khams gsum pa dang lhan cig gnas pa'i gnas</text></item>
<item><p>30a.6</p><section></section><text>med skabs med de/ de ni gnas ma yin no zhes bya ba ni smon pa med pa'i thabs la mkhas pa yin no// //rab 'byor byang chub sems dpa' sems dpa' chen po de ltar spyod cing / byang chub kyi phyogs kyi chos 'di dag la yongs su 'dris par byed pa de la ji ltar na byang chub</text></item>
<item><p>30a.7</p><section></section><text>sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas chos 'di dag la spyad de yongs su 'dris par byas nas/ stong pa nyid dang / yang dag pa'i mtha' gang rtogs pas rgyun du zhugs pa'i</text></item>
<item><p>30b.1</p><section></section><text>'bras bu thob par 'gyur ba dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par 'gyur ba'i stong pa nyid mngon du mi byed cing / yang dag pa'i mtha' mngon du mi byed pa yin no / /ji ltar na mtshan ma med</text></item>
<item><p>30b.2</p><section></section><text>pa dang / smon pa med pa dang / mngon par 'du bya ba med pa dang / skye ba med pa dang / dngos po med pa mngon du mi byed la / shes rab kyi pha rol tu phyin pa yang sgom pa yin zhes dri bar bya'o/ /rab 'byor gal te byang chub sems dpa' sems dpa' chen po de la byang chub sems dpa'</text></item>
<item><p>30b.3</p><section></section><text>dag gis 'di skad du dris pa na/ 'di skad du khyed kyis stong pa nyid kho na yid la bya/ khyed kyis mtshan ma med pa nyid yid la bya/ khyed kyis smon pa med pa nyid yid la bya/ khyed kyis mngon par 'du bya ba med pa nyid yid la bya/ khyed kyis skye ba med pa nyid yid la bya/ khyed kyis 'gag</text></item>
<item><p>30b.4</p><section></section><text>pa med pa nyid yid la bya/ khyed kyis dngos po med pa nyid yid la bya ste/ sems can thams cad kyang yongs su mi gtang bar bya'o zhes lung ston par byed na/ rab 'byor byang chub sems dpa' sems dpa' chen po de dag gis byang chub sems dpa' sems dpa' chen po 'di ni sangs rgyas</text></item>
<item><p>30b.5</p><section></section><text>bcom ldan 'das de dag gis bla na med pa yang dag par rdzogs pa'i byang chub tu lung bstan pa yin no zhes bya bar rig par bya'o/ /de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa' chen po'i yongs su 'dris par bya ba de brjod do/ /de lung ston</text></item>
<item><p>30b.6</p><section></section><text>to/ /de rab tu 'byed do/ /rab 'byor gal te byang chub sems dpa' sems dpa' chen po de la de skad du dris na 'di skad khyed kyis stong pa nyid la yongs su 'dres par mi bya'o/ /khyed kyis mtshan ma med pa dang / smon pa med pa dang / mngon par 'du bya ba med pa dang / skye ba med pa</text></item>
<item><p>30b.7</p><section></section><text>dang / dngos po med pa la yongs su 'dris par mi bya ste/ khyed kyis byang chub kyi phyogs kyi chos rnams la yongs su 'dris par mi bya'o/ /sems can thams cad la kun tu dmigs par yang mi bya'o zhes lung ston na/ rab 'byor byang chub sems dpa' sems dpa' chen po de dag gis</text></item>
<item><p>31a.1</p><section></section><text>byang chub sems dpa' sems dpa' chen po 'di ni sangs rgyas bcom ldan 'das de dag gis bla na med pa yang dag par rdzogs pa'i byang chub tu lung bstan pa ma yin no zhes bya bar rig par bya'o/ /de ci'i phyir zhe na/ de ni 'di ltar phyir mi ldog pa'i byang chub sems dpa' sems dpa'</text></item>
<item><p>31a.2</p><section></section><text>chen po'i yongs su 'dris par bya ba de mi brjod cing lung mi ston la/ rab tu mi 'byed pa'i phyir te/ phyir mi ldog pa'i byang chub sems dpa' sems dpa' chen po'i chos gang yin pa de mi brjod pa dang / lung mi ston pa dang / rab tu mi 'byed pa'i byang chub sems dpa' sems dpa' chen</text></item>
<item><p>31a.3</p><section></section><text>po de dag gis byang chub sems dpa' sems dpa' chen po 'di ni yongs su 'dris par byas nas/ phyir mi ldog pa'i byang chub sems dpa' sems dpa' chen pos phyir mi ldog pa'i sa non pas bsrabs pa'i sa non pa ma yin no zhes bya bar rig par bya'o zhes bya ba ni phyir mi ldog pa'i rtags kyi thabs la mkhas pa yin no// //gsol pa/ </text></item>
<item><p>31a.4</p><section></section><text>bcom ldan 'das gang gis slar mi ldog par 'gyur ba'i rnam grangs de lta bu mchis sam/ bcom ldan 'das kyis bka' stsal pa/ rab 'byor de ni yod de/ gal te byang chub sems dpa' sems dpa' chen pos pha rol tu phyin pa drug thos kyang rung / ma thos kyang rung ste/ phyir mi</text></item>
<item><p>31a.5</p><section></section><text>ldog pa'i byang chub sems dpa' sems dpa' chen po ji lta ba bzhin du lan ldon pa'o/ /gsol pa/ bcom ldan 'das de'i slad du byang chub tu spyod pa ni mang ste/ phyir mi ldog pa'i byang chub sems dpa' sems dpa' chen pos yongs su sbyangs pa'i sa'am/yongs su sbyangs pa ma</text></item>
<item><p>31a.6</p><section></section><text>lags pa'i sa la gnas pa bzhin du lan 'debs pa ni nyung ngo / /bcom ldan 'das kyis bka' stsal pa/ rab 'byor de de bzhin no/ /de de bzhin te/ de ci'i phyir zhe na/ rab 'byor de ni 'di ltar byang chub sems dpa' sems dpa' chen po gang phyir mi ldog pa'i ye shes kyi sar lung</text></item>
<item><p>31a.7</p><section></section><text>bstan pa de dag ni nyung ste/ gang lung bstan pa de dag ni rnam pa de bzhin du lan ldon te/ gang rnam pa ltar lan ldon pa de dag ni dge ba'i rtsa ba 'bar ba bskyed par rig par bya'o/ /rab 'byor byang chub sems dpa' sems dpa' chen po de ni lha dang mi dang lha ma yin du bcas pa'i 'jig rten gyis</text></item>
<item><p>31b.1</p><section></section><text>mi 'phrogs pa yin no zhes bya ba ni yul tshad med pa la thabs mkhas pa yin te/ 'di dag gis ni thabs la mkhas pa gsungs so/ /de ltar rnam pa kun mngon par rdzogs par rtogs pa gsungs pa yin no/ /bcom ldan 'das ma shes rab kyi pha rol tu phyin pa stong phrag nyi shu lnga pa/ </text></item>
<item><p>31b.2</p><section></section><text>mngon par rtogs pa rgyan gyi rjes su 'brangs nas dag par gtugs pa las/ rnam pa kun mngon par rdzogs par rtogs pa'i dbang du byas pa de bzhin nyid kyi le'u ste bzhi pa'o// //de nas yang bcom ldan 'das kyis tshe dang ldan pa rab 'byor la 'di skad ces bka'</text></item>
<item><p>31b.3</p><section></section><text>stsal to/ /rab 'byor gal te byang chub sems dpa' sems dpa' chen pos rmi lam na yang chos thams cad rmi lam dang 'dra ba nyid du lta / chos thams cad sgra brnyan dang 'dra ba dang / mig yor dang 'dra ba dang / sprul pa dang 'dra ba dang / dri za'i grong khyer dang 'dra bar lta ba mngon du byed na/ </text></item>
<item><p>31b.4</p><section></section><text>rab 'byor 'di ni phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o zhes bya ba ni rtags dang po yin no// //rab 'byor gzhan yang gal te byang chub sems dpa' sems dpa' chen pos rmi lam na yang nyan thos kyi sa'am/ </text></item>
<item><p>31b.5</p><section></section><text>rang sangs rgyas kyi sa'am/ khams gsum pa la 'dod pa'i sems mi bskyed/ legs pa'i sems mi bskyed na/ rab 'byor 'di ni phyir mi ldog pa'i byang chub sems dpa' sems dpa' chen po'i phyir mi ldog pa'i rtags su rig par bya'o zhes bya ba ni rtags gnyis pa yin no// //rab</text></item>
<item><p>31b.6</p><section></section><text>'byor gzhan yang gal te byang chub sems dpa' sems dpa' chen pos rmi lam na yang de bzhin gshegs pa dgra bcom pa yang dag par rdzogs pa'i sangs rgyas zham 'bring brgya phrag du ma dang / zham 'bring stong phrag du ma dang / zham 'bring brgya stong phrag du ma dang / zham 'bring bye</text></item>
<item><p>31b.7</p><section></section><text>ba phrag du ma dang / zham 'bring bye ba brgya phrag du ma dang / zham 'bring bye ba brgya stong phrag du ma dang / zham 'bring bye ba khrag khrig brgya stong phrag du ma mnga' ba/ dge slong dang / dge slong ma dang / dge bsnyen dang / dge bsnyen ma dang / lha dang / klu dang / gnod sbyin dang / </text></item>
<item><p>32a.1</p><section></section><text>dri za dang / lha ma yin dang / nam mkha' lding dang / mi'am ci dang / lto 'phye chen po mang pos kun nas bskor zhing mdun du byas te chos ston pa mthong la/ des chos de thos te thos nas chos de'i don shes par bya'o zhes chos dang rjes su mthun pa'i chos la zhugs</text></item>
<item><p>32a.2</p><section></section><text>shing gnas pa dang / mthun par zhugs te rjes su mthun pa'i chos la spyod pa mthong na/ rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o zhes bya ba ni rtags gsum pa yin no// //rab 'byor</text></item>
<item><p>32a.3</p><section></section><text>gzhan yang gal te byang chub sems dpa' sems dpa' chen pos rmi lam na yang de bzhin gshegs pa dgra bcom pa yang dag par rdzogs pa'i sangs rgyas nam mkha' la yang 'phags shing dge slong gi dge 'dun la chos ston pa mi chen po'i mtshan sum cu rtsa gnyis dang ldan pa/ 'od 'dom</text></item>
<item><p>32a.4</p><section></section><text>gang pa mnga' ba/ rdzu 'phrul dang cho 'phrul mang po ston pa/ sprul pa mang pos sprul pa mdzad cing / sprul pa de dag kyang 'jig rten gyi khams gzhan dag tu sangs rgyas kyi bya ba byed pa mthong na/ rab 'byor 'di yang phyir mi ldog pa'i byang chub sems dpa' sems dpa' chen po'i</text></item>
<item><p>32a.5</p><section></section><text>phyir mi ldog pa'i mtshan nyid du rig par bya'o zhes bya ba ni rtags bzhi pa yin no// //rab 'byor gzhan yang gal te byang chub sems dpa' sems dpa' chen pos rmi lam na yang grong bcom pa dang / grong khyer bcom pa dang / me thar pa'am/ gcan gzan khro bo mthong ngam/ de ma</text></item>
<item><p>32a.6</p><section></section><text>yin pa'i ri dwags gtum po'i rnam pa mthong ngam/ mgo bcad par gyur pa mthong ngam/ de ma yin pa'i 'jigs shing mi bzad pa dang dngang bar gyur pa mthong ngam/ sdug bsngal ba dang / yid mi bde ba dang / 'khrug pa mthong ngam/ bkres pa'am skom pa mthong ngam/ pha</text></item>
<item><p>32a.7</p><section></section><text>shi ba'am/ ma shi ba'am/ phu nu shi ba'am/ bu sring shi ba'am/ grogs po'am gnyen bshes shi ba mthong na mya ngan dang / 'jigs pa dang / bred pa dang / kun tu skrag par mi 'gyur te/ mi dngang / kun tu mi skrag /kun tu skrag pas zin par mi 'gyur te/ rmi lam de rmis</text></item>
<item><p>32b.1</p><section></section><text>pa'i 'og tu sad nas kyang 'di snyam ste/ kye ma khams gsum pa 'di dag kyang rmi lam lta bu ste/ bdag gis kyang bla na med pa yang dag par rdzogs pa'i byang chub tu mngon par rdzogs par sangs rgyas nas khams gsum pa'i sems can thams cad rmi lam lta bur bstan par bya'o snyam na/ </text></item>
<item><p>32b.2</p><section></section><text>rab 'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o zhes bya ba ni rtags lnga pa yin no// //rab 'byor gzhan yang phyir mi ldog pa'i byang chub sems dpa' sems dpa' chen po bla na med pa yang dag par rdzogs</text></item>
<item><p>32b.3</p><section></section><text>pa'i byang chub tu mngon par rdzogs par sangs rgyas nas/ de'i sangs rgyas kyi zhing na ngan song gsum po thams cad du thams cad rnam pa thams cad du thams cad med par 'gyur bar ji ltar rig par bya zhe na/ gal te byang chub sems dpa' sems dpa' chen po rmi lam du sems can</text></item>
<item><p>32b.4</p><section></section><text>dmyal ba pa'i sems can mthong ngam/ byol song gi skye gnas pa'i sems can nam/ gshin rje'i 'jig rten pa'i sems can mthong na/ dran pa gang thob pas 'di snyam du bdag bla na med pa yang dag par rdzogs pa'i byang chub tu mngon par rdzogs par sangs rgyas nas/ sangs rgyas</text></item>
<item><p>32b.5</p><section></section><text>kyi zhing de na ngan song gsum po thams cad du rnam pa thams cad du thams cad med par 'gyur na de ltar spyad do snyam pa de lta bu'i dran pa thob po/ /de ci'i phyir zhe na/ 'di ltar rmi lam gang yin pa dang / rmi lam gyi mtha' gang yin pa de la gnyis su med cing gnyis su byang med do snyam ste / rab</text></item>
<item><p>32b.6</p><section></section><text>'byor 'di yang phyir mi ldog pa'i byang chub sems dpa' sems dpa' chen po'i phyir mi ldog pa'i mtshan nyid du rig par bya'o zhes bya ba ni rtags drug pa yin no// //rab 'byor gzhan yang gal te byang chub sems dpa' sems dpa' chen po rmi lam mam sad pa'i tshe/ grong</text></item>
<item><p>32b.7</p><section></section><text>khyer tshig par gyur pa na 'di snyam du bdag gi rmi lam mam sad pa'i tshe/ rnam pa gang dag dang / rtags gang dag dang / mtshan ma gang dag mthong ba'i rnam pa dang / rtags dang / mtshan ma de dag dang ldan pa'i byang chub sems dpa' sems dpa' chen po phyir mi ldog</text></item>
<item><p>33a.1</p><section></section><text>par rig par bya ba'i rnam pa de dag dang / rtags de dag dang / mtshan ma de dag gal te bdag la yod na/ bden pa de dang bden pa'i tshig 'dis grong khyer mes tshig pa de zhi bar gyur cig /bsil bar gyur cig /med par gyur cig snyam du sems pa la</text></item>
<item><p>33a.2</p><section></section><text>gnyid log par gyur pa'am sad pas rnam pa gang dag dang rtags gang dag dang mtshan ma gang dag mthong ba dag gal te rnam pa gang dag dang rtags gang dag dang mtshan ma gang dag dang ldan pas byang chub sems dpa' sems dpa' chen po phyir mi ldog pa yin pa'i rnam pa de dag dang</text></item>
<item><p>33a.3</p><section></section><text>rtags de dag dang mtshan ma de dag nga la yod pa yin na/ bden pa dang bden pa'i tshig des grong khyer tshig pa zhi bar gyur cig /bsil bar gyur cig /med par gyur cig snyam du sems pas/ gal te zhi ba dang bsil ba dang med par gyur na/ rab 'byor byang chub sems dpa'</text></item>
<item><p>33a.4</p><section></section><text>sems dpa' chen po de ni bla na med pa yang dag par rdzogs pa'i byang chub las phyir mi ldog par lung bstan par rig par bya'o/ /rab 'byor gal te yang me'i phung po de bden pa'i tshig de las 'das te khyim nas khyim du tshig srang nas srang du tshig ste/ khyim la la ni tshig /khyim la la</text></item>
<item><p>33a.5</p><section></section><text>ni ma tshig /srang la la ni tshig /srang la la ni ma tshig na/ rab 'byor byang chub sems dpa' sems dpa' chen pos sems can 'di dag gi khyim la la ni tshig /khyim la la ni ma tshig pa las na/ sems can de dag gis chos spong ba'i las byas pas/ de dag gi las tshe 'di la</text></item>
<item><p>33a.6</p><section></section><text>rnam par smin te/ de dag chos la skur pa de nyid kyi las kyi lhag ma la yang rnam par smin par 'gyur ro zhes bya bar rig par bya ste/ rab 'byor 'di ni phyir mi ldog pa'i byang chub sems dpa' sems dpa' chen po'i rgyu dang rkyen te/ rgyu de dag dang rkyen de dag gis phyir mi ldog pa'i byang</text></item>
<item><p>33a.7</p><section></section><text>chub sems dpa' sems dpa' chen por rig par bya'o zhes bya ba ni rtags bdun pa yin no// //rab 'byor gzhan yang rnam pa gang dag dang rtags gang dag dang / mtshan ma gang dag gis phyir mi ldog pa'i byang chub sems dpa' sems dpa' chen por rig par bya ba'i rnam</text></item>
<item><p>33b.1</p><section></section><text>pa de dag dang rtags de dag dang / mtshan ma de dag bstan par bya'o/ /rab 'byor gal te bud med dam skyes pa gang la la zhig mi ma yin pas byin gyis brlabs na de la byang chub sems dpa' sems dpa' chen pos 'di snyam du/ gal te bdag sngon gyi de bzhin gshegs pa dgra</text></item>
<item><p>33b.2</p><section></section><text>bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung bstan te/ bdag gi bsam pa yongs su dag cing / bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod la/ bdag bla</text></item>
<item><p>33b.3</p><section></section><text>na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhing / bdag bla na med pa yang dag par rdzogs pa'i byang chub tu yid la byed pa yongs su dag pa ste/ bdag la nyan thos kyi sems med/ bdag la rang sangs rgyas kyi sems med / nyan thos</text></item>
<item><p>33b.4</p><section></section><text>dang rang sangs rgyas kyi sems med pas bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhing / bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ba ma yin gyis/ bdag gdon mi</text></item>
<item><p>33b.5</p><section></section><text>za bar bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/ 'jig rten gyi khams grangs med tshad med pa dag na sangs rgyas bcom ldan 'das ji snyed cig bzhugs shing / 'tsho skyong ba dang / chos ston pa'i de bzhin gshegs pa dgra</text></item>
<item><p>33b.6</p><section></section><text>bcom pa yang dag par rdzogs pa'i sangs rgyas de dag gis ni gang ci yang ma mkhyen pa'am/ ma gzigs pa'am/ thugs su ma chud pa'am/ mngon du ma mdzad pa'am/ mngon par rdzogs par sangs ma rgyas pa gang yang med de/ sangs rgyas bcom ldan 'das de dag gis bla na med</text></item>
<item><p>33b.7</p><section></section><text>pa yang dag par rdzogs pa'i byang chub tu mngon par rdzogs par 'tshang rgya bar 'gyur zhes bya bar bdag gi bsam pa thugs su chud ce na/ bden pa de dang bden pa'i tshig des skyes pa'am bud med 'di mi ma yin pa gang gis bzung ba'am gtses par gyur pa'i mi ma yin pa de gud du 'gro</text></item>
<item><p>34a.1</p><section></section><text>bar gyur cig ces bsams te smras na/ rab 'byor gal te byang chub sems dpa' sems dpa' chen pos de skad du brjod pas mi ma yin pa de gud du ma song na/ rab 'byor byang chub sems dpa' sems dpa' chen po de ni sngon gyi de bzhin gshegs pa dgra bcom</text></item>
<item><p>34a.2</p><section></section><text>pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung ma bstan par rig par bya'o/ /rab 'byor gal te byang chub sems dpa' sems dpa' chen pos de skad ces brjod pas/ mi ma yin pa de gud du song na/ rab 'byor byang</text></item>
<item><p>34a.3</p><section></section><text>chub sems dpa' sems dpa' chen po de ni sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung bstan par rig par bya ste/ rab 'byor rnam pa de dag dang / rtags de dag dang / mtshan</text></item>
<item><p>34a.4</p><section></section><text>ma de dag dang ldan pa'i byang chub sems dpa' sems dpa' chen po ni phyir mi ldog par rig par bya'o/ /rab 'byor gzhan yang byang chub sems dpa' sems dpa' chen po pha rol tu phyin pa drug la spyod pa la thabs la mkhas pa dang mi ldan pa/ dran pa nye bar gzhag pa rnams dang / yang dag</text></item>
<item><p>34a.5</p><section></section><text>par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / </text></item>
<item><p>34a.6</p><section></section><text>rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa la ma spyad pa dang / byang chub sems dpa' skyon med par ma chud pa'i bden pa'i byin gyi rlabs la bdud sdig can nye bar 'ongs te/ rab 'byor</text></item>
<item><p>34a.7</p><section></section><text>gal te byang chub sems dpa' sems dpa' chen po bden pa'i byin gyi rlabs byed cing bden pa dang bden pa'i tshig gang gis bdag sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis bla na med pa yang dag par rdzogs pa'i byang chub tu lung bstan</text></item>
<item><p>34b.1</p><section></section><text>pa'i bden pa dang / bden pa'i tshig des mi ma yin pa de gud du 'gro bar gyur cig ces brjod pas / bdud sdig can des mi ma yin par gyur pa de ci nas kyang gud du 'gro bar bya ba'i phyir nan tan du byed de/ de ci'i phyir zhe na/ de ni 'di ltar bdud sdig can ni mi ma yin pa de bas kyang ches</text></item>
<item><p>34b.2</p><section></section><text>mthu dang ldan zhing ches gzi brjid dang ldan pas/ de'i phyir bdud sdig can de'i byin gyi rlabs kyis mi ma yin pa de gud du song bar gyur pa la byang chub sems dpa' sems dpa' chen po de 'di snyam ste/ 'di ltar bdag gi mthus mi ma yin pa de gud du song ngo snyam nas/ bdud kyi</text></item>
<item><p>34b.3</p><section></section><text>mthus mi ma yin pa de gud du song bar ni ma shes te/ de de'i rgyus byang chub sems dpa' sems dpa' chen po gzhan dag la brnyas pa dang / 'phya ba dang / 'thing slad byed cing smod pa khyad du gsod cing / bdag ni sngon gyi de bzhin gshegs pa dgra bcom pa yang dag par rdzogs</text></item>
<item><p>34b.4</p><section></section><text>pa'i sangs rgyas de dag gis bla na med pa yang dag par rdzogs pa'i byang chub tu lung bstan pa yin gyi/ 'di dag gzhan ni bla na med pa yang dag par rdzogs pa'i byang chub tu lung ma bstan to zhes / de de tsam gyis nga rgyal 'phel bar byed pa dang / nga rgyal skyed cing rnam pa thams cad mkhyen</text></item>
<item><p>34b.5</p><section></section><text>pa nyid ring du byed bla na med pa yang dag par rdzogs pa'i sangs rgyas kyi ye shes ring du byed na/ de ltar thabs mi mkhas pa'i byang chub sems dpa' sems dpa' chen po de ni de tsam gyis lhag pa'i nga rgyal skyes pa des sa gnyis por 'gro bar rig par bya ste/ 'di ltar nyan thos</text></item>
<item><p>34b.6</p><section></section><text>kyi sa'am/ rang sangs rgyas kyi sa'o/ /de ltar na bden pa'i byin gyi rlabs kyis byang chub sems dpa' sems dpa' chen po de'i bdud kyi las 'byung ste de la dge ba'i bshes gnyen la mi brten cing mi 'grogs la bsnyen bkur mi byed na/ de nyid du bdud kyis bcings pa de</text></item>
<item><p>34b.7</p><section></section><text>dam por byed pa yin no/ /de ci'i phyir zhe na/ de ni pha rol tu phyin pa drug la ma spyad pa dang / thabs mkhas pas yongs su ma bzung ba'i phyir te/ rab 'byor de lta bu yang byang chub sems dpa' sems dpa' chen pos bdud kyi las su rig par bya'o// //</text></item>
<item><p>35a.1</p><section></section><text>bam po lnga bcu gsum pa/ rab 'byor ji ltar na byang chub sems dpa' sems dpa' chen po pha rol tu phyin pa drug la ma spyad pa/ byang chub kyi phyogs kyi chos sum cu rtsa bdun la ma spyad pa/ rnam par thar pa'i sgo gsum la ma spyad pa/ skyon med par ma</text></item>
<item><p>35a.2</p><section></section><text>chud pa'i drung du bdud sdig can ming gi byin gyi rlabs kyis nye bar 'ong ba yin zhe na/ rab 'byor 'di la bdud sdig can cha byad gang yang rung bas nye bar 'ongs shing byang chub sems dpa' sems dpa' chen po la 'di skad du/ rigs kyi bu khyod ni de bzhin gshegs pa dgra bcom pa yang</text></item>
<item><p>35a.3</p><section></section><text>dag par rdzogs pa'i sangs rgyas kyis bla na med pa yang dag par rdzogs pa'i byang chub tu lung bstan pa ste/ khyod kyi ming ni 'di zhes bya'o/ /khyod kyi pha'i ming ni 'di zhes bya'o/ /khyod kyi ma'i ming ni 'di zhes bya'o/ /khyod kyi phu nu'i ming ni 'di zhes bya'o/ /khyod kyi bu sring gi ming</text></item>
<item><p>35a.4</p><section></section><text>ni 'di zhes bya'o/ /khyod kyi mdza' bo dang / blon po dang / gnyen bshes kyi ming ni 'di zhes bya'o zhes bya ba nas pha ma'i zung rabs bdun nye bar ston zhing / khyod ni yul che ge mo zhig dang / grong khyer che ge mo zhig dang / phyogs che ge mo zhig nas/ yul che ge mo zhig tu</text></item>
<item><p>35a.5</p><section></section><text>skyes so/ /grong khyer che ge mo zhig dang / grong rdal che ge mo zhig tu skyes so/ /gal te ngang gis 'jam pa zhig yin na de de la 'di skad du khyod ni sngon yang 'di bzhin du 'jam par gyur to zhes zer/ gal te rno ba zhig yin na de de la 'di skad du khyod ni sngon yang 'di bzhin du rno bar</text></item>
<item><p>35a.6</p><section></section><text>gyur to zhes zer/ gal te dgon pa pa zhig yin na/ de de la 'di skad du khyod ni sngon yang dgon pa par gyur to zhes zer/ gal te bsod snyoms pa zhig yin na/ gal te phyag dar khrod pa zhig yin nam/ gal te bsod snyoms phyis mi len pa zhig yin nam/ gal te stan</text></item>
<item><p>35a.7</p><section></section><text>gcig pa zhig yin nam/ gal te ci thob pa'i bsod snyoms pa zhig yin nam/ gal te dur khrod pa zhig yin nam/ gal te bla gab med pa zhig yin nam/ gal te shing drung pa zhig yin nam/ gal te cog bu pa zhig yin nam/ gal te gzhi ji bzhin pa zhig yin</text></item>
<item><p>35b.1</p><section></section><text>nam/ gal te chos gos gsum pa zhig yin nam/ gal te 'dod pa chung ba zhig yin nam/ gal te chog shes pa zhig yin nam/ gal te dben pa zhig yin nam/ gal te rkang pa bsku ba dang bral ba zhig yin nam/ gal te smra ba nyung ba zhig yin na de de la 'di skad du khyod ni sngon</text></item>
<item><p>35b.2</p><section></section><text>yang smra ba nyung bar gyur to zhes zer/ gal te 'thab pa nyung ba zhig yin na de de la 'di skad du khyod ni sngon yang 'thab pa nyung bar gyur to zhes zer te/ de ci'i phyir zhe na/ de ni 'di ltar khyod la rnam pa de lta bu'i sbyangs pa'i yon tan dag yod pas na/ gdon mi za bar sngon yang sbyangs</text></item>
<item><p>35b.3</p><section></section><text>pa'i yon tan dang sdom pa 'di dag dang ldan par ma gyur mi srid do zhes zer ba la/ de de ltar sngon gyi ming dang rus bstan pa dang / de ltar byung ba'i sbyangs pa'i yon tan dang sdom pa bstan pas rlom sems bskyed pas de ltar bdud sdig can de'i drung du nye bar 'ongs shing / 'di skad du</text></item>
<item><p>35b.4</p><section></section><text>rigs kyi bu khyod ni de bzhin gshegs pa dgra bcom pa yang dag par rdzogs pa'i sangs rgyas kyis khyod la yon tan yod pa ci 'dra ba bzhin du bla na med pa yang dag par rdzogs pa'i byang chub las phyir mi ldog par lung bstan to zhes zer te / res 'ga' ni dge slong gi cha byad du nye bar 'ong / </text></item>
<item><p>35b.5</p><section></section><text>res 'ga' ni dge slong ma'i cha byad du nye bar 'ong / res 'ga' ni khyim bdag gi cha byad du nye bar 'ong / res 'ga' ni ma'i cha byad du nye bar 'ong / res 'ga' ni pha'i cha byad du nye bar 'ong zhing 'ongs nas kyang 'di skad du rigs kyi bu khyod ni de bzhin gshegs pa dgra bcom pa yang</text></item>
<item><p>35b.6</p><section></section><text>dag par rdzogs pa'i sangs rgyas kyis bla na med pa yang dag par rdzogs pa'i byang chub tu lung bstan to/ /de ci'i phyir zhe na/ de ni 'di ltar khyod la phyir mi ldog pa'i byang chub sems dpa' sems dpa' chen po rnams kyi yon tan gang ji snyed pa de dag yod do zhes zer la/ rab 'byor</text></item>
<item><p>35b.7</p><section></section><text>ngas phyir mi ldog pa'i byang chub sems dpa' sems dpa' chen po rnams kyi rnam pa dang / rtags dang / mtshan ma gang dag bshad pa de dag byang chub sems dpa' sems dpa' chen po de la med na/ rab 'byor de la byang chub sems dpa' gzhan gyis byang chub sems dpa' sems dpa'</text></item>
<item><p>36a.1</p><section></section><text>chen po 'di ni bdud kyis byin gyis brlabs pa yin no zhes bya bar rig par bya'o/ /de ci'i phyir zhe na/ rab 'byor de ni 'di ltar gang phyir mi ldog pa'i byang chub sems dpa' sems dpa' chen po'i rnam pa dang / rtags dang / mtshan ma de dag kyang med la ming</text></item>
<item><p>36a.2</p><section></section><text>bstan pa des kyang byang chub sems dpa' sems dpa' chen po gzhan la brnyas pa dang / 'phya ba dang / smad pa byed cing khyad du gsod pas smod par byed pa'i phyir ro/ /rab 'byor 'di yang byang chub sems dpa' sems dpa' chen pos ming gi byin gyi rlabs kyis bdud kyi las su</text></item>
<item><p>36a.3</p><section></section><text>rig par bya'o/ /rab 'byor gzhan yang byang chub sems dpa' sems dpa' chen pos ming gi byin gyi rlabs kyis bdud kyi las su rig par bya ste/ de ci'i phyir zhe na/ rab 'byor de ni 'di ltar byang chub sems dpa' sems dpa' chen po pha rol tu phyin pa drug la ma spyad pas phung</text></item>
<item><p>36a.4</p><section></section><text>po'i bdud mi shes te/ gzugs mi shes/ tshor ba dang / 'du shes dang / 'du byed rnams dang / rnam par shes pa mi shes pas de la bdud sdig can ming gi byin gyi rlabs kyis lung ston zhing / khyod bla na med pa yang dag par rdzogs pa'i byang chub tu mngon par rdzogs par</text></item>
<item><p>36a.5</p><section></section><text>sangs rgyas nas ming 'di zhes bya bar 'gyur ro zhes / byang chub sems dpa' sems dpa' chen pos ming gang bsams pa dang / dpyad pa de nyid brjod de/ de la byang chub sems dpa' shes rab 'chal pa'i ngang tshul can thabs la mi mkhas pa de 'di snyam ste/ bdag gis</text></item>
<item><p>36a.6</p><section></section><text>ming gang yid kyis rnam par brtags te bsams pa dang / rjes su dpyad pa de nyid bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i ming du 'gyur ro snyam ste/ ji lta ji ltar bdud sdig can nam/ bdud kyi ris kyi lha'am/ bdud kyis byin gyis brlabs pa'i dge slong</text></item>
<item><p>36a.7</p><section></section><text>dag ston pa de lta de ltar sems shing / ji ltar bdag gis sems bskyed pa dang / bdag gi ming ji lta ba bzhin du dge slong 'dis bstan te ming dang ming du mthun gyi/ bdag ni de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par</text></item>
<item><p>36b.1</p><section></section><text>rdzogs pa'i byang chub tu lung bstan to snyam nas/ rab 'byor byang chub sems dpa' sems dpa' chen po de la gang ngas phyir mi ldog pa'i byang chub sems dpa' sems dpa' chen po'i rnam pa dang / rtags dang / mtshan mar bshad pa de dag kyang med la/ ming de dang lung bstan</text></item>
<item><p>36b.2</p><section></section><text>par brjod pa des kyang byang chub sems dpa' sems dpa' chen po gzhan dag la khyad du gsod na/ de rlom sems des bla na med pa yang dag par rdzogs pa'i byang chub las ring du 'gyur ro/ /de ltar thabs la mkhas pa dang mi ldan la/ shes rab kyi pha rol tu phyin pa dang bral zhing / </text></item>
<item><p>36b.3</p><section></section><text>dge ba'i bshes gnyen dang bral te/ sdig pa'i grogs pos yongs su bzung ba de'i sa ni gnyis su rig par bya ste/ 'di ltar nyan thos kyi sa dang / rang sangs rgyas kyi sa'o/ /yang na ni shin tu yun ring por 'khor zhing 'phyan 'phyan nas/ dge ba'i bshes gnyen la bsnyen pa</text></item>
<item><p>36b.4</p><section></section><text>dang / bsten pa dang / rim gror byas nas shes rab kyi pha rol tu phyin pa 'di nyid la brten te bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /rab 'byor gal te byang chub sems dpa' yang dang yang dge ba'i bshes gnyen blta ba</text></item>
<item><p>36b.5</p><section></section><text>dang bsnyen bkur bar ma gyur la/ lus thob pa des sems bskyed pa snga ma dag mi smod mi chags na de ni sa gnyis su 'gro bar rig par bya ste/ 'di ltar nyan thos kyi sa'am/ rang sangs rgyas kyi sa'o/ /'di lta ste dper na/ dge slong nyan thos kyi theg pa pas ltung ba'i rtsa ba bzhi</text></item>
<item><p>36b.6</p><section></section><text>las ltung ba gang yang rung ba zhig byas na/ dge slong ma yin/ shAkya'i bu ma yin par 'gyur te/ de ni lus de nyid kyis dge sbyong gi 'bras bu bzhi las dge sbyong gi 'bras bu gang yang rung ba la la thob par 'gyur ba'i skal ba med do/ /rab 'byor de bzhin du byang chub sems</text></item>
<item><p>36b.7</p><section></section><text>dpa' sems dpa' chen po gang ming bstan pa tsam gyis rlom sems dang ldan pa'i sems bskyed cing ming tsam brjod pa des byang chub sems dpa' gzhan dag la brnyas pa dang / 'phya ba dang / khyad du gsod pa'i sems bskyed pa de ni de bas kyang shin tu lci ste/ sems bskyed pa</text></item>
<item><p>37a.1</p><section></section><text>de ni de bas kyang shin tu lci bar rig par bya'o/ /rab 'byor de ltar ming bstan pas bdud kyi las shin tu phra ba de dag skya bar 'gyur ro/ /rab 'byor ltung ba'i rtsa ba bzhi po lta zhog gi byang chub sems dpa'i ming bstan pa tsam gyis rlom sems dang ldan pa'i</text></item>
<item><p>37a.2</p><section></section><text>sems bskyed pa skyes pa de ni mtshams med pa lnga bas kyang shin tu lci ba ste/ sems bskyed pa de ni de bas kyang shin tu lci bar rig par bya'o/ /rab 'byor gzhan yang bdud sdig can dben pa'i yon tan ston cing byang chub sems dpa' sems dpa' chen po'i drung du nye bar 'ongs te/ 'di skad</text></item>
<item><p>37a.3</p><section></section><text>du de bzhin gshegs pa dgra bcom pa yang dag par rdzogs pa'i sangs rgyas ni dben pa'i yon tan gsungs pa'o zhes zer te/ rab 'byor ngas ni 'di lta ste/ byang chub sems dpa' sems dpa' chen po'i dgon pa'am/ nags 'dab bam / bas mtha'i gnas dben par ma bshad do/ / </text></item>
<item><p>37a.4</p><section></section><text>gsol pa/ bcom ldan 'das gal te dgon pa dang / nags 'dab dang / bas mtha'i gnas dben pa ma lags na/ byang chub sems dpa' sems dpa' chen po'i dben pa gzhan ni gang zhig mchis/ bcom ldan 'das byang chub sems dpa' sems dpa' chen po'i dben pa gzhan ni</text></item>
<item><p>37a.5</p><section></section><text>ci lta bu zhig mchis/ bcom ldan 'das kyis bka' stsal pa/ rab 'byor gal te byang chub sems dpa' sems dpa' chen po nyan thos dang rang sangs rgyas dang ldan pa'i yid la byed pas dben na/ dgon pa dang / nags 'dab dang / bas mtha'i gnas na rnam par spyod pa ni yin te/ rab</text></item>
<item><p>37a.6</p><section></section><text>'byor de ni dben pa ste/ byang chub sems dpa' sems dpa' chen po rnams la ngas gnang ba'o/ /gal te dben pa 'dis nyin mtshan du rnam par spyod na byang chub sems dpa' sems dpa' chen po de ni 'di lta ste byang chub sems dpa'i dben pas dben pa rnam par spyod pa yin no/ /byang chub sems</text></item>
<item><p>37a.7</p><section></section><text>dpa' sems dpa' chen po dgon pa dang / nags 'dab dang / bas mtha'i gnas na rnam par spyod kyang nyan thos dang rang sangs rgyas dang ldan pa'i yid la bya ba dang 'dres pas rnam par spyod na/ byang chub sems dpa' sems dpa' chen po de ni dben pa rnam par spyod pa ma yin no/ /gal te</text></item>
<item><p>37b.1</p><section></section><text>grong na spyod kyang nyan thos dang / rang sangs rgyas dang ldan pa'i yid la bya ba dang ma 'dres na/ byang chub sems dpa' sems dpa' chen po de ni dben pa rnam par spyod pa yin no/ /rab 'byor byang chub sems dpa' sems dpa' chen po rnams la dben pa'i rnam pa de lta bu ngas gnang ba las drangs shing / </text></item>
<item><p>37b.2</p><section></section><text>bdud sdig can de la dgon pa dang / nags 'dab dang / bas mtha'i gnas su rnam par spyod cig ces dben pa ston te/ de dben pa des 'du 'dzir gyur cing / nyan thos dang / rang sangs rgyas kyi sa dang ldan pa'i yid la bya ba dang 'dres par gnas pa yin te/ shes rab kyi pha rol tu phyin</text></item>
<item><p>37b.3</p><section></section><text>pa la brtson pa ma yin zhing rnam pa thams cad mkhyen pa nyid yongs su rdzogs par mi 'gyur ro/ / de ltar rnam par spyod cing / yid la bya ba yongs su ma dag pa byang chub sems dpa' sems dpa' chen po gzhan grong 'dab na gnas par spyod cing / yid la bya ba yongs su dag pa dang</text></item>
<item><p>37b.4</p><section></section><text>ldan pa/ nyan thos kyi sems dang ma 'dres pa/ rang sangs rgyas kyi sems dang ma 'dres pa/ de ma yin pa'i sdig pa'i sems gzhan dang ma 'dres pa/ bsam gtan dang / rnam par thar pa dang / ting nge 'dzin dang / snyoms par 'jug pa dang / mngon par shes pa yongs su</text></item>
<item><p>37b.5</p><section></section><text>rdzogs par gyur pa dag la brnyas pa'i sems bskyed de/ thabs mi mkhas pa'i byang chub sems dpa' des dgon pa dang / sbrul dang / ri dwags dang / bya yod pa dang / rkun po dang / sme sha can dang / gcan gzan mche ba can dang / srin po rgyu ba/ dpag tshad brgya tsam du</text></item>
<item><p>37b.6</p><section></section><text>'phags pa de'i nang na 'dug cing / lo gcig gam/ lo brgya'am/ lo stong ngam/ lo brgya phrag stong ngam/ lo bye ba'am/ lo bye ba phrag brgya'am/ lo bye ba phrag stong ngam/lo bye ba brgya phrag stong ngam/ lo bye ba khrag khrig brgya phrag stong ngam/ de bas kyang lhag par gnas</text></item>
<item><p>37b.7</p><section></section><text>su zin kyang / dben pa gang gis byang chub sems dpa' sems dpa' chen po lhag pa'i bsam pa la yang dag par gnas shing rnam par spyod pa de lta bu'i dben pa shes par mi 'gyur te/ byang chub sems dpa' sems dpa' chen po de ni nyan thos dang / rang sangs rgyas dang ldan pa'i</text></item>
<item><p>38a.1</p><section></section><text>yid la bya bas mang po dang 'dres pa nyid du rnam par spyod par 'gyur te/ dben pa de gnas shing chags pa dang / mngon par zhen pa dang / kun nas nyon mongs par 'gyur zhing de tsam gyis ni nga'i sems rangs par mi 'gyur te/ ngas byang chub sems dpa' sems</text></item>
<item><p>38a.2</p><section></section><text>dpa' chen po rnams la dben pa gang bshad pa'i dben pa de dang mi ldan pas dben pa de la mi gnas so/ /de ci'i phyir zhe na/ de ni 'di ltar dben pa de dang bral ba'i phyir te/ de ltar de'i drung du bdud sdig can nye bar 'ongs shing / steng gi bar snang la gnas te/ 'di skad du rigs kyi</text></item>
<item><p>38a.3</p><section></section><text>bu legs so/ /legs so/ /'di ni de bzhin gshegs pas bstan pa'i dben pa ma nor ba yin gyis/ khyod dben pa 'di nyid kyis rnam par spyod cing / des khyod myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro zhes zer / de'i rgyus</text></item>
<item><p>38a.4</p><section></section><text>dben pa de bas dben pa de gces par 'dzin zhing phyir grong 'dab tu 'ongs nas/ dge slong byang chub sems dpa'i theg pa ba sems dang yid la bya ba yongs su dag pa des dge ba'i chos dang ldan pa gzhan dag la/ tshe dang ldan pa 'di dag ni 'du 'dzi'i rnam par spyod pas rnam par spyod do zhes</text></item>
<item><p>38a.5</p><section></section><text>khyad du gsod cing byang chub sems dpa' sems dpa' chen po dben par spyod pa de dag la 'du 'dzis rnam par spyod pa skyon du gdags pa dang / 'dres par rnam par spyod pa skyon du gdags pas brnyas pa'i sems bskyed do/ /gang 'du 'dzi'i rnam par spyod pas rnam par spyod pa de dag</text></item>
<item><p>38a.6</p><section></section><text>la ni/ dben pas rnam par spyod par 'dzin zhing de dag la rim gro bskyed do/ /gang la rim gro bskyed par bya ba de dag la ni nga rgyal bskyed do/ /de ci'i phyir zhe na/ de ni 'di ltar bdag ni mi ma yin pas bskul ba'o/ /mi ma yin pas dran par byas pa'o/ /rnam par spyod pa</text></item>
<item><p>38a.7</p><section></section><text>gang gis bdag spyod pa de ni rnam par spyod pa ma nor ba ste/ grong 'dab na spyod pa lta la su zhig bskul bar 'gyur/ grong 'dab na spyod pa lta la su zhig dran par byed par 'gyur zhes nga rgyal bskyed de/ de ltar byang chub sems dpa' de byang chub sems dpa'i theg pa pa'i</text></item>
<item><p>38b.1</p><section></section><text>rigs kyi bu gzhan dag la smod par byed de rab 'byor gang zag de ni byang chub sems dpa' gdol par rig par bya'o/ /byang chub sems dpa' sun 'byin par rig par bya'o/ /byang chub sems dpa'i gzugs brnyan du rig par bya'o / /de ni lha dang mi dang lha ma yin du bcas pa'i 'jig</text></item>
<item><p>38b.2</p><section></section><text>rten gyi rkun po ste/ de ni lha dang mi dang lha ma yin du bcas pa'i 'jig rten gyis dge sbyong gi cha byad can gyi rkun por rig par bya ste/ ngang tshul de lta bu dang ldan pa'i gang zag ni byang chub sems dpa'i theg pa pa'i rigs kyi bu'am rigs kyi bu mo de dag gis bsnyen par mi bya/ bsten </text></item>
<item><p>38b.3</p><section></section><text>par mi bya/ rim gror mi bya'o/ /de ci'i phyir zhe na/ rab 'byor gang zag de lta bu dag ni lhag pa'i nga rgyal can du rig par bya ste zhes bya ba ni rtags brgyad pa yin no// //byang chub sems dpa' sems dpa' chen pos rnam pa thams cad mkhyen pa nyid kyang yongs su ma</text></item>
<item><p>38b.4</p><section></section><text>btang la/ bla na med pa yang dag par rdzogs pa'i byang chub kyang yongs su ma btang na/ byang chub sems dpa' sems dpa' chen po bsam pa thag pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod cing sems can thams cad kyi don bya bar</text></item>
<item><p>38b.5</p><section></section><text>'dod pas des gang zag de lta bu'i ngang tshul can bsnyen par mi bya/ bsten par mi bya/ rim gro mi bya'i/ rang gi don dang ldan par 'gyur ba la brtson par bya ste/ 'khor ba la rtag tu skyo zhing 'jigs pa'i yid kyis khams gsum dang ma 'dres par spyad par bya'o/ /byang chub sems</text></item>
<item><p>38b.6</p><section></section><text>dpa' gdol pa de la yang byams pa bskyed par bya ste/ de nyid la snying brtse ba'i phyir snying rje bskyed par bya'o/ /dga' ba dang btang snyoms bskyed par bya'o/ /des sems 'di ltar bskyed par bya ste/ ci nas kyang bdag gis nyes pa 'di dag thams cad du thams cad med cing mi skye bar</text></item>
<item><p>38b.7</p><section></section><text>'gyur ba de ltar bya'o/ /gal te skyes nas da myur du spang bar bya'o zhes bslab par bya ste/ rab 'byor 'di ni byang chub sems dpa' sems dpa' chen po rnams kyi rang gi mngon par shes pas pha rol gnon pa yin par rig par bya'o/ /rab 'byor gzhan yang byang chub sems dpa'</text></item>
<item><p>39a.1</p><section></section><text>sems dpa' chen pos lhag pa'i bsam pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas dge ba'i bshes gnyen dag la bsnyen par bya'o/ /bsten par bya'o/ /rim gro bya'o/ /gsol pa/ bcom</text></item>
<item><p>39a.2</p><section></section><text>ldan 'das byang chub sems dpa' sems dpa' chen po dge ba'i bshes gnyen du rig par bgyi ba de dag gang lags/ bcom ldan 'das kyis bka' stsal pa/ rab 'byor sangs rgyas bcom ldan 'das rnams ni byang chub sems dpa' sems dpa' chen po rnams kyi dge ba'i bshes</text></item>
<item><p>39a.3</p><section></section><text>gnyen du rig par bya'o/ /rab 'byor byang chub sems dpa' sems dpa' chen po rnams ni byang chub sems dpa' sems dpa' chen po rnams kyi dge ba'i bshes gnyen du rig par bya'o/ /rab 'byor nyan thos gang pha rol tu phyin pa drug brjod cing ston pa dang / 'chad cing 'grel pa</text></item>
<item><p>39a.4</p><section></section><text>dang / rnam par 'byed cing gsal bar byed pa dang / yang dag par ston pa de dag kyang byang chub sems dpa' sems dpa' chen po rnams dge ba'i bshes gnyen du rig par bya'o/ /rab 'byor gzhan yang pha rol tu phyin pa drug ni byang chub sems dpa' sems dpa' chen po rnams kyi dge</text></item>
<item><p>39a.5</p><section></section><text>ba'i bshes gnyen du rig par bya'o/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags</text></item>
<item><p>39a.6</p><section></section><text>pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon</text></item>
<item><p>39a.7</p><section></section><text>par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa</text></item>
<item><p>39b.1</p><section></section><text>bcwa brgyad ni byang chub sems dpa' sems dpa' chen po rnams kyi dge ba'i bshes gnyen du rig par bya'o/ /de bzhin nyid dang / yang dag pa'i mtha' dang / chos kyi dbyings ni byang chub sems dpa' sems dpa' chen po rnams kyi dge ba'i bshes gnyen du rig par bya'o/ /</text></item>
<item><p>39b.2</p><section></section><text>rab 'byor gzhan yang pha rol tu phyin pa drug ni byang chub sems dpa' sems dpa' chen po rnams kyi ston par rig par bya ste/ pha rol tu phyin pa drug ni lam mo/ /pha rol tu phyin pa drug ni snang ba'o/ /pha rol tu phyin pa drug ni sgron ma'o/ /blo'o/ /shes pa'o/ /shes rab bo/ /pha rol</text></item>
<item><p>39b.3</p><section></section><text>tu phyin pa drug ni dpung gnyen no/ /pha rol tu phyin pa drug ni skyabs so/ /pha rol tu phyin pa drug ni mgon no/ /pha rol tu phyin pa drug ni ma'o/ /pha rol tu phyin pa drug ni pha'o/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po</text></item>
<item><p>39b.4</p><section></section><text>lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / </text></item>
<item><p>39b.5</p><section></section><text>mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi</text></item>
<item><p>39b.6</p><section></section><text>dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad dang / lam gyi rnam pa shes pa nyid ni byang chub sems dpa' sems dpa' chen po rnams kyi ston par rig par bya ste/ lam gyi rnam pa shes pa nyid ni</text></item>
<item><p>39b.7</p><section></section><text>lam mo/ /lam gyi rnam pa shes pa nyid ni snang ba'o/ /lam gyi rnam pa shes pa nyid ni sgron ma'o/ /blo'o/ /shes pa'o/ /shes rab bo/ /lam gyi rnam pa shes pa nyid ni dpung gnyen no/ /lam gyi rnam pa shes pa nyid ni skyabs so/ /lam gyi rnam pa shes pa nyid ni mgon no/ /</text></item>
<item><p>40a.1</p><section></section><text>lam gyi rnam pa shes pa nyid ni ma'o/ /lam gyi rnam pa shes pa nyid ni pha'o/ /rnam pa thams cad mkhyen pa nyid ni bag chags kyi mtshams sbyor ba thams cad spong bar byed pa ste/ de ci'i phyir zhe na/ rab 'byor de ni 'di ltar byang chub kyi phyogs kyi chos sum cu</text></item>
<item><p>40a.2</p><section></section><text>rtsa bdun po 'di dag ni 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gi yang yab dang yum du gyur to/ /rab 'byor byang chub kyi phyogs kyi chos sum cu rtsa bdun po 'di dag ni ma 'ongs</text></item>
<item><p>40a.3</p><section></section><text>pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba'i sangs rgyas bcom ldan 'das de dag gi yang yab dang yum du 'gyur ro/ /rab 'byor byang chub kyi phyogs kyi chos sum cu rtsa bdun po 'di dag ni da ltar phyogs bcu'i 'jig</text></item>
<item><p>40a.4</p><section></section><text>rten gyi khams 'di na sangs rgyas bcom ldan 'das gang ji snyed cig bzhugs shing 'tsho skyong ba'i sangs rgyas bcom ldan 'das de dag gi yang yab dang yum du gyur to/ /de ci'i phyir zhe na/ rab 'byor 'di ltar 'di las byung ba ni 'das pa dang / ma byon pa dang / da ltar byung ba'i sangs rgyas</text></item>
<item><p>40a.5</p><section></section><text>bcom ldan 'das rnams te/ rab 'byor de bas na byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa dang / byang chub sems dpa' sems dpa' chen po gzhan gyi dring mi 'jog par 'gro bar</text></item>
<item><p>40a.6</p><section></section><text>'dod pa dang / gzhan gyi dring mi 'jog pa la gnas par 'dod pa dang / sems can thams cad kyi som nyi gcad par 'dod pa dang / sangs rgyas kyi zhing yongs su dag par bya bar 'dod pa dang / sems can yongs su smin par bya bar 'dod pas bsdu ba'i dngos po bzhis sems</text></item>
<item><p>40a.7</p><section></section><text>can rnams yongs su bsdu bar bya'o/ /bzhi gang zhe na/ sbyin pa dang / tshig snyan pa dang / don spyod pa dang / don mthun pa ste/ rab 'byor ngas don gyi dbang de mthong bas 'di lta ste/ byang chub kyi phyogs kyi chos sum cu rtsa bdun po 'di dag ni byang chub sems dpa'</text></item>
<item><p>40b.1</p><section></section><text>sems dpa' chen po rnams kyi ston pa dang / ma dang / pha dang / gnas dang / skyob pa dang / gling dang / skyabs dang / dpung gnyen yin no zhes brjod do zhes bya ba ni rtags dgu pa yin no// //rab 'byor de bas na byang chub sems dpa' sems dpa' chen po gzhan gyi dring mi 'jog par</text></item>
<item><p>40b.2</p><section></section><text>bya bar 'dod pa dang / gzhan gyi dring mi 'jog pa la gnas par 'dod pa dang / sems can thams cad kyi the tshom gcad par 'dod pa dang / sangs rgyas kyi zhing yongs su dag par bya bar 'dod pa dang / sems can yongs su smin par bya bar 'dod pas shes rab kyi pha rol tu phyin pa 'di</text></item>
<item><p>40b.3</p><section></section><text>nyid la bslab par bya'o/ /de ci'i phyir zhe na/ byang chub sems dpa' sems dpa' chen pos chos gang la bslab par bya ba de dag shes rab kyi pha rol tu phyin pa 'di las rgya cher bstan to zhes bya ba ni rtags bcu pa yin no// //rab 'byor gyis gsol pa/ bcom ldan 'das shes rab kyi</text></item>
<item><p>40b.4</p><section></section><text>pha rol tu phyin pa'i mtshan nyid ji lta bu lags/ bcom ldan 'das kyis bka' stsal pa/ rab 'byor nam mkha' ltar chags pa med pa'i mtshan nyid ni shes rab kyi pha rol tu phyin pa'o/ /rab 'byor shes rab kyi pha rol tu phyin pa ni mtshan nyid med pa ste/ shes rab kyi pha rol tu phyin pa</text></item>
<item><p>40b.5</p><section></section><text>la mtshan nyid gang yang med do/ /gsol pa/ bcom ldan 'das mtshan nyid gang gis shes rab kyi pha rol tu phyin pa mchis pa'i mtshan nyid des chos thams cad mchis par 'gyur ba'i rnam grangs de lta bu mchis sam/ bcom ldan 'das kyis bka' stsal pa/ rab 'byor de de bzhin</text></item>
<item><p>40b.6</p><section></section><text>no/ /de de bzhin te/ mtshan nyid gang gis shes rab kyi pha rol tu phyin pa yod pa'i mtshan nyid de nyid kyis chos thams cad yod do/ /de ci'i phyir zhe na/ rab 'byor chos thams cad ni rang bzhin gyis dben pa ste/ chos thams cad ni chos thams cad kyis dben pa'o/ /chos thams</text></item>
<item><p>40b.7</p><section></section><text>cad ni chos thams cad kyis stong pa'o / /rab 'byor rnam grangs des na 'di ltar stong pa nyid kyi mtshan nyid dang / dben pa'i mtshan nyid du mtshan nyid gang gis shes rab kyi pha rol tu phyin pa yod pa'i mtshan nyid des chos thams cad yod do/ /rab 'byor gyis gsol pa/ </text></item>
<item><p>41a.1</p><section></section><text>bcom ldan 'das gal te chos thams cad kyang chos thams cad kyis dben pa chos thams cad kyang chos thams cad kyis stong na/ sems can rnams kyi kun nas nyon mongs pa dang / rnam par byang ba yang ci ltar mchis par 'gyur/ bcom ldan 'das dben</text></item>
<item><p>41a.2</p><section></section><text>pa ni kun nas nyon mongs par mi 'gyur/ rnam par byang bar mi 'gyur/ stong pa ni kun nas nyon mongs par mi 'gyur/ rnam par byang bar mi 'gyur/ dben pa dang stong pa nyid ni bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ dben</text></item>
<item><p>41a.3</p><section></section><text>pa dben pas ni stong pa nyid la chos gang yang mi dmigs/ dben pas ni stong pa nyid la sems can gang yang byang chub tu mngon par rdzogs par 'tshang rgya ba de lta bu mi dmigs na/ bcom ldan 'das kyis bstan pa de'i don bdag gis ji ltar 'tshal bar bgyi/ bcom ldan 'das</text></item>
<item><p>41a.4</p><section></section><text>kyis bka' stsal pa/ rab 'byor de ji snyam du sems/ sems can rnams yun ring po nas bdag dang bdag gi zhes bya ba la spyod dam/ gsol pa/ bcom ldan 'das de de lags so/ /bde bar gshegs pa de de lags te/ sems can rnams yun ring po nas bdag dang</text></item>
<item><p>41a.5</p><section></section><text>bdag gir bgyi ba la spyod do/ /bcom ldan 'das kyis bka' stsal pa/ rab 'byor de ji snyam du sems/ ci 'on kyang bdag dang bdag gir bya ba dben zhing stong ngam/ gsol pa/ bcom ldan 'das dben no/ /bde bar gshegs pa stong ngo / /bcom ldan 'das kyis bka'</text></item>
<item><p>41a.6</p><section></section><text>stsal pa/ rab 'byor de ji snyam du sems/ 'on kyang bdag dang bdag gir bya bas sems can rnams kun tu rgyug cing kun tu 'khor bar gyur tam/ gsol pa/ bcom ldan 'das de de lags so/ /bde bar gshegs pa de de lags te/ bdag dang bdag gir bgyi bas</text></item>
<item><p>41a.7</p><section></section><text>sems can rnams kun tu rgyug cing 'khor bar gyur to/ /bcom ldan 'das kyis bka' stsal pa/ rab 'byor de ltar na sems can rnams kyi kun nas nyon mongs pa yod pa yin te/ gang la bdag tu bya ba med pa dang / bdag gir bya ba med pa de la 'dzin pa med/ gang la</text></item>
<item><p>41b.1</p><section></section><text>'dzin pa med pa de la sems can kun tu rgyug cing kun tu 'khor ba med de/ de la kun nas nyon mongs pa gang yang med pas/ rab 'byor de ltar na sems can rnams kyi rnam par byang ba yod pa yin no zhes bya ba ni rtags bcu gcig pa yin no// //gsol pa/ bcom ldan 'das</text></item>
<item><p>41b.2</p><section></section><text>byang chub sems dpa' sems dpa' chen po de ltar spyod pa ni gzugs la mi spyod/ tshor ba dang / 'du shes dang / 'du byed rnams dang / rnam par shes pa la mi spyod do / /skye mched dang / khams dang / rten cing 'brel par 'byung ba la mi spyod/ sbyin pa'i pha rol tu phyin</text></item>
<item><p>41b.3</p><section></section><text>pa la mi spyod/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la mi spyod / nang stong pa nyid la mi spyod/ dngos po med pa'i ngo bo nyid stong pa nyid kyi</text></item>
<item><p>41b.4</p><section></section><text>bar la mi spyod/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la mi spyod/ 'phags pa'i bden pa dang / bsam gtan dang / </text></item>
<item><p>41b.5</p><section></section><text>tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs</text></item>
<item><p>41b.6</p><section></section><text>kyi sgo la mi spyod/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa la mi spyod/ rnam pa thams cad mkhyen pa nyid kyi bar la mi spyod / de ci'i</text></item>
<item><p>41b.7</p><section></section><text>slad du zhe na/ de ni 'di ltar gang la spyod pa dang / gang gis spyod pa dang / gang la spyod par 'gyur ba'i chos de dag thams cad mi dmigs so/ /bcom ldan 'das de ltar spyod pa'i byang chub sems dpa' sems dpa' chen po ni lha dang mi dang lha ma yin du bcas pa'i</text></item>
<item><p>42a.1</p><section></section><text>'jig rten gyis mi thub ste/ bcom ldan 'das de ltar spyod pa'i byang chub sems dpa' sems dpa' chen po ni nyan thos dang / rang sangs rgyas thams cad kyis zil gyis gnon par mi nus so/ /de ci'i slad du zhe na/ de ni 'di ltar/ 'di lta ste/ byang</text></item>
<item><p>42a.2</p><section></section><text>chub sems dpa'i skyon ma mchis pa'i gnas zil gyis mi gnon pa la gnas pas/ bcom ldan 'das byang chub sems dpa' sems dpa' chen po rnam pa thams cad mkhyen pa nyid yid la bgyid pa dang ma bral ba ni zil gyis mi gnon pa ste/ bcom ldan 'das de ltar spyod pa'i byang</text></item>
<item><p>42a.3</p><section></section><text>chub sems dpa' sems dpa' chen po ni rnam pa thams cad mkhyen pa nyid dang nye bar gyur pa lags so zhes bya ba ni rtags bcu gnyis pa ste/ 'di dag gis ni rtags gsungs pa yin no// //bcom ldan 'das kyis bka' stsal pa/ rab 'byor gal te 'dzam bu'i gling gi </text></item>
<item><p>42a.4</p><section></section><text>sems can ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas par gyur la/ de dag nam 'tsho'i bar du bzhugs pa la rigs kyi bu'am/ rigs kyi bu mo la la zhig gis rim</text></item>
<item><p>42a.5</p><section></section><text>gror byas/ bkur stir byas/ bsti stong du byas/ mchod par byas te/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ ci rigs kyi bu'am rigs kyi bu mo de de'i rgyus bsod nams mang du 'phel lam/ gsol</text></item>
<item><p>42a.6</p><section></section><text>pa/ bcom ldan 'das mang ngo / /bde bar gshegs pa mang ngo / /bcom ldan 'das kyis bka' stsal pa/ rab 'byor de bas kyang rigs kyi bu'am/ rigs kyi bu mo gang shes rab kyi pha rol tu phyin pa 'di gzhan la ston pa dang / 'chad pa dang / rnam par gzhog</text></item>
<item><p>42a.7</p><section></section><text>pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston pa dang / shes rab kyi pha rol tu phyin pa dang ldan pa'i yid la byed pas rnam par spyod na/ de'i bsod nams mang du 'phel lo/ /rab 'byor gal te</text></item>
<item><p>42b.1</p><section></section><text>stong gsum gyi stong chen po'i 'jig rten gyi khams kyi bar gyi sems can gang ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas par gyur pa de dag nam 'tsho'i bar du bzhugs</text></item>
<item><p>42b.2</p><section></section><text>pa la rigs kyi bu'am rigs kyi bu mo gang la la zhig gis rim gror byas/ bkur stir byas/ bsti stang du byas/ mchod par byas te/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs</text></item>
<item><p>42b.3</p><section></section><text>kyi bu'am rigs kyi bu mo de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /bcom ldan 'das kyis bka' stsal pa/ rab 'byor de bas kyang rigs kyi bu'am/ rigs kyi bu mo gang shes rab kyi pha</text></item>
<item><p>42b.4</p><section></section><text>rol tu phyin pa 'di gzhan la ston pa dang / 'chad pa dang / rnam par gzhog pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston pa dang / shes rab kyi pha rol tu phyin pa dang ldan pa'i yid la byed pas</text></item>
<item><p>42b.5</p><section></section><text>rnam par spyod na/ de'i bsod nams mang du 'phel lo/ /rab 'byor gal te 'dzam bu'i gling gi sems can gang ji snyed pa de dag thams cad snga phyi med par mi'i lus thob par gyur la/ de dag rigs kyi bu'am/ rigs kyi bu mo gang la la zhig gis dge ba bcu'i las kyi lam la rab tu bkod pa</text></item>
<item><p>42b.6</p><section></section><text>dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / rgyun tu zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / </text></item>
<item><p>42b.7</p><section></section><text>rang byang chub dang / bla na med pa yang dag par rdzogs pa'i byang chub la rab tu bkod de/ dge ba'i rtsa ba de yang bla na med pa yang dag par rdzogs pa'i byang chub tu yongs su bsngos na/ rab 'byor de ji snyam du sems/ rigs kyi bu'am/ rigs kyi bu mo de de'i rgyus bsod nams</text></item>
<item><p>43a.1</p><section></section><text>mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /bcom ldan 'das kyis bka' stsal pa/ rab 'byor de bas kyang rigs kyi bu'am/ rigs kyi bu mo gang shes rab kyi pha rol tu phyin pa 'di gzhan la ston pa</text></item>
<item><p>43a.2</p><section></section><text>dang / 'chad pa dang / rnam par gzhog pa dang / rab tu gzhog pa dang / 'grel pa dang / rnam par 'byed pa dang / gsal bar byed pa dang / yang dag par ston na de'i bsod nams ches mang du 'phel lo/ /rab 'byor de ltar spyod pa'i byang chub sems dpa'</text></item>
<item><p>43a.3</p><section></section><text>sems dpa' chen po rnam pa thams cad mkhyen pa nyid dang ldan pa'i yid la bya bas rnam par 'byed pa ni sems can thams cad kyi sbyin pa'i gnas su 'gro ba yin te/ de ci'i phyir zhe na/ de ni 'di ltar de bzhin gshegs pa dgra bcom pa yang dag par rdzogs pa'i sangs rgyas ma gtogs par byang</text></item>
<item><p>43a.4</p><section></section><text>chub sems dpa' sems dpa' chen po'i rnam par spyod pa de lta bu ni sems can gang la yang med de/ de ci'i phyir zhe na/ de ni 'di ltar rigs kyi bu'am rigs kyi bu mo de dag shes rab kyi pha rol tu phyin pa la spyod pa'i tshe byams pa chen po mngon par bsgrubs te / de dag shes rab kyi</text></item>
<item><p>43a.5</p><section></section><text>pha rol tu phyin pa la spyod pa'i tshe/ sems can thams cad gsad par 'gyur ba dang 'dra bar blta ste/ de dag snying rje chen po thob bo/ /de dag gnas pa des gnas pa na dga' bas rab tu dga' ba dang / mngon par dga' bar 'gyur te/ de dag dga' ba chen po mngon par sgrub </text></item>
<item><p>43a.6</p><section></section><text>po/ /de dag mtshan ma de dag lhan cig tu mi gnas te/ de dag btang snyoms chen po 'thob bo/ /rab 'byor de ni byang chub sems dpa' sems dpa' chen po rnams kyi shes rab kyi snang ba chen po ste/ 'di ltar sbyin pa'i pha rol tu phyin pa'i snang ba'o/ /tshul khrims kyi pha rol tu phyin pa</text></item>
<item><p>43a.7</p><section></section><text>dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa'i snang ba'o/ /rigs kyi bu de dag ni rnam pa thams cad mkhyen pa nyid du mngon par rdzogs par sangs ma rgyas kyang sems can thams</text></item>
<item><p>43b.1</p><section></section><text>cad kyi sbyin pa'i gnas su 'gyur te/ bla na med pa yang dag par rdzogs pa'i byang chub las phyir mi ldog pa / de dag shes rab kyi pha rol tu phyin pa dang ldan pa'i yid la bya bas rnam par spyod pa'i phyir/ su'i gos dang / bsod snyoms dang / mal cha dang / nad kyi rkyen rtsi dang / yo</text></item>
<item><p>43b.2</p><section></section><text>byad la yongs su spyod pa'i gtong ba dang / sbyin bdag gi sbyin pa dag par 'gyur te/ rnam pa thams cad mkhyen pa nyid dang yang nye bar 'gyur ro/ /rab 'byor de bas na byang chub sems dpa' sems dpa' chen po don yod par kham gyi bsod snyoms la yongs su spyad par 'dod pa dang / </text></item>
<item><p>43b.3</p><section></section><text>sems can thams cad kyi lam bstan par 'dod pa dang / snang ba chen po dbyung bar 'dod pa dang / khams gsum gyi btson ra na gnas pa'i sems can rnams yongs su dgrol bar 'dod pa dang / sems can thams cad kyi bla na med pa'i shes rab kyi mig bskyed par 'dod pas shes rab kyi</text></item>
<item><p>43b.4</p><section></section><text>pha rol tu phyin pa dang ldan pa'i yid la bya bas rtag tu rgyun mi 'chad par gnas par bya'o/ /gal te byang chub sems dpa' sems dpa' chen po shes rab kyi pha rol tu phyin pa dang ldan pa'i yid la bya ba 'di yid la bya'o snyam na des shes rab kyi pha rol tu phyin pa dang ldan pa 'di nyid kyi gtam brjod</text></item>
<item><p>43b.5</p><section></section><text>par bya'o zhes bya ba ni rnam par 'phel ba dang po'o// //des shes rab kyi pha rol tu phyin pa dang ldan pa'i gtam brjod nas shes rab kyi pha rol tu phyin pa dang ldan pa'i yid la byed pa nyid yid la bya ste/ shes rab kyi pha rol tu phyin pa dang ldan pa'i yid la byed pas gnas pa des ni yid la</text></item>
<item><p>43b.6</p><section></section><text>byed pa gzhan rnams yid la byed par 'gyur ba'i go skabs dbye bar ji ltar shes rab kyi pha rol tu phyin pa dang ldan pa'i yid la byed pa de dag nyid kyis nyin mtshan du brtson pa mi 'dor bar gnas pa de ltar bya'o/ /rab 'byor 'di lta ste dper na/ sngan chad nor bu rin po che rnyed ma myong ba'i skyes bu</text></item>
<item><p>43b.7</p><section></section><text>zhig yod la/ des dus gzhan zhig na nor bu rin po che rnyed par gyur te/ de nor bu rin po che de rnyed pas dga' ba dang / spro ba dang / yid bde ba dang ldan par gyur pa las/ des nor bu rin po che de rnyed ma thag tu stor bar gyur na/ de'i rgyus sdug bsngal ba dang / yid mi bde ba chen po</text></item>
<item><p>44a.1</p><section></section><text>dang ldan par 'gyur te/ rtag tu rgyun mi 'chad par kyi hud bdag ni yid du 'ong ba'i nor bu rin po che de dang bral bar gyur to zhes nor bu rin po che dang ldan pa'i yid la bya ba sha stag rgyun du 'byung bar 'gyur ro/ /rab 'byor de bzhin du byang chub sems dpa' sems dpa' chen pos</text></item>
<item><p>44a.2</p><section></section><text>'di ni rin po che'o snyam du bsams te/ rnam pa thams cad mkhyen pa nyid dang ldan pa'i yid la bya ba dang ma bral bar bya'o/ /rnam pa thams cad mkhyen pa nyid kyi rin po che de stor bar yang mi bya ste/ de ltar ni rtag tu bde ba dang / yid bde ba mang po dang ldan par 'gyur ro/ /gsol pa/ </text></item>
<item><p>44a.3</p><section></section><text>bcom ldan 'das yid la bgyi ba de dag thams cad kyang rang bzhin dang bral ba ste/ yid la bgyi ba thams cad kyang rang bzhin gyis stong pa lags na/ ji ltar na byang chub sems dpa' sems dpa' chen po rnam pa thams cad mkhyen pa nyid dang ldan pa'i yid la bgyi ba dang ma bral ba lags/ </text></item>
<item><p>44a.4</p><section></section><text>yid la bgyi ba dang ma bral ba la ni byang chub sems dpa' mi dmigs/ yid la bgyi ba mi dmigs/ rnam pa thams cad mkhyen pa nyid mi dmigs so/ /bcom ldan 'das kyis bka' stsal pa/ rab 'byor gal te byang chub sems dpa' sems dpa' chen pos 'di ltar chos thams cad</text></item>
<item><p>44a.5</p><section></section><text>ni rang bzhin dang bral ba ste/ de dag ni nyan thos kyis ma byas/ rang sangs rgyas kyis ma byas/ sangs rgyas bcom ldan 'das rnams kyis ma mdzad de/ chos rnams kyi chos nyid dang / chos gnas pa nyid dang / chos nges pa nyid dang / de bzhin</text></item>
<item><p>44a.6</p><section></section><text>nyid dang / ma nor ba de bzhin nyid dang / gzhan ma yin pa de bzhin nyid dang / chos kyi dbyings dang / yang dag pa'i mtha' 'di ni gnas pa yin no zhes bya bar shes na/ byang chub sems dpa' sems dpa' chen po de ni shes rab kyi pha rol tu phyin pa dang ma bral ba yin te/ de ci'i phyir zhe na/ rab 'byor de ni 'di</text></item>
<item><p>44a.7</p><section></section><text>ltar shes rab kyi pha rol tu phyin pa ni rang bzhin gyis dben/ rang bzhin gyis stong pa ste/ de la 'phel ba med do/ /yongs su 'grib pa med do zhes bya ba ni rnam par 'phel ba gnyis pa yin no// //gsol pa/ bcom ldan 'das gal te shes rab kyi pha rol tu phyin pa rang bzhin gyis dben zhing</text></item>
<item><p>44b.1</p><section></section><text>rang bzhin gyis stong pa lags na/ bcom ldan 'das ci ltar byang chub sems dpa' sems dpa' chen po shes rab kyi pha rol tu phyin pa la yang dag par bsgrubs shing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lags/ bcom ldan</text></item>
<item><p>44b.2</p><section></section><text>'das kyis bka' stsal pa/ rab 'byor byang chub sems dpa' sems dpa' chen po ni shes rab kyi pha rol tu phyin pa la yang dag par bsgrubs kyang rnam par 'phel ba'am yongs su 'grib pa med de/ yang dag pa'i mtha' la rnam par 'phel ba'am yongs su 'grib pa med do/ /chos kyi dbyings</text></item>
<item><p>44b.3</p><section></section><text>la rnam par 'phel ba'am yongs su 'grib pa med do/ /de ci'i phyir zhe na/ shes rab kyi pha rol tu phyin pa ni gcig kyang ma yin/ gnyis kyang ma yin no/ /rab 'byor gal te de skad du bshad pa la byang chub sems dpa' sems dpa' chen po'i sems mi 'jum / mi 'gong / mi</text></item>
<item><p>44b.4</p><section></section><text>'jigs/ mi dngang / skrag par mi 'gyur ba'i byang chub sems dpa' sems dpa' chen po ni phyir mi ldog pa'i dbyings la gnas pa ste/ byang chub sems dpa' sems dpa' chen po ni shes rab kyi pha rol tu phyin pa la spyod do zhes bya bar gtogs par rig par bya'o/ /rab 'byor gyis</text></item>
<item><p>44b.5</p><section></section><text>gsol pa/ bcom ldan 'das shes rab kyi pha rol tu phyin pa ni stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa gang lags pa de shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni</text></item>
<item><p>44b.6</p><section></section><text>ma yin no/ /gsol pa/ bcom ldan 'das shes rab kyi pha rol tu phyin pa las gud na gang shes rab kyi pha rol tu phyin pa la spyod pa'i chos gang yang dmigs su mchis sam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan</text></item>
<item><p>44b.7</p><section></section><text>'das ci lags/ shes rab kyi pha rol tu phyin pa shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ stong pa nyid shes rab kyi pha rol tu phyin pa la spyod dam/ bcom</text></item>
<item><p>45a.1</p><section></section><text>ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ stong pa nyid las gud du stong pa nyid la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das</text></item>
<item><p>45a.2</p><section></section><text>ci lags/ gzugs shes rab kyi pha rol tu phyin pa la spyod dam/ tshor ba dang / 'du shes dang / 'du byed rnams dang / rnam par shes pa shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan</text></item>
<item><p>45a.3</p><section></section><text>'das ci lags/ skye mched dang / khams dang / rten cing 'brel par 'byung ba shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ pha rol tu phyin pa rnams dang / stong</text></item>
<item><p>45a.4</p><section></section><text>pa nyid thams cad dang / byang chub kyi phyogs kyi chos rnams shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ 'phags pa'i bden pa dang / bsam gtan dang / </text></item>
<item><p>45a.5</p><section></section><text>tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / </text></item>
<item><p>45a.6</p><section></section><text>de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad shes rab kyi pha rol tu phyin pa la spyod dam/ bcom ldan 'das kyis bka' stsal pa/ </text></item>
<item><p>45a.7</p><section></section><text>rab 'byor de ni ma yin no/ /gsol pa/ bcom ldan 'das ci lags/ rnam pa thams cad mkhyen pa nyid kyi bar du shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/</text></item>
<item><p>45b.1</p><section></section><text>gzugs kyi stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos gnas pa nyid gang / </text></item>
<item><p>45b.2</p><section></section><text>chos nges pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ tshor ba dang / 'du shes</text></item>
<item><p>45b.3</p><section></section><text>dang / 'du byed rnams dang / rnam par shes pa'i stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos</text></item>
<item><p>45b.4</p><section></section><text>kyi dbyings dang / chos gnas pa nyid dang / chos nges pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci</text></item>
<item><p>45b.5</p><section></section><text>lags/ skye mched dang / khams dang / rten cing 'brel par 'byung ba'i stong pa nyid dang / gsog nyid dang / gsob nyid dang / rag lus pa nyid dang / snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / </text></item>
<item><p>45b.6</p><section></section><text>chos nyid dang / chos kyi dbyings dang / chos gnas pa nyid dang / chos nges pa nyid dang / yang dag pa'i mtha' dang / bsam gyis mi khyab pa'i dbyings de shes rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ /</text></item>
<item><p>45b.7</p><section></section><text>gsol pa/ bcom ldan 'das ci lags/ pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam</text></item>
<item><p>46a.1</p><section></section><text>par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi</text></item>
<item><p>46a.2</p><section></section><text>'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad dang / rnam pa thams cad mkhyen pa nyid kyi bar gyi stong pa nyid dang / gsog nyid dang / gsob nyid dang / rag lus pa nyid dang / </text></item>
<item><p>46a.3</p><section></section><text>snying po ma mchis pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos gnas pa nyid dang / chos nges pa nyid dang / yang dag pa'i mtha' dang / bsam gyis mi khyab pa'i dbyings de shes</text></item>
<item><p>46a.4</p><section></section><text>rab kyi pha rol tu phyin pa la spyod dam/ bcom ldan 'das kyis bka' stsal pa/ rab 'byor de ni ma yin no/ / gsol pa/ bcom ldan 'das gal te chos de dag shes rab kyi pha rol tu phyin pa la mi spyod na/ bcom ldan 'das byang chub sems dpa' sems dpa' chen po ji ltar shes rab kyi</text></item>
<item><p>46a.5</p><section></section><text>pha rol tu phyin pa la spyod pa lags/ bcom ldan 'das kyis bka' stsal pa/ rab 'byor de ji snyam du sems/ chos gang shes rab kyi pha rol tu phyin pa la spyod pa'i chos de khyod kyis mthong ngam/ gsol pa/ bcom ldan 'das de ni ma lags so/ /bcom ldan 'das kyis bka' stsal</text></item>
<item><p>46a.6</p><section></section><text>pa/ rab 'byor de ji snyam du sems/ gang la byang chub sems dpa' sems dpa' chen po spyod pa'i shes rab kyi pha rol tu phyin pa de lta bu khyod kyis mthong ngam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ </text></item>
<item><p>46a.7</p><section></section><text>chos gang khyod kyis ma mthong ba'i chos de dmigs su yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ chos gang dmigs su med pa de skye ba'am 'gag par 'gyur ram ci/ gsol pa/ bcom ldan 'das de ni ma lags so/ /bcom</text></item>
<item><p>46b.1</p><section></section><text>ldan 'das kyis bka' stsal pa/ rab 'byor de ni byang chub sems dpa' sems dpa' chen po rnams kyi mi skye ba'i chos la bzod pa ste/ rab 'byor bzod pa de lta bu'i rang bzhin dang ldan pa'i byang chub sems dpa' sems dpa' chen po ni sangs rgyas bcom ldan 'das rnams kyis bla na med pa yang dag</text></item>
<item><p>46b.2</p><section></section><text>par rdzogs pa'i byang chub tu lung ston te/ rab 'byor de ni stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa'i lam zhes bya ste/ lam der zhugs pa'i byang chub sems dpa' sems</text></item>
<item><p>46b.3</p><section></section><text>dpa' chen po ni de ltar spyod/ de ltar rtsol / de ltar 'bad pa ni bla na med pa yang dag par rdzogs pa'i sangs rgyas kyi ye shes chen po rnam pa thams cad mkhyen pa'i ye shes thob par mi 'gyur zhes bya ba'i gnas med do/ /de ci'i phyir zhe na/ de ni 'di ltar byang chub sems dpa' sems dpa' chen po</text></item>
<item><p>46b.4</p><section></section><text>des mi skye ba'i chos la bzod pa thob pa'i phyir te/ 'di ltar ji srid bla na med pa yang dag par rdzogs pa'i byang chub tu mngon par rdzogs par sangs rgyas kyi bar du de la gzhol bar 'gyur ro zhes bya ba ni rnam par 'phel ba gsum pa yin no// //rab 'byor gyis gsol pa/ bcom ldan 'das ci</text></item>
<item><p>46b.5</p><section></section><text>lags/ chos thams cad mi skye ba'i slad du byang chub sems dpa' sems dpa' chen po bla na med pa yang dag par rdzogs pa'i byang chub tu lung bstan par 'gyur ram/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das ci lags/ skye ba'i</text></item>
<item><p>46b.6</p><section></section><text>slad du byang chub sems dpa' sems dpa' chen po bla na med pa yang dag par rdzogs pa'i byang chub tu lung ston par 'gyur ram/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das gal te mi skye ba'i slad dang / skye ba'i slad du byang chub</text></item>
<item><p>46b.7</p><section></section><text>sems dpa' sems dpa' chen po bla na med pa yang dag par rdzogs pa'i byang chub tu lung mi bstan na/ byang chub sems dpa' sems dpa' chen po ji ltar bla na med pa yang dag par rdzogs pa'i byang chub tu lung bstan par 'gyur/ bcom ldan 'das kyis bka' stsal pa/ rab 'byor</text></item>
<item><p>47a.1</p><section></section><text>de ji snyam du sems/ gang bla na med pa yang dag par rdzogs pa'i byang chub tu lung bstan par 'gyur ba'i chos de lta bu khyod kyis yang dag par rjes su mthong ngam/ gsol pa/ bcom ldan 'das de ni ma lags te/ bcom ldan 'das chos gang bla na med pa yang dag par</text></item>
<item><p>47a.2</p><section></section><text>rdzogs pa'i byang chub tu lung bstan par 'gyur ba'i chos de dag ni bdag gis yang dag par rjes su ma mthong ngo / /bcom ldan 'das chos gang mngon par rdzogs par 'tshang rgya ba dang / gang gis mngon par rdzogs par 'tshang rgya ba dang / gang la mngon par rdzogs par 'tshang rgya bar bgyi ba de</text></item>
<item><p>47a.3</p><section></section><text>lta bu'i chos kyang bdag gis yang dag par rjes su ma mthong ngo / /bcom ldan 'das kyis bka' stsal pa/ rab 'byor de de bzhin no/ /de de bzhin te/ chos thams cad mi dmigs pa'i byang chub sems dpa' sems dpa' chen po ni 'di snyam du bdag ni mngon par rdzogs par 'tshang</text></item>
<item><p>47a.4</p><section></section><text>rgya'o/ /'dis ni mngon par rdzogs par 'tshang rgya bar bya'o/ /'di ni mngon par rdzogs par 'tshang rgya bar bya'o snyam du mi sems so/ /de ci'i phyir zhe na/ rab 'byor de ni 'di ltar byang chub sems dpa' sems dpa' chen po shes rab kyi pha rol tu phyin pa la spyod pa la rnam par rtog pa de</text></item>
<item><p>47a.5</p><section></section><text>thams cad med pa'i phyir te/ de ci'i phyir zhe na/ rab 'byor shes rab kyi pha rol tu phyin pa ni rnam par mi rtog pa'o zhes bya ba ni rnam par 'phel ba bzhi pa yin no// //de nas lha'i dbang po brgya byin gyis bcom ldan 'das la 'di skad ces gsol to/ /bcom ldan 'das shes rab kyi pha</text></item>
<item><p>47a.6</p><section></section><text>rol tu phyin pa ni shin tu dben pa'i slad du zab pa'o/ /blta dka' ba'o/ /rtogs par dka' ba'o/ /brtag tu ma mchis pa'o/ /brtag pa'i spyod yul ma lags so/ /zhi ba phra ba zhib pa'o/ /mkhas shing rig pas rtogs par bgyi ba'o/ /bcom ldan 'das sems can gang shes</text></item>
<item><p>47a.7</p><section></section><text>rab kyi pha rol tu phyin pa zab mo 'di nyan cing 'dzin pa dang / 'chang zhing klog pa dang / kun chub par bgyid pa dang / de bzhin nyid du nan tan bgyid cing bla na med pa yang dag par rdzogs pa'i byang chub tu mngon par rdzogs par sangs rgyas kyi bar du sems dang sems las byung ba'i chos gzhan</text></item>
<item><p>47b.1</p><section></section><text>gyi go mi 'byed pa de dag ni dge ba'i rtsa ba ngan don dang ldan pa ma lags so/ /bcom ldan 'das kyis bka' stsal pa/ kau shi ka de de bzhin no/ /de de bzhin te/ sems can gang shes rab kyi pha rol tu phyin pa zab mo 'di nyan cing 'dzin pa dang / 'chang zhing klog pa dang / kun chub</text></item>
<item><p>47b.2</p><section></section><text>par byed pa dang / de bzhin nyid du nan tan byed cing bla na med pa yang dag par rdzogs pa'i byang chub tu mngon par rdzogs par sangs rgyas kyi bar du sems dang sems las byung ba'i chos gzhan gyi go mi 'byed pa de dag ni dge ba'i rtsa ba ngan ngon dang ldan pa ma yin no/ /kau shi ka de ji snyam du</text></item>
<item><p>47b.3</p><section></section><text>sems/ 'dzam bu'i gling gi sems can gang ji snyed pa de dag thams cad dge ba bcu'i las kyi lam dang ldan par gyur/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang ldan par gyur la/ rigs kyi bu dang</text></item>
<item><p>47b.4</p><section></section><text>rigs kyi bu mo gang la la zhig kyang shes rab kyi pha rol tu phyin pa 'di 'dzin zhing 'chang ba dang / klog cing kun chub par byed par 'gyur te/ bzung zhing bcangs te/ bklags shing kun chub par byas nas kyang de bzhin nyid du nan tan du byed na kau shi ka dge ba'i rtsa ba</text></item>
<item><p>47b.5</p><section></section><text>'di la snga ma'i dge ba'i rtsa ba des brgya'i char yang nye bar mi 'gro ste/ stong gi cha dang / brgya phrag stong gi bar gyi cha dang / bye ba khrag khrig brgya phrag stong gi bar gyi cha dang / grangs dang / cha dang / bgrang ba dang / dpe dang / rgyur yang mi bzod do/ /de nas dge slong gcig gis lha'i dbang po brgya byin la</text></item>
<item><p>47b.6</p><section></section><text>'di skad ces smras so/ /kau shi ka 'dzam bu'i gling gi sems can dge ba bcu'i las kyi lam dang ldan pa/ bsam gtan bzhi dang ldan pa/ tshad med pa bzhi dang ldan pa/ gzugs med pa'i snyoms par 'jug pa bzhi dang ldan pa/ mngon par shes pa lnga dang ldan pa/ de dag</text></item>
<item><p>47b.7</p><section></section><text>thams cad ni rigs kyi bu'am rigs kyi bu mo gang shes rab kyi pha rol tu phyin pa zab mo 'di mi g.yeng ba'i sems kyis 'dzin pa dang / 'chang ba dang / klog pa dang / kun chub par byed pa dang / tshul bzhin du yid la byed pa dang / de bzhin nyid du nan tan byed cing bla na med pa yang dag</text></item>
<item><p>48a.1</p><section></section><text>par rdzogs pa'i byang chub tu mngon par rdzogs par sangs rgyas kyi bar du sems dang sems las byung ba'i chos gzhan gyi go mi 'byed pa de dag gis zil gyis gnon to/ /de skad ces smras pa dang / lha'i dbang po brgya byin gyis dge slong de la 'di skad ces smras so/ /</text></item>
<item><p>48a.2</p><section></section><text>dge slong 'dzam bu'i gling gi sems can dge ba bcu'i las kyi lam dang ldan pa/ bsam gtan bzhi dang ldan pa/ tshad med pa bzhi dang ldan pa/ gzugs med pa'i snyoms par 'jug pa bzhi dang ldan pa/ mngon par shes pa lnga dang ldan pa de dag thams cad byang chub</text></item>
<item><p>48a.3</p><section></section><text>sems dpa' sems dpa' chen pos rnam pa thams cad mkhyen pa nyid dang ldan pa'i sems bskyed pa gcig gis kyang zil gyis gnon na/ gang shes rab kyi pha rol tu phyin pa zab mo 'di 'dzin pa dang / 'chang ba dang / klog pa dang / kun chub par byed pa dang / tshul bzhin du yid</text></item>
<item><p>48a.4</p><section></section><text>la byed pa dang / bzung zhing bcangs te/ bklags shing kun chub par byas nas kyang de bzhin nyid du nan tan byed pa lta smos kyang ci dgos te/ lha dang mi dang lha ma yin du bcas pa'i 'jig rten zil gyis gnon par 'gyur te/ byang chub sems dpa' sems dpa' chen po des </text></item>
<item><p>48a.5</p><section></section><text>ni lha dang mi dang lha ma yin du bcas pa'i 'jig rten zil gyis gnon zhing 'gro bar 'gyur ro/ /byang chub sems dpa' sems dpa' chen po de ni lha dang mi dang lha ma yin du bcas pa'i 'jig rten zil gyis mnan zhing 'gro bar yang ma zad de/ byang chub sems dpa' sems dpa' chen po de</text></item>
<item><p>48a.6</p><section></section><text>ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas gang ji snyed pa de dag thams cad zil gyis gnon zhing 'gro bar 'gyur ro/ /rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa</text></item>
<item><p>48a.7</p><section></section><text>dang / rang sangs rgyas su yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang sbyin pa'i pha rol tu phyin pa la spyod pa thabs mkhas pa dang bral ba/ shes rab kyi pha rol tu phyin pa dang bral ba de dag kyang zil gyis gnon zhing 'gro bar</text></item>
<item><p>48b.1</p><section></section><text>'gyur ro/ /sbyin pa'i pha rol tu phyin pa la spyod pa yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang tshul khrims kyi pha rol tu phyin pa la spyod pa thabs mkhas pa dang bral ba dang / shes rab kyi pha rol tu phyin pa dang bral ba de</text></item>
<item><p>48b.2</p><section></section><text>dag kyang zil gyis gnon zhing 'gro bar 'gyur ro/ /tshul khrims kyi pha rol tu phyin pa la spyod pa yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang bzod pa'i pha rol tu phyin pa la spyod pa thabs mkhas pa dang bral ba/ shes</text></item>
<item><p>48b.3</p><section></section><text>rab kyi pha rol tu phyin pa dang bral ba gang ji snyed pa de dag kyang zil gyis gnon zhing 'gro bar 'gyur ro/ /bzod pa'i pha rol tu phyin pa la spyod pa yang ma zad de/ byang chub sems dpa' sems dpa' chen po de ni byang chub sems dpa' sems dpa' chen po gang brtson 'grus kyi pha rol tu</text></item>
<item><p>48b.4</p><section></section><text>phyin pa la spyod pa thabs mkhas pa dang bral ba de / shes rab kyi pha rol tu phyin pa dang bral ba gang ji snyed pa de dag thams cad kyang zil gyis gnon zhing 'gro bar 'gyur ro/ /brtson 'grus kyi pha rol tu phyin pa la spyod pa yang ma zad de/ byang chub sems dpa' sems dpa' chen po de</text></item>
<item><p>48b.5</p><section></section><text>ni byang chub sems dpa' sems dpa' chen po gang bsam gtan gyi pha rol tu phyin pa la spyod pa thabs mkhas pa dang bral ba de / shes rab kyi pha rol tu phyin pa dang bral ba gang ji snyed pa de dag kyang zil gyis gnon zhing 'gro bar 'gyur ro/ /bsam gtan gyi pha rol tu phyin pa la</text></item>
<item><p>48b.6</p><section></section><text>spyod pa yang ma zad de/ byang chub sems dpa' sems dpa' chen po gang shes rab kyi pha rol tu phyin pa la ji skad du bstan pa bzhin du spyod pa de dag ni lha dang mi dang lha ma yin du bcas pa'i 'jig rten zil gyis gnon par mi nus so/ /byang chub sems dpa' sems dpa'</text></item>
<item><p>48b.7</p><section></section><text>chen po gang shes rab kyi pha rol tu phyin pa ji skad bstan pa dang mthun par spyod pa ste/ byang chub sems dpa' sems dpa' chen po de ni rnam pa thams cad mkhyen pa nyid kyi rigs rgyun mi 'chad pa'i don du gnas pa'o/ /byang chub sems dpa' sems dpa' chen po de ni</text></item>
<item><p>49a.1</p><section></section><text>de bzhin gshegs pa ring du mi byed pa'o/ /de ltar zhugs pa'i byang chub sems dpa' sems dpa' chen po de ni snying po byang chub dang 'phang bar mi 'gyur ro/ /byang chub sems dpa' sems dpa' chen po de ni sems can bying ba rnams gdon par 'dod pa'o/ /</text></item>
<item><p>49a.2</p><section></section><text>de ltar slob pa'i byang chub sems dpa' sems dpa' chen po de ni byang chub sems dpa'i bslab pa la slob pa ste/ nyan thos kyi bslab pa la slob pa ma yin no/ /rang sangs rgyas kyi bslab pa la slob pa ma yin no zhes bya ba ni rnam par 'phel ba lnga pa yin no// //de ltar slob pa'i byang chub</text></item>
<item><p>49a.3</p><section></section><text>sems dpa' sems dpa' chen po'i drung du rgyal po chen po bzhis kyang 'gro bar bya bar sems te/ nye bar 'dong zhing 'di skad ces smras so / /kye skyes bu chen po myur du slobs shig /skyes bu chen po skyen par slobs shig /lhung bzed bzhi po 'di dag ni khyod kyis snying po byang chub</text></item>
<item><p>49a.4</p><section></section><text>la 'dug ste/ bla na med pa yang dag par rdzogs pa'i byang chub tu mngon par rdzogs par sangs rgyas nas blang bar bya ba ste/ 'di dag ni sngon gyi de bzhin gshegs pa dgra bcom pa yang dag par rdzogs pa'i sangs rgyas kyis bzhes pa'o zhes zer zhing ston pa'o / /de ltar shes rab</text></item>
<item><p>49a.5</p><section></section><text>kyi pha rol tu phyin pa la spyod pa'i byang chub sems dpa' sems dpa' chen po'i drung du rgyal po chen po bzhi dag kyang / rgyal po chen po bzhi'i ris kyi lha'i bu rnams dang lhan cig 'gro bar sems so/ /de'i drung du bdag kyang sum cu rtsa gsum gyi lha'i bu rnams dang lhan cig 'gro bar sems so/ /</text></item>
<item><p>49a.6</p><section></section><text>lha'i dbang po rab 'thab bral yang 'thab bral gyi lha'i bu rnams dang lhan cig 'gro bar sems so/ /lha'i rgyal po rab dga' ldan yang dga' ldan gyi lha'i bu rnams dang lhan cig 'gro bar sems so/ /lha'i rgyal po rab 'phrul dga' yang 'phrul dga'i lha'i bu rnams dang lhan cig 'gro bar sems so/ /</text></item>
<item><p>49a.7</p><section></section><text>lha'i rgyal po dbang sgyur yang gzhan 'phrul dbang byed kyi lha'i bu rnams dang lhan cig 'gro bar sems so/ /tshangs pa mi mjed kyi bdag po yang tshangs ris kyi lha'i bu rnams dang lhan cig 'gro bar sems so/ /tshad med dge ba'i lha rnams kyang nye bar 'dong bar sems so/ /</text></item>
<item><p>49b.1</p><section></section><text>dge rgyas dang / 'bras bu che ba dang / mi spong ba dang / mi gdung ba dang / legs mthong dang / rab blta dang / gnas gtsang ma'i ris kyi lha rnams kyang nye bar 'dong bar sems so/ /byang chub sems dpa' sems dpa' chen po gang shes rab kyi pha rol tu phyin pa zab mo 'di la de ltar</text></item>
<item><p>49b.2</p><section></section><text>spyod pa de ni de bzhin gshegs pa rnams kyis kyang rtag tu dgongs pa yin te/ byang chub sems dpa' sems dpa' chen po shes rab kyi pha rol tu phyin pa zab mo 'di la de ltar spyod pa de'i lus la ni 'jig rten pa'i sdug bsngal gzhan gyis gnod par byas pa gang ji snyed cig lus la 'byung</text></item>
<item><p>49b.3</p><section></section><text>ba de dag kyang thams cad du thams cad lus la mi 'byung zhing mi 'bab ste/ de dge slong de ni byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i tshe 'di'i yon tan du 'gyur ba ste/ 'dus pa'i nad rnams gang ji snyed pa 'di lta ste/ mig</text></item>
<item><p>49b.4</p><section></section><text>gi nad dang / rna ba'i nad dang / sna'i nad dang / lce'i nad dang / lus kyi nad dang / snying gi nad gang ji snyed pa de dag thams cad kyang lus la mi 'byung zhing mi 'bab ste/ 'di dag kyang byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i</text></item>
<item><p>49b.5</p><section></section><text>tshe 'di'i yon tan du rig par bya'o zhes bya ba ni rnam par 'phel ba drug pa yin no// //de nas tshe dang ldan pa kun dga' bo 'di snyam du gyur te/ lha'i dbang po brgya byin 'di rang gi spobs pas shes rab kyi pha rol tu phyin pa 'di ston zhing shes rab kyi pha rol tu phyin pa'i yon tan dang legs pa</text></item>
<item><p>49b.6</p><section></section><text>brjod dam/ 'on te sangs rgyas kyi mthus ston snyam pa dang / de nas lha'i dbang po brgya byin gyis tshe dang ldan pa kun dga' bo'i sems kyi yongs su rtog pa sems kyis yongs su shes nas/ tshe dang ldan pa kun dga' bo la 'di skad ces smras so/ /btsun pa kun dga' bo bdag de ltar shes rab kyi pha</text></item>
<item><p>49b.7</p><section></section><text>rol tu phyin pa ston pa dang / shes rab kyi pha rol tu phyin pa'i yon tan dang / legs pa brjod pa ni sangs rgyas kyi mthus rig par bya'o/ /de nas bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo de de bzhin no/ /de de bzhin te/ lha'i dbang po brgya byin</text></item>
<item><p>50a.1</p><section></section><text>gyis shes rab kyi pha rol tu phyin pa 'di ston pa dang / shes rab kyi pha rol tu phyin pa 'di'i yon tan dang legs pa brjod pa de ni de bzhin gshegs pa'i mthu'o/ /de ni de bzhin gshegs pas byin gyis brlabs so / /kun dga' bo gang gi tshe byang chub sems dpa' sems</text></item>
<item><p>50a.2</p><section></section><text>dpa' chen po shes rab kyi pha rol tu phyin pa la slob pa dang / shes rab kyi pha rol tu phyin pa la brtson par byed pa dang / shes rab kyi pha rol tu phyin pa la sgom pa de'i tshe gang stong gsum gyi stong chen po'i 'jig rten gyi khams na bdud sdig can gang ji snyed cig yod pa</text></item>
<item><p>50a.3</p><section></section><text>de dag thams cad ci byang chub sems dpa' sems dpa' chen po 'di yang dag pa'i mtha' mngon du byas te/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par 'gyur</text></item>
<item><p>50a.4</p><section></section><text>ram/ 'on te ma yin gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur snyam ste/ dogs pa rnyed par 'gyur ro/ /kun dga' bo gzhan yang gang gi tshe byang chub sems dpa' sems dpa' chen po shes rab kyi pha rol tu phyin pa</text></item>
<item><p>50a.5</p><section></section><text>dang ma bral bar gyur pa de'i tshe/ bdud sdig can mya ngan gyi zug rngus zug par 'gyur ro/ /kun dga' bo gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bdud sdig can ci nas kyang byang chub sems dpa' sems dpa' chen po 'di</text></item>
<item><p>50a.6</p><section></section><text>rnam pa thams cad mkhyen pa nyid yid la byed pa las sems gcig tsam 'khrug par 'gyur ba dang / zhum par 'gyur ba dang / spu g.yo bar 'gyur bar skar mda' ltung ba gtong zhing 'jigs pa bskyed do/ /de nas tshe dang ldan pa kun dga' bos bcom ldan 'das la</text></item>
<item><p>50a.7</p><section></section><text>'di skad ces gsol to / bcom ldan 'das ci lags/ byang chub sems dpa' sems dpa' chen po thams cad kyi drung du bdud sdig can brtse ba'i bsam pas mchi bar 'gyur ram/ bcom ldan 'das kyis bka' stsal pa/ kun dga' bo byang chub sems dpa'</text></item>
<item><p>50b.1</p><section></section><text>sems dpa' chen po thams cad kyi drung du bdud sdig to can brtse ba'i bsam pas 'ong ba ma yin no/ /kun dga' bos gsol pa/ bcom ldan 'das 'on ji lta bus drung du mchi bar 'gyur/ bcom ldan 'das kyis bka' stsal pa/ kun dga' bo byang chub sems dpa' gang</text></item>
<item><p>50b.2</p><section></section><text>gis sngon gyi mthar shes rab kyi pha rol tu phyin pa zab mo 'di bstan pa'i tshe/ sems mos par ma byas pa de'i drung du bdud sdig can dag brtse ba'i bsam pas nye bar 'ong ngo / /kun dga' bo gzhan yang byang chub sems dpa' sems dpa' chen po gang shes rab kyi pha rol tu phyin pa</text></item>
<item><p>50b.3</p><section></section><text>zab mo 'di bstan pa'i tshe/ 'di shes rab kyi pha rol tu phyin pa yin nam/ 'on tam ma yin zhes the tshom du gyur pa de dag gi drung du bdud sdig to can brtse ba'i bsam pas nye bar 'ong ngo / /kun dga' bo gzhan yang byang chub sems dpa' dge ba'i bshes gnyen dang bral na des</text></item>
<item><p>50b.4</p><section></section><text>dge ba'i bshes gnyen ma mthong bas shes rab kyi pha rol tu phyin pa zab mo 'di mi thos so/ /ma thos pas mi shes so/ /shes rab kyi pha rol tu phyin pa ji ltar sgom pa ma shes pas de bzhin nyid du nan tan mi byed de/ kun dga' bo byang chub sems dpa' de la yang bdud sdig can</text></item>
<item><p>50b.5</p><section></section><text>gyis glags rnyed par 'gyur ro/ /kun dga' bo gzhan yang byang chub sems dpa' shes rab kyi pha rol tu phyin pa dang bral ba dam pa'i chos ma yin pa yongs su 'dzin par byed na/ kun dga' bo byang chub sems dpa' de la yang bdud sdig can gyis glags rnyed par</text></item>
<item><p>50b.6</p><section></section><text>'gyur ro/ /kun dga' bo gzhan yang shes rab kyi pha rol tu phyin pa dang bral ba'i byang chub sems dpa' dam pa'i chos ma yin pa la bsngags pa brjod na/ de la bdud sdig can 'di snyam du sems te/ gang dam pa'i chos ma yin pa'i bsngags pa smra ba ni bdag gi grogs yin te/ gang</text></item>
<item><p>50b.7</p><section></section><text>dam pa'i chos ma yin pa'i bsngags pa smra ba de ni byang chub sems dpa'i theg pa pa mang po'i nang nas bdag gi grogs su rnyed pa ste/ de ltar gang zag byang chub sems dpa'i theg pa pa 'di lta ste/ nyan thos kyi sa dang / rang sangs rgyas kyi sa gnyis las gcig tu gnas par gyur pa ni de</text></item>
<item><p>51a.1</p><section></section><text>bdag gi bsam pa yongs su rdzogs par byed pa'o snyam ste/ kun dga' bo byang chub sems dpa' de la yang bdud sdig can gyis glags rnyed par 'gyur ro/ /kun dga' bo gzhan yang byang chub sems dpa' ji lta bu la bdud kyis glags rnyed par 'gyur zhe</text></item>
<item><p>51a.2</p><section></section><text>na/ byang chub sems dpa' gang shes rab kyi pha rol tu phyin pa zab mo 'di bstan pa'i tshe/ 'di skad du/ shes rab kyi pha rol tu phyin pa ni shin tu zab ste / khyod kyis shes rab kyi pha rol tu phyin pa zab mo 'di thos pas ci zhig bya/ bsgom pa dang / gzung ba dang / bcang ba dang / </text></item>
<item><p>51a.3</p><section></section><text>kun chub par byas pas khyod la ci zhig bya/ ngas kyang de'i gting ma rnyed na/ khyod kyis lta rnyed re skan zhes zer na/ kun dga' bo byang chub sems dpa' de la yang bdud sdig can gyis glags rnyed par 'gyur ro/ /kun dga' bo gzhan yang gang gi tshe byang chub sems dpa'</text></item>
<item><p>51a.4</p><section></section><text>sems dpa' chen po gzhan la byang chub sems dpa' brnyas pa bskyed cing / nga ni sbyin pa'i pha rol tu phyin pa la spyod pa'o/ /nga ni tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa la spyod pa'o/ /khyod ni sbyin pa'i pha rol</text></item>
<item><p>51a.5</p><section></section><text>tu phyin pa la spyod pa ma yin no/ /khyod ni tshul khrims dang / bzod pa dang / brtson 'grus dang / bsam gtan dang / shes rab kyi pha rol tu phyin pa la spyod pa ma yin no zhes rlom sems su byed na/ kun dga' bo byang chub sems dpa' de la yang bdud sdig can gyis glags rnyed</text></item>
<item><p>51a.6</p><section></section><text>par 'gyur ro/ /kun dga' bo gzhan yang gang gi tshe byang chub sems dpa' bdag nyid mchog tu rlom sems bskyed na/ kun dga' bo de'i tshe bdud sdig can dga' ba dang / spro ba dang / nyams bde ba dang / rab tu dga' ba dang / tshim zhing yid bde ba skye bar 'gyur te/ kun</text></item>
<item><p>51a.7</p><section></section><text>dga' bo byang chub sems dpa' de la yang bdud sdig can gyis glags rnyed par 'gyur ro/ /kun dga' bo gzhan yang gang gi tshe byang chub sems dpa'i ming brjod pa'am/ rus brjod pa kun tu grags par gyur na/ de ming brjod pa'am/ rus brjod pa des byang chub sems</text></item>
<item><p>51b.1</p><section></section><text>dpa' sems dpa' chen po gzhan dge ba'i chos can dag khyad du gsod cing bdag bstod gzhan la smod la/ phyir mi ldog pa'i byang chub sems dpa' sems dpa' chen po rnams kyi rnam pa dang / rtags dang / mtshan mar bya ba'i yon tan de dag kyang de la med par rnam pa dang / rtags</text></item>
<item><p>51b.2</p><section></section><text>dang / mtshan ma de dag gis nyon mongs pa bskyed cing / bdag bstod gzhan smad de/ 'di skad du ji ltar nga byang chub sems dpa'i theg pa dang / byang chub sems dpa'i rigs la gnas par snang ba de ltar khyod byang chub sems dpa'i theg pa la gnas par mi snang ngo / /byang</text></item>
<item><p>51b.3</p><section></section><text>chub sems dpa'i rigs la gnas par mi snang ngo zhes de de ltar byang chub sems dpa'i theg pa de dag la mi snyan pa brjod cing smod na/ de la bdud sdig can 'di snyam du sems te/ bdag gi gnas ni stongs par mi 'gyur ro/ /sems can dmyal ba chen po dang / byol song gi skye gnas</text></item>
<item><p>51b.4</p><section></section><text>dang / gshin rje'i 'jig rten dang / yi dwags kyi yul shin tu 'phel bar 'gyur ro zhes ci nas kyang / de'i tshig bzung du rung bar 'gyur ba de lta de ltar bdud sdig can byang chub sems dpa' de byin gyis rlob ste/ de'i tshig bzung du rung bar skye bo mang po dag kyang mnyan pa dang yid</text></item>
<item><p>51b.5</p><section></section><text>ches par bya bar sems te/ de la de dag gis thos sam mthong na mthun par spyod par 'gyur te/ de la de dag gis thos sam mthong na mthun par spyod cing de bzhin du slob ste/ de dag de bzhin du slob cing de bzhin nyid du nan tan byed pa'i tshe/ nyon mongs pa shin tu 'phel bar</text></item>
<item><p>51b.6</p><section></section><text>'gyur te/ de ltar de dag bsam pa phyin ci log tu gyur pas lus dang ngag dang yid kyi las gang dang gang brtsams pa de dag thams cad mi 'dod pa dang / mi sdug pa dang / yid du mi 'ong bar 'grub par 'gyur te/ de ltar na sems can dmyal ba chen po de dag kyang rab tu 'phel bar</text></item>
<item><p>51b.7</p><section></section><text>'gyur/ byol song gi skye gnas dang / gshin rje'i 'jig rten dang / yi dwags kyi yul yang rab tu 'phel bar 'gyur te/ bdud kyi gnas kyang shin tu 'phel bar 'gyur bas/ kun dga' bo don gyi dbang de mthong bas bdud sdig to can dga' ba dang / spro ba dang / tshim</text></item>
<item><p>52a.1</p><section></section><text>pa dang / yid bde ba skye bar 'gyur ro/ /kun dga' bo gzhan yang gal te gang zag byang chub sems dpa'i theg pa pa gang zag nyan thos kyi theg pa pa dang rtsod cing nga ni mchog tu gyur pa yin gyi/ khyod ni ma yin no zhes zer na/ de la bdud sdig can 'di snyam</text></item>
<item><p>52a.2</p><section></section><text>du sems te/ kye rigs kyi bu 'di ni rnam pa thams cad mkhyen pa nyid ring du byed pa ste/ 'di ni rnam pa thams cad mkhyen pa nyid dang nye bar gyur pa ma yin no/ /de ci'i phyir zhe na/ 'thab mo dang / 'khrug pa dang / rtsod pa dang / mtshang 'bru ba 'di dag ni rnam pa thams cad</text></item>
<item><p>52a.3</p><section></section><text>mkhyen pa nyid kyi lam ma yin te/ /de ni sems can dmyal ba pa'i lam mo/ /de ni byol song gi skye gnas kyi lam mo/ /de ni gshin rje'i 'jig rten gyi lam mo/ /de ni rnam pa thams cad mkhyen pa nyid kyi lam ma yin no snyam du sems par 'gyur ro/ /kun dga' bo gzhan yang gang</text></item>
<item><p>52a.4</p><section></section><text>zag byang chub sems dpa'i theg pa pa dang / gang zag byang chub sems dpa'i theg pa can gzhan du 'thab cing rtsod la 'khrug cing mtshang 'bru na de la bdud sdig can 'di snyam du sems te/ 'di gnyis ka yang rnam pa thams cad mkhyen pa nyid ring du byed pa'o/ /'di gnyis ka yang</text></item>
<item><p>52a.5</p><section></section><text>bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /de ci'i phyir zhe na/ rigs kyi bu 'di gnyis kyis gang brtsams pa de ni thams cad mkhyen pa nyid kyi lam ma yin/ rigs kyi bu 'di gnyis kyis ni sems can dmyal ba dang / byol song gi skye</text></item>
<item><p>52a.6</p><section></section><text>gnas dang / gshin rje'i 'jig rten gyi lam brtsams so zhes nas dga' zhing spro ba dang / tshim zhing yid bde ba skye bar 'gyur ro/ /kun dga' bo gzhan yang gal te byang chub sems dpa' lung ma bstan pa byang chub sems dpa' lung bstan pa la gnod par sems shing 'thab</text></item>
<item><p>52a.7</p><section></section><text>cing rtsod la 'khrug cing mtshang 'bru na/ gal te des rnam pa thams cad mkhyen pa nyid yongs su mi gtong zhe na/ ci tsam du sdig pa'i sems bskyed pa skyes pa dang / 'thab cing rtsod pa dang 'khrug cing mtshang 'bru bar gyur pa de srid du bskal par go cha bgo bar bya'o/ /kun dga'</text></item>
<item><p>52b.1</p><section></section><text>bos gsol pa/ bcom ldan 'das de dag gis sems bskyed pa de dag la 'byung ba gzhan mchis sam/ 'on te ma lags kyis bskal pa de snyed kho nar go cha bgo 'tshal/ bcom ldan 'das kyis bka' stsal pa/ kun dga' bo gang zag nyan thos kyi theg pa pa rnams</text></item>
<item><p>52b.2</p><section></section><text>dang / rang sangs rgyas kyi theg pa pa rnams dang / byang chub sems dpa'i theg pa pa rnams la ngas 'byung ba dang bcas pa'i chos bstan te/ kun dga' bo de la gang zag de byang chub sems dpa'i theg pa pa'i gang zag dang 'thab cing rtsod la/ gshe ba'i mi snyan pa brjod pa dang / </text></item>
<item><p>52b.3</p><section></section><text>'thab cing rtsod de gshe ba dang / mi snyan pa brjod pa byas nas/ phyir mi 'chags par mdud par 'dzin zhing 'khon du bzung ste gnas na/ kun dga' bo de la gang zag de ni 'byung bar nga mi smra ste/ gang zag des gal te rnam pa thams cad mkhyen pa nyid yongs su mi gtong </text></item>
<item><p>52b.4</p><section></section><text>zhe na/ gdon mi za bar bskal pa de snyed du go cha bgo bar bya'o/ /kun dga' bo byang chub sems dpa' sems dpa' chen po gang 'thab cing rtsod de/ gshe ba dang mi snyan par brjod par gyur na yang mdud par mi 'dzin la/ phyin chad sdom pa 'dzin zhing bdag gis ni thob par</text></item>
<item><p>52b.5</p><section></section><text>bya ba nyes par thob ste/ bdag gis sems can thams cad kyi sdug bsngal bsal dgos na de ltar bdag smras pa la phyir smra ba dang / bdag gis sems can thams cad kyi zam par gyur par bya dgos na/ de ltar bdag gzhan la mi snyan par smra zhing phyir bzlog pa ni mi tshul gyis</text></item>
<item><p>52b.6</p><section></section><text>bdag gis de ltar mi bya'i/ bdag gis glan pa dang lkugs pa bzhin du bya'o/ /bdag gis bsam pa la 'khrug pa med par bya'o/ /sems can 'di dag ni bdag gis bla na med pa yang dag par rdzogs pa'i byang chub tu mngon par rdzogs par sangs rgyas te/ yongs</text></item>
<item><p>52b.7</p><section></section><text>su mya ngan las 'da' bar bya dgos na/ de dag nyid la bdag ngan sems su byed pa dang / de dag nyid la bdag 'khrug pa ni tshul ma yin gyis/ bdag gis de dag la gnod sems su mi bya'o/ /bdag gis de dag la 'khrug par mi bya'o snyam na/ kun dga' bo byang chub</text></item>
<item><p>53a.1</p><section></section><text>sems dpa' sems dpa' chen po de ni 'byung ba yod par ngas bshad de/ de la bdud sdig can glags lta zhing glags tshol bas kyang glags mi rnyed do/ /kun dga' bo gzhan yang byang chub sems dpa' sems dpa' chen pos gang zag nyan thos kyi theg</text></item>
<item><p>53a.2</p><section></section><text>pa pa dag dang 'grogs par mi bya'o/ /de dag dang lhan cig tu gnas par mi bya'o/ /'dug par mi bya'o/ /gal te 'dug na yang des su la gnod sems su mi bya/ 'khrug par mi bya'o/ /de ci'i phyir zhe na/ gang bdag gis 'di dag la gnod sems su bya ba dang / 'khrug par bya ba de ni</text></item>
<item><p>53a.3</p><section></section><text>bdag la mi tshul lo/ /de ci'i phyir zhe na/ 'di ltar de dag ni bdag gis bla na med pa yang dag par rdzogs pa'i byang chub tu mngon par rdzogs par sangs rgyas te/ sdug bsngal thams cad las yongs su dgrol bar bya ba dag go snyam du bya'o zhes bya ba ni rnam par 'phel ba bdun pa yin no// //</text></item>
<item><p>53a.4</p><section></section><text>bam po lnga bcu bzhi pa/ kun dga' bos gsol pa/ bcom ldan 'das ji ltar byang chub sems dpa' sems dpa' chen pos gang zag byang chub sems dpa'i theg pa pa dag dang gnas par bgyi/ bcom ldan 'das kyis bka' stsal pa/ kun dga' bo 'di lta ste dper na/ ston pa</text></item>
<item><p>53a.5</p><section></section><text>dang ji ltar gnas pa de bzhin du byang chub sems dpa' sems dpa' chen pos gang zag byang chub sems dpa'i theg pa pa dang gnas par bya ste/ de ci'i phyir zhe na/ 'di ni bdag gi grogs te gru gcig tu zhugs pa'o/ /'dis ji ltar bslab par bya ba de bzhin du bdag gis kyang bslab</text></item>
<item><p>53a.6</p><section></section><text>par bya'o/ /'dis sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / stong pa nyid thams cad dang / </text></item>
<item><p>53a.7</p><section></section><text>byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa</text></item>
<item><p>53b.1</p><section></section><text>dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa</text></item>
<item><p>53b.2</p><section></section><text>dang / rnam pa thams cad mkhyen pa nyid kyi bar gang la bslab par bya ba de nyid la bdag gis kyang bslab par bya'o snyam du sems bskyed do/ /des gzhan yang sems 'di ltar bskyed par bya ste/ 'di ni yang dag par rdzogs pa'i byang chub kyi lam ston pa ste/ gal te des 'dres</text></item>
<item><p>53b.3</p><section></section><text>par spyod cing rnam pa thams cad mkhyen pa nyid dang ldan pa'i yid la bya ba dang bral bar gyur na/ de la bdag gis bslab par mi bya'i/ gal te byang chub sems dpa' sems dpa' chen po 'di rnam pa thams cad mkhyen pa nyid dang ldan pa'i yid la bya ba dang ma bral bar gnas na/ bdag</text></item>
<item><p>53b.4</p><section></section><text>gis kyang de ltar bslab par bya'o snyam du sems bskyed de/ de ltar slob pa'i byang chub sems dpa' sems dpa' chen po ni bslab pa nyams pa yin no/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa'</text></item>
<item><p>53b.5</p><section></section><text>sems dpa' chen pos mnyam pa nyid gang la bslab par bgyi ba'i byang chub sems dpa' sems dpa' chen po rnams kyi mnyam pa nyid gang lags/ bcom ldan 'das kyis bka' stsal pa/ rab 'byor nang stong pa nyid ni byang chub sems dpa' sems dpa' chen po rnams kyi</text></item>
<item><p>53b.6</p><section></section><text>mnyam pa nyid do/ /phyi stong pa nyid ni byang chub sems dpa' sems dpa' chen po rnams kyi mnyam pa nyid do/ /phyi nang stong pa nyid ni byang chub sems dpa' sems dpa' chen po rnams kyi mnyam pa nyid do/ /rab 'byor dngos po med pa'i ngo bo nyid stong pa nyid kyi bar ni byang chub sems</text></item>
<item><p>53b.7</p><section></section><text>dpa' sems dpa' chen po rnams kyi mnyam pa nyid do/ /gzugs ni gzugs kyis stong / tshor ba dang / 'du shes dang / 'du byed rnams dang / rnam par shes pa ni rnam par shes pas stong ngo / /skye mched dang / khams dang / rten cing 'brel par 'byung ba ni</text></item>
<item><p>54a.1</p><section></section><text>rten cing 'brel par 'byung bas stong / pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams ni byang chub kyi phyogs kyi chos rnams kyis stong / 'phags pa'i bden pa dang / bsam gtan dang / tshad med pa</text></item>
<item><p>54a.2</p><section></section><text>dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa ni mthar gyis gnas pa'i snyoms par 'jug pas stong / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin</text></item>
<item><p>54a.3</p><section></section><text>dang / gzungs kyi sgo ni gzungs kyi sgos stong / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa ni sangs rgyas kyi chos ma 'dres pas stong / rnam pa thams cad mkhyen pa nyid kyi bar ni rnam pa thams cad mkhyen</text></item>
<item><p>54a.4</p><section></section><text>pa nyid kyis stong ste/ rab 'byor 'di ni byang chub sems dpa' sems dpa' chen po rnams kyi mnyam pa nyid de/ de la gnas shing byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bya ba ni rnam par 'phel ba</text></item>
<item><p>54a.5</p><section></section><text>brgyad pa yin no// //gsol pa/ bcom ldan 'das ci lags/ byang chub sems dpa' sems dpa' chen po gzugs bas par bgyi ba'i slad du slob na rnam pa thams cad mkhyen pa nyid la slob pa lags sam/ gzugs 'dod chags dang bral bar bgyi ba'i slad du slob na rnam pa</text></item>
<item><p>54a.6</p><section></section><text>thams cad mkhyen pa nyid du slob pa lags sam/ gzugs 'gag par bgyi ba'i slad du slob na rnam pa thams cad mkhyen pa nyid du slob pa lags sam/ gzugs mi skye bar bgyi ba'i slad du slob na rnam pa thams cad mkhyen pa nyid la slob pa lags sam/ tshor ba dang / 'du shes dang / </text></item>
<item><p>54a.7</p><section></section><text>'du byed rnams dang / rnam par shes pas bas par bgyi ba'i slad du slob na rnam pa thams cad mkhyen pa nyid du slob pa lags sam/ rnam par shes pa 'dod chags dang bral bar bgyi ba'i slad du slob na rnam pa thams cad mkhyen pa nyid la slob pa lags sam/ rnam par shes pa</text></item>
<item><p>54b.1</p><section></section><text>'gag par bgyi ba'i slad du slob na rnam pa thams cad mkhyen pa nyid du slob pa lags sam/ rnam par shes pa mi skye bar bgyi ba'i slad du slob na rnam pa thams cad mkhyen pa nyid du slob pa lags sam/ skye mched dang / khams dang / rten cing 'brel par 'byung ba bas par bgyi</text></item>
<item><p>54b.2</p><section></section><text>ba'i slad du slob na rnam pa thams cad mkhyen pa nyid du slob pa lags sam/ 'dod chags dang bral bar bgyi ba dang / 'gag par bgyi ba dang / mi skye bar bgyi ba'i slad du slob na rnam pa thams cad mkhyen pa nyid du slob pa lags sam/ pha rol tu phyin pa thams cad dang / stong</text></item>
<item><p>54b.3</p><section></section><text>pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams dang / rnam par thar pa dang / mthar gyis gnas pa'i snyoms par</text></item>
<item><p>54b.4</p><section></section><text>'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi</text></item>
<item><p>54b.5</p><section></section><text>chos ma 'dres pa bcwa brgyad bas par bgyi ba dang / 'dod chags dang bral bar bgyi ba dang / 'gag par bgyi ba dang / mi skye bar bgyi ba'i slad du slob na rnam pa thams cad mkhyen pa nyid du slob pa lags sam/ rnam pa thams cad mkhyen pa nyid kyi bar du bas par bgyi ba</text></item>
<item><p>54b.6</p><section></section><text>dang / 'dod chags dang bral bar bgyi ba dang / 'gag par bgyi ba dang / mi skye bar bgyi ba'i slad du slob na rnam pa thams cad mkhyen pa nyid du slob pa lags sam/ bcom ldan 'das kyis bka' stsal pa/ rab 'byor de ni ma yin no/ /gnas brtan rab 'byor gyis</text></item>
<item><p>54b.7</p><section></section><text>gang 'di skad du gzugs zad par bya ba'i phyir slob na rnam pa thams cad mkhyen pa nyid du slob pa yin nam/ gzugs 'dod chags dang bral bar bya ba'i phyir slob na rnam pa thams cad mkhyen pa nyid du slob pa yin nam/ gzugs 'gag par bya ba'i phyir slob na rnam pa thams</text></item>
<item><p>55a.1</p><section></section><text>cad mkhyen pa nyid du slob pa yin nam/ gzugs mi skye bar bya ba'i phyir slob na rnam pa thams cad mkhyen pa nyid la slob pa yin nam/ tshor ba dang / 'du shes dang / 'du byed rnams dang / rnam par shes pa zad par bya ba'i phyir slob na rnam pa</text></item>
<item><p>55a.2</p><section></section><text>thams cad mkhyen pa nyid du slob pa yin nam/ rnam par shes pa 'dod chags dang bral bar bya ba'i phyir slob na rnam pa thams cad mkhyen pa nyid du slob pa yin nam/ rnam par shes pa 'gag par bya ba'i phyir slob na rnam pa thams cad mkhyen pa nyid du slob pa yin nam/ </text></item>
<item><p>55a.3</p><section></section><text>rnam par shes pa mi skye bar bya ba'i phyir slob na rnam pa thams cad mkhyen pa nyid du slob pa yin nam/ skye mched dang / khams dang / rten cing 'brel par 'byung ba zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na rnam pa thams cad mkhyen</text></item>
<item><p>55a.4</p><section></section><text>pa nyid du slob pa yin nam/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug</text></item>
<item><p>55a.5</p><section></section><text>pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / </text></item>
<item><p>55a.6</p><section></section><text>mi 'jigs pa dang / so so yang dag par rig pa dang / sangs rgyas kyi chos ma 'dres pa bcwa brgyad zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na rnam pa thams cad mkhyen pa nyid du slob pa yin nam/ rnam</text></item>
<item><p>55a.7</p><section></section><text>pa thams cad mkhyen pa nyid kyi bar du zad par bya ba dang / 'dod chags dang bral bar bya ba dang / 'gag par bya ba dang / mi skye bar bya ba'i phyir slob na rnam pa thams cad mkhyen pa nyid du slob pa yin nam zhes smras pa de ni ma yin no/ /rab 'byor de ji snyam du sems/ gzugs</text></item>
<item><p>55b.1</p><section></section><text>kyi de bzhin nyid gang yin pa dang / tshor ba dang / 'du shes dang / 'du byed rnams dang / rnam par shes pa'i de bzhin nyid gang yin pa dang / skye mched dang / khams dang / rten cing 'brel par 'byung ba'i de bzhin nyid gang yin pa dang / pha rol tu phyin pa rnams kyi de</text></item>
<item><p>55b.2</p><section></section><text>bzhin nyid gang yin pa dang / stong pa nyid thams cad kyi de bzhin nyid gang yin pa dang / byang chub kyi phyogs kyi chos sum cu rtsa bdun gyi de bzhin nyid gang yin pa dang / 'phags pa'i bden pa'i de bzhin nyid gang yin pa dang / bsam gtan dang / tshad med pa dang / gzugs</text></item>
<item><p>55b.3</p><section></section><text>med pa'i snyoms par 'jug pa rnams kyi de bzhin nyid gang yin pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa'i de bzhin nyid gang yin pa dang / mngon par shes pa dang / ting nge</text></item>
<item><p>55b.4</p><section></section><text>'dzin dang / gzungs kyi sgo'i de bzhin nyid gang yin pa dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bcwa brgyad kyi de bzhin nyid gang yin pa dang / rgyun du zhugs pa dang / lan cig phyir</text></item>
<item><p>55b.5</p><section></section><text>'ong ba dang / phyir mi 'ong ba dang / dgra bcom pa dang / rang sangs rgyas dang / de bzhin gshegs pa la gang gis de bzhin gshegs pas zhes brjod pa'i de bzhin nyid de dang / rnam pa thams cad mkhyen pa nyid kyi bar gyi de bzhin nyid gang yin pa de zad pa'am/ spang ba'am/ </text></item>
<item><p>55b.6</p><section></section><text>skye ba'am/ 'gag par 'gyur ram/ gsol pa/ bcom ldan 'das de ni ma lags so/ /bde bar gshegs pa de ni ma lags so/ /bcom ldan 'das kyis bka' stsal pa/ rab 'byor de ltar slob pa'i byang chub sems dpa' sems dpa' chen po ni de bzhin nyid la</text></item>
<item><p>55b.7</p><section></section><text>slob ste/ rnam pa thams cad mkhyen pa nyid la slob pa yin/ de bzhin nyid ni zad pa'am/ spang ba'am/ skye ba'am/ 'gag par 'gyur ba med de/ rab 'byor de ltar slob pa'i byang chub sems dpa' sems dpa' chen po de ni de bzhin nyid la slob pa ste/ rnam pa thams</text></item>
<item><p>56a.1</p><section></section><text>cad mkhyen pa nyid la slob pa yin/ rab 'byor de ltar slob pa'i byang chub sems dpa' sems dpa' chen po ni pha rol tu phyin pa drug la slob pa yin/ stong pa nyid thams cad la slob pa yin/ dran pa nye bar gzhag pa rnams la slob pa yin/ yang dag par spong ba dang / </text></item>
<item><p>56a.2</p><section></section><text>rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la slob pa yin/ 'phags pa'i bden pa rnams la slob pa yin/ bsam gtan dang / tshad med pa dang / gzugs med pa'i snyoms par</text></item>
<item><p>56a.3</p><section></section><text>'jug pa rnams la slob pa yin/ rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa la slob pa yin/ mngon par shes pa dang / ting nge 'dzin dang / gzungs kyi sgo la slob</text></item>
<item><p>56a.4</p><section></section><text>pa yin/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad la slob pa yin/ rnam pa thams cad mkhyen pa nyid kyi bar la slob pa yin/ rab 'byor de ltar slob pa'i byang</text></item>
<item><p>56a.5</p><section></section><text>chub sems dpa' sems dpa' chen po ni bslab pa thams cad kyi pha rol tu phyin pa thob par 'gyur ba yin/ rab 'byor de ltar slob pa'i byang chub sems dpa' sems dpa' chen po ni bdud dam/ bdud kyi ris kyi lha rnams kyis pham par mi nus pa yin/ rab 'byor de ltar</text></item>
<item><p>56a.6</p><section></section><text>slob pa'i byang chub sems dpa' sems dpa' chen po ni myur du phyir mi ldog pa'i sa thob pa yin/ rab 'byor de ltar slob pa'i byang chub sems dpa' sems dpa' chen po ni bdag gi pa de bzhin gshegs pa'i spyod yul la spyod pa yin/ rab 'byor de ltar slob pa'i byang chub sems dpa'</text></item>
<item><p>56a.7</p><section></section><text>sems dpa' chen po ni mgon du 'gyur ba'i chos rnams la slob pa yin/ rab 'byor de ltar slob pa'i byang chub sems dpa' sems dpa' chen po ni byams pa chen po dang / snying rje chen po la slob pa yin/ rab 'byor de ltar slob pa'i byang chub sems dpa' sems dpa' chen po ni sangs</text></item>
<item><p>56b.1</p><section></section><text>rgyas kyi zhing yongs su dag par bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni sems can yongs su smin par bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni rnam pa bcu gnyis</text></item>
<item><p>56b.2</p><section></section><text>lan gsum du bskor ba'i chos kyi 'khor lo bskor bar bya ba'i phyir slob pa yin/ rab 'byor de ltar slob pa'i byang chub sems dpa' sems dpa' chen po ni de bzhin gshegs pa'i rigs rgyun mi gcad pa'i phyir slob pa yin/ rab 'byor de ltar slob pa'i byang chub sems dpa'</text></item>
<item><p>56b.3</p><section></section><text>sems dpa' chen po ni 'chi ba med pa'i sgo dbye bar bya'o zhes slob pa yin/ rab 'byor de ltar slob pa'i byang chub sems dpa' sems dpa' chen po ni 'dus ma byas kyi khams bstan par bya'o zhes slob pa yin te/ rab 'byor sems can dman pas ni bslab pa rgya chen po 'di dag</text></item>
<item><p>56b.4</p><section></section><text>la bslab par mi nus so/ /byang chub sems dpa' sems dpa' chen po gang bslab pa 'di la slob pa de ni sems can thams cad 'khor ba las gdon par 'dod pa ste/ rab 'byor de ltar slob pa'i byang chub sems dpa' sems dpa' chen po ni sems can dmyal bar mi skye/ </text></item>
<item><p>56b.5</p><section></section><text>byol song gi skye gnas dang / gshin rje'i 'jig rten du mi skye'o/ /yul mtha' 'khob tu mi skye'o/ /gdol pa'i rigs su mi skye'o/ /dma' ba dang dman pa'i spyod pa dang / btsog pa'i rigs rnams su mi skye'o/ /zhar bar mi 'gyur ro/ /sgur por mi 'gyur ro/ /zha bor mi 'gyur ro/ /</text></item>
<item><p>56b.6</p><section></section><text>yan lag skyon can du mi 'gyur ro/ /'on par mi 'gyur ro/ /lag pa med par mi 'gyur ro/ /dbang po dang mi ldan par mi 'gyur te / dbang po yongs su tshang zhing dbang po ma tshang bar mi 'gyur ro/ /srog gcod par mi 'gyur ro / /ma byin</text></item>
<item><p>56b.7</p><section></section><text>par len pa dang 'dod pas log par g.yem par mi 'gyur ro / /brdzun du smra ba dang / phra ma can dang / tshig rtsub po smra ba dang / tshig kyal pa can dang / brnab sems can dang / gnod sems can dang / log par lta bar mi 'gyur ro/ /'tsho ba log pas 'tsho bar</text></item>
<item><p>57a.1</p><section></section><text>mi 'gyur ro/ /yang dag pa ma yin pa yongs su 'dzin par mi 'gyur ro/ /tshul khrims ngan pa can du mi 'gyur ro/ /tshul khrims ngan pa yongs su 'dzin par mi 'gyur ro/ /rab 'byor de ltar slob pa'i byang chub sems dpa' sems dpa' chen po</text></item>
<item><p>57a.2</p><section></section><text>ni lha tshe ring po'i nang du mi skye'o/ /de ci'i phyir zhe na/ thabs mkhas pa de dag dang / gang gis byang chub sems dpa' sems dpa' chen po lha tshe ring por mi skye ba'i thabs mkhas pa de lta bu de la yod de/ de yang gang zhe na/ 'di lta ste/ shes rab kyi pha rol tu phyin pa</text></item>
<item><p>57a.3</p><section></section><text>'di nyid las thabs mkhas pa bstan pa ste/ thabs mkhas pa de dag dang ldan pa'i byang chub sems dpa' sems dpa' chen po ni bsam gtan rnams la yang snyoms par 'jug /tshad med pa rnams la yang snyoms par 'jug /gzugs med pa'i snyoms</text></item>
<item><p>57a.4</p><section></section><text>par 'jug pa rnams la yang snyoms par 'jug ste/ bsam gtan dang / tshad med pa dang / gzugs med pa'i snyoms par 'jug pa rnams kyi dbang gis kyang mi skye'o/ /rab 'byor de ltar slob pa'i byang chub sems dpa' sems dpa' chen po ni 'di lta</text></item>
<item><p>57a.5</p><section></section><text>ste/ nyan thos dang / rang sangs rgyas kyi yid la bya ba'i dri ma yongs su dag pas sangs rgyas kyi chos thams cad kyi stobs yongs su dag pa thob par 'gyur ro/ /gsol pa/ bcom ldan 'das chos thams cad rang bzhin gyis yongs su dag pa lags na/ </text></item>
<item><p>57a.6</p><section></section><text>byang chub sems dpa' sems dpa' chen po chos gang gi yongs su dag pa thob par 'gyur ba lags/ bcom ldan 'das kyis bka' stsal pa/ rab 'byor de de bzhin no / /de de bzhin te/ ji skad smras pa de bzhin no/ /rab 'byor chos thams cad ni rang bzhin</text></item>
<item><p>57a.7</p><section></section><text>gyis yongs su dag pa ste/ rab 'byor de ltar chos thams cad yongs su dag pa la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems zhum pa med cing 'gong ba med pa de ni rab 'byor shes rab kyi pha rol tu phyin pa ste/ byis</text></item>
<item><p>57b.1</p><section></section><text>pa so so'i skye bo thams cad kyis ni chos nyid de mi shes mi mthong bas sems can de dag gi don du byang chub sems dpa' sems dpa' chen po sbyin pa'i pha rol tu phyin pa la spyod/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi</text></item>
<item><p>57b.2</p><section></section><text>pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod/ nang stong pa nyid la spyod/ dngos po med pa'i ngo bo nyid stong pa nyid kyi bar la spyod/ dran pa nye bar gzhag pa rnams la spyod/ yang dag par spong ba dang / rdzu</text></item>
<item><p>57b.3</p><section></section><text>'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams la spyod/ </text></item>
<item><p>57b.4</p><section></section><text>rnam par thar pa brgyad la spyod/ mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa la spyod/ mngon par shes pa dang / ting nge 'dzin dang / gzungs kyi sgo rnams la spyod/ de bzhin gshegs pa'i stobs</text></item>
<item><p>57b.5</p><section></section><text>bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad la spyod/ rnam pa thams cad mkhyen pa nyid kyi bar la spyod de/ rab 'byor de ltar spyod pa'i byang chub sems dpa' sems dpa' chen po ni chos thams cad kyi</text></item>
<item><p>57b.6</p><section></section><text>stobs dang / mi 'jigs pa nyid rab tu thob par 'gyur te/ nyan thos dang / rang sangs rgyas kyi sar mi ltung ngo / /rab 'byor de ltar slob pa'i byang chub sems dpa' sems dpa' chen po ni sems can thams cad kyi sems dang spyod pa dang / g.yo ba rnams kyi pha rol tu phyin par 'gyur</text></item>
<item><p>57b.7</p><section></section><text>ro zhes bya ba ni rnam par 'phel ba dgu pa yin no// //rab 'byor 'di lta ste dper na/ sa chen po'i phyogs gang na 'dzam bu'i chu klung gi gser gyi sa le sbram 'byung ba de lta bu ni nyung ngo / /rab 'byor de bzhin du 'di lta ste/ shes rab kyi pha rol tu phyin pa'i bslab pa 'di la slob pa'i</text></item>
<item><p>58a.1</p><section></section><text>sems can de lta bu yang nyung ste/ sems can gang nyan thos kyi sa'am/ rang sangs rgyas kyi sa la gnas par 'gyur ba de lta bu ni de bas ches mang ngo zhes bya ba ni rnam par 'phel ba bcu pa yin no// //rab 'byor 'di lta ste dper na/ sems can gang 'khor los</text></item>
<item><p>58a.2</p><section></section><text>sgyur ba'i rgyal por 'gyur ba'i las yang dag par blangs te gnas pa de lta bu ni nyung ste/ sems can gang khams kyi rgyal phran du 'gyur ba'i las yang dag par blangs shing gnas pa de lta bu ni ches mang ngo / /rab 'byor de bzhin du sems can gang rnam pa thams cad mkhyen pa'i lam</text></item>
<item><p>58a.3</p><section></section><text>'dir 'jug pa de lta bu yang nyung ste/ sems can gang nyan thos kyi sa'am/ rang sangs rgyas kyi sa la gnas par 'gyur ba de lta bu ni de bas ches mang ngo / /rab 'byor gang yang byang chub sems dpa' sems dpa' chen po bla na med pa yang dag par rdzogs pa'i byang chub tu yang</text></item>
<item><p>58a.4</p><section></section><text>dag par zhugs pa de dag pas ni byang chub sems dpa' sems dpa' chen po gang de bzhin nyid du nan tan byed pa de lta bu ni ches nyung ngo / /de bas kyang sems can gang nyan thos sam/ rang sangs rgyas su gnas par 'gyur ba de lta bu ni ches mang ngo / /rab 'byor gang yang byang chub sems</text></item>
<item><p>58a.5</p><section></section><text>dpa'i theg pa pa'i rigs kyi bu'am rigs kyi bu mo shes rab kyi pha rol tu phyin pa zab mo 'di la spyod cing the tshom med par phyir mi ldog pa'i sa gnon pa de dag pas ni gang phyir mi ldog pa'i sa gnon par 'gyur ba de lta bu ches mang ngo / /rab 'byor de bas na byang chub sems dpa' sems dpa' chen po phyir mi ldog pa'i sa thob</text></item>
<item><p>58a.6</p><section></section><text>par 'dod pa dang / phyir mi ldog pa'i sar chud par 'dod pas shes rab kyi pha rol tu phyin pa zab mo 'di nyid la bslab par bya'o zhes bya ba ni rnam par 'phel ba bcu gcig pa yin no// //rab 'byor gzhan yang byang chub sems dpa' sems dpa' chen po shes rab kyi pha rol tu phyin</text></item>
<item><p>58a.7</p><section></section><text>pa la spyod pa'i tshe/ ser sna dang ldan pa'i sems mi skye'o/ /tshul khrims ngan pa dang ldan pa'i sems mi skye'o/ /'khrugs pa dang ldan pa'i sems mi skye'o/ /le lo dang ldan pa'i sems mi skye'o/ /g.yeng ba dang ldan pa'i sems mi skye'o/ /shes rab 'chal pa dang ldan</text></item>
<item><p>58b.1</p><section></section><text>pa'i sems mi skye'o/ /'dod chags dang ldan pa'i sems mi skye'o/ /zhe sdang dang ldan pa'i sems mi skye'o/ /gti mug dang ldan pa'i sems mi skye'o/ /tha ba dang ldan pa'i sems mi skye'o zhes bya ba ni rnam par 'phel ba bcu gnyis pa yin no// //gzugs dang ldan pa'i sems</text></item>
<item><p>58b.2</p><section></section><text>mi skye'o/ /tshor ba dang / 'du shes dang / 'du byed rnams dang / rnam par shes pa dang ldan pa'i sems mi skye'o/ /skye mched dang / khams dang / rten cing 'brel par 'byung ba dang ldan pa'i sems mi skye'o/ /pha rol tu phyin pa rnams dang / stong pa nyid thams</text></item>
<item><p>58b.3</p><section></section><text>cad dang / byang chub kyi phyogs kyi chos sum cu rtsa bdun dang ldan pa'i sems mi skye'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms</text></item>
<item><p>58b.4</p><section></section><text>par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang ldan pa'i sems mi skye'o/ /de bzhin gshegs pa'i stobs dang / mi 'jigs pa dang / so so yang dag par rig</text></item>
<item><p>58b.5</p><section></section><text>pa dang / sangs rgyas kyi chos ma 'dres pa dang ldan pa'i sems mi skye'o/ /rnam pa thams cad mkhyen pa nyid kyi bar dang ldan pa'i sems mi skye'o/ /de ci'i phyir zhe na/ rab 'byor 'di ltar byang chub sems dpa' sems dpa' chen po shes rab kyi pha rol tu phyin pa zab mo 'di la spyod pa'i tshe</text></item>
<item><p>58b.6</p><section></section><text>chos gang yang dmigs su med de/ ma dmigs pas chos gang la yang sems bskyed pa med do/ /rab 'byor de ltar shes rab kyi pha rol tu phyin pa zab mo 'di la slob pa'i byang chub sems dpa' sems dpa' chen pos pha rol tu phyin pa thams cad yongs su zin par 'gyur ro/ /pha rol tu</text></item>
<item><p>58b.7</p><section></section><text>phyin pa thams cad 'dus par 'gyur ro/ /pha rol tu phyin pa thams cad dang mthun par spyod par 'gyur ro/ /de ci'i phyir zhe na/ rab 'byor de ni 'di ltar shes rab kyi pha rol tu phyin pa zab mo 'dir pha rol tu phyin pa thams cad 'dus so zhes bya ba ni rnam par 'phel ba bcu gsum pa yin</text></item>
<item><p>59a.1</p><section></section><text>no// //rab 'byor 'di lta ste dper na/ 'jig tshogs su lta bar lta ba'i rnam pa drug cu rtsa gnyis po thams cad kyang 'dus pa yin te/ rab 'byor de bzhin du shes rab kyi pha rol tu phyin pa zab mo 'dir pha rol tu phyin pa thams cad 'dus so/ /rab 'byor 'di lta ste</text></item>
<item><p>59a.2</p><section></section><text>dper na/ skyes bu dus byas par gyur pa'i 'tsho ba'i dbang po 'gags pas dbang po thams cad 'gag par 'gyur ro/ /rab 'byor de bzhin du byang chub sems dpa' sems dpa' chen po shes rab kyi pha rol tu phyin pa zab mo 'di la spyod pas pha rol tu phyin pa thams cad 'dus pa yin no / / </text></item>
<item><p>59a.3</p><section></section><text>rab 'byor de bas na byang chub sems dpa' sems dpa' chen po pha rol tu phyin pa thams cad kyi pha rol tu 'gro bar 'dod pas shes rab kyi pha rol tu phyin pa zab mo 'di la bslab par bya'o zhes bya ba ni rnam par 'phel ba bcu bzhi pa yin no// //rab 'byor shes rab kyi pha rol tu phyin pa zab mo 'di</text></item>
<item><p>59a.4</p><section></section><text>la slob pa'i byang chub sems dpa' sems dpa' chen po ni sems can thams cad kyi mchog tu 'gyur ba la slob pa yin no/ /rab 'byor de ji snyam du sems/ stong gsum gyi stong chen po'i 'jig rten gyi khams na sems can gang ji snyed cig 'khod pa de dag ci mang ba yin nam/ gsol</text></item>
<item><p>59a.5</p><section></section><text>pa/ bcom ldan 'das mang ngo / /bde bar gshegs pa mang ngo / /bcom ldan 'das 'dzam bu'i gling gi sems can rnams kyang mang ba lags na/ stong gsum gyi stong chen po'i 'jig rten gyi khams kyi sems can rnams lta smos kyang ci 'tshal/ bcom ldan 'das kyis</text></item>
<item><p>59a.6</p><section></section><text>bka' stsal pa/ rab 'byor stong gsum gyi stong chen po'i 'jig rten gyi khams kyi sems can gang ji snyed pa de dag thams cad snga phyi med par mi'i lus thob par gyur te/ bla na med pa yang dag par rdzogs pa'i byang chub tu mngon par rdzogs par sangs rgyas la/ de bzhin</text></item>
<item><p>59a.7</p><section></section><text>gshegs pa de dag thams cad re re la yang sku tshe'i mthar phyin gyi bar du byang chub sems dpa' sems dpa' chen pos rgyun ma chad par na bza' dang / bsod snyoms dang / gzims cha dang /[ (]snyan [,]snyun [)]gyi rkyen sman dang / yo byad mang pos bsnyen bkur byas na/ rab 'byor de ji</text></item>
<item><p>59b.1</p><section></section><text>snyam du sems/ byang chub sems dpa' sems dpa' chen po de de'i rgyus bsod nams mang du 'phel lam/ gsol pa/ bcom ldan 'das mang ngo / /bde bar gshegs pa mang ngo / /bcom ldan 'das kyis bka' stsal pa/ rab 'byor de bas kyang rigs kyi bu'am/ </text></item>
<item><p>59b.2</p><section></section><text>rigs kyi bu mo gang shes rab kyi pha rol tu phyin pa zab mo 'di 'dzin cing 'chang ba dang / klog cing kun chub par byed pa dang / tshul bzhin du yid la byed cing / de bzhin nyid du nan tan byed na/ de'i bsod nams ches mang du 'phel lo/ /de ci'i phyir zhe na/ rab 'byor byang chub sems</text></item>
<item><p>59b.3</p><section></section><text>dpa' sems dpa' chen po rnams kyi shes rab kyi pha rol tu phyin pa ni de ltar don chen por 'gyur ba ste/ bla na med pa yang dag par rdzogs pa'i byang chub sgrub pa'o/ /rab 'byor de bas na byang chub sems dpa' sems dpa' chen po sems can thams cad kyi bla na med par 'gyur bar</text></item>
<item><p>59b.4</p><section></section><text>'dod pa dang / sems can mgon med pa rnams kyi mgon du 'gyur bar 'dod pa dang / skyabs med pa rnams kyi skyabs su 'gyur bar 'dod pa dang / dpung gnyen med pa rnams kyi dpung gnyen du 'gyur bar 'dod pa dang / skyob med pa rnams kyi skyob par 'gyur bar 'dod pa</text></item>
<item><p>59b.5</p><section></section><text>dang / gnas med pa rnams kyi gnas su 'gyur bar 'dod pa dang / gling med pa rnams kyi gling du 'gyur bar 'dod pa dang / mun par gnas pa rnams kyi sgron mer 'gyur bar 'dod pa dang / sangs rgyas su 'gyur bar 'thob par 'dod pa dang / sangs rgyas kyi yul khong du</text></item>
<item><p>59b.6</p><section></section><text>chud par 'dod pa dang / sangs rgyas kyi rnam par rol pas rnam par rtse bar 'dod pa dang / sangs rgyas kyi seng ge'i sgra'i nga ro bsgrags par 'dod pa dang / sangs rgyas kyi rnga brdung bar 'dod pa dang / sangs rgyas kyi dung 'bud par 'dod pa dang / sangs rgyas kyi gtam</text></item>
<item><p>59b.7</p><section></section><text>bya bar 'dod pas shes rab kyi pha rol tu phyin pa zab mo 'di la bslab par bya'o/ /rab 'byor shes rab kyi pha rol tu phyin pa zab mo 'di la slob pa'i byang chub sems dpa' sems dpa' chen pos ni phun sum tshogs pa gang thob par bya ba de dag las mi thob pa gang yang med</text></item>
<item><p>60a.1</p><section></section><text>do/ /rab 'byor gyis gsol pa/ bcom ldan 'das nyan thos kyi phun sum tshogs pa yang des thob par bgyi ba lags sam/ rang sangs rgyas kyi phun sum tshogs pa yang des thob par bgyi ba lags sam/ bcom ldan 'das kyis bka' stsal pa/ </text></item>
<item><p>60a.2</p><section></section><text>rab 'byor nyan thos kyi phun sum tshogs pa yang des thob par bya la/ rang sangs rgyas kyi phun sum tshogs pa yang des thob par bya ba des/ de la gnas par mi bya/ 'dug par mi bya/ shes pa dang mthong bas de dag bltas nas 'da' bar bya ste/ byang chub sems dpa'i skyon</text></item>
<item><p>60a.3</p><section></section><text>med par 'jug par bya'o/ /rab 'byor de ltar slob pa'i byang chub sems dpa' sems dpa' chen po ni rnam pa thams cad mkhyen pa nyid dang nye bar gyur pa yin te/ bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor de ltar slob pa'i byang chub</text></item>
<item><p>60a.4</p><section></section><text>sems dpa' sems dpa' chen po ni lha dang mi dang lha ma yin du bcas pa'i 'jig rten na sbyin pa'i gnas su gyur pa yin te/ rab 'byor de ltar slob pa'i byang chub sems dpa' sems dpa' chen po ni de ma yin pa'i sbyin pa'i gnas nyan thos dang / rang sangs rgyas gang ji snyed</text></item>
<item><p>60a.5</p><section></section><text>pa de dag thams cad zil gyis mnan zhing 'gro bar 'gyur ba yin/ rnam pa thams cad mkhyen pa nyid dang yang nye bar gyur pa yin te / rab 'byor de ltar slob pa'i byang chub sems dpa' sems dpa' chen po ni shes rab kyi pha rol tu phyin pa mi gtong zhing shes rab kyi pha rol tu phyin pa la</text></item>
<item><p>60a.6</p><section></section><text>spyod pa ste/ shes rab kyi pha rol tu phyin pa dang ma bral ba'o/ /rab 'byor de ltar shes rab kyi pha rol tu phyin pa zab mo 'di la spyod pa'i byang chub sems dpa' sems dpa' chen po ni rnam pa thams cad mkhyen pa nyid las yongs su mi nyams pa'i chos can du rig par bya ste/ nyan</text></item>
<item><p>60a.7</p><section></section><text>thos kyi sa dang / rang sangs rgyas kyi sa ring du byed cing / bla na med pa yang dag par rdzogs pa'i byang chub dang nye bar gyur pa yin no zhes bya ba ni rnam par 'phel ba bco lnga pa yin no// //gal te yang 'di snyam du 'di ni shes rab kyi pha rol tu phyin pa'o/ /shes rab kyi pha rol tu phyin pa ni</text></item>
<item><p>60b.1</p><section></section><text>'di na'o/ /shes rab kyi pha rol tu phyin pa 'dis rnam pa thams cad mkhyen pa nyid bsgrub par bya'o snyam ste/ gal te de ltar shes na shes rab kyi pha rol tu phyin pa la mi spyod do/ /gal te 'di ni shes rab kyi pha rol tu phyin pa'o/ /shes rab kyi pha rol tu phyin pa ni 'di na yod do</text></item>
<item><p>60b.2</p><section></section><text>zhes bya bar shes pa med de / gang gi shes rab kyi pha rol tu phyin par 'gyur ba dang / gang gis shes rab kyi pha rol tu phyin par 'gyur ba dang / gang shes rab kyi pha rol tu phyin pas byung ste/ bla na med pa yang dag par rdzogs pa'i byang chub tu mngon par rdzogs par</text></item>
<item><p>60b.3</p><section></section><text>'tshang rgya ba de lta bu yang mi shes mi mthong zhing / de 'di snyam ste/ chos kyi dbyings dang / chos nyid dang / yang dag pa'i mtha' gnas pa'i phyir 'di ni shes rab kyi pha rol tu phyin pa yang ma yin/ shes rab kyi pha rol tu phyin pa ni 'di na yod pa yang ma yin/ shes rab</text></item>
<item><p>60b.4</p><section></section><text>kyi pha rol tu phyin pa 'dis ni chos gang yang 'byung bar 'gyur ba yang med do zhes rab 'byor de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa yin no zhes bya ba ni rnam par 'phel ba bcu drug pa yin te/ 'di dag ni rnam par 'phel</text></item>
<item><p>60b.5</p><section></section><text>ba bstan pa yin no// //de nas lha'i dbang po brgya byin 'di snyam du 'di la byang chub sems dpa' sems dpa' chen po sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / </text></item>
<item><p>60b.6</p><section></section><text>bsam gtan gyi pha rol tu phyin pa dang / shes rab kyi pha rol tu phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / </text></item>
<item><p>60b.7</p><section></section><text>dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa</text></item>
<item><p>61a.1</p><section></section><text>rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa rnams dang / mngon par shes pa rnams dang / ting nge 'dzin rnams dang / </text></item>
<item><p>61a.2</p><section></section><text>gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad la yang spyod bzhin du sems can</text></item>
<item><p>61a.3</p><section></section><text>thams cad zil gyis gnon na bla na med pa yang dag par rdzogs pa'i byang chub tu mngon par rdzogs par sangs rgyas par gyur na lta ci smos/ sems can gang gi sems rnam pa thams cad mkhyen pa nyid du 'jug pa de dag kyang thob pa legs par thob cing de dag gi 'tsho ba legs</text></item>
<item><p>61a.4</p><section></section><text>par 'tsho ba yin na/ gang gis bla na med pa yang dag par rdzogs pa'i byang chub tu sems bskyed pa dag lta ci smos/ sems can gang gis yang dag par rdzogs pa'i byang chub tu sems bskyed de/ shes rab kyi pha rol tu phyin pa 'di nyan pa de dag ni kun gyi yid du 'ong bar bya</text></item>
<item><p>61a.5</p><section></section><text>ba yin no snyam du sems par gyur to/ /de nas lha'i dbang po brgya byin gyis me tog man da ra ba mang po blangs te/ bcom ldan 'das ga la ba der song nas me tog man da ra ba de dag gis de bzhin gshegs pa dgra bcom pa yang dag par rdzogs pa'i sangs rgyas la gtor to/ /mngon</text></item>
<item><p>61a.6</p><section></section><text>par gtor to/ /rab tu gtor to/ /de ltar mngon par gtor rab tu gtor nas tshig 'di skad brjod do/ /dge ba'i rtsa ba 'dis gang zag byang chub sems dpa'i theg pa pa gang gis bla na med pa yang dag par rdzogs pa'i byang chub tu dmigs pa de dag gis sangs rgyas kyi chos rnams</text></item>
<item><p>61a.7</p><section></section><text>yongs su rdzogs par gyur cig /rnam pa thams cad mkhyen pa nyid kyi chos rnams yongs su rdzogs par gyur cig /rang byung gi chos rnams yongs su rdzogs par gyur cig /zag pa med pa'i chos rnams yongs su rdzogs par gyur cig ces bya ba ni kun mkhyen nyid gsum gyi chos</text></item>
<item><p>61b.1</p><section></section><text>rnams bla na med pa yang dag par yongs su rdzogs pa yin no// //bcom ldan 'das bdag ni gang zag byang chub sems dpa'i theg pa pa bla na med pa yang dag par rdzogs pa'i byang chub tu yang dag par zhugs pas / slar ldog par 'gyur ba sems 'ga' tsam yang skye ba ma mchis so/ /</text></item>
<item><p>61b.2</p><section></section><text>bcom ldan 'das bdag ni byang chub sems dpa' sems dpa' chen po slar log ste/ nyan thos sam/ rang sangs rgyas su 'gyur bar sems 'ga' tsam yang skye ba ma mchis kyi/ bla na med pa yang dag par rdzogs pa'i byang chub tu mos pa bskyed cing yang dang yang bla na med pa</text></item>
<item><p>61b.3</p><section></section><text>yang dag par rdzogs pa'i byang chub tu smon lam 'debs pa dang 'khor ba'i sdug bsngal mang po 'di dag mthong nas/ lha dang mi dang lha ma yin du bcas pa'i 'jig rten gyi don du sman par mos/ bde bar mos zhing legs par bgyi bar mos te/ sems bskyed pa de lta bu</text></item>
<item><p>61b.4</p><section></section><text>dag dang ldan pa'i byang chub sems dpa' sems dpa' chen po ni 'di ltar rtog ste/ ci bdag brgal nas sems can ma brgal ba sgrol bar 'gyur ram/ ci bdag grol nas sems can ma grol ba 'grol bar 'gyur ram/ bdag dbugs phyin nas sems can dbugs ma byung</text></item>
<item><p>61b.5</p><section></section><text>ba dbugs 'byin par 'gyur/ ci bdag yongs su mya ngan las 'das nas sems can yongs su mya ngan las ma 'das pa yongs su mya ngan las zlo bar 'gyur ram zhes rtog ste zhes bya ba ni sems can gyi don yongs su mi gtong ba yin te/ nges par brten pa gsungs pa yin no// //</text></item>
<item><p>61b.6</p><section></section><text>bcom ldan 'das de ltar theg pa la gsar du zhugs pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid pa dang / yun ring po nas spyod spyod pa'i byang chub sems dpa' sems dpa' chen po rnams kyi sems bskyed pa de dag</text></item>
<item><p>61b.7</p><section></section><text>la rjes su yi rang bar bgyid pa dang / phyir mi ldog pa'i byang chub sems dpa' sems dpa' chen po rnams kyi sems bskyed pa de dag la rjes su yi rang bar bgyid pa dang / skye ba gcig gis thogs pa'i byang chub sems dpa' sems dpa' chen po rnams kyi sems bskyed pa de la</text></item>
<item><p>62a.1</p><section></section><text>rjes su yi rang bar bgyid na/ rigs kyi bu'am rigs kyi bu mo de'i bsod nams ji tsam zhig tu 'phel bar 'gyur/ de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to/ /kau shi ka gling chen po</text></item>
<item><p>62a.2</p><section></section><text>bzhi pa'i 'jig rten gyi khams ni srang la gzhal ba'i tshad kyis tshad gzung bar rung yang srid kyi / de dag gi rjes su yi rang ba dang ldan pa'i sems bskyed pa'i bsod nams la ni tshad med do/ /kau shi ka stong gi 'jig rten gyi khams dang / stong gnyis kyi 'jig rten gyi khams</text></item>
<item><p>62a.3</p><section></section><text>dang / stong gsum gyi stong chen po'i 'jig rten gyi khams ni srang la gzhal ba'i tshad kyis tshad gzung bar rung yang srid kyi/ de dag gi rjes su yi rang ba dang ldan pa'i sems bskyed pa'i bsod nams la ni tshad med do/ /kau shi ka stong gsum gyi stong chen po'i 'jig rten gyi khams</text></item>
<item><p>62a.4</p><section></section><text>kyi rgya mtsho chen po rnams la chu'i phung po chen po ji snyed yod pa de dag ni skra'i rtse mo brgyar gshegs pa'i cha gcig gis chu'i thigs pa blangs pa'i tshad kyis tshad gzung bar rung yang srid kyi/ de dag gi rjes su yi rang ba dang ldan pa'i sems bskyed pa'i bsod nams la ni tshad med do/ /</text></item>
<item><p>62a.5</p><section></section><text>de skad ces bka' stsal pa dang / lha'i dbang po brgya byin gyis bcom ldan 'das la 'di skad ces gsol to/ /bcom ldan 'das gang sems bskyed pa de dag la rjes su yi rang bar mi bgyid pa'i sems can de dag ni bdud kyis byin gyis brlabs pa'o/ /bcom ldan 'das</text></item>
<item><p>62a.6</p><section></section><text>gang sems bskyed pa de dag la rjes su yi rang bar mi bgyid pa'i sems can de dag ni bdud kyi phyogs su gyur pa'o/ /bcom ldan 'das gang sems bskyed pa de dag la rjes su yi rang bar mi bgyid pa'i sems can de dag ni bdud kyi gnas nas shi 'phos pa'o/ /de ci'i slad du zhe na/ </text></item>
<item><p>62a.7</p><section></section><text>bcom ldan 'das gang gis sems bskyed pa 'di bsgrubs te/ bla na med pa yang dag par rdzogs pa'i byang chub tu yongs su bsngo ba'i sems can de dag ni bdud kyi gnas 'jig par bgyid pa ste/ gang bla na med pa yang dag par rdzogs pa'i byang chub tu sems bskyed pa'i</text></item>
<item><p>62b.1</p><section></section><text>sems bskyed pa de dag ni rjes su yi rang bar bgyid pa ste/ gang gis sangs rgyas yongs su ma btang ba dang / chos yongs su ma btang ba dang / dge 'dun yongs su ma btang ba de dag gis sems bskyed pa de dag la rjes su yi rang bar bgyi'o/ /rjes su yi rang bar bgyis nas bla</text></item>
<item><p>62b.2</p><section></section><text>na med pa yang dag par rdzogs pa'i byang chub tu bsngo bar bgyi ste/ ji ltar gnyis kyi 'du shes su mi 'gyur ba dang / gnyis su ma mchis pa'i 'du shes su yang mi 'gyur ba de ltar yongs su bsngo bar bgyi'o/ /bcom ldan 'das kyis bka' stsal pa/ kau shi ka de de bzhin no/ /</text></item>
<item><p>62b.3</p><section></section><text>de de bzhin te/ ji skad smras pa de bzhin no/ /kau shi ka gang sems bskyed pa 'di dag la rjes su yi rang bar byas pa de dag ni myur du de bzhin gshegs pa dgra bcom pa yang dag par rdzogs pa'i sangs rgyas rnams mnyes par byed par 'gyur ba ste/ mnyes par byas nas kyang</text></item>
<item><p>62b.4</p><section></section><text>thugs byung bar mi 'gyur ro/ /de ltar rjes su yi rang ba dang ldan pa'i sems bskyed pa'i dge ba'i rtsa ba de dag dang ldan pa dag ni gang dang gang du skyes pa de dang de dag tu rim gror bya bar 'gyur ro/ /bkur stir bya bar 'gyur ro/ /bsti stang du bya bar 'gyur ro/ /mchod pa bya bar</text></item>
<item><p>62b.5</p><section></section><text>'gyur ro/ /des nam yang gzugs yid du mi 'ong ba mthong bar mi 'gyur ro/ /nam yang sgra yid du mi 'ong ba thos par mi 'gyur ro/ /nam yang dri yid du mi 'ong ba tshor bar mi 'gyur ro/ /nam yang ro yid du mi 'ong ba myong bar mi 'gyur ro/ /nam yang reg yid du mi 'ong ba</text></item>
<item><p>62b.6</p><section></section><text>reg par mi 'gyur ro/ /nam yang chos yid du mi 'ong ba shes par mi 'gyur ro/ /nam yang sangs rgyas bcom ldan 'das rnams dang 'bral bar mi 'gyur te/ sangs rgyas kyi zhing nas sangs rgyas kyi zhing du 'gro zhing sangs rgyas bcom ldan 'das de dag la bsnyen bkur byed pa dang / </text></item>
<item><p>62b.7</p><section></section><text>dge ba'i rtsa ba bskyed par 'gyur ro/ /de ci'i phyir zhe na/ kau shi ka de ni 'di ltar rigs kyi bu dang / rigs kyi bu mo de dag gis byang chub sems dpa' sems dpa' chen po theg pa la gsar du zhugs pa gzhal du med grangs med tshad med pa rnams kyi dge ba'i rtsa ba la rjes su yi rang</text></item>
<item><p>63a.1</p><section></section><text>bar byas shing bla na med pa yang dag par rdzogs pa'i byang chub tu yongs su bsngos so/ /sa dang po la gnas pa rnams kyi dge ba'i rtsa ba dang / sa gnyis pa la gnas pa rnams kyi dge ba'i rtsa ba dang / sa gsum pa la gnas pa rnams kyi dge ba'i rtsa ba dang / sa</text></item>
<item><p>63a.2</p><section></section><text>bzhi pa la gnas pa rnams kyi dge ba'i rtsa ba dang / sa bcu pa la gnas pa rnams kyi dge ba'i rtsa ba dang / skye ba gcig gis thogs pa'i byang chub sems dpa' sems dpa' chen po rnams kyi dge ba'i rtsa ba de dag la rjes su yi rang zhing dge ba'i rtsa ba de dag gis rnam par 'phel bas bla na med pa yang dag par rdzogs pa'i</text></item>
<item><p>63a.3</p><section></section><text>byang chub dang nye bar gyur pa'i phyir ro/ /de dag ni bla na med pa yang dag par rdzogs pa'i byang chub dang nye bar gyur pa yin te/ de dag bla na med pa yang dag par rdzogs pa'i byang chub tu mngon par rdzogs par sangs rgyas nas sems can grangs med gzhal du med tshad med pa rnams yongs su mya</text></item>
<item><p>63a.4</p><section></section><text>ngan las zlo bar 'gyur ro/ /kau shi ka de ltar rnam grangs des na rigs kyi bu'am rigs kyi bu mo des byang chub sems dpa' sems dpa' chen po sems dang po bskyed pa rnams kyi dge ba'i rtsa ba de dag la rjes su yi rang nas/ bla na med pa yang dag par rdzogs pa'i byang chub tu bsngo</text></item>
<item><p>63a.5</p><section></section><text>bar bya ste/ ji ltar sems gzhan la mi rgyu ba de ltar yongs su bsngo bar bya'o/ /spyod pa rnams dang / phyir mi ldog pa rnams dang / skye ba gcig gis thogs pa rnams kyi dge ba'i rtsa ba de dag la rjes su yi rang nas bla na med pa yang dag par rdzogs pa'i byang chub tu yongs su</text></item>
<item><p>63a.6</p><section></section><text>bsngo bar bya ste/ ji ltar sems gzhan du mi rgyu ba de ltar yongs su bsngo bar bya'o zhes bya ba ni sems kun tu gnas pa'o// //phyir mi ldog pa rnams dang / skye ba gcig gis thogs pa de dag gi dge ba'i rtsa ba la rjes su yi rang ba nas bla na med pa yang dag par rdzogs pa'i byang chub tu yongs su</text></item>
<item><p>63a.7</p><section></section><text>bsngo bar bya ste/ ji ltar gnyis kyi 'du shes su mi 'gyur ba dang / gnyis su med pa'i 'du shes su mi 'gyur ba de ltar yongs su bsngo bar bya'o zhes bya ba ni gzung ba'i rnam par rtog pa dang po 'jug pa'i phyogs la brten pa'o// //de nas tshe dang ldan pa shA ri'i bus tshe</text></item>
<item><p>63b.1</p><section></section><text>dang ldan pa rab 'byor la 'di skad ces smras so/ /tshe dang ldan pa rab 'byor ci shes rab kyi pha rol tu phyin pa 'ba' zhig rnam par mi rtog pa yin nam/ 'on te bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / </text></item>
<item><p>63b.2</p><section></section><text>tshul khrims kyi pha rol tu phyin pa dang / sbyin pa'i pha rol tu phyin pa yang rnam par mi rtog pa yin/ rab 'byor gyis smras pa/ tshe dang ldan pa shA ri'i bu shes rab kyi pha rol tu phyin pa ni rnam par mi rtog pa'o/ /bsam gtan gyi pha rol tu phyin pa yang rnam par mi rtog pa'o/ /brtson</text></item>
<item><p>63b.3</p><section></section><text>'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang rnam par mi rtog pa'o/ /smras pa/ tshe dang ldan pa rab 'byor ci gzugs kyang rnam par mi rtog pa ma yin nam/ tshor ba dang / 'du</text></item>
<item><p>63b.4</p><section></section><text>shes dang / 'du byed rnams dang / rnam par shes pa'ang rnam par mi rtog pa yin nam/ skye mched dang / khams dang / rten cing 'brel par 'byung ba'ang rnam par mi rtog pa yin nam/ pha rol tu phyin pa rnams kyang rnam par mi rtog pa yin nam/ stong pa nyid thams cad kyang</text></item>
<item><p>63b.5</p><section></section><text>rnam par mi rtog pa yin nam/ byang chub kyi phyogs kyi chos sum cu rtsa bdun yang rnam par mi rtog pa yin nam/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams kyang rnam par mi rtog</text></item>
<item><p>63b.6</p><section></section><text>pa yin nam/ rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa yang rnam par mi rtog pa yin nam/ mngon par shes pa rnams dang / ting nge 'dzin rnams dang / gzungs</text></item>
<item><p>63b.7</p><section></section><text>kyi sgo rnams kyang rnam par mi rtog pa yin nam/ de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams kyang rnam par</text></item>
<item><p>64a.1</p><section></section><text>mi rtog pa yin nam/ rnam pa thams cad mkhyen pa nyid kyi bar yang rnam par mi rtog pa yin nam/ byang chub kyang rnam par mi rtog pa yin nam/ sangs rgyas kyang rnam par mi rtog pa yin nam/ 'dus byas kyi khams dang / 'dus ma byas kyi khams kyang</text></item>
<item><p>64a.2</p><section></section><text>rnam par mi rtog pa yin nam/ rab 'byor gyis smras pa/ tshe dang ldan pa shA ri'i bu chos thams cad ni rnam par mi rtog pa'o/ /smras pa/ tshe dang ldan pa rab 'byor gal te de ltar chos thams cad rnam par mi rtog pa yin na/ sems can dmyal ba dang / byol song gi skye</text></item>
<item><p>64a.3</p><section></section><text>gnas dang / gshin rje'i 'jig rten dang / lha dang / mi'i 'gro ba lngar 'khor ba zhes tha dad du dbye ba ci las 'ong / rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / </text></item>
<item><p>64a.4</p><section></section><text>sangs rgyas bcom ldan 'das su brjod pa'ang ci las gyur/ rab 'byor gyis smras pa/ tshe dang ldan pa shA ri'i bu sems can gang phyin ci log las byung ba'i lus dang / ngag dang yid kyi las mngon par 'du byed pa de dag 'di lta bu'i skye mched mngon par bsgrubs shing las kyi</text></item>
<item><p>64a.5</p><section></section><text>rnam par smin pa phung po'i gzhi can rnam par rtog pa las byung ba yongs su bzung ste/ sems can dmyal ba dang / byol song gi skye gnas dang / gshin rje'i 'jig rten dang / lha dang mi'i 'gro ba mngon par sgrub po/ /tshe dang ldan pa shA ri'i bu gang khyod kyis 'di skad du</text></item>
<item><p>64a.6</p><section></section><text>rgyun du zhugs par brjod pa ci las gyur/ lan cig phyir 'ong ba dang / phyir mi 'ong ba dang / dgra bcom pa nyid dang / rang sangs rgyas dang / byang chub sems dpa' rnams dang / de bzhin gshegs pa dgra bcom pa yang dag par rdzogs pa'i sangs rgyas su brjod</text></item>
<item><p>64a.7</p><section></section><text>pa ci las gyur zhes zer ba ni/ tshe dang ldan pa shA ri'i bu rnam par mi rtog pa las rgyun du zhugs par brjod do/ /rnam par mi rtog pa las rgyun du zhugs pa'i 'bras bur brjod do/ /rnam par mi rtog pa las lan cig phyir 'ong ba dang / phyir mi 'ong ba dang / dgra bcom pa nyid du brjod do/ / </text></item>
<item><p>64b.1</p><section></section><text>rnam par mi rtog pa las rang sangs rgyas dang / rang byang chub tu brjod do/ /rnam par mi rtog pa las sangs rgyas su brjod do/ /rnam par mi rtog pa las byang chub tu brjod do/ /tshe dang ldan pa shA ri'i bu 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>64b.2</p><section></section><text>gang ji snyed cig byung ba'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spangs par gyur to/ /tshe dang ldan pa shA ri'i bu ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung bar</text></item>
<item><p>64b.3</p><section></section><text>'gyur ba'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spang bar 'gyur ro/ /tshe dang ldan pa shA ri'i bu da ltar byung ba'i dus na phyogs bcu'i 'jig rten gyi khams su sangs rgyas bcom ldan 'das gang ji snyed cig bla na med pa yang dag par rdzogs</text></item>
<item><p>64b.4</p><section></section><text>pa'i byang chub tu mngon par rdzogs par sangs rgyas pa'i sangs rgyas bcom ldan 'das de dag kyang rnam par rtog pa mi mnga' zhing rnam par rtog pa spangs pa sha stag go/ /de ltar tshe dang ldan pa shA ri'i bu rnam grangs des na chos thams cad rnam par rtog pa med pa'i de bzhin nyid dang / </text></item>
<item><p>64b.5</p><section></section><text>yang dag pa'i mtha'i de bzhin dang / chos kyi dbyings kyi de bzhin nyid la brtson par byas te rnam par rtog pa med par rig par bya'o/ /tshe dang ldan pa shA ri'i bu byang chub sems dpa' sems dpa' chen pos de ltar rnam par mi rtog pa'i shes rab kyi pha rol tu phyin pa la spyad par bya</text></item>
<item><p>64b.6</p><section></section><text>ste/ rnam par mi rtog pa'i shes rab kyi pha rol tu phyin pa la spyod pas rnam par mi rtog pa'i chos thams cad mngon par rdzogs par 'tshang rgya'o zhes bya ba ni ldog pa'i phyogs kyi rten can gzung ba'i rnam par rtog pa gnyis pa yin no// //bam po lnga bcu lnga pa/ de nas tshe</text></item>
<item><p>64b.7</p><section></section><text>dang ldan pa shA ri'i bus tshe dang ldan pa rab 'byor la 'di skad ces smras so/ /kye ma tshe dang ldan pa rab 'byor byang chub sems dpa' sems dpa' chen po gang shes rab kyi pha rol tu phyin pa la spyod pa ni snying po la spyod pa'o/ /de skad ces smras pa dang / tshe dang ldan pa rab 'byor gyis tshe dang ldan pa</text></item>
<item><p>65a.1</p><section></section><text>shA ri'i bu la 'di skad ces smras so/ /kye ma tshe dang ldan pa shA ri'i bu byang chub sems dpa' sems dpa' chen po gang shes rab kyi pha rol tu phyin pa la spyod pa de ni snying po med pa la spyod pa'o/ /de ci'i phyir zhe na/ tshe dang ldan pa shA ri'i bu shes rab kyi pha rol</text></item>
<item><p>65a.2</p><section></section><text>tu phyin pa ni snying po med pa'o/ /bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni snying po med pa'o/ /nang stong pa nyid ni snying po med pa'o/ /</text></item>
<item><p>65a.3</p><section></section><text>dngos po med pa'i ngo bo nyid stong pa nyid kyi bar ni snying po med pa'o/ /dran pa nye bar gzhag pa rnams ni snying po med pa'o/ /yang dag par spang ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / </text></item>
<item><p>65a.4</p><section></section><text>'phags pa'i lam yan lag brgyad pa ni snying po med pa'o/ /sangs rgyas kyi chos ma 'dres pa bcwa brgyad kyi bar ni snying po med pa'o/ /rnam pa thams cad mkhyen pa nyid kyi bar ni snying po med pa'o/ /de ci'i phyir zhe na/ de ni 'di ltar byang chub sems dpa' sems dpa' chen</text></item>
<item><p>65a.5</p><section></section><text>po shes rab kyi pha rol tu phyin pa la spyod pas ni snying po med pa nyid kyang mi dmigs shing yang dag par rjes su mi mthong na/ snying po dmigs pa lta ga la yod/ de nas 'dod pa na spyod pa dang / gzugs yod pa na spyod pa'i lha'i bu shin tu mang po dag 'di snyam du gyur te/ rigs kyi bu'am</text></item>
<item><p>65a.6</p><section></section><text>rigs kyi bu mo gang gis bla na med pa yang dag par rdzogs pa'i byang chub tu sems bskyed pa dang / gang shes rab kyi pha rol tu phyin pa zab mo ji skad du bstan pa 'di la spyod pa dang / don 'di la spyod kyang yang dag pa'i mtha' gang mngon du byas pas nyan thos kyi sa'am/ rang sangs</text></item>
<item><p>65a.7</p><section></section><text>rgyas kyi sa la gnas par 'gyur ba'i yang dag pa'i mtha' mngon du mi byed pa de dag ni phyag bgyi ba'i gnas te/ rnam grangs des kyang byang chub sems dpa' sems dpa' chen po chos kyi mnyam pa nyid 'di mngon du mi byed pa de dag ni phyag bya bar 'os pa'o/ /de nas tshe dang ldan</text></item>
<item><p>65b.1</p><section></section><text>pa rab 'byor gyis lha'i bu de dag la 'di skad ces smras so/ /lha'i bu dag byang chub sems dpa' sems dpa' chen po de dag la ni chos kyi mnyam pa nyid gang mngon du byas pas/ nyan thos kyi sa'am/ rang sangs rgyas kyi sa la gnas par 'gyur ba de mngon du mi byed pa de ni mi dka'i/ lha'i</text></item>
<item><p>65b.2</p><section></section><text>bu dag sems can tshad med grangs med dpag tu med pa thams cad yongs su mya ngan las 'da'o zhes go cha bgos la/ gang yongs su mya ngan las 'da' bar bya ba'i sems can de dag shin tu mi dmigs pa de ni de dag la de bas dka' ste/ de ltar spyod pa'i byang chub sems dpa'</text></item>
<item><p>65b.3</p><section></section><text>sems dpa' chen po ni sems can thams cad gdul bar bya'o zhes bla na med pa yang dag par rdzogs pa'i byang chub tu yang dag par zhugs pa yin te/ gang sems can gdul bar sems pa de ni nam mkha' gdul bar sems pa dang 'dra'o/ /de ci'i phyir zhe na/ nam mkha'</text></item>
<item><p>65b.4</p><section></section><text>dben pa'i phyir sems can dben par blta'o/ /nam mkha' stong pa nyid kyi phyir sems can stong pa nyid du blta'o/ /nam mkha' snying po med pa'i phyir sems can snying po med par blta'o/ /nam mkha' gsog gi phyir sems can gsog tu blta'o/ /lha'i bu dag rnam grangs</text></item>
<item><p>65b.5</p><section></section><text>des na byang chub sems dpa' sems dpa' chen po gang sems can med pa rnams kyi don du go cha gyon pa de dag ni dka' ba byed pa ste/ gang sems can rnams kyi don du go cha gyon pa de dag ni nam mkha' dang brtsad par 'dod pa ste/ byang chub sems dpa' sems dpa' chen po go cha de yang</text></item>
<item><p>65b.6</p><section></section><text>bgos la/ sems can gang gi don du byang chub sems dpa' sems dpa' chen pos go cha bgos pa'i sems can de dag kyang mi dmigs so/ /de ci'i phyir zhe na/ sems can dben pa'i phyir go cha dben par blta'o/ /gal te de ltar bstan pa'i tshe byang chub sems dpa' sems</text></item>
<item><p>65b.7</p><section></section><text>dpa' chen po zhum par mi 'gyur na/ byang chub sems dpa' sems dpa' chen po shes rab kyi pha rol tu phyin pa la spyod pa yin no/ /de ci'i phyir zhe na/ gzugs dben pa'i phyir sems can dben pa'o/ /tshor ba dang / 'du shes dang / 'du byed rnams dang / rnam par shes</text></item>
<item><p>66a.1</p><section></section><text>pa dben pa'i phyir sems can dben pa'o/ /skye mched dang / khams dang / rten cing 'brel par 'byung ba dben pa'i phyir sems can dben pa'o/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams dben pa'i phyir sems can dben pa'o/ /</text></item>
<item><p>66a.2</p><section></section><text>sangs rgyas kyi chos ma 'dres pa bcwa brgyad kyi bar du dben pa'i phyir sems can dben pa'o/ /rnam pa thams cad mkhyen pa nyid kyi bar du dben pa'i phyir sems can dben pa'o/ /gzugs dben pa'i phyir shes rab kyi pha rol tu phyin pa dben pa'o/ /tshor ba dang / </text></item>
<item><p>66a.3</p><section></section><text>'du shes dang / 'du byed rnams dang / rnam par shes pa dben pa'i phyir shes rab kyi pha rol tu phyin pa dben pa'o/ /skye mched dang / khams dang / rten cing 'brel par 'byung ba dben pa'i phyir shes rab kyi pha rol tu phyin pa dben pa'o/ /pha rol tu phyin pa rnams dang / </text></item>
<item><p>66a.4</p><section></section><text>stong pa nyid thams cad dang / byang chub kyi phyogs kyi chos rnams dben pa'i phyir shes rab kyi pha rol tu phyin pa dben pa'o/ /sangs rgyas kyi chos ma 'dres pa bcwa brgyad kyi bar du dben pa'i phyir shes rab kyi pha rol tu phyin pa dben pa'o/ /rnam pa thams cad mkhyen pa nyid kyi bar du dben</text></item>
<item><p>66a.5</p><section></section><text>pa'i phyir shes rab kyi pha rol tu phyin pa dben pa'o/ /lha'i bu dag gal te byang chub sems dpa' sems dpa' chen po chos thams cad dben par bshad pa la sems mi zhum/ yongs su zhum par mi 'gyur la/ de'i yid 'jigs par mi 'gyur la byang chub sems dpa' sems</text></item>
<item><p>66a.6</p><section></section><text>dpa' chen po shes rab kyi pha rol tu phyin pa la spyod pa'o zhes bya ba ni skyes bu rdzas su yod pa la brten pa'i rtogs pa dang po yin no/ /de nas bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor ci'i phyir byang chub sems dpa' sems dpa' chen</text></item>
<item><p>66a.7</p><section></section><text>po shes rab kyi pha rol tu phyin pa la zhum par mi 'gyur ba yin/ gsol pa/ bcom ldan 'das chos thams cad ma mchis pa'i slad du byang chub sems dpa' sems dpa' chen po shes rab kyi pha rol tu phyin pa la zhum par mi 'gyur ro/ /bcom ldan 'das chos thams cad</text></item>
<item><p>66b.1</p><section></section><text>dben pa dang / zhi ba dang / ma skyes pa'i slad du byang chub sems dpa' sems dpa' chen po shes rab kyi pha rol tu phyin pa la zhum par mi 'gyur ro / /bcom ldan 'das de'i slad du byang chub sems dpa' sems dpa' chen po shes rab kyi pha rol tu phyin pa la zhum par mi 'gyur ro/ /</text></item>
<item><p>66b.2</p><section></section><text>de ci'i slad du zhe na/ bcom ldan 'das de ni 'di ltar gang zhum par 'gyur ba dang / gang gis zhum par 'gyur ba dang / gang la zhum par 'gyur ba'i chos de dag thams cad ni ma mchis pa ste/ dmigs su ma mchis so/ /bcom ldan 'das gal te byang chub sems dpa' sems</text></item>
<item><p>66b.3</p><section></section><text>dpa' chen po de skad du bshad pa la mi 'jum mi 'gong zhing yid ches pa dang / sgyid lug par mi 'gyur la/ mi 'jigs mi dngang / skrag par mi 'gyur na shes rab kyi pha rol tu phyin pa la spyod pa lags so/ /de ci'i slad du zhe na/ bcom ldan 'das de ni 'di ltar gang zhum par 'gyur</text></item>
<item><p>66b.4</p><section></section><text>ba'am/ gang gis zhum par 'gyur ba'am/ gang la zhum par 'gyur ba'i chos de dag thams cad ni ma mchis pa ste/ bcom ldan 'das de ltar spyod pa'i byang chub sems dpa' sems dpa' chen po ni dbang po dang bcas/ tshangs pa dang bcas/ skye dgu'i bdag po dang</text></item>
<item><p>66b.5</p><section></section><text>bcas pa'i lha rnams kyis phyag bgyi bar 'gyur ro/ /bcom ldan 'das kyis bka' stsal pa/ rab 'byor byang chub sems dpa' sems dpa' chen po gang shes rab kyi pha rol tu phyin pa la spyod pa de ni dbang po dang bcas/ tshangs pa dang bcas/ skye dgu'i bdag po dang bcas</text></item>
<item><p>66b.6</p><section></section><text>pa'i lha rnams kyis phyag bya bar yang ma zad de gang 'phags pa mngon par 'phags pa'i kha dog dang ldan pa/ dge rgyas dang / 'bras bu che ba dang / gnas gtsang ma'i ris kyi lha rnams kyis kyang shes rab kyi pha rol tu phyin pa la de ltar spyod pa'i byang chub sems dpa' sems</text></item>
<item><p>66b.7</p><section></section><text>dpa' chen po de la phyag bya bar 'gyur ro/ /rab 'byor phyogs bcu'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas grangs med tshad med pa gang ji snyed cig bzhugs shing 'tsho skyong ba de dag kyang byang chub sems dpa' sems dpa'</text></item>
<item><p>67a.1</p><section></section><text>chen po shes rab kyi pha rol tu phyin pa la spyod pa de dag la dgongs par mdzad de/ byang chub sems dpa' sems dpa' chen po shes rab kyi pha rol tu phyin pa la spyod pa de ni sbyin pa'i pha rol tu phyin pa yongs su rdzogs par byed pa'o/ /tshul khrims kyi pha rol tu phyin</text></item>
<item><p>67a.2</p><section></section><text>pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su rdzogs par byed pa'o/ /nang stong pa nyid yongs su rdzogs par byed pa'o/ /dngos po med pa'i ngo bo nyid stong</text></item>
<item><p>67a.3</p><section></section><text>pa nyid kyi bar du yongs su rdzogs par byed pa'o/ /byang chub kyi phyogs kyi chos sum cu rtsa bdun yongs su rdzogs par byed pa'o/ /'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams yongs su</text></item>
<item><p>67a.4</p><section></section><text>rdzogs par byed pa'o/ /rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams</text></item>
<item><p>67a.5</p><section></section><text>yongs su rdzogs par byed pa'o/ /de bzhin gshegs pa'i stobs bcu dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams yongs su rdzogs par byed pa'o/ /rnam pa thams cad mkhyen pa nyid kyi bar</text></item>
<item><p>67a.6</p><section></section><text>du yongs su rdzogs par byed pa'o zhes dgongs pa mdzad do/ /rab 'byor byang chub sems dpa' sems dpa' chen po shes rab kyi pha rol tu phyin pa la spyod pa gang la sangs rgyas bcom ldan 'das rnams kyis dgongs pa mdzad pa'i byang chub sems dpa' sems dpa' chen po de ni</text></item>
<item><p>67a.7</p><section></section><text>sangs rgyas su 'gyur bar zhugs par rig par bya'o/ /rab 'byor gang gA'i klung gi bye ma [(]snyad [,]snyed [)]kyi 'jig rten gyi khams dag na sems can gang ji snyed cig yod pa de dag thams cad bdud sdig can du gyur te/ bdud sdig can de dag re res kyang de snyed kyi bdud sdig can mngon par sprul kyang</text></item>
<item><p>67b.1</p><section></section><text>de dag thams cad kyis byang chub sems dpa' sems dpa' chen po de la bar chad bya bar mi nus so/ /rab 'byor chos gnyis dang ldan pa'i byang chub sems dpa' sems dpa' chen po de ni bdud sdig can rnams kyis mi thub pa yin te/ gnyis gang zhe na/ des chos thams cad stong pa'o</text></item>
<item><p>67b.2</p><section></section><text>zhes bya bar rnam par bltas pa yin/ des sems can thams cad kyang yongs su ma btang ba yin te/ rab 'byor chos 'di gnyis dang ldan pa'i byang chub sems dpa' sems dpa' chen po bdud sdig can rnams kyis mi thub pa yin no/ /rab 'byor gzhan yang shes rab kyi pha rol tu phyin</text></item>
<item><p>67b.3</p><section></section><text>pa la spyod pa'i byang chub sems dpa' sems dpa' chen po chos gnyis dang ldan pa ni bdud sdig can rnams kyis mi thub pa yin te/ gnyis gang zhe na/ ji skad du smras pa bzhin du byed pa yin/ sangs rgyas bcom ldan 'das rnams kyis dgongs pa yin te/ rab 'byor shes rab kyi</text></item>
<item><p>67b.4</p><section></section><text>pha rol tu phyin pa la spyod pa'i byang chub sems dpa' sems dpa' chen po chos de gnyis dang ldan pa ni bdud sdig can rnams kyis mi thub pa yin no/ /rab 'byor de ltar spyod pa'i byang chub sems dpa' sems dpa' chen po'i drung du ni lha'i bu rnams kyang nye bar 'ong bar sems so/ /bsnyen</text></item>
<item><p>67b.5</p><section></section><text>bkur ba dang / yongs su 'dri ba dang / kun 'dri ba yang byed par 'gyur te/ rigs kyi bu khyod sangs rgyas kyi byang chub myur du thob par 'gyur gyis/ de bas na rigs kyi bu khyod kyis 'di lta ste/ stong pa nyid kyis rnam par spyod pa dang / mtshan ma med pas rnam par spyod pa dang / </text></item>
<item><p>67b.6</p><section></section><text>smon pa med pas rnam par spyod pa de nyid kyis rnam par spyod par gyis shig /de ci'i phyir zhe na/ rigs kyi bu khyod kyis rnam par spyod pa des rnam par spyad pa dang / sems can mgon med pa rnams kyi mgon du 'gyur ro/ /sems can skyabs med pa rnams kyi skyabs su 'gyur ro/ /</text></item>
<item><p>67b.7</p><section></section><text>sems can skyob pa med pa rnams kyi skyob par 'gyur ro/ /sems can dpung gnyen med pa rnams kyi dpung gnyen du 'gyur ro/ /sems can gnas med pa rnams kyi gnas su 'gyur ro/ /sems can rten med pa rnams kyi rten du 'gyur ro/ /sems can gling med pa rnams</text></item>
<item><p>68a.1</p><section></section><text>kyi gling du 'gyur ro/ /sems can mun par gyur pa rnams kyi snang bar 'gyur ro zhes de la spro ba bskyed par 'gyur ro/ /de ci'i phyir zhe na/ de ni 'di ltar 'jig rten gyi khams tshad med grangs med pa dag na sangs rgyas bcom ldan 'das gang ji snyed cig dge slong</text></item>
<item><p>68a.2</p><section></section><text>gi dge 'dun gyis yongs su bskor te bzhugs shing 'tsho skyong ba dang / chos ston pa de dag kyang byang chub sems dpa' sems dpa' chen po gang shes rab kyi pha rol tu phyin pa la spyod cing / 'di lta ste shes rab kyi pha rol tu phyin pa'i yon tan de dag dang ldan pa'i byang chub sems</text></item>
<item><p>68a.3</p><section></section><text>dpa' sems dpa' chen po de'i ming dang rigs yongs su brjod pa'i tshul gyis chos ston zhing ched du brjod pa'ang ched du brjod pa mdzad do/ /rab 'byor 'di lta ste dper na/ nga da ltar byang chub sems dpa' sems dpa' chen po rin chen tog gi ming yongs su brjod pa'i tshul gyis chos ston zhing ched du</text></item>
<item><p>68a.4</p><section></section><text>brjod pa ched du brjod pa dang / byang chub sems dpa' sems dpa' chen po gtsug phud kyi ming yongs su brjod pa'i tshul gyis chos ston zhing ched du brjod pa ched du brjod pa dang / de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i zham</text></item>
<item><p>68a.5</p><section></section><text>'bring na tshangs pa'i spyad pa spyod pa shes rab kyi pha rol tu phyin pa dang ma bral ba de dag gi ming yongs su brjod pa'i tshul gyis chos ston zhing ched du brjod pa ched du brjod pa bzhin no/ /shar phyogs kyi sangs rgyas bcom ldan 'das gang ji snyed cig bzhugs shing 'tsho skyong ba dang / chos</text></item>
<item><p>68a.6</p><section></section><text>ston pa de dag kyang de na byang chub sems dpa' sems dpa' chen po gang ji snyed cig tshangs pa'i spyad pa spyod cing shes rab kyi pha rol tu phyin pa dang ma bral ba de dag la spro bar mdzad pa'i tshul gyis chos ston te ched du brjod pa'ang ched du brjod pa mdzad do/ /lho dang / nub dang / byang dang / </text></item>
<item><p>68a.7</p><section></section><text>byang shar dang / shar lho dang / lho nub dang / nub byang dang / 'og dang / steng gi 'jig rten gyi khams kyi sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag kyang de na byang chub sems dpa' sems dpa' chen po gang ji snyed</text></item>
<item><p>68b.1</p><section></section><text>cig tshangs pa'i spyad pa spyod cing shes rab kyi pha rol tu phyin pa dang ma bral ba de dag spro bar mdzad pa'i tshul gyis chos ston te ched du brjod pa'ang ched du brjod pa mdzad do/ /byang chub sems dpa' sems dpa' chen po sems dang po bskyed pa nas nye bar bzung ste/ thams cad mkhyen</text></item>
<item><p>68b.2</p><section></section><text>pa nyid thob kyi bar du byang chub kyi lam yongs su sbyong ba gang ji snyed cig yod pa de dag la yang sangs rgyas bcom ldan 'das de dag spro bar mdzad pa'i tshul gyis chos ston te ched du brjod pa'ang ched du brjod pa mdzad do/ /de ci'i phyir zhe na/ rab 'byor byang chub sems dpa' sems dpa' chen</text></item>
<item><p>68b.3</p><section></section><text>po gang sangs rgyas kyi tshul rgyun mi 'chad pa'i don du zhugs pa de dag ni dka' ba byed pa'o/ /gsol pa/ bcom ldan 'das sangs rgyas bcom ldan 'das de dag byang chub sems dpa' sems dpa' chen po slar ldog pa'am/ slar mi ldog pa'am/ gang gi ming yongs</text></item>
<item><p>68b.4</p><section></section><text>su brjod pa'i tshul gyis chos ston pa mdzad/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni phyir mi ldog pa gang dag shes rab kyi pha rol tu phyin pa la spyod pa yang yod/ byang chub sems dpa' sems dpa' chen po phyir mi ldog pa</text></item>
<item><p>68b.5</p><section></section><text>gang dag shes rab kyi pha rol tu phyin pa la spyod pa yang yod de/ de dag la sangs rgyas bcom ldan 'das de dag spro ba mdzad pa'i tshul gyis chos ston zhing ched du brjod pa'ang ched du brjod pa mdzad do/ /gsol pa/ bcom ldan 'das de dag gang lags/ bcom ldan 'das kyis</text></item>
<item><p>68b.6</p><section></section><text>bka' stsal pa/ byang chub sems dpa' sems dpa' chen po gang byang chub sems dpa'i spyad pa spyod pa'i tshe/ de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i rjes su slob pa'i tshul gyis rnam par spyod pa de dag la sangs rgyas bcom ldan</text></item>
<item><p>68b.7</p><section></section><text>'das de dag spro ba mdzad pa'i tshul gyis chos ston zhing ched du brjod pa'ang ched du brjod pa mdzad do/ /rab 'byor gang byang chub sems dpa' sems dpa' chen po rin po che tog gi rjes su slob pa'i tshul gyis byang chub sems dpa'i spyad pa spyod pa de dag la yang sangs rgyas bcom ldan 'das</text></item>
<item><p>69a.1</p><section></section><text>de dag spro bar mdzad pa'i tshul gyis chos ston zhing ched du brjod pa'ang ched du brjod pa mdzad do/ /rab 'byor gzhan yang byang chub sems dpa' sems dpa' chen po gang shes rab kyi pha rol tu phyin pa la spyod cing chos thams cad skye ba med par mos kyang mi skye ba'i chos</text></item>
<item><p>69a.2</p><section></section><text>la bzod pa ma thob pa/ chos thams cad stong pa'o zhes bya ba dang / chos thams cad zhi ba'o zhes bya ba dang / chos thams cad gsog gsob ste rag lus pa'o zhes bya ba dang / snying po med pa'o zhes bya bar mos kyang mi skye ba'i chos la bzod pa ma thob pa de dag la yang sangs rgyas</text></item>
<item><p>69a.3</p><section></section><text>bcom ldan 'das de dag spro bar mdzad pa'i tshul gyis chos ston zhing ched du brjod pa'ang ched du brjod pa mdzad do/ /rab 'byor byang chub sems dpa' sems dpa' chen po gang la sangs rgyas bcom ldan 'das rnams ming yongs su brjod pa'i tshul gyis chos ston zhing ched du brjod</text></item>
<item><p>69a.4</p><section></section><text>pa'ang ched du brjod pa mdzad pa'i byang chub sems dpa' sems dpa' chen po de dag gis ni nyan thos kyi sa dang rang sangs rgyas kyi sa spangs pa yin te/ bla na med pa yang dag par rdzogs pa'i byang chub tu'ang lung bstan pa yin/ rab 'byor byang chub sems dpa' sems</text></item>
<item><p>69a.5</p><section></section><text>dpa' chen po shes rab kyi pha rol tu phyin pa la spyod pa gang la sangs rgyas bcom ldan 'das rnams ming yongs su brjod pa'i tshul gyis chos ston zhing ched du brjod pa'ang ched du brjod pa mdzad pa'i byang chub sems dpa' sems dpa' chen po de ni phyir mi ldog pa nyid la gnas par</text></item>
<item><p>69a.6</p><section></section><text>'gyur te/ de la gnas pas rnam pa thams cad mkhyen pa nyid thob par 'gyur ro/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa zab mo bshad pa thos na 'di ni de bzhin gshegs pa dgra bcom pa yang dag par rdzogs pa'i sangs</text></item>
<item><p>69a.7</p><section></section><text>rgyas kyis ji ltar bshad pa de bzhin no zhes nem nur med cing the tshom mi za la rmongs par mi 'gyur na/ des ni phyis kyang rgya cher de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa dang / byang chub sems dpa'i theg pa pa'i rigs kyi bu de dag las thos</text></item>
<item><p>69b.1</p><section></section><text>par 'gyur te/ byang chub sems dpa'i theg pa pa'i rigs kyi bu de yang shes rab kyi pha rol tu phyin pa 'di la mos shing shes rab kyi pha rol tu phyin pa zab mo 'di de bzhin gshegs pas ji skad bstan pa de bzhin du mos pas phyir mi ldog pa nyid la gnas par 'gyur te/ rab 'byor de</text></item>
<item><p>69b.2</p><section></section><text>ltar na byang chub sems dpa' sems dpa' chen po shes rab kyi pha rol tu phyin pa thos pa ni phan pa mang por 'gyur ba yin te/ gang gis mos shing mos nas de bzhin nyid du gnas pa dang / de bzhin nyid du nan tan byed pa de dag ni smos kyang ci smos te/ de dag de bzhin nyid la gnas/ de</text></item>
<item><p>69b.3</p><section></section><text>bzhin nyid la nan tan du byas nas rnam pa thams cad mkhyen pa nyid la gnas par 'gyur ro/ /gsol pa/ bcom ldan 'das de bzhin nyid du gnas nas de bzhin nyid du nan tan bgyis te/ chos gang yang ma dmigs na/ de ji ltar rnam pa thams cad mkhyen pa nyid la gnas par 'gyur ba</text></item>
<item><p>69b.4</p><section></section><text>lags/ bcom ldan 'das de ltar de bzhin nyid las ma gtogs pa'i chos kyang gang yang ma dmigs na su zhig de bzhin nyid la gnas par 'gyur/ de bzhin nyid la gnas nas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ su zhig</text></item>
<item><p>69b.5</p><section></section><text>de bzhin nyid la gnas shing chos ston par 'gyur/ de bzhin nyid kyang dmigs su ma mchis na de bzhin nyid la gnas par 'gyur ba dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas</text></item>
<item><p>69b.6</p><section></section><text>shing chos ston par 'gyur ba lta ci smos te/ de ni gnas ma mchis so/ /bcom ldan 'das kyis bka' stsal pa/ rab 'byor gang khyod 'di skad du gang de bzhin nyid la gnas pa dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par</text></item>
<item><p>69b.7</p><section></section><text>'tshang rgya ba dang / de bzhin nyid la gnas shing chos ston par 'gyur ba de lta bu'i chos gang yang de bzhin nyid ma gtogs par gzhan dmigs su med de/ de bzhin nyid kyang dmigs su med na/ de bzhin nyid la gnas par 'gyur ba dang / de bzhin nyid la gnas te bla na med</text></item>
<item><p>70a.1</p><section></section><text>pa yang dag par rdzogs pa'i byang chub tu mngon par rdzogs par 'tshang rgya ba dang / de bzhin nyid la gnas shing chos ston par 'gyur ba lta ci smos te/ de ni gnas med do zhes zer ba ni/ rab 'byor de de bzhin no/ /de de bzhin te/ ji skad smras pa bzhin no/ /rab</text></item>
<item><p>70a.2</p><section></section><text>'byor gang de bzhin gshegs pa'i sprul pa de bzhin nyid la gnas pa dang / gang de bzhin nyid la gnas te/ bla na med pa yang dag par rdzogs pa'i byang chub tu mngon par rdzogs par 'tshang rgya ba dang / gang de bzhin nyid la gnas shing chos ston par 'gyur ba de lta bu'i chos gang yang</text></item>
<item><p>70a.3</p><section></section><text>de bzhin nyid las ma gtogs par gzhan dmigs su med de / de bzhin nyid kyang dmigs su med na/ gang de bzhin nyid la gnas par 'gyur ba dang / de bzhin nyid la gnas te bla na med pa yang dag par rdzogs pa'i byang chub tu mngon par rdzogs par 'tshang rgya ba dang / de</text></item>
<item><p>70a.4</p><section></section><text>bzhin nyid la gnas shing chos ston par 'gyur ba lta ci smos te de ni gnas med do/ /de ci'i phyir zhe na/ rab 'byor de bzhin gshegs pa rnams ma byung yang rung / de bzhin gshegs pa rnams ma byung yang rung ste/ chos rnams kyi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / </text></item>
<item><p>70a.5</p><section></section><text>chos nyid de ni gnas pa'o/ /chos rnams kyi chos kyi dbyings dang / chos kyi gnas pa nyid dang / chos nges pa nyid dang / yang dag pa'i mtha' de ni gnas pa ste/ rab 'byor de bzhin nyid 'di la ni gang yang gnas par 'gyur ba med de/ </text></item>
<item><p>70a.6</p><section></section><text>de la gnas shing bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba su yang med na/ de la gnas shing chos ston par 'gyur ba lta ci smos te/ de ni gnas med do zhes bya ba ni 'phags pa'i gang zag btags par yod pa la brten pa'i</text></item>
<item><p>70a.7</p><section></section><text>'dzin pa'i rtog pa gnyis pa yin no// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das ji ltar na sgyu ma lta bu'i sems bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba</text></item>
<item><p>70b.1</p><section></section><text>lags/ bcom ldan 'das kyis bka' stsal pa/ rab 'byor de ji snyam du sems/ sgyu ma lta bu'i sems de khyod kyis yang dag par rjes su mthong ngam/ gsol pa/ bcom ldan 'das de ni ma lags te/ bcom ldan 'das bdag gis sgyu ma yang yang dag par rjes su ma</text></item>
<item><p>70b.2</p><section></section><text>mthong / sgyu ma lta bu'i sems de yang yang dag par rjes su ma mthong ngo / /bcom ldan 'das kyis bka' stsal pa/ rab 'byor de ji snyam du sems/ gang la sgyu ma dang sgyu ma lta bu'i sems khyod kyis ma mthong ba'i sems gang yin pa de bla na med pa yang dag par rdzogs pa'i byang chub tu mngon</text></item>
<item><p>70b.3</p><section></section><text>par rdzogs par 'tshang rgya bar 'gyur snyam mam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ sgyu ma dang sgyu ma lta bu'i sems las gzhan du chos gang bla na med pa yang dag par rdzogs pa'i byang chub tu mngon par rdzogs par 'tshang rgya</text></item>
<item><p>70b.4</p><section></section><text>ba'i chos de khyod kyis yang dag par rjes su mthong ngam/ gsol pa/ bcom ldan 'das de ni ma lags te/ bcom ldan 'das sgyu ma dang sgyu ma lta bu'i sems las gzhan du chos gang bla na med pa yang dag par rdzogs pa'i byang chub tu mngon par rdzogs par 'tshang rgya ba de bdag gis</text></item>
<item><p>70b.5</p><section></section><text>yang dag par rjes su ma mthong ngo / /bcom ldan 'das de ltar bdag gis chos gzhan yang dag par rjes su ma mthong na mchis pa 'am ma mchis pa'i chos gang zhig bdag gis bstan par bgyi/ chos gang shin tu dben pa de ni mchis pa'am/ ma mchis par rtogs par mi 'gyur</text></item>
<item><p>70b.6</p><section></section><text>ro/ /chos gang shin tu dben pa de ni bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ ma mchis pa'i chos ni bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /de ci'i slad du zhe na/ bcom ldan</text></item>
<item><p>70b.7</p><section></section><text>'das de ni 'di ltar gang nyon mongs par 'gyur ba'am/ rnam par byang bar 'gyur ba'i chos thams cad ni ma mchis shing yang dag par ma mchis pa'o/ /de ci'i slad du zhe na/ bcom ldan 'das de ni 'di ltar shes rab kyi pha rol tu phyin pa ni shin tu dben pa'o/ /bsam gtan gyi</text></item>
<item><p>71a.1</p><section></section><text>pha rol tu phyin pa ni shin tu dben pa'o/ /brtson 'grus kyi pha rol tu phyin pa ni shin tu dben pa'o/ /bzod pa'i pha rol tu phyin pa ni shin tu dben pa'o/ /tshul khrims kyi pha rol tu phyin pa ni shin tu dben pa'o/ /sbyin pa'i pha rol tu phyin pa ni shin tu dben pa'o/ /nang stong pa nyid ni shin tu dben</text></item>
<item><p>71a.2</p><section></section><text>pa'o/ /dngos po med pa'i ngo bo nyid stong pa nyid kyi bar ni shin tu dben pa'o/ /dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub</text></item>
<item><p>71a.3</p><section></section><text>kyi yan lag rnams dang / 'phags pa'i lam yan lag brgyad pa ni shin tu dben pa'o/ /'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams ni shin tu dben pa'o/ /rnam par thar pa</text></item>
<item><p>71a.4</p><section></section><text>rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa ni shin tu dben pa'o/ /mngon par shes pa rnams dang / ting nge 'dzin rnams dang / gzungs kyi sgo rnams ni shin tu dben pa'o/ /de</text></item>
<item><p>71a.5</p><section></section><text>bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad ni shin tu dben pa'o/ /rnam pa thams cad mkhyen pa nyid kyi bar ni shin tu dben</text></item>
<item><p>71a.6</p><section></section><text>pa'o/ /chos gang shin tu dben pa de ni bsgom par bgyi ba yang ma lags/ bsgom pa rnam par 'jig par bgyi ba yang ma lags te/ de ni shes rab kyi pha rol tu phyin pa shin tu dben pa'i slad du chos gang yang sgrub pa ma mchis so/ /shes rab kyi pha rol tu phyin pa ni shin tu dben</text></item>
<item><p>71a.7</p><section></section><text>pa lags na/ ji ltar shes rab kyi pha rol tu phyin pa la brten zhing byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ bla na med pa yang dag par rdzogs pa'i byang chub kyang shin tu dben pa lags na/ </text></item>
<item><p>71b.1</p><section></section><text>ji ltar na dben pas dben pa 'tshang rgya bar 'gyur/ bcom ldan 'das kyis bka' stsal pa/ rab 'byor legs so legs so/ /rab 'byor de de bzhin no/ /de de bzhin te/ rab 'byor shes rab kyi pha rol tu phyin pa ni shin tu dben pa'o/ /bsam gtan gyi pha rol tu phyin pa</text></item>
<item><p>71b.2</p><section></section><text>dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni shin tu dben pa'o/ /nang stong pa nyid ni shin tu dben pa'o/ /dngos po med pa'i ngo bo nyid stong pa nyid kyi bar ni shin tu dben pa'o/ /</text></item>
<item><p>71b.3</p><section></section><text>dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni shin tu dben pa'o/ /'phags pa'i bden</text></item>
<item><p>71b.4</p><section></section><text>pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams ni shin tu dben pa'o/ /rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / </text></item>
<item><p>71b.5</p><section></section><text>smon pa med pa ni shin tu dben pa'o/ /mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying</text></item>
<item><p>71b.6</p><section></section><text>rje chen po dang / sangs rgyas kyi chos ma 'dres pa rnams ni shin tu dben pa'o/ /rnam pa thams cad mkhyen pa nyid kyi bar ni shin tu dben pa'o/ /rab 'byor ji ltar shes rab kyi pha rol tu phyin pa shin tu dben pa dang / bsam gtan gyi pha rol tu phyin pa dang / brtson 'grus kyi pha rol</text></item>
<item><p>71b.7</p><section></section><text>tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa shin tu dben pa dang / nang stong pa nyid shin tu dben pa dang / dngos po med pa'i ngo bo nyid stong pa nyid kyi bar du shin tu dben pa dang / dran pa nye bar gzhag pa rnams</text></item>
<item><p>72a.1</p><section></section><text>shin tu dben pa dang / 'phags pa'i lam yan lag brgyad pa'i bar du shin tu dben pa dang / rnam pa thams cad mkhyen pa nyid kyi bar du shin tu dben pa de bzhin du bla na med pa yang dag par rdzogs pa'i byang chub tu mngon par rdzogs par 'tshang rgya ba yang shin tu dben</text></item>
<item><p>72a.2</p><section></section><text>pa'o/ /rab 'byor gal te shes rab kyi pha rol tu phyin pa yang shin tu dben par ma gyur/ bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa</text></item>
<item><p>72a.3</p><section></section><text>shin tu dben par ma gyur/ nang stong pa nyid shin tu dben par ma gyur/ dngos po med pa'i ngo bo nyid stong pa nyid kyi bar du shin tu dben par ma gyur/ dran pa nye bar gzhag pa rnams shin tu dben par ma gyur/ 'phags pa'i lam yan lag brgyad pa'i bar du shin tu dben par ma gyur/ </text></item>
<item><p>72a.4</p><section></section><text>rnam pa thams cad mkhyen pa nyid kyi bar du shin tu dben par ma gyur na/ de shes rab kyi pha rol tu phyin par mi 'gyur ro/ /de bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / </text></item>
<item><p>72a.5</p><section></section><text>sbyin pa'i pha rol tu phyin par mi 'gyur ro/ /de nang stong pa nyid du mi 'gyur ro/ /dngos po med pa'i ngo bo nyid stong pa nyid kyi bar du mi 'gyur ro/ /dran pa nye bar gzhag pa rnams su mi 'gyur ro/ /'phags pa'i lam yan lag brgyad pa'i bar du mi 'gyur ro/ /rnam pa thams cad</text></item>
<item><p>72a.6</p><section></section><text>mkhyen pa nyid kyi bar du mi 'gyur ro/ /rab 'byor de bas na ji ltar shes rab kyi pha rol tu phyin pa shin tu dben pa dang / ji ltar bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin</text></item>
<item><p>72a.7</p><section></section><text>pa'i pha rol tu phyin pa shin tu dben pa dang / ji ltar nang stong pa nyid shin tu dben pa dang / dngos po med pa'i ngo bo nyid stong pa nyid kyi bar du shin tu dben pa dang / ji ltar dran pa nye bar gzhag pa rnams shin tu dben pa dang / 'phags pa'i lam yan lag brgyad pa'i bar du shin tu dben</text></item>
<item><p>72b.1</p><section></section><text>pa dang / ji ltar rnam pa thams cad mkhyen pa nyid kyi bar du shin tu dben pa de ltar shes rab kyi pha rol tu phyin pa la ma brten par bla na med pa yang dag par rdzogs pa'i byang chub tu mngon par rdzogs par 'tshang mi rgya/ dben pas dben pa mngon par rdzogs par 'tshang mi rgya ste/ bla na med pa yang</text></item>
<item><p>72b.2</p><section></section><text>dag par rdzogs pa'i byang chub tu mngon par rdzogs par 'tshang mi rgya bas na/ shes rab kyi pha rol tu phyin pa la ma brten par mngon par rdzogs par 'tshang mi rgya'o/ /gsol pa/ bcom ldan 'das byang chub sems dpa' sems dpa' chen po ni don zab mo la spyod pa'o/ /bcom ldan</text></item>
<item><p>72b.3</p><section></section><text>'das kyis bka' stsal pa/ rab 'byor de de bzhin no/ /de de bzhin te/ rab 'byor byang chub sems dpa' sems dpa' chen po ni don zab mo la spyod pa'o/ /rab 'byor byang chub sems dpa' sems dpa' chen po de ltar don zab mo la spyod cing 'di lta ste/ nyan thos kyi sa'am/ </text></item>
<item><p>72b.4</p><section></section><text>rang sangs rgyas kyi sar 'gro ba'i don de mngon du mi byed pa ni dka' ba byed pa'o/ /gsol pa/ bcom ldan 'das kyis gsungs pa'i don bdag gis 'tshal ba ltar na dka' ba cung zad kyang mi bgyid na ji ltar byang chub sems dpa' sems dpa' chen po dka' ba bgyid pa lags/ de ci'i</text></item>
<item><p>72b.5</p><section></section><text>slad du zhe na/ bcom ldan 'das de ni 'di ltar gang mngon du bgyi ba'i don de yang mi dmigs/ gang gis mngon du bgyi ba'i shes rab kyi pha rol tu phyin pa de yang mi dmigs/ gang gi don du bgyi ba'i chos de yang mi dmigs te/ bcom ldan 'das gang chos thams cad mngon du bgyis pas</text></item>
<item><p>72b.6</p><section></section><text>bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i don mngon du bgyi ba de lta bu yang gang zhig mchis/ shes rab kyi pha rol tu phyin pa yang gang zhig gis mngon du bgyi/ chos mngon du bgyi ba de lta bu yang gang zhig mchis/ bcom ldan</text></item>
<item><p>72b.7</p><section></section><text>'das 'di ni mi dmigs pa'i spyod pa ste/ de ltar spyod pa'i byang chub sems dpa' sems dpa' chen po chos thams cad la mun pa ma mchis pa thob pa'o/ /bcom ldan 'das gal te de skad du bstan pa la byang chub sems dpa' sems dpa' chen po'i sems mi zhum/ yongs su mi</text></item>
<item><p>73a.1</p><section></section><text>'jum zhing / mi 'jigs/ mi dngang / skrag par mi 'gyur na/ bcom ldan 'das de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa ste/ de ni spyod do zhes bgyi bar yang dag par rjes su mi mthong / shes rab</text></item>
<item><p>73a.2</p><section></section><text>kyi pha rol tu phyin pa yang dag par rjes su mi mthong / bla na med pa yang dag par rdzogs pa'i byang chub tu mngon par rdzogs par 'tshang rgya'o zhes bgyi bar yang dag par rjes su mi mthong ngo / /bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod</text></item>
<item><p>73a.3</p><section></section><text>pa ni 'di snyam du bdag gis nyan thos kyi sa dang rang sangs rgyas kyi sa ni bsring bar bya ste/ bdag ni rnam pa thams cad mkhyen pa nyid du nye bar gyur to snyam du mi bgyid do zhes bya ba ni ngo bo nyid kyi rnam par rtog pa yin no// //bcom ldan 'das 'di lta ste dper na nam mkha' ni 'di ltar bdag ni la la dang</text></item>
<item><p>73a.4</p><section></section><text>ni ring ngo / /la la dang ni nye'o zhes bgyi bar mi sems so/ /de ci'i slad du zhe na/ bcom ldan 'das nam mkha' la bye brag ma mchis shing mi g.yo ba dang rnam par rtog pa ma mchis pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha</text></item>
<item><p>73a.5</p><section></section><text>rol tu phyin pa la spyod pa yang 'di ltar bdag la nyan thos sam/ rang sangs rgyas kyi sa ni ring gi /bla na med pa yang dag par rdzogs pa'i byang chub ni nye'o zhes bgyi bar mi sems so/ /de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o zhes</text></item>
<item><p>73a.6</p><section></section><text>bya ba ni rigs kyi rnam par rtog pa yin no// //bcom ldan 'das 'di lta ste dper na sgyu ma'i skyes bu ni 'di ltar bdag las sgyu ma ni ring ngo / /sgyu ma'i mkhan po ni nye'o/ /skye bo'i tshogs 'di ltar 'dus pa ni bdag las ring ngo zhe'am/ nye'o zhes bgyi bar mi sems so/ /de ci'i slad du zhe na/ </text></item>
<item><p>73a.7</p><section></section><text>bcom ldan 'das sgyu ma'i skyes bu ni rnam par mi rtog pa'i slad du ste/ bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang 'di ltar bdag las nyan thos sam/ rang sangs rgyas kyi sa ni ring ngo / /bla na med pa yang</text></item>
<item><p>73b.1</p><section></section><text>dag par rdzogs pa'i byang chub ni nye'o zhes bgyi bar mi sems so/ /de ci'i slad du zhe na/ bcom ldan 'das shes rab kyi pha rol tu phyin pa rnam par mi rtog pa'i slad du'o zhes bya ba ni yang dag par sgrub pa'i rnam par rtog pa yin no// //bcom ldan 'das 'di lta ste dper na/ gzugs brnyan</text></item>
<item><p>73b.2</p><section></section><text>ni 'di ltar bdag las dmigs pa gang gis gzugs brnyan 'byung ba de ni nye la/ gang me long dang snod chus gang ba'i nang du 'byung ba de ni bdag las ring ngo zhes bgyi bar mi sems so/ /de ci'i slad du zhe na/ bcom ldan 'das gzugs brnyan rnam par mi rtog pa'i slad du ste/ bcom</text></item>
<item><p>73b.3</p><section></section><text>ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang 'di ltar bdag la nyan thos sam/ rang sangs rgyas kyi sa ni ring ngo / /bla na med pa yang dag par rdzogs pa'i byang chub ni nye'o zhes bgyi bar mi sems so/ /de ci'i slad du zhe</text></item>
<item><p>73b.4</p><section></section><text>na/ bcom ldan 'das shes rab kyi pha rol tu phyin pa rnam par mi rtog pa'i slad du'o zhes bya ba ni dmigs pa'i rnam par rtog pa yin no// //bcom ldan 'das 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas la ni sdug pa'am mi sdug par</text></item>
<item><p>73b.5</p><section></section><text>'gyur ba gang yang ma mchis so/ /bcom ldan 'das de bzhin du shes rab kyi pha rol tu phyin pa la yang sdug pa'am mi sdug par 'gyur ba gang yang ma mchis so zhes bya ba ni mi mthun pa dang gnyen po'i phyogs kyi rnam par rtog pa yin no/ /bcom ldan 'das 'di lta ste dper na/ de bzhin</text></item>
<item><p>73b.6</p><section></section><text>gshegs pa dgra bcom pa yang dag par rdzogs pa'i sangs rgyas ni rnam par rtog pa thams cad spangs pa'o/ /bcom ldan 'das de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang rnam par rtog pa thams cad spang ba ste / de ci'i slad du zhe na/ </text></item>
<item><p>73b.7</p><section></section><text>bcom ldan 'das shes rab kyi pha rol tu phyin pa rnam par mi rtog pa'i slad du'o zhes bya ba ni rang gi rtog pa'i rnam par rtog pa yin no// //bcom ldan 'das 'di lta ste dper na/ de bzhin gshegs pa'i sprul pa ni 'di ltar nga las nyan thos kyi sa'am/ rang sangs rgyas kyi sa ni ring ngo / /bla na</text></item>
<item><p>74a.1</p><section></section><text>med pa yang dag par rdzogs pa'i byang chub ni nye'o zhes bgyi bar mi dgongs so/ /de ci'i slad du zhe na/ bcom ldan 'das de bzhin gshegs pa dang de bzhin gshegs pa'i sprul pa rnam par mi rtog pa'i slad du ste/ bcom ldan 'das de bzhin du byang chub sems dpa' sems dpa'</text></item>
<item><p>74a.2</p><section></section><text>chen po shes rab kyi pha rol tu phyin pa la spyod pa'ang 'di ltar bdag las nyan thos kyi sa'am/ rang sangs rgyas kyi sa ni ring ngo / /bla na med pa yang dag par rdzogs pa'i byang chub ni nye'o zhes bgyi bar mi sems so/ /de ci'i slad du zhe na/ bcom ldan 'das shes rab kyi pha rol</text></item>
<item><p>74a.3</p><section></section><text>tu phyin pa rnam par mi rtog pa'i slad du'o zhes bya ba ni byed pa po'i rnam par rtog pa yin no// //bcom ldan 'das 'di lta ste dper na/ de bzhin gshegs pas sprul pa zhig sprul pa mdzad na de ni don gang gi slad du sprul pa'i don de sbyor te/ sprul pa ni mi rtog rnam par mi rtog go/ /bcom</text></item>
<item><p>74a.4</p><section></section><text>ldan 'das de bzhin du shes rab kyi pha rol tu phyin pa yang don gang gi slad du brjod pa'i don de yang bgyid la shes rab kyi pha rol tu phyin pa de ni mi rtog rnam par mi rtog pa'o zhes bya ba ni bya ba'i rnam par rtog pa yin no// //bcom ldan 'das 'di lta ste dper na shing mkhan nam/ shing mkhan gyi</text></item>
<item><p>74a.5</p><section></section><text>slob ma mkhas pa zhig gis bud med kyi gzugs sam/ skyes pa'i gzugs sam/ glang po'i gzugs sam/ chibs rta'i gzugs sam/ glang gi gzugs kyi 'khrul 'khor zhig sbyar na/ de don gang gi slad du bgyis pa'i don de bsgrubs kyang 'khrul 'khor de ni rnam</text></item>
<item><p>74a.6</p><section></section><text>par mi rtog go /bcom ldan 'das de bzhin du shes rab kyi pha rol tu phyin pa yang don gang gi slad du brjod pa'i don de bgyid kyang shes rab kyi pha rol tu phyin pa ni rnam par mi rtog pa'o zhes bya ba ni bya ba 'bras bu dang bcas pa'i rnam par rtog pa yin te/ 'di dag gis ni 'jug pa'i</text></item>
<item><p>74a.7</p><section></section><text>phyogs kyi rten can gzung ba'i rtog pa dang po rnam pa dgu gsungs pa yin no// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po gang thabs mkhas pa de lta bu dang ldan pa de yun ring por ji</text></item>
<item><p>74b.1</p><section></section><text>srid cig nas yang dag par zhugs pa lags/ bcom ldan 'das kyis bka' stsal pa/ rab 'byor thabs mkhas pa de lta bu dang ldan pa'i byang chub sems dpa' sems dpa' chen po de ni bskal pa bye ba khrag khrig grangs med pa nas yang dag par zhugs pa yin no/ /gsol pa/ bcom ldan</text></item>
<item><p>74b.2</p><section></section><text>'das byang chub sems dpa' sems dpa' chen po thabs mkhas pa de lta bu dang ldan pa des sangs rgyas ji snyed cig la bsnyen bkur ba lags/ bcom ldan 'das kyis bka' stsal pa/ rab 'byor thabs mkhas pa de lta bu dang ldan pa'i byang chub sems dpa' sems dpa' chen po de ni sangs</text></item>
<item><p>74b.3</p><section></section><text>rgyas gang gA'i klung gi bye ma snyed bsnyen bkur bar rig par bya'o/ /gsol pa/ bcom ldan 'das byang chub sems dpa' sems dpa' chen po thabs mkhas pa de lta bu dang ldan pa des dge ba'i rtsa ba ci zhig bskyed pa lags/ bcom ldan 'das kyis bka' stsal pa/ sems dang po</text></item>
<item><p>74b.4</p><section></section><text>bskyed pa nas nye bar bzung ste/ byang chub sems dpa' sems dpa' chen po thabs mkhas pa dang ldan pa des yongs su rdzogs par ma byas pa'i sbyin pa'i pha rol tu phyin pa'i bya ba de lta bu gang yang med do/ /byang chub sems dpa' sems dpa' chen po des yongs su rdzogs par ma byas pa'i</text></item>
<item><p>74b.5</p><section></section><text>tshul khrims kyi pha rol tu phyin pa'i bya ba dang / bzod pa'i pha rol tu phyin pa'i bya ba dang / brtson 'grus kyi pha rol tu phyin pa'i bya ba dang / bsam gtan gyi pha rol tu phyin pa'i bya ba dang / shes rab kyi pha rol tu phyin pa'i bya ba de lta bu gang yang med do/ /gsol pa/ bcom ldan 'das</text></item>
<item><p>74b.6</p><section></section><text>byang chub sems dpa' sems dpa' chen po thabs mkhas pa de lta bu dang ldan pa de dag ni ngo mtshar che'o/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po thabs mkhas pa de lta bu dang ldan pa de</text></item>
<item><p>74b.7</p><section></section><text>dag ni ngo mtshar che'o/ /rab 'byor 'di lta ste dper na/ nyi ma'i dkyil 'khor dang zla ba'i dkyil 'khor ni gling bzhir las byed cing gling bzhi'i rjes su 'gro'o/ /gling bzhi'i rjes su 'brang ngo / /rab 'byor de bzhin du shes rab kyi pha rol tu phyin pa yang pha rol tu phyin pa lnga'i</text></item>
<item><p>75a.1</p><section></section><text>las byed cing pha rol tu phyin pa lnga'i rjes su 'gro zhing rjes su 'brang ste/ shes rab kyi pha rol tu phyin pa dang ma bral na pha rol tu phyin pa lngas pha rol tu phyin pa'i ming thob po/ /shes rab kyi pha rol tu phyin pa dang bral na pha rol tu phyin pa lngas pha rol tu phyin pa'i ming mi 'thob bo/ /</text></item>
<item><p>75a.2</p><section></section><text>rab 'byor 'di lta ste dper na/ 'khor los sgyur ba'i rgyal po rin po che sna bdun dang bral na 'khor los sgyur ba'i ming mi 'thob po/ /rab 'byor de bzhin du pha rol tu phyin pa lnga yang shes rab kyi pha rol tu phyin pa dang bral na pha rol tu phyin pa'i ming mi 'thob bo zhes bya ba ni rtog pa dman</text></item>
<item><p>75a.3</p><section></section><text>pa'i rnam par rtog pa yin no// //rab 'byor 'di lta ste dper na/ khyim thab med pa'i bud med rnams ni 'phyon ma ba rnams kyis tshugs par sla ba yin no/ /rab 'byor de bzhin du pha rol tu phyin pa lnga yang shes rab kyi pha rol tu phyin pa dang bral na/ bdud dam bdud kyi ris kyi lha rnams kyis </text></item>
<item><p>75a.4</p><section></section><text>tshugs par sla ba yin no/ /rab 'byor 'di lta ste dper na/ khyim thab dpa' bos shin tu bsrungs pa'i bud med shin tu phun sum tshogs pa'i khyim na 'dug pa ni 'phyon ma pa rnams kyis mi tshugs pa yin no/ /rab 'byor de bzhin du pha rol tu phyin pa lnga yang shes rab kyi pha rol tu phyin</text></item>
<item><p>75a.5</p><section></section><text>pa dang ma bral na bdud dam bdud kyi ris kyi lha rnams kyis mi tshugs pa yin no zhes bya ba ni yongs su 'dzin pa med pa'i rnam par rtog pa yin no// //rab 'byor 'di lta ste dper na/ g.yul ngor 'gro ba'i skyes bu go cha tshang bar gyon pa mtshon cha thams cad thogs pa ni g.yul ngo na 'dug pa'i</text></item>
<item><p>75a.6</p><section></section><text>tshe/ rgyal po 'gran zla'am phyir rgol ba dang dgra rnams kyis thub par dka'o/ /rab 'byor de bzhin du pha rol tu phyin pa lnga yang shes rab kyi pha rol tu phyin pa dang ma bral na bdud dam bdud kyi ris kyi lha rnams dang / gang zag lhag pa'i nga rgyal can nam/ byang chub sems dpa'i </text></item>
<item><p>75a.7</p><section></section><text>gdol pa rnams kyis kyang thub par dka'o zhes bya ba ni sgrub pa'i lam tshang ba'i rnam par rtog pa yin no// //rab 'byor 'di lta ste dper na/ mkhar gyi rgyal po rnams ni 'khor los sgyur ba'i rgyal po'i rjes su mthun par sgrub cing nang dang nub bsnyen bkur bya ba'i phyir 'ong bar byed</text></item>
<item><p>75b.1</p><section></section><text>do/ /rab 'byor de bzhin du pha rol tu phyin pa lnga yang shes rab kyi pha rol tu phyin pas yongs su zin na rnam pa thams cad mkhyen pa nyid gang na ba der 'dong ngo zhes bya ba ni gzhan gyi rkyen gyis 'gro ba'i rnam par rtog pa yin no// //rab 'byor 'di lta ste dper na/ chu klung phra</text></item>
<item><p>75b.2</p><section></section><text>mo gang ji snyed cig yod pa de dag thams cad ni chu klung chen po gang gA gang na ba der dong ste/ de dag chu klung gang gA dang 'grogs shing rgya mtsho chen po'i nang du 'dong ngo / /rab 'byor de bzhin du pha rol tu phyin pa lnga yang shes rab kyi pha rol tu phyin pas yongs su zin na rnam pa thams cad</text></item>
<item><p>75b.3</p><section></section><text>mkhyen pa nyid gang na ba der dong ngo zhes bya ba ni ched du bya ba las lhag pa'i rnam par rtog pa yin no// //rab 'byor 'di lta ste dper na/ skyes bu'i lag pa g.yas pa ni dgos pa thams cad byed do/ /rab 'byor shes rab kyi pha rol tu phyin pa yang de bzhin du blta ste/ pha rol</text></item>
<item><p>75b.4</p><section></section><text>tu phyin pa lnga ni lag pa g.yon pa ji lta ba de bzhin du blta'o zhes bya ba ni nyi tshe ba'i byed pa'i rnam par rtog pa yin no// //rab 'byor 'di lta ste dper na/ chu klung phra mo rnams kyi chu dang / chu klung chen po rnams kyi chu gang ji [(]snyad [,]snyed [)]cig yod pa de dag thams cad kyang rgya mtsho chen por phyin na 'di</text></item>
<item><p>75b.5</p><section></section><text>lta ste/ lan tshwa'i ror ro gcig par 'gyur ro/ /rab 'byor de bzhin du pha rol tu phyin pa lnga yang shes rab kyi pha rol tu phyin pas yongs su zin na rnam pa thams cad mkhyen pa nyid du phyin pa'i tshe 'di lta ste/ rnam pa thams cad mkhyen pa nyid kyi ror ro gcig par 'gyur ro zhes bya ba</text></item>
<item><p>75b.6</p><section></section><text>ni rtog pa tha dad pa nyid kyi rnam par rtog pa yin no// //rab 'byor 'di lta ste dper na/ 'khor los sgyur ba'i rgyal po dpung gi tshogs yan lag bzhi dang ldan pa'i mdun du ni 'khor lo rin po che 'gro zhing 'dug ste/ gang du 'khor los sgyur ba'i rgyal po zas kyi don du 'dug par 'gyur ba </text></item>
<item><p>75b.7</p><section></section><text>'khor los sgyur ba'i rgyal po'i dpung gi tshogs thams cad yongs su tshim par byed cing 'khor lo rin po che gnas nas g.yo ba med do/ /rab 'byor de bzhin du pha rol tu phyin pa lnga po 'di dag kyang shes rab kyi pha rol tu phyin pas yongs su bkri ba yin te/ rnam pa thams cad</text></item>
<item><p>76a.1</p><section></section><text>mkhyen pa nyid gang na ba der 'dong zhing der gnas so/ /der gnas par gyur nas kyang gnas de las mi 'da'o zhes bya ba ni gnas pa dang 'jug pa mi shes pa'i rnam par rtog pa yin no// //rab 'byor 'di lta ste dper na/ 'khor los sgyur ba'i rgyal po'i 'khor</text></item>
<item><p>76a.2</p><section></section><text>lo rin po che de dang / blon po rin po che de dang / khyim bdag rin po che de dang / bud med rin po che de dang / nor bu rin po che de dang / glang po rin po che de dang / rta rin po che de dag ni dpung gi tshogs yan lag bzhi dang ldan pa'i mdun du 'dong ngo / /rab 'byor de bzhin du shes rab kyi pha rol tu</text></item>
<item><p>76a.3</p><section></section><text>phyin pa yang pha rol tu phyin pa lnga po 'di dag gi mdun du 'gro ste/ mdun du song nas kyang rnam pa thams cad mkhyen pa nyid gang na ba der gnas par 'gyur te/ shes rab kyi pha rol tu phyin pa ni 'di snyam du bdag gi phyi bzhin du sbyin pa'i pha rol tu phyin pa 'brang ngo snyam du mi sems so/ /</text></item>
<item><p>76a.4</p><section></section><text>'di snyam du bdag gi phyi bzhin du tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa 'brang ngo snyam du mi sems so/ /sbyin pa'i pha rol tu phyin pa'ang 'di snyam du bdag ni shes rab kyi</text></item>
<item><p>76a.5</p><section></section><text>pha rol tu phyin pa'i rjes su 'brang ngo snyam du mi sems so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa yang 'di snyam du bdag ni shes rab kyi pha rol tu phyin pa'i rjes su 'brang</text></item>
<item><p>76a.6</p><section></section><text>ngo snyam du mi sems so/ /de ci'i phyir zhe na/ de dag gi rang bzhin ni de yin te/ ci yang nus pa med pa/ ngo bo nyid kyis stong zhing gsog ste/ smig rgyu lta bu'o/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal</text></item>
<item><p>76a.7</p><section></section><text>te chos thams cad rang bzhin gyis stong pa lags na/ bcom ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la spyod pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu</text></item>
<item><p>76b.1</p><section></section><text>phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod pa bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/ bcom ldan 'das kyis bka' stsal pa/ rab 'byor 'di la byang chub sems dpa' sems dpa'</text></item>
<item><p>76b.2</p><section></section><text>chen po pha rol tu phyin pa drug la spyod pa'i tshe 'di snyam du kye ma 'jig rten gnas pa 'di ni sems phyin ci log tu gyur pa ste/ de dag ni thabs la mi mkhas pas 'khor ba nas yongs su gdon par mi nus kyi/ ma la bdag gis sems can de dag gi don du sbyin pa'i pha rol</text></item>
<item><p>76b.3</p><section></section><text>tu phyin pa la spyad par bya'o/ /tshul khrims kyi pha rol tu phyin pa la spyad par bya'o/ /bzod pa'i pha rol tu phyin pa la spyad par bya'o/ /brtson 'grus kyi pha rol tu phyin pa la spyad par bya'o/ /bsam gtan gyi pha rol tu phyin pa la spyad par bya'o/ /shes rab kyi pha rol tu phyin pa la spyad par bya'o snyam nas/ de nas </text></item>
<item><p>76b.4</p><section></section><text>de sems can de dag gi don du phyi nang gi dngos po rnams yongs su gtong ste/ de yongs su gtong ba'i tshe 'di snyam ste/ bdag gis gang yang yongs su btang ba med do/ /de ci'i phyir zhe na/ 'di ltar dngos po de dag ni ngo bo nyid kyis stong ngo snyam mo/ /rab 'byor de ltar yongs su</text></item>
<item><p>76b.5</p><section></section><text>rtogs pa'i byang chub sems dpa' sems dpa' chen po ni sbyin pa'i pha rol tu phyin pa yongs su rdzogs par byed do/ /de sems can de dag nyid kyi don du tshul khrims ngan pa'i skabs mi 'byed do / /de ci'i phyir zhe na/ 'di ltar de ni 'di snyam du sems te/ bdag bla na med pa yang dag par</text></item>
<item><p>76b.6</p><section></section><text>rdzogs pa'i byang chub tu yang dag par zhugs la/ srog gcod pa dang / ma byin par len pa dang / 'dod pas log par g.yem pa dang / brdzun gyi tshig smra ba dang / phra ma can du 'gyur ba dang / zhe gcod pa'i tshig smra ba dang / tshig 'khyal pa can du 'gyur ba dang / brnab</text></item>
<item><p>76b.7</p><section></section><text>sems can du 'gyur ba dang / gnod sems su byed pa dang / log par lta ba can du 'gyur ba dang / yul la smon pa dang / lha dang / tshangs pa dang / nyan thos kyi sa dang / rang sangs rgyas kyi sar smon pa 'di dag ni bdag la tshul khrims dang mi 'dra'o snyam ste/ </text></item>
<item><p>77a.1</p><section></section><text>rab 'byor de ltar yongs su rtogs pa'i byang chub sems dpa' sems dpa' chen po ni tshul khrims kyi pha rol tu phyin pa la spyod pa yin no/ /de sems can de nyid kyi don du tshig rtsub mo dang / brlang bas rtag tu spyos shing brgyad kyang 'khrugs pa'i sems mi</text></item>
<item><p>77a.2</p><section></section><text>bskyed/ rdo dbyug dang / bong ba dang / mtshon gyis btab cing bsnun pa dang / lus kyi yan lag gshags sam/ yan lag dang nying lag bcad kyang zhe sdang gi sems mi bskyed do/ /de ci'i phyir zhe na/ 'di ltar de ni sgra thams cad sgra brnyan lta bur yongs su</text></item>
<item><p>77a.3</p><section></section><text>rtog go/ /gzugs thams cad dbu ba lta bur yongs su rtog go/ /rab 'byor de ltar yongs su rtogs pa'i byang chub sems dpa' sems dpa' chen po ni bzod pa'i pha rol tu phyin pa la spyod pa yin no/ /de sems can de dag nyid kyi don du dge ba'i rtsa ba thams cad</text></item>
<item><p>77a.4</p><section></section><text>yongs su btsal ba'i phyir le lo'i sems mi bskyed de/ de ci'i phyir zhe na/ 'di ltar de ni 'di snyam du sems te/ mtho ris su skye ba'ang le lo can gyis rnyed par dka' na/ bla na med pa yang dag par rdzogs pa'i byang chub lta ci smos kyis de bas na bdag gis nam bla na med</text></item>
<item><p>77a.5</p><section></section><text>pa yang dag par rdzogs pa'i byang chub tu mngon par rdzogs par sangs rgyas kyi bar du brtson 'grus brtsam par bya'o/ /rtag tu brtson pa mi 'dor bar bya'o snyam ste/ rab 'byor de ltar yongs su rtogs pa'i byang chub sems dpa' sems dpa' chen po ni brtson 'grus kyi</text></item>
<item><p>77a.6</p><section></section><text>pha rol tu phyin pa la spyod pa yin no/ /de sems can de dag nyid kyi don du sems mi g.yeng ba yin te/ de ci'i phyir zhe na/ 'di ltar de ni 'di snyam du sems te/ 'jig rten pa'i bsam gtan du skye ba'ang sems 'khrugs pas rnyed par dka' na/ bla na med pa yang dag</text></item>
<item><p>77a.7</p><section></section><text>par rdzogs pa'i byang chub lta ci smos kyis/ de bas na bdag gis nam bla na med pa yang dag par rdzogs pa'i byang chub tu mngon par rdzogs par sangs rgyas kyi bar du bdag gis sems mi 'khrugs par bya'o snyam ste/ rab 'byor de ltar yongs su rtogs pa'i byang chub</text></item>
<item><p>77b.1</p><section></section><text>sems dpa' sems dpa' chen po ni bsam gtan gyi pha rol tu phyin pa la spyad pa yin no/ /de sems can de dag nyid kyi don du nam bla na med pa yang dag par rdzogs pa'i byang chub tu mngon par rdzogs par sangs rgyas kyi bar du nam yang shes rab dang bral bar mi 'gyur te/ </text></item>
<item><p>77b.2</p><section></section><text>de ci'i phyir zhe na/ 'di ltar de ni 'di snyam du sems te/ shes rab kyi pha rol tu phyin pa la ma zhugs par rnam pa gzhan gyis sems can yongs su smin par bya ba mi nus kyis/ de bas na bdag gis shes rab 'chal ba dang ldan pa'i sems 'ga' tsam bskyed par</text></item>
<item><p>77b.3</p><section></section><text>mi bya'o snyam ste/ rab 'byor de ltar yongs su rtogs pa'i byang chub sems dpa' sems dpa' chen po ni sems can rnams kyi don du shes rab kyi pha rol tu phyin pa la spyod pa yin no/ /gsol pa/ bcom ldan 'das gal te pha rol tu phyin pa rnams la tha dad pa ma mchis</text></item>
<item><p>77b.4</p><section></section><text>na/ shes rab kyi pha rol tu phyin pa 'di ci'i slad du pha rol tu phyin pa lnga'i rab ces bgyi/ gtso bo zhes bgyi/ mchog ces bgyi/ dam pa zhes bgyi/ phul zhes bgyi/ gya nom pa zhes bgyi/ bla na med pa zhes bgyi/ gong na med pa zhes bgyi/ mnyam pa med pa zhes</text></item>
<item><p>77b.5</p><section></section><text>bgyi/ mi mnyam pa dang mnyam pa zhes bgyi/ bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor pha rol tu phyin pa rnams la ni rnam pa tha dad pa gang yang med de/ gal te shes rab kyi pha rol tu phyin pa med na ni pha rol tu phyin pa lnga</text></item>
<item><p>77b.6</p><section></section><text>po 'di dag gis kyang pha rol tu phyin pa'i ming 'thob par mi 'gyur te/ shes rab kyi pha rol tu phyin pa la brten nas pha rol tu phyin pa lnga po 'di dag gis kyang pha rol tu phyin pa'i ming 'thob par 'gyur ro/ /rab 'byor 'di lta ste dper na/ lus rnam pa tha dad pa rnams ni ri'i rgyal</text></item>
<item><p>77b.7</p><section></section><text>po ri rab kyi drung du phyin na kha dog gcig tu 'gyur ro / /rab 'byor de bzhin du shes rab kyi pha rol tu phyin pa la brten nas pha rol tu phyin pa lnga po 'di dag gis pha rol tu phyin pa'i ming 'thob par 'gyur te/ de dag kyang rnam pa thams cad mkhyen pa nyid du phyin/ 'di ltar rnam pa</text></item>
<item><p>78a.1</p><section></section><text>thams cad mkhyen pa nyid kyi kha dog tu kha dog gcig par 'gyur te/ 'di ni sbyin pa'i pha rol tu phyin pa'o/ /'di ni tshul khrims kyi pha rol tu phyin pa'o/ /'di ni bzod pa'i pha rol tu phyin pa'o/ /'di ni brtson 'grus kyi pha rol tu phyin pa'o/ /'di ni</text></item>
<item><p>78a.2</p><section></section><text>bsam gtan gyi pha rol tu phyin pa'o/ /'di ni shes rab kyi pha rol tu phyin pa'o zhes khyad par gang yang med do/ /de ci'i phyir zhe na/ 'di ltar de la ngo bo nyid med pa de'i phyir khyad par med do/ /gsol pa/ bcom ldan 'das gal te don gyi rjes su zhugs pa la bye brag gam tha dad du</text></item>
<item><p>78a.3</p><section></section><text>bgyi ba ma mchis na/ shes rab kyi pha rol tu phyin pa ni ci'i slad du pha rol tu phyin pa lnga po de dag gi rab ces bgyi/ gtso bo zhes bgyi/ mchog ces bgyi/ dam pa zhes bgyi/ phul zhes bgyi/ gya nom pa zhes bgyi/ bla na med pa zhes bgyi/ gong na med pa zhes bgyi/ mnyam</text></item>
<item><p>78a.4</p><section></section><text>pa med pa zhes bgyi/ mi mnyam pa dang mnyam pa zhes bgyi/ bcom ldan 'das kyis bka' stsal pa/ rab 'byor de de bzhin no/ /de de bzhin te/ don rjes su thob par bya ba la chos gang la yang bye brag dang khyad par med de/ 'on kyang 'jig rten gyi tha snyad dang / brdar nye bar bzung</text></item>
<item><p>78a.5</p><section></section><text>nas/ sems can rnams 'khor ba las yongs su gdon pa'i don du sbyin pa'i pha rol tu phyin pa yang yod do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes</text></item>
<item><p>78a.6</p><section></section><text>rab kyi pha rol tu phyin pa yang yod de/ sems can de dag la yang skye ba med/ 'chi ba med/ 'pho ba med/ 'byung ba med de/ sems can med pas chos thams cad med par rig par bya'o/ /rab 'byor rnam grangs des na shes rab kyi pha rol tu phyin pa ni pha rol tu phyin pa lnga</text></item>
<item><p>78a.7</p><section></section><text>po 'di dag gi rab ces bya/ gtso bo zhes bya/ mchog ces bya/ dam pa zhes bya/ phul zhes bya/ gya nom pa zhes bya/ bla na med pa zhes bya/ gong na med pa zhes bya/ mnyam pa med pa zhes bya/ mi mnyam pa dang mnyam pa zhes bya ste/ rab 'byor 'di lta ste dper na/</text></item>
<item><p>78b.1</p><section></section><text>'dzam bu'i gling gi bud med gang ji snyed pa de dag gi nang du bud med rin po che ni rab ces bya/ gtso bo zhes bya/ mchog ces bya/ dam pa zhes bya/ phul zhes bya/ gya nom pa zhes bya/ bla na med pa zhes bya/ gong na med pa zhes bya/ mnyam pa med pa zhes bya/ mi mnyam pa</text></item>
<item><p>78b.2</p><section></section><text>dang mnyam pa zhes bya ba bzhin no/ /gsol pa/ bcom ldan 'das de ltar shes rab kyi pha rol tu phyin pa rab ces bgyi ba dang / gtso bo zhes bgyi ba dang / mchog ces bgyi ba dang / dam pa zhes bgyi ba dang / phul zhes bgyi ba dang / gya nom pa zhes bgyi ba dang / bla</text></item>
<item><p>78b.3</p><section></section><text>na med pa zhes bgyi ba dang / gong na med pa zhes bgyi ba dang / mnyam pa med pa zhes bgyi ba dang / mi mnyam pa dang mnyam pa zhes bgyi ba de ci las dgongs/ bcom ldan 'das kyis bka' stsal pa/ rab 'byor de ni 'di ltar shes rab kyi pha rol tu phyin pa 'di ni dge ba'i chos</text></item>
<item><p>78b.4</p><section></section><text>thams cad yongs su bzung zhing mi gnas pa'i tshul gyis rnam pa thams cad mkhyen pa nyid gang na ba der gnas par 'gyur ba'i phyir ro zhes bya ba ni rjes la 'gro ba'i rnam par rtog pa yin te/ 'di dag gis ni bzung ba'i rnam par rtog pa gnyis pa rnam pa dgu gsungs pa yin no// //</text></item>
<item><p>78b.5</p><section></section><text>gsol pa/ bcom ldan 'das shes rab kyi pha rol tu phyin pa chos gang yang yongs su 'dzin pa'am gtong ba mchis sam/ bcom ldan 'das kyis bka' stsal pa/ rab 'byor de ni ma yin te/ shes rab kyi pha rol tu phyin pa ni chos gang yang yongs su 'dzin pa'am gtong ba</text></item>
<item><p>78b.6</p><section></section><text>med do/ /de ci'i phyir zhe na/ rab 'byor de ni 'di ltar chos thams cad yongs su bzung ba med pa dang / btang ba med pa'i phyir ro/ /gsol pa/ bcom ldan 'das ji ltar na shes rab kyi pha rol tu phyin pa chos thams cad mi 'dzin mi gtong ba lags/ bcom ldan 'das kyis bka'</text></item>
<item><p>78b.7</p><section></section><text>stsal pa/ rab 'byor shes rab kyi pha rol tu phyin pa ni gzugs yongs su mi 'dzin mi gtong ngo / /rab 'byor shes rab kyi pha rol tu phyin pa ni tshor ba dang / 'du shes dang / 'du byed rnams dang / rnam par shes pa yongs su mi 'dzin mi gtong ngo / /rab 'byor shes rab kyi pha rol</text></item>
<item><p>79a.1</p><section></section><text>tu phyin pa ni skye mched dang / khams dang / rten cing 'brel par 'byung ba yongs su mi 'dzin mi gtong ngo / /rab 'byor shes rab kyi pha rol tu phyin pa ni pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yongs</text></item>
<item><p>79a.2</p><section></section><text>su mi 'dzin mi gtong ngo / /rab 'byor shes rab kyi pha rol tu phyin pa ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dgu dang / stong pa</text></item>
<item><p>79a.3</p><section></section><text>nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams yongs su mi 'dzin mi gtong ngo / /rab 'byor shes rab kyi pha rol tu phyin pa ni stobs bcu dang / mi 'jigs pa bzhi dang / so so yang dag par rig pa</text></item>
<item><p>79a.4</p><section></section><text>bzhi dang / byams pa chen po dang / snying rje chen po dang / sangs rgyas kyi chos ma 'dres pa bcwa brgyad yongs su mi 'dzin mi gtong ngo zhes rab 'byor shes rab kyi pha rol tu phyin pa ni bla na med pa yang dag par rdzogs pa'i byang chub kyi bar du yongs su mi 'dzin mi gtong ngo zhes bya ba ni 'dzin</text></item>
<item><p>79a.5</p><section></section><text>pa dang gtong ba'i rnam par rtog pa yin no// //gsol pa/ bcom ldan 'das ji ltar na gzugs yongs su ma bzung ma btang ba lags/ ji ltar na tshor ba dang / 'du shes dang / 'du byed rnams dang / rnam par shes pa yongs su ma bzung ma btang ba lags/ ji ltar rnam pa</text></item>
<item><p>79a.6</p><section></section><text>thams cad mkhyen pa nyid kyi bar du yongs su ma bzung ma btang ba lags/ bcom ldan 'das kyis bka' stsal pa/ rab 'byor gzugs yid la mi byed pas gzugs yongs su ma bzung ma btang ba yin no/ /tshor ba dang / 'du shes dang / 'du byed rnams dang / rnam par shes pa</text></item>
<item><p>79a.7</p><section></section><text>yid la mi byed pas/ rnam par shes pa yongs su ma bzung ma btang ba yin no/ /skye mched dang / khams dang / rten cing 'brel par 'byung ba yid la mi byed pas rten cing 'brel par 'byung ba yongs su ma bzung ma btang ba yin no/ /pha rol tu phyin pa thams cad dang / stong pa nyid</text></item>
<item><p>79b.1</p><section></section><text>thams cad dang / byang chub kyi phyogs kyi chos sum cu rtsa bdun yid la mi byed pas byang chub kyi phyogs kyi chos sum cu rtsa bdun yongs su ma bzung ma btang ba yin no/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa</text></item>
<item><p>79b.2</p><section></section><text>dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo yid la mi byed pas gzungs kyi sgo yongs su ma bzung ma</text></item>
<item><p>79b.3</p><section></section><text>btang ba yin no/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad yid la mi byed pas sangs rgyas kyi chos ma 'dres pa bcwa brgyad yongs su ma bzung ma btang ba yin no/ /rnam pa thams cad mkhyen pa nyid kyi</text></item>
<item><p>79b.4</p><section></section><text>bar du yid la mi byed pas rnam pa thams cad mkhyen pa nyid yongs su ma bzung ma btang ba yin no/ /rab 'byor de ltar na gzugs yongs su ma bzung ma btang ba yin no/ /rnam pa thams cad mkhyen pa nyid kyi bar du yongs su ma bzung ma btang ba yin no/ /gsol pa/ bcom ldan 'das</text></item>
<item><p>79b.5</p><section></section><text>gal te gzugs yid la mi bgyi/ tshor ba dang / 'du shes dang / 'du byed rnams dang / rnam par shes pa yid la mi bgyi/skye mched dang / khams dang / rten cing 'brel par 'byung ba yid la mi bgyi/ pha rol tu phyin pa thams cad dang / stong pa nyid thams cad dang / </text></item>
<item><p>79b.6</p><section></section><text>byang chub kyi phyogs kyi chos sum cu rtsa bdun yid la mi bgyi/ 'phags pa'i bden pa rnams dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong</text></item>
<item><p>79b.7</p><section></section><text>pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo yid la mi bgyi/ stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams yid la</text></item>
<item><p>80a.1</p><section></section><text>mi bgyi/ rnam pa thams cad mkhyen pa nyid kyi bar du yid la mi bgyi na/ 'o na bcom ldan 'das gzugs yid la ma bgyis / tshor ba dang / 'du shes dang / 'du byed rnams dang / rnam par shes pa yid la ma bgyis/ skye mched dang / khams dang / </text></item>
<item><p>80a.2</p><section></section><text>rten cing 'brel par 'byung ba yid la ma bgyis/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yid la ma bgyis/ 'phags pa'i bden pa dang / bsam gtan dang / tshad med pa dang / gzugs med pa'i</text></item>
<item><p>80a.3</p><section></section><text>snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo yid la ma bgyis/ </text></item>
<item><p>80a.4</p><section></section><text>stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad yid la ma bgyis/ rnam pa thams cad mkhyen pa nyid kyi bar du yid la ma bgyis par dge ba'i rtsa ba rnams ji ltar rnam par 'phel bar 'gyur/ </text></item>
<item><p>80a.5</p><section></section><text>dge ba'i rtsa ba rnams rnam par ma 'phel bar yang ji ltar pha rol tu phyin pa drug yongs su rdzogs par 'gyur/ pha rol tu phyin pa drug yongs su ma rdzogs par yang ji ltar rnam pa thams cad mkhyen pa nyid thob par 'gyur/ bcom ldan 'das kyis bka' stsal pa/ rab 'byor nam</text></item>
<item><p>80a.6</p><section></section><text>gzugs yid la mi byed/ tshor ba dang / 'du shes dang / 'du byed rnams dang / rnam par shes pa yid la mi byed/ skye mched dang / khams dang / rten cing 'brel par 'byung ba yid la mi byed/ pha rol tu phyin pa thams cad dang / stong pa nyid thams cad dang / byang</text></item>
<item><p>80a.7</p><section></section><text>chub kyi phyogs kyi chos sum cu rtsa bdun yid la mi byed/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa</text></item>
<item><p>80b.1</p><section></section><text>nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams yid la mi byed/ stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa</text></item>
<item><p>80b.2</p><section></section><text>bcwa brgyad yid la mi byed/ bla na med pa yang dag par rdzogs pa'i byang chub kyi bar du yid la mi byed na/ de'i tshe byang chub sems dpa' sems dpa' chen po'i dge ba'i rtsa ba rnams rnam par 'phel bar 'gyur te/ dge ba'i rtsa ba rnams rnam par 'phel bas/ pha rol tu phyin</text></item>
<item><p>80b.3</p><section></section><text>pa drug yongs su rdzogs par 'gyur ro/ /pha rol tu phyin pa drug yongs su rdzogs pas rnam pa thams cad mkhyen pa nyid thob par 'gyur ro/ /de ci'i phyir zhe na/ gzugs yid la ma byas/ tshor ba dang / 'du shes dang / 'du byed rnams dang / rnam par shes pa</text></item>
<item><p>80b.4</p><section></section><text>yid la ma byas/ skye mched dang / khams dang / rten cing 'brel par 'byung ba yid la ma byas/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yid la ma byas/ 'phags pa'i bden pa dang / bsam</text></item>
<item><p>80b.5</p><section></section><text>gtan dang / tshad med pa dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge</text></item>
<item><p>80b.6</p><section></section><text>'dzin dang / gzungs kyi sgo rnams yid la ma byas/ stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad yid la ma byas par bla na med pa yang dag par rdzogs pa'i byang chub tu mngon par rdzogs par</text></item>
<item><p>80b.7</p><section></section><text>'tshang rgya'o zhes bya ba ni yid la byed pa'i rnam par rtog pa yin no// //gsol pa/ bcom ldan 'das ci'i slad du de ltar gzugs yid la ma bgyis/ de ltar tshor ba dang / 'du shes dang / 'du byed rnams dang / rnam par shes pa yid la ma bgyis/ de ltar skye mched dang /</text></item>
<item><p>81a.1</p><section></section><text>khams dang / rten cing 'brel par 'byung ba yid la ma bgyis/ de ltar pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yid la ma bgyis/ de ltar 'phags pa'i bden pa dang / bsam</text></item>
<item><p>81a.2</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge</text></item>
<item><p>81a.3</p><section></section><text>'dzin dang / gzungs kyi sgo rnams yid la ma bgyis/ de ltar stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad yid la ma bgyis/ bla na med pa yang dag par rdzogs pa'i byang chub yid la ma</text></item>
<item><p>81a.4</p><section></section><text>bgyis par rnam pa thams cad mkhyen pa nyid thob par 'gyur ro // //bam po lnga bcu drug pa/ bcom ldan 'das kyis bka' stsal pa/ yid la byed pas ni gal te 'dod pa'i khams sam/ gal te gzugs kyi khams sam/ gal te gzugs med pa'i</text></item>
<item><p>81a.5</p><section></section><text>khams su 'dre bar 'gyur te/ yid la mi byed pas ni gang du'ang 'dre bar mi 'gyur ro/ /de bas na rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos gang dang yang 'dre bar mi bya'o zhes bya ba ni khams gsum char dang 'brel</text></item>
<item><p>81a.6</p><section></section><text>pa'i rnam par rtog pa yin no// //gsol pa/ bcom ldan 'das byang chub sems dpa' sems dpa' chen po shes rab kyi pha rol tu phyin pa la de ltar spyod pa de gang la gnas par 'gyur/ bcom ldan 'das kyis bka' stsal pa/ rab 'byor de ltar spyod pa'i byang chub</text></item>
<item><p>81a.7</p><section></section><text>sems dpa' sems dpa' chen po ni gzugs la gnas par mi 'gyur ro/ /tshor ba dang / 'du shes dang / 'du byed rnams dang / rnam par shes pa la gnas par mi 'gyur ro/ /skye mched dang / khams dang / rten cing 'brel par 'byung ba la gnas par mi</text></item>
<item><p>81b.1</p><section></section><text>'gyur ro/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la gnas par mi 'gyur ro/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / </text></item>
<item><p>81b.2</p><section></section><text>rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la gnas par mi 'gyur ro/ /stobs bcu dang / mi 'jigs pa bzhi</text></item>
<item><p>81b.3</p><section></section><text>dang / so so yang dag par rig pa bzhi dang / sangs rgyas kyi chos ma 'dres pa bcwa brgyad la gnas par mi 'gyur ro/ /rnam pa thams cad mkhyen pa nyid kyi bar la gnas par mi 'gyur ro zhes bya ba ni gnas pa'i rnam par rtog pa yin no// //gsol pa/ bcom ldan 'das ci'i</text></item>
<item><p>81b.4</p><section></section><text>slad du rnam pa thams cad mkhyen pa nyid la yang gnas par mi 'gyur ba lags/ bcom ldan 'das kyis bka' stsal pa/ mngon par chags pa med pa'i phyir gang la yang gnas par mi 'gyur ro/ /de ci'i phyir zhe na/ 'di ltar des gang la mngon par chags par bya ba'am/ </text></item>
<item><p>81b.5</p><section></section><text>gnas par bya ba'i chos de lta bu gang yang yang dag par rjes su mi mthong ste/ rab 'byor de ltar na byang chub sems dpa' sems dpa' chen po mngon par chags pa med pa dang / gnas med pa'i tshul gyis shes rab kyi pha rol tu phyin pa la spyod do zhes bya ba ni dngos po la mngon par zhen</text></item>
<item><p>81b.6</p><section></section><text>pa'i rnam par rtog pa yin no// //gal te yang byang chub sems dpa' sems dpa' chen po 'di snyam du sems shing gang de ltar spyod pa dang / de ltar bsgom pa de ni shes rab kyi pha rol tu phyin pa la spyod/ de ni shes rab kyi pha rol tu phyin pa la bsgom ste/ bdag ni shes rab kyi pha rol</text></item>
<item><p>81b.7</p><section></section><text>tu phyin pa la spyod/ bdag ni shes rab kyi pha rol tu phyin pa la bsgom mo snyam zhing gal te de ltar 'du shes na shes rab kyi pha rol tu phyin pa las ring du byed pa yin no/ /gang shes rab kyi pha rol tu phyin pa las ring du gyur pa de ni bsam gtan gyi pha rol tu phyin pa dang / brtson 'grus kyi</text></item>
<item><p>82a.1</p><section></section><text>pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa las ring du gyur pa yin no / /nang stong pa nyid las ring du gyur pa yin/ dngos po med pa'i ngo bo nyid stong pa nyid kyi bar las ring du</text></item>
<item><p>82a.2</p><section></section><text>gyur pa yin/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa las ring du gyur pa yin/ 'phags pa'i bden pa dang / bsam</text></item>
<item><p>82a.3</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa</text></item>
<item><p>82a.4</p><section></section><text>dang / ting nge 'dzin dang / gzungs kyi sgo las ring du gyur pa yin no/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad las ring du gyur pa yin no / /rnam pa thams cad mkhyen pa nyid</text></item>
<item><p>82a.5</p><section></section><text>kyi bar las ring du gyur pa yin no/ /de ci'i phyir zhe na/ shes rab kyi pha rol tu phyin pa ni gang la yang mngon par chags par mi byed de/ shes rab kyi pha rol tu phyin pa la mngon par chags pa gang yang med do/ /de ci'i phyir zhe na/ de ni 'di ltar gang la mngon par chags</text></item>
<item><p>82a.6</p><section></section><text>par gyur pa de lta bu'i rang bzhin de la med de/ rab 'byor gal te byang chub sems dpa' sems dpa' chen po shes rab kyi pha rol tu phyin par 'du shes na yang byang chub sems dpa' sems dpa' chen po de shes rab kyi pha rol tu phyin pa las nyams par 'gyur te/ gang</text></item>
<item><p>82a.7</p><section></section><text>shes rab kyi pha rol tu phyin pa las nyams pa de ni chos thams cad las nyams par 'gyur ro/ /gal te yang de 'di snyam du shes rab kyi pha rol tu phyin pa ni pha rol tu phyin pa lnga yongs su 'dzin to snyam na yang byang chub sems dpa' sems dpa' chen po de shes rab kyi pha rol</text></item>
<item><p>82b.1</p><section></section><text>tu phyin pa las yongs su nyams par 'gyur ba yin no/ /gal te yang de 'di snyam du shes rab kyi pha rol tu phyin pa ni nang stong pa nyid yongs su 'dzin to/ /dngos po med pa'i ngo bo nyid stong pa nyid kyi bar du yongs su 'dzin to snyam na yang byang chub sems dpa' sems dpa' chen po de shes rab</text></item>
<item><p>82b.2</p><section></section><text>kyi pha rol tu phyin pa las nyams pa yin no/ /gal te yang de 'di snyam du shes rab kyi pha rol tu phyin pa ni dran pa nye bar gzhag pa bzhi yongs su 'dzin to/ /'phags pa'i lam yan lag brgyad pa'i bar du yongs su 'dzin to snyam na yang byang chub sems dpa' sems dpa' chen po de shes</text></item>
<item><p>82b.3</p><section></section><text>rab kyi pha rol tu phyin pa las yongs su nyams pa yin no/ /gal te yang de 'di snyam du shes rab kyi pha rol tu phyin pa ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i</text></item>
<item><p>82b.4</p><section></section><text>snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin rnams dang / gzungs kyi sgo yongs su 'dzin to snyam na yang byang chub sems dpa' sems dpa' chen po de shes rab kyi pha rol tu phyin pa las nyams</text></item>
<item><p>82b.5</p><section></section><text>pa yin no/ /gal te yang de 'di snyam du shes rab kyi pha rol tu phyin pa ni stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad yongs su 'dzin to snyam na yang byang chub sems dpa' sems dpa' chen po</text></item>
<item><p>82b.6</p><section></section><text>de shes rab kyi pha rol tu phyin pa las nyams pa yin no/ /gal te yang de 'di snyam du shes rab kyi pha rol tu phyin pa ni rnam pa thams cad mkhyen pa nyid kyi bar du yongs su 'dzin to snyam na yang byang chub sems dpa' sems dpa' chen po de shes rab kyi pha rol tu phyin pa las nyams pa yin</text></item>
<item><p>82b.7</p><section></section><text>no / /shes rab kyi pha rol tu phyin pa dang bral bas ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so/ /gal te yang de 'di snyam du shes rab kyi pha rol tu phyin pa 'di la gnas pa ni bla na med pa yang dag par rdzogs pa'i byang chub tu lung bstan to snyam na</text></item>
<item><p>83a.1</p><section></section><text>yang byang chub sems dpa' sems dpa' chen po de shes rab kyi pha rol tu phyin pa las nyams pa yin te/ shes rab kyi pha rol tu phyin pa las nyams pa ni bla na med pa yang dag par rdzogs pa'i byang chub tu lung mi ston to/ /gal te yang de 'di snyam du shes rab kyi</text></item>
<item><p>83a.2</p><section></section><text>pha rol tu phyin pa 'di la gnas te byang chub sems dpa' sems dpa' chen po sbyin pa'i pha rol tu phyin pa mngon par bsgrub bo/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin</text></item>
<item><p>83a.3</p><section></section><text>pa dang / shes rab kyi pha rol tu phyin pa mngon par bsgrub po/ /nang stong pa nyid mngon par bsgrub bo/ /dngos po med pa'i ngo bo nyid stong pa nyid kyi bar du mngon par bsgrub bo/ /dran pa nye bar gzhag pa rnams mngon par bsgrub bo/ /yang dag par spong ba dang / rdzu 'phrul</text></item>
<item><p>83a.4</p><section></section><text>gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa mngon par bsgrub bo/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par</text></item>
<item><p>83a.5</p><section></section><text>thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams mngon par bsgrub bo/ /de bzhin gshegs pa'i stobs bcu</text></item>
<item><p>83a.6</p><section></section><text>dang / mi 'jigs pa bzhi dang / so so yang dag par rig pa bzhi dang / byams pa chen po dang snying rje chen po dang / sangs rgyas kyi chos ma 'dres pa bcwa brgyad mngon par bsgrub bo snyam na yang byang chub sems dpa' sems dpa' chen po de shes rab kyi pha rol tu phyin</text></item>
<item><p>83a.7</p><section></section><text>pa las nyams pa yin no/ /de ci'i phyir zhe na/ shes rab kyi pha rol tu phyin pa las nyams pas ni sbyin pa'i pha rol tu phyin pa mngon par sgrub par mi nus so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / </text></item>
<item><p>83b.1</p><section></section><text>bsam gtan gyi pha rol tu phyin pa dang / shes rab kyi pha rol tu phyin pa mngon par sgrub par mi nus so/ /nang stong pa nyid mngon par sgrub par mi nus so/ /dngos po med pa'i ngo bo nyid stong pa nyid kyi bar du mngon par sgrub par mi nus so/ /dran pa nye bar gzhag pa mngon par sgrub par mi</text></item>
<item><p>83b.2</p><section></section><text>nus so/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa mngon par sgrub par mi nus so/ /'phags pa'i bden pa dang / bsam gtan dang / tshad med pa dang / </text></item>
<item><p>83b.3</p><section></section><text>gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi</text></item>
<item><p>83b.4</p><section></section><text>sgo rnams mngon par sgrub par mi nus so/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad mngon par sgrub par mi nus so/ /rnam pa thams cad mkhyen pa nyid dang / </text></item>
<item><p>83b.5</p><section></section><text>byams pa chen po dang / snying rje chen po mngon par sgrub par mi nus so/ /gal te yang de 'di snyam du de bzhin gshegs pas ni chos thams cad yongs su ma bzung ste/ rang gis mngon par rdzogs par sangs rgyas nas bshad do/ /bstan to/ /rab tu phye'o snyam na</text></item>
<item><p>83b.6</p><section></section><text>yang byang chub sems dpa' sems dpa' chen po de shes rab kyi pha rol tu phyin pa las nyams pa yin no/ /de ci'i phyir zhe na/ de bzhin gshegs pas ni chos gang yang mngon par rdzogs par sangs rgyas pa med de/ rab 'byor de yang 'di ltar de bzhin gshegs pas ni</text></item>
<item><p>83b.7</p><section></section><text>chos gang yang 'dogs pa med na/ chos la la zhig mngon par rdzogs par 'tshang mi rgya bar 'gyur ba lta ga la yod de/ de ni gnas ma yin no zhes bya ba ni dngos por btags par rnam par rtog pa yin no// //de nas tshe dang ldan pa rab 'byor gyis bcom ldan 'das la 'di</text></item>
<item><p>84a.1</p><section></section><text>skad ces gsol to/ /bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod pa'i skyon 'di dag ma mchis par 'gyur ba lags/ bcom ldan 'das kyis bka' stsal pa/ rab 'byor nam</text></item>
<item><p>84a.2</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa'i tshe 'di snyam du chos thams cad ni med pa ste yongs su ma bzung ba'o/ /de ltar chos thams cad med cing yongs su ma bzung ba ni mngon par rdzogs par 'tshang rgya bar mi nus so zhes bya</text></item>
<item><p>84a.3</p><section></section><text>bar yang dag par shes te/ gal te de ltar spyod na shes rab kyi pha rol tu phyin pa la spyod pa yin no/ /gal te de ltar yongs su ma bzung ba'i chos thams cad la mngon par chags na byang chub sems dpa' sems dpa' chen po shes rab kyi pha rol tu phyin pa dang bral ba yin</text></item>
<item><p>84a.4</p><section></section><text>te/ de ci'i phyir zhe na/ shes rab kyi pha rol tu phyin pa ni mngon par chags pas brjod pa ma yin no zhes bya ba ni chags pa'i rnam par rtog pa yin no// //gsol pa/ bcom ldan 'das ci lags/ shes rab kyi pha rol tu phyin pa shes rab kyi pha rol tu phyin pa dang ma bral</text></item>
<item><p>84a.5</p><section></section><text>ba lags sam/ bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa sbyin pa'i pha rol tu phyin pa dang ma bral ba lags sam/ nang</text></item>
<item><p>84a.6</p><section></section><text>stong pa nyid nang stong pa nyid dang ma bral ba lags sam/ dngos po med pa'i ngo bo nyid stong pa nyid kyi bar du dngos po med pa'i ngo bo nyid stong pa nyid dang ma bral ba lags sam/ dran pa nye bar gzhag pa rnams dran pa nye bar gzhag pa rnams dang ma bral ba lags sam / yang dag</text></item>
<item><p>84a.7</p><section></section><text>par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa 'phags pa'i lam yan lag brgyad pa dang ma bral ba lags sam/ 'phags pa'i bden pa dang / bsam</text></item>
<item><p>84b.1</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / </text></item>
<item><p>84b.2</p><section></section><text>ting nge 'dzin dang / gzungs kyi sgo rnams gzungs kyi sgo rnams dang ma bral ba lags sam/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa</text></item>
<item><p>84b.3</p><section></section><text>bcwa brgyad sangs rgyas kyi chos ma 'dres pa bcwa brgyad dang ma bral ba lags sam/ rnam pa thams cad mkhyen pa nyid kyi bar du rnam pa thams cad mkhyen pa nyid dang ma bral ba lags sam/ gal te shes rab kyi pha rol tu phyin pa yang shes rab kyi pha rol tu phyin pa dang ma bral/ bsam</text></item>
<item><p>84b.4</p><section></section><text>gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang sbyin pa'i pha rol tu phyin pa dang ma bral/ rnam pa thams cad mkhyen pa nyid kyi bar yang rnam pa</text></item>
<item><p>84b.5</p><section></section><text>thams cad mkhyen pa nyid dang ma bral ba zhig lags na ni zhes bya ba ni gnyen po la rnam par rtog pa yin no// //'o na shes rab kyi pha rol tu phyin pa yang ji ltar mngon par bsgrub par bgyi/ bsam gtan gyi pha rol tu phyin pa dang / brtson 'grus kyi pha rol tu phyin pa dang / </text></item>
<item><p>84b.6</p><section></section><text>bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang ji ltar mngon par bsgrub par bgyi/ rnam pa thams cad mkhyen pa nyid kyi bar du yang ji ltar mngon par bsgrub par bgyi/ bcom ldan 'das kyis bka' stsal pa/ rab</text></item>
<item><p>84b.7</p><section></section><text>'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gzugs she'am/ 'di ni gzugs so/ /'di ni gzugs so zhes bya bar mngon par chags pa med do/ /tshor ba dang / 'du shes dang / 'du byed rnams dang / rnam</text></item>
<item><p>85a.1</p><section></section><text>par shes pa zhe'am 'di ni rnam par shes pa'o 'di'i rnam par shes pa'o zhes bya bar mngon par chags pa med do/ /skye mched dang / khams dang / rten cing 'brel par 'byung ba'o zhe'am/ 'di ni rten cing 'brel par 'byung ba'o/ /'di'i rten cing</text></item>
<item><p>85a.2</p><section></section><text>'brel par 'byung ba'o zhes bya bar mngon par chags pa med do/ /rnam pa thams cad mkhyen pa nyid kyi bar zhe'am/ 'di ni rnam pa thams cad mkhyen pa nyid do/ /'di'i rnam pa thams cad mkhyen pa nyid do zhes bya bar mngon par chags pa med do/ /gzugs rtag pa'am mi</text></item>
<item><p>85a.3</p><section></section><text>rtag par mngon par chags pa med do/ /tshor ba dang / 'du shes dang / 'du byed rnams dang / rnam par shes pa rtag pa'am mi rtag par mngon par chags pa med do/ /skye mched dang / khams dang / rten cing 'brel par 'byung ba rtag pa'am mi rtag par mngon par</text></item>
<item><p>85a.4</p><section></section><text>chags pa med do/ /rnam pa thams cad mkhyen pa nyid kyi bar du rtag pa'am mi rtag par mngon par chags pa med do/ /gzugs bde ba'am sdug bsngal bar mngon par chags pa med do/ /tshor ba dang / 'du shes dang / 'du byed rnams dang / rnam par shes pa bde</text></item>
<item><p>85a.5</p><section></section><text>ba'am sdug bsngal bar mngon par chags pa med do/ /skye mched dang / khams dang / rten cing 'brel par 'byung ba bde ba'am sdug bsngal bar mngon par chags pa med do/ /rnam pa thams cad mkhyen pa nyid kyi bar du bde ba'am sdug bsngal bar mngon par chags</text></item>
<item><p>85a.6</p><section></section><text>pa med do/ /gzugs bdag gam bdag med par mngon par chags pa med do/ /tshor ba dang / 'du shes dang / 'du byed rnams dang / rnam par shes pa bdag gam bdag med par mngon par chags pa med do/ /skye mched dang / khams dang / rten cing</text></item>
<item><p>85a.7</p><section></section><text>'brel par 'byung ba bdag gam bdag med par mngon par chags pa med do/ /rnam pa thams cad mkhyen pa nyid kyi bar du bdag gam bdag med par mngon par chags pa med do/ /gzugs zhi ba'am ma zhi bar mngon par chags pa med do/ /tshor ba dang / 'du shes</text></item>
<item><p>85b.1</p><section></section><text>dang / 'du byed rnams dang / rnam par shes pa zhi ba'am ma zhi bar mngon par chags pa med do/ /skye mched dang / khams dang / rten cing 'brel par 'byung ba zhi ba'am ma zhi bar mngon par chags pa med do/ /rnam pa thams cad mkhyen pa nyid kyi bar du zhi ba'am</text></item>
<item><p>85b.2</p><section></section><text>ma zhi bar mngon par chags pa med do/ /gzugs stong pa'am mi stong bar mngon par chags pa med do/ /tshor ba dang / 'du shes dang / 'du byed rnams dang / rnam par shes pa stong pa'am mi stong par mngon par chags pa med do/ /skye mched dang / khams dang / rten cing 'brel par</text></item>
<item><p>85b.3</p><section></section><text>'byung ba stong pa'am mi stong par mngon par chags pa med do/ /rnam pa thams cad mkhyen pa nyid kyi bar du stong pa'am mi stong par mngon par chags pa med do/ /gzugs mtshan ma yod pa'am mtshan ma med par mngon par chags pa med do/ /tshor ba dang / 'du shes dang / 'du byed rnams</text></item>
<item><p>85b.4</p><section></section><text>dang / rnam par shes pa mtshan ma yod pa'am mtshan ma med par mngon par chags pa med do/ /skye mched dang / khams dang / rten cing 'brel par 'byung ba mtshan ma yod pa'am mtshan ma med par mngon par chags pa med do/ /rnam pa thams cad mkhyen pa nyid kyi bar du mtshan ma yod</text></item>
<item><p>85b.5</p><section></section><text>pa'am mtshan ma med par mngon par chags pa med do/ /gzugs smon pa yod pa'am smon pa med par mngon par chags pa med do/ /tshor ba dang / 'du shes dang / 'du byed rnams dang / rnam par shes pa smon pa yod pa'am smon pa med par mngon par chags pa med do/ /skye mched</text></item>
<item><p>85b.6</p><section></section><text>dang / khams dang / rten cing 'brel par 'byung ba smon pa yod pa'am smon pa med par mngon par chags pa med do/ /rnam pa thams cad mkhyen pa nyid kyi bar du smon pa yod pa'am smon pa med par mngon par chags pa med do/ /gzugs dben pa'am mi dben par mngon par</text></item>
<item><p>85b.7</p><section></section><text>chags pa med do/ /tshor ba dang / 'du shes dang / 'du byed rnams dang / rnam par shes pa dben pa'am mi dben par mngon par chags pa med do/ /skye mched dang / khams dang / rten cing 'brel par 'byung ba dben pa'am mi dben par mngon par chags pa med do/ /</text></item>
<item><p>86a.1</p><section></section><text>rnam pa thams cad mkhyen pa nyid kyi bar du dben pa'am mi dben par mngon par chags pa med do/ /de ci'i phyir zhe na/ rang bzhin med pa'i chos ni rtag ces bya ba'am/ mi rtag ces bya ba'am/ bde zhes bya ba'am/ sdug bsngal zhes bya ba'am/ bdag</text></item>
<item><p>86a.2</p><section></section><text>yod ces bya ba'am/ bdag med ces bya ba'am/ zhi zhes bya ba'am/ ma zhi zhes bya ba'am/ stong zhes bya ba'am/ mi stong zhes bya ba'am/ mtshan ma yod ces bya ba'am/ mtshan ma med ces bya ba'am/ smon pa yod ces bya ba'am/ smon pa med ces bya ba'am/ dben</text></item>
<item><p>86a.3</p><section></section><text>zhes bya ba'am/ mi dben zhes bya bar mngon par chags pa med do / /ngo bo nyid ni ngo bo nyid kyis mngon par sgrub par mi nus te/ rab 'byor byang chub sems dpa' sems dpa' chen po shes rab kyi pha rol tu phyin pa la spyod pa dang / bsam gtan gyi pha rol tu phyin pa dang / </text></item>
<item><p>86a.4</p><section></section><text>brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa la spyod pa de ni rnam pa thams cad mkhyen pa nyid la gnas par 'gyur ro/ /rab 'byor 'di lta ste dper na/ 'khor los sgyur ba'i rgyal</text></item>
<item><p>86a.5</p><section></section><text>po'i dpung gi tshogs yan lag bzhi pa ni 'khor los sgyur ba'i rgyal po gang dang gang du 'gro ba de dang der 'gro'o/ /rab 'byor de bzhin du pha rol tu phyin pa lnga po 'di dag kyang shes rab kyi pha rol tu phyin pa'i rjes su 'brang ste/ rnam pa thams cad mkhyen pa nyid gang na ba der gnas</text></item>
<item><p>86a.6</p><section></section><text>par 'gyur ro zhes bya ba ni ji ltar 'dod pa bzhin du 'gro ba la thogs pa'i rnam par rtog pa yin te 'di dag gis ni 'dzin pa'i rnam par rtog pa dang po rnam pa dgu gsungs pa yin no// //rab 'byor 'di lta ste dper na/ kha lo sgyur ba ni rta zung bzhi pa'i shing rta la zhon zhing lam mnyam pa</text></item>
<item><p>86a.7</p><section></section><text>nas 'gro'o/ /de bzhin du pha rol tu phyin pa lnga'i kha lo sgyur ba shes rab kyi pha rol tu phyin pa yang rnam pa thams cad mkhyen pa nyid gang na ba der lam mnyam pa nas 'gro'o zhes bya ba ni ched du bya ba ji lta ba bzhin du nges par mi 'byung ba'i rnam par rtog pa yin no// //gsol pa/</text></item>
<item><p>86b.1</p><section></section><text>bcom ldan 'das byang chub sems dpa' sems dpa' chen po rnams kyi lam ni gang lags/ lam ma lags pa ni gang lags/ bcom ldan 'das kyis bka' stsal pa/ rnam pa thams cad mkhyen pa nyid thob par bya ba la nyan thos kyi lam ni byang chub sems dpa' sems dpa' chen po</text></item>
<item><p>86b.2</p><section></section><text>rnams kyi lam ma yin no/ /rang sangs rgyas kyi lam ni byang chub sems dpa' sems dpa' chen po rnams kyi lam ma yin no/ /rnam pa thams cad mkhyen pa nyid thob par bya ba la shes rab kyi pha rol tu phyin pa sngon du 'gro ba'i pha rol tu phyin pa drug ni byang chub sems dpa' sems dpa' chen</text></item>
<item><p>86b.3</p><section></section><text>po rnams kyi lam ste/ de ni byang chub sems dpa'i lam dang lam ma yin po'o zhes bya ba ni lam dang lam ma yin pa'i nges par 'dzin pa'i rnam par rtog pa yin no// //gsol pa/ bcom ldan 'das de ltar shes rab kyi pha rol tu phyin pa 'di lam dang lam ma lags pa ston pa ni byang chub sems</text></item>
<item><p>86b.4</p><section></section><text>dpa' sems dpa' chen po rnams la don chen po'i slad du nye bar gnas so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ shes rab kyi pha rol tu phyin pa ni lam dang lam ma yin pa ston pas byang chub sems dpa' sems dpa' chen po rnams la</text></item>
<item><p>86b.5</p><section></section><text>don chen po'i phyir nye bar gnas so/ /shes rab kyi pha rol tu phyin pa ni byang chub sems dpa' sems dpa' chen po rnams la don tshad med pa'i phyir nye bar gnas so/ /shes rab kyi pha rol tu phyin pa ni byang chub sems dpa' sems dpa' chen po rnams la don grangs med pa'i phyir nye bar</text></item>
<item><p>86b.6</p><section></section><text>gnas so / /shes rab kyi pha rol tu phyin pa ni don de yang brjod mod kyi gzugs yongs su mi 'dzin to/ /tshor ba dang / 'du shes dang / 'du byed rnams dang / rnam par shes pa yongs su mi 'dzin to/ /nyan thos dang rang sangs rgyas kyi sar ni 'gyur ba'i bar du yongs su gzung</text></item>
<item><p>86b.7</p><section></section><text>ba'i phyir nye bar gnas pa ma yin no/ /shes rab kyi pha rol tu phyin pa 'di ni byang chub sems dpa' sems dpa' chen po bla na med pa yang dag par rdzogs pa'i byang chub tu yongs su 'thob par byed pa ma yin no/ /nyan thos kyi sa dang / rang sangs rgyas kyi sa 'dor ba ma yin no/ /rnam</text></item>
<item><p>87a.1</p><section></section><text>pa thams cad mkhyen pa nyid dang sprod pa ma yin no/ /de ltar chos kyi gnas nyid tshad mar byas na shes rab kyi pha rol tu phyin pa 'di ni chos gang yang bskyed pa ma yin 'gog pa ma yin no/ /gsol pa/ bcom ldan 'das de ltar shes rab kyi pha rol tu phyin</text></item>
<item><p>87a.2</p><section></section><text>pa 'di chos gang yang bskyed pa ma lags 'gog pa ma lags na/ bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pas ji ltar sbyin pa yongs su gtang bar bgyi/ ji ltar tshul khrims bsrung bar bgyi/ ji ltar bzod pa</text></item>
<item><p>87a.3</p><section></section><text>bsgom par bgyi/ ji ltar brtson 'grus brtsam par bgyi/ ji ltar bsam gtan la snyoms par 'jug par bgyi/ ji ltar shes rab bsgom par bgyi/ bcom ldan 'das kyis bka' stsal pa/ rnam pa thams cad mkhyen pa nyid du dmigs te sbyin pa sbyin par bya'o/ /</text></item>
<item><p>87a.4</p><section></section><text>rnam pa thams cad mkhyen pa nyid du dmigs te tshul khrims bsrung bar bya'o/ /rnam pa thams cad mkhyen pa nyid du dmigs te bzod pa bsgom par bya'o/ /rnam pa thams cad mkhyen pa nyid du dmigs te brtson 'grus brtsam par bya'o/ /rnam pa thams cad mkhyen pa nyid</text></item>
<item><p>87a.5</p><section></section><text>du dmigs te bsam gtan la snyoms par 'jug par bya'o/ /rnam pa thams cad mkhyen pa nyid du dmigs te shes rab bsgom par bya'o/ /des dge ba'i rtsa ba de dag kyang sems can thams cad dang thun mong du byas te bla na med pa yang dag par rdzogs pa'i byang chub tu yongs</text></item>
<item><p>87a.6</p><section></section><text>su bsngo bar bya'o/ /ji ltar 'di la blo rnam pa gsum po sngo bar byed pa de ni su zhig yin la / bsngo bar bya ba yang gang yin/ gang du yongs su bsngo bar bya ba yin snyam par mi 'gyur ba de ltar yongs su bsngo bar bya ste/ de ltar byang chub sems dpa' sems dpa' chen po'i</text></item>
<item><p>87a.7</p><section></section><text>dge ba'i rtsa ba de dag bla na med pa yang dag par rdzogs pa'i byang chub tu yongs su bsngos na pha rol tu phyin pa drug bsgoms pa yongs su rdzogs par 'gyur ba nas/ byang chub sems dpa' sems dpa' chen po byams pa bsgoms pa yongs su rdzogs pa'i byar du 'gyur ba</text></item>
<item><p>87b.1</p><section></section><text>dang / rnam pa thams cad mkhyen pa nyid kyi bar gyi bsgoms pa yongs su rdzogs par 'gyur ro/ /byang chub sems dpa' sems dpa' chen po gang pha rol tu phyin pa drug dang ma bral ba de ni rnam pa thams cad mkhyen pa nyid dang ma bral ba ste/ de bas na byang chub sems</text></item>
<item><p>87b.2</p><section></section><text>dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas pha rol tu phyin pa drug la spyad par bya'o/ /pha rol tu phyin pa drug la spyod pa'i byang chub sems dpa' sems dpa' chen po ni dge ba'i rtsa ba thams cad yongs su rdzogs nas rnam pa thams</text></item>
<item><p>87b.3</p><section></section><text>cad mkhyen pa nyid thob par 'gyur ro/ /rab 'byor de lta bas na byang chub sems dpa' sems dpa' chen po pha rol tu phyin pa drug la brtson par bya'o zhes bya ba ni/ skye ba dang 'gag pa'i rnam par rtog pa yin no// //gsol pa/ bcom ldan 'das byang chub sems dpa' sems dpa'</text></item>
<item><p>87b.4</p><section></section><text>chen po ji ltar pha rol tu phyin pa drug la brtson par bgyi/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po gzugs ldan pa yang ma yin mi ldan pa yang ma yin/ tshor ba dang / 'du shes dang / 'du byed rnams dang / rnam</text></item>
<item><p>87b.5</p><section></section><text>par shes pa ldan pa yang ma yin mi ldan pa yang ma yin/ skye mched dang / khams dang / rten cing 'brel par 'byung ba ldan pa yang ma yin mi ldan pa yang ma yin/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun</text></item>
<item><p>87b.6</p><section></section><text>ldan pa yang ma yin mi ldan pa yang ma yin/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dang / stong pa nyid dang / </text></item>
<item><p>87b.7</p><section></section><text>mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams ldan pa yang ma yin mi ldan pa</text></item>
<item><p>88a.1</p><section></section><text>yang ma yin/ rnam pa thams cad mkhyen pa nyid kyi bar du ldan pa yang ma yin mi ldan pa yang ma yin no zhes bya bar rab tu brtag par bya ste/ rab 'byor de ltar byang chub sems dpa' sems dpa' chen pos pha rol tu phyin pa drug la brtson par bya'o zhes bya ba ni</text></item>
<item><p>88a.2</p><section></section><text>ldan pa dang mi ldan pa'i rnam par rtog pa yin no// //rab 'byor gzhan yang byang chub sems dpa' sems dpa' chen pos gzugs la gnas par bya'o zhes brtson par mi bya'o/ /tshor ba dang / 'du shes dang / 'du byed rnams dang / rnam par shes pa la gnas par bya'o</text></item>
<item><p>88a.3</p><section></section><text>zhes brtson par mi bya'o/ /skye mched dang / khams dang / rten cing 'brel par 'byung ba la gnas par bya'o zhes brtson par mi bya'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la gnas par bya'o zhes brtson</text></item>
<item><p>88a.4</p><section></section><text>par mi bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa</text></item>
<item><p>88a.5</p><section></section><text>dang / mngon par shes pa dang / ting nge 'dzin dang / gzungs kyi sgo rnams la gnas par bya'o zhes brtson par mi bya'o/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams la gnas par</text></item>
<item><p>88a.6</p><section></section><text>bya'o zhes brtson par mi bya'o/ /rnam pa thams cad mkhyen pa nyid kyi bar la gnas par bya'o zhes brtson par mi bya'o/ /de ci'i phyir zhe na/ gzugs ni gang la yang mi gnas so/ /tshor ba dang / 'du shes dang / 'du byed rnams dang / rnam par shes pa ni gang la yang</text></item>
<item><p>88a.7</p><section></section><text>mi gnas so/ /skye mched dang / khams dang / rten cing 'brel par 'byung ba ni gang la yang mi gnas so/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun ni gang la yang mi gnas so/ /'phags pa'i</text></item>
<item><p>88b.1</p><section></section><text>bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / </text></item>
<item><p>88b.2</p><section></section><text>ting nge 'dzin dang / gzungs kyi sgo rnams ni gang la yang mi gnas so/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams ni gang la yang mi gnas so/ /rnam pa thams cad mkhyen pa nyid kyi</text></item>
<item><p>88b.3</p><section></section><text>bar ni gang la yang mi gnas pa ste/ de ltar mi gnas pa'i tshul gyis byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o zhes bya ba ni gzugs la sogs pa la gnas pa'i rnam par rtog pa yin</text></item>
<item><p>88b.4</p><section></section><text>no// //rab 'byor 'di lta ste dper na/ skyes bu zhig shing tog a mra'am pa na sa za bar 'dod na des shing tog a mra'am pa na sa bskyed par bya'o/ /bskyed nas kyang dus dus su chus bcu bar bya'o/ /gnod pa bsal lo/ /de rgyu rkyen tshogs pa'i dbang gis mthar gyis</text></item>
<item><p>88b.5</p><section></section><text>'phel nas shing tog a mra'am shing tog pa na sa yod par 'gyur te/ de shing tog a mra'am shing tog pa na sa za bar 'gyur ro/ /rab 'byor de bzhin du byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par</text></item>
<item><p>88b.6</p><section></section><text>'tshang rgya bar 'dod pas kyang pha rol tu phyin pa drug la bslabs te/ sems can rnams sbyin pas rjes su gzung bar bya'o/ /tshul khrims dang / bzod pa dang / brtson 'grus dang / bsam gtan dang / shes rab kyis rjes su gzung bar bya'o/ /sems can rnams</text></item>
<item><p>88b.7</p><section></section><text>'khor ba las yongs su dgrol bar bya'o zhes bya ba ni rigs rnam par 'jig pa'i rnam par rtog pa yin no// //rab 'byor de lta bas na byang chub sems dpa' sems dpa' chen po gzhan gyi dring mi 'jog par 'dod pa dang / sangs rgyas kyi zhing yongs su sbyang bar 'dod pa dang /</text></item>
<item><p>89a.1</p><section></section><text>snying po byang chub la 'dug par 'dod pa dang / chos kyi 'khor lo bskor bar 'dod pas pha rol tu phyin pa drug la bslab par bya'o/ /gsol pa/ bcom ldan 'das shes rab kyi pha rol tu phyin pas shes rab kyi pha rol tu phyin pa la bslab par bya'o zhes gsung</text></item>
<item><p>89a.2</p><section></section><text>ngam/ bcom ldan 'das kyis bka' stsal pa/ rab 'byor shes rab kyi pha rol tu phyin pas shes rab kyi pha rol tu phyin pa la bslab par bya'o zhes smras pa'o / /chos thams cad la dbang du 'gyur ba 'thob par 'dod pas shes rab kyi pha rol tu phyin pa la bslab par bya'o zhes smra'o</text></item>
<item><p>89a.3</p><section></section><text>zhes bya ba ni don du gnyer ba med pa la rnam par rtog pa yin no// //de ci'i phyir zhe na/ gang gi chos thams cad la dbang du 'gyur ba'i sa thob par 'gyur ba de ni shes rab kyi pha rol tu phyin pa'o/ /shes rab kyi pha rol tu phyin pa 'di ni chos thams cad kyi sgo ste/ 'di lta ste dper na rgya</text></item>
<item><p>89a.4</p><section></section><text>mtsho chen po ni chu klung thams cad kyi sgo'o/ /de bzhin du shes rab kyi pha rol tu phyin pa yang chos thams cad kyi sgo ste/ gang zag nyan thos kyi theg pa pa'am/ rang sangs rgyas kyi theg pa pa'am/ byang chub sems dpa'i theg pa pa rnams kyis shes rab kyi pha rol tu phyin pa 'di nyid la</text></item>
<item><p>89a.5</p><section></section><text>bslab par bya'o/ /rab 'byor de bas na byang chub sems dpa' sems dpa' chen pos sbyin pa'i pha rol tu phyin pa la bslab par bya'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha</text></item>
<item><p>89a.6</p><section></section><text>rol tu phyin pa dang / shes rab kyi pha rol tu phyin pa la bslab par bya'o/ /nang stong pa nyid la bslab par bya'o/ /phyi stong pa nyid la bslab par bya'o/ /phyi nang stong pa nyid la bslab par bya'o/ /dngos po med pa'i ngo bo nyid stong pa nyid kyi bar la bslab par bya'o/ /dran</text></item>
<item><p>89a.7</p><section></section><text>pa nye bar gzhag pa bzhi la bslab par bya'o/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la bslab par bya'o/ /'phags pa'i bden pa dang /</text></item>
<item><p>89b.1</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / </text></item>
<item><p>89b.2</p><section></section><text>mngon par shes pa dang / ting nge 'dzin dang / gzungs kyi sgo rnams la bslab par bya'o/ /de bzhin gshegs pa'i stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas</text></item>
<item><p>89b.3</p><section></section><text>kyi chos ma 'dres pa bcwa brgyad la bslab par bya'o/ /rnam pa thams cad mkhyen pa nyid kyi bar la bslab par bya'o zhes bya ba ni rgyu med pa la rnam par rtog pa yin no// //rab 'byor 'di lta ste dper na/ 'phong gi slob dpon lag tshod dang 'byor pa'i gzhu thogs pa ni dgra dang phyir rgol ba</text></item>
<item><p>89b.4</p><section></section><text>rnams kyis thub par dka'o/ /rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang bdud dam bdud kyi ris kyi lha rnams kyis thub par dka'o/ /rab 'byor de lta bas na byang chub sems dpa' sems dpa' chen po bla na med pa</text></item>
<item><p>89b.5</p><section></section><text>yang dag par rdzogs pa'i byang chub tu mngon par rdzogs par 'tshang rgya bar 'dod pas shes rab kyi pha rol tu phyin pa la bslab par bya'o/ /de ltar shes rab kyi pha rol tu phyin pa la spyod pa de la 'das pa dang / ma 'ongs pa dang / da ltar byung ba'i sangs rgyas bcom ldan 'das rnams dgongs</text></item>
<item><p>89b.6</p><section></section><text>pa mdzad do/ /gsol pa/ sangs rgyas bcom ldan 'das rnams ni ji ltar byang chub sems dpa' sems dpa' chen po sbyin pa'i pha rol tu phyin pa la spyod pa la dgongs pa mdzad/ ji ltar tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus</text></item>
<item><p>89b.7</p><section></section><text>kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod pa la dgongs pa mdzad/ ji ltar nang stong pa nyid la spyod pa la dgongs pa mdzad/ ji ltar dngos pa med pa'i ngo bo nyid stong pa nyid kyi bar la spyod pa la dgongs pa mdzad/</text></item>
<item><p>90a.1</p><section></section><text>ji ltar dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod pa la dgongs pa mdzad/ ji ltar 'phags</text></item>
<item><p>90a.2</p><section></section><text>pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med</text></item>
<item><p>90a.3</p><section></section><text>pa dang / mngon par shes pa dang / ting nge 'dzin dang / /gzungs kyi sgo rnams la spyod pa la dgongs pa mdzad/ ji ltar de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bcwa brgyad la</text></item>
<item><p>90a.4</p><section></section><text>spyod pa la dgongs pa mdzad/ ji ltar rnam pa thams cad mkhyen pa nyid kyi bar la spyod pa la dgongs pa mdzad/ bcom ldan 'das kyis bka' stsal pa/ rab 'byor 'di la sangs rgyas bcom ldan 'das rnams ni byang chub sems dpa' sems dpa' chen po sbyin pa'i pha</text></item>
<item><p>90a.5</p><section></section><text>rol tu phyin pa la spyod pa la dgongs pa mdzad de/ ci nas kyang sbyin pa mi dmigs pa de ltar dgongs pa mdzad do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / </text></item>
<item><p>90a.6</p><section></section><text>shes rab kyi pha rol tu phyin pa la spyod pa la dgongs pa mdzad de/ ci nas kyang shes rab kyi pha rol tu phyin pa mi dmigs pa de ltar dgongs pa mdzad do/ /nang stong pa nyid la spyod pa la dgongs pa mdzad de/ ci nas kyang nang stong pa nyid mi dmigs pa de ltar dgongs pa mdzad</text></item>
<item><p>90a.7</p><section></section><text>do/ /dngos po med pa'i ngo bo nyid stong pa nyid kyi bar du spyod pa la dgongs pa mdzad de/ ci nas kyang dngos po med pa'i ngo bo nyid stong pa nyid kyi bar du mi dmigs pa de ltar dgongs pa mdzad do/ /dran pa nye bar gzhag pa rnams la spyod pa la dgongs pa mdzad de/ ci nas kyang</text></item>
<item><p>90b.1</p><section></section><text>dran pa nye bar gzhag pa rnams mi dmigs pa de ltar dgongs pa mdzad do/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod pa la dgongs pa mdzad</text></item>
<item><p>90b.2</p><section></section><text>de/ ci nas kyang 'phags pa'i lam yan lag brgyad pa mi dmigs pa de ltar dgongs pa mdzad do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis</text></item>
<item><p>90b.3</p><section></section><text>gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la spyod pa la dgongs pa mdzad de/ ci nas kyang gzungs kyi sgo rnams ni mi dmigs pa de ltar</text></item>
<item><p>90b.4</p><section></section><text>dgongs pa mdzad do/ /de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bcwa brgyad la spyod pa la dgongs pa mdzad de/ ci nas kyang sangs rgyas kyi chos ma 'dres pa bcwa brgyad mi dmigs pa de</text></item>
<item><p>90b.5</p><section></section><text>ltar dgongs pa mdzad do/ /rnam pa thams cad mkhyen pa nyid kyi bar du spyod pa la dgongs pa mdzad de/ ci nas kyang rnam pa thams cad mkhyen pa nyid mi dmigs pa de ltar dgongs pa mdzad de/ de ltar mi dmigs pa'i byang chub sems dpa' sems dpa' chen po la dgongs</text></item>
<item><p>90b.6</p><section></section><text>pa mdzad do/ /rab 'byor gzhan yang sangs rgyas bcom ldan 'das rnams ni byang chub sems dpa' sems dpa' chen po la gzugs su dgongs pa mi mdzad do/ /tshor ba dang / 'du shes dang / 'du byed rnams dang / rnam par shes par dgongs pa mi mdzad do/ /skye mched</text></item>
<item><p>90b.7</p><section></section><text>dang / khams dang / rten cing 'brel par 'byung bar dgongs pa mi mdzad do/ /sbyin pa'i pha rol tu phyin par dgongs pa mi mdzad do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan</text></item>
<item><p>91a.1</p><section></section><text>gyi pha rol tu phyin pa dang / shes rab kyi pha rol tu phyin par dgongs pa mi mdzad do/ /nang stong pa nyid du dgongs pa mi mdzad do/ /phyi stong pa nyid du dgongs pa mi mdzad do/ /dngos po med pa'i ngo bo nyid stong pa nyid kyi bar du dgongs pa mi mdzad do/ /dran pa</text></item>
<item><p>91a.2</p><section></section><text>nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad par dgongs pa mi mdzad do/ /'phags pa'i bden pa dang / bsam gtan dang / tshad</text></item>
<item><p>91a.3</p><section></section><text>med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi</text></item>
<item><p>91a.4</p><section></section><text>sgor dgongs pa mi mdzad do/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa rnams su dgongs pa mi mdzad do/ /rnam pa thams cad mkhyen pa nyid kyi bar du dgongs pa mi mdzad do zhes bya ba ni phyir rgol</text></item>
<item><p>91a.5</p><section></section><text>ba'i chos la dmigs pa'i rnam par rtog pa yin te/ 'di dag gis ni 'dzin pa'i rtog pa gnyis rnam pa dgu gsungs pa yin no// //de nas lha'i dbang po brgya byin gyis bcom ldan 'das la 'di skad ces gsol to/ /bcom ldan 'das shes rab kyi pha rol tu phyin pa</text></item>
<item><p>91a.6</p><section></section><text>'di ni zab pa ste/ bcom ldan 'das byang chub sems dpa' sems dpa' chen po gang bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba de dag ni dka' ba bgyid pa'o/ de ci'i slad du zhe na/ bcom ldan 'das de bzhin nyid</text></item>
<item><p>91a.7</p><section></section><text>la gnas pa zhes bgyi ba ni 'ga' yang ma mchis te/ bla na med pa yang dag par rdzogs pa'i byang chub tu mngon par rdzogs par 'tshang rgya bar yang 'ga' yang ma mchis/ chos ston pa yang 'ga' yang ma mchis mod kyi/ de lta na yang de zhum par mi 'gyur zhing nem nur du</text></item>
<item><p>91b.1</p><section></section><text>'gyur ba'am rmongs par 'gyur ba ma mchis pa'i slad du'o/ /de nas gnas brtan rab 'byor gyis lha'i dbang po brgya byin la 'di skad ces smras so/ /kau shi ka gang khyod kyis 'di skad du bcom ldan 'das byang chub sems dpa' sems dpa' chen po chos zab mo 'di</text></item>
<item><p>91b.2</p><section></section><text>dag la nem nur du mi 'gyur/ rmongs par mi 'gyur ba ni dka' ba bgyid pa'o zhes gsol pa ni/ kau shi ka chos thams cad stong pa nyid yin na de la nem nur du 'gyur ba'am/ rmongs par 'gyur ba lta su zhig yod/ brgya byin gyis smras pa/ gnas brtan rab 'byor</text></item>
<item><p>91b.3</p><section></section><text>ni gang ci ston kyang de thams cad ni stong pa nyid las brtsams shing ston te/ ci la yang chags pa med do/ /'di lta ste dper na bar snang la 'phangs pa'i mda' ni ci la yang chags pa med do/ /de bzhin du gnas brtan rab 'byor gyis chos bstan pa yang ci la yang chags pa med do/ /de nas</text></item>
<item><p>91b.4</p><section></section><text>lha'i dbang po brgya byin gyis bcom ldan 'das la 'di skad ces gsol to/ /bcom ldan 'das ci lags/ bdag gis de skad du gsol te / de skad du brjod pas bcom ldan 'das kyis gsungs pa'i rjes su brjod pa dang / chos rjes su brjed cing chos kyis gnyer ba'i chos nyid</text></item>
<item><p>91b.5</p><section></section><text>yang dag par lung bstan pas lung bstan par 'gyur ba lags sam/ bcom ldan 'das kyis bka' stsal pa/ kau shi ka gang khyod kyis de skad du smras te de skad du brjod pas de bzhin gshegs pas gsungs pa'i rjes su brjod pas / chos su brjod cing chos su gnyer ba'i chos nyid</text></item>
<item><p>91b.6</p><section></section><text>lung bstan par 'gyur ro/ /brgya byin gyis gsol pa/ bcom ldan 'das gnas brtan rab 'byor 'dis ci dang ci spobs pa de thams cad stong pa nyid las brtsams shing spobs/ mtshan ma ma mchis pa nyid las brtsams shing spobs/ smon pa ma mchis pa nyid las brtsams</text></item>
<item><p>91b.7</p><section></section><text>shing spobs pa dang / sbyin pa'i pha rol tu phyin pa nyid las brtsams shing spobs/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin</text></item>
<item><p>92a.1</p><section></section><text>pa nyid brtsams shing spobs pa dang / nang stong pa nyid brtsams shing spobs pa dang / dngos po med pa'i ngo bo nyid stong pa nyid kyi bar du brtsams shing spobs pa dang / dran pa nye bar gzhag pa rnams brtsams shing spobs pa dang / yang dag par spong ba rnams</text></item>
<item><p>92a.2</p><section></section><text>dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa brtsams shing spobs pa dang / 'phags pa'i bden pa rnams dang / bsam gtan rnams dang / </text></item>
<item><p>92a.3</p><section></section><text>tshad med pa rnams dang / gzugs med pa'i snyoms par 'jug pa rnams brtsams shing spobs pa dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon</text></item>
<item><p>92a.4</p><section></section><text>par shes pa rnams dang / ting nge 'dzin rnams dang / gzungs kyi sgo rnams brtsams shing spobs pa dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams</text></item>
<item><p>92a.5</p><section></section><text>brtsams shing spobs pa dang / rnam pa thams cad mkhyen pa nyid kyi bar du brtsams shing spobs pa ngo mtshar che'o/ /bcom ldan 'das kyis bka' stsal pa/ kau shi ka gnas brtan rab 'byor stong pa nyid la rnam par spyod pas sbyin pa'i pha rol tu phyin pa nyid kyang mi dmigs</text></item>
<item><p>92a.6</p><section></section><text>na/ gang sbyin pa'i pha rol tu phyin pa la spyod pa lta ci smos/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa nyid kyang mi dmigs</text></item>
<item><p>92a.7</p><section></section><text>na/ gang shes rab kyi pha rol tu phyin pa la spyod pa lta ci smos/ nang stong pa nyid kyang mi dmigs na/ gang nang stong pa nyid kyang sgom pa lta ci smos/ dngos po med pa'i ngo bo nyid stong pa nyid kyi bar du yang mi dmigs na/ gang dngos po med pa'i ngo bo nyid stong pa nyid kyi bar</text></item>
<item><p>92b.1</p><section></section><text>la sgom pa lta ci smos/ dran pa nye bar gzhag pa rnams kyang mi dmigs na/ gang dran pa nye bar gzhag pa rnams sgom pa lta ci smos/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan</text></item>
<item><p>92b.2</p><section></section><text>lag rnams dang / 'phags pa'i lam yan lag brgyad pa yang mi dmigs na/ gang 'phags pa'i lam yan lag brgyad pa la sgom pa lta ci smos/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms</text></item>
<item><p>92b.3</p><section></section><text>par 'jug pa rnams kyang mi dmigs na/ gang gzugs med pa'i snyoms par 'jug pa rnams la sgom pa lta ci smos/ rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon</text></item>
<item><p>92b.4</p><section></section><text>par shes pa rnams dang / ting nge 'dzin rnams dang / gzungs kyi sgo rnams kyang mi dmigs na/ gang gzungs kyi sgo rnams la sgom pa lta ci smos/ de bzhin gshegs pa'i stobs rnams kyang mi dmigs na/ gang de bzhin gshegs pa'i stobs rnams mngon par sgrub pa</text></item>
<item><p>92b.5</p><section></section><text>lta ci smos/ mi 'jigs pa rnams kyang mi dmigs na/ gang mi 'jigs pa rnams mngon par sgrub pa lta ci smos/ so so yang dag par rig pa rnams kyang mi dmigs na/ gang so so yang dag par rig pa rnams mngon par sgrub pa lta ci smos/ snying rje chen po nyid kyang mi</text></item>
<item><p>92b.6</p><section></section><text>dmigs na/ gang snying rje chen po la rnam par spyod pa lta ci smos/ sangs rgyas kyi chos ma 'dres pa rnams kyang mi dmigs na/ gang sangs rgyas kyi chos ma 'dres pa rnams mngon par sgrub pa lta ci smos/ byang chub nyid kyang mi dmigs na/ gang byang chub tu mngon par rdzogs</text></item>
<item><p>92b.7</p><section></section><text>par 'tshang rgya bar lta ci smos/ rnam pa thams cad mkhyen pa nyid kyang mi dmigs na/ gang rnam pa thams cad mkhyen pa nyid rjes su thob pa lta ci smos/ de bzhin gshegs pa nyid kyang mi dmigs na/ gang de bzhin gshegs par 'gyur ba lta ci smos/ ma skyes pa nyid kyang mi</text></item>
<item><p>93a.1</p><section></section><text>dmigs na/ gang ma skyes pa mngon du byed pa lta ci smos/ mtshan rnams kyang mi dmigs na/ gang gi lus la mtshan yod par 'gyur ba lta ci smos/ dpe byad rnams kyang mi dmigs na/ gang gi lus la dpe byad yod par 'gyur ba lta ci smos/ </text></item>
<item><p>93a.2</p><section></section><text>de ci'i phyir zhe na/ kau shi ka gnas brtan rab 'byor ni chos thams cad dben pa la gnas pa ste/ dmigs su med pa la gnas pa / stong pa nyid la gnas pa/ mtshan ma med pa la rnam par spyod pa/ smon pa med pa la rnam par spyod pa ste/ kau shi ka gnas brtan rab</text></item>
<item><p>93a.3</p><section></section><text>'byor gyi gnas pa gang yin pa des ni byang chub sems dpa' sems dpa' chen po shes rab kyi pha rol tu phyin pa la rnam par spyod pa dang / shes rab kyi pha rol tu phyin pa la spyod pa'i rnam par spyod pa la brgya'i char yang nye bar mi 'gro'o / /stong gi cha dang / brgya phrag stong gi cha dang / </text></item>
<item><p>93a.4</p><section></section><text>grangs dang / cha dang / bgrang ba dang / rgyu dang / dper yang nye bar mi 'gro'o/ /de ci'i phyir zhe na/ de bzhin gshegs pa'i rnam par spyod pa ma gtogs par byang chub sems dpa' sems dpa' chen po shes rab kyi pha rol tu phyin pa la spyod pa'i rnam par spyod pa gang yin pa</text></item>
<item><p>93a.5</p><section></section><text>dang / nyan thos rnams kyi rnam par spyod pa gang yin pa dang / rang sangs rgyas kyi rnam par spyod pa gang yin pa'i rnam par spyod pa de dag las byang chub sems dpa' sems dpa' chen po shes rab kyi pha rol tu phyin pa la spyad pa'i rnam par spyod pa 'di nyid ni mchog ces bya'o/ /rab</text></item>
<item><p>93a.6</p><section></section><text>ces bya'o/ /phul zhes bya'o/ /dam pa zhes bya'o/ /gya nom pa zhes bya'o/ /bla na med pa/ gong na med pa/ mnyam pa med pa/ mi mnyam pa dang mnyam pa zhes bya'o/ /kau shi ka de bas na byang chub sems dpa' sems dpa' chen po sems can thams cad kyi mchog</text></item>
<item><p>93a.7</p><section></section><text>tu 'gyur bar 'dod pas 'di lta ste shes rab kyi pha rol tu phyin pa'i rnam par spyod pa 'di nyid kyis rnam par spyad par bya'o/ /de ci'i phyir zhe na/ kau shi ka shes rab kyi pha rol tu phyin pa 'di la spyod pa'i byang chub sems dpa' sems dpa' chen po ni nyan thos dang rang sangs rgyas kyi sa</text></item>
<item><p>93b.1</p><section></section><text>las 'das te/ byang chub sems dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi chos rnams yongs su rdzogs par 'gyur ro/ /sangs rgyas kyi chos rnams yongs su rdzogs par byas nas rnam pa thams cad mkhyen pa nyid kyi ye</text></item>
<item><p>93b.2</p><section></section><text>shes rjes su 'thob par 'gyur ro/ /rnam pa thams cad mkhyen pa nyid kyi ye shes rjes su thob nas bag chags kyi mtshams sbyor ba'i nyon mongs pa thams cad spangs pa'i de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes bya ba ni mthong ba'i lam</text></item>
<item><p>93b.3</p><section></section><text>gyi phan yon yin no// //de nas 'khor de'i nang nas sum cu rtsa gsum gyi lha rnams kyis me tog man dA ra ba mang po thogs te/ bcom ldan 'das la gtor to/ /mngon par gtor to/ /rab tu gtor to/ /dge slong brgya phrag drug cu tsam yang stan las langs nas chos gos phrag pa gcig</text></item>
<item><p>93b.4</p><section></section><text>la gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud nas bcom ldan 'das la mig mi 'dzums par blta zhing phyag 'tshal lo/ /dge slong de dag gis thal mo sbyar te btud pa'i tshe sangs rgyas kyi mthus snyim</text></item>
<item><p>93b.5</p><section></section><text>pa me tog man dA ra bas gang bar gyur nas man dA ra ba de dag gis de bzhin gshegs pa dgra bcom pa yang dag par rdzogs pa'i sangs rgyas la gtor to/ /mngon par gtor to/ /rab tu gtor to/ /de ltar 'thor zhing mngon par 'thor ba dang / rab tu 'thor ba'i tshe tshig 'di skad ces</text></item>
<item><p>93b.6</p><section></section><text>brjod de/ bcom ldan 'das dge ba'i rtsa ba 'dis nyan thos dang / rang sangs rgyas thams cad kyi spyod yul ma lags pa'i gnas dam pas bdag cag gnas par gyur cig ces smras pa dang / de nas bcom ldan 'das kyis dge slong de dag gi bsam pa thugs su chud de de'i</text></item>
<item><p>93b.7</p><section></section><text>tshe 'dzum pa mdzad do/ /sangs rgyas bcom ldan 'das rnams kyi chos nyid kyis kyang de ste/ de ltar 'dzum pa mdzad pa'i tshe bcom ldan 'das kyi zhal gyi sgo nas 'di lta ste/ 'od zer sngon po dang / ser po dang / dmar po dang / dkar po dang / le brgan dang / shel</text></item>
<item><p>94a.1</p><section></section><text>dang / dngul gyi kha dog lta bu rnam pa sna tshogs byung ste de dag gis stong gsum gyi stong chen po'i 'jig rten gyi khams snang bas rgyas par bkang nas phyir 'dus te/ bcom ldan 'das la lan gsum du g.yas phyogs nas bskor ba byas nas bcom ldan</text></item>
<item><p>94a.2</p><section></section><text>'das kyi dbu'i gtsug tu nub bo/ /de nas tshe dang ldan pa kun dga' bo stan las langs nas bla gos phrag pa gcig tu byas te/ pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces</text></item>
<item><p>94a.3</p><section></section><text>gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni rgyu dang rkyen ma mchis par 'dzum pa mi mdzad na/ 'dzum pa mdzad pa'i rgyu ci lags rkyen ci lags zhes gsol to/ /de skad ces gsol pa dang / bcom ldan</text></item>
<item><p>94a.4</p><section></section><text>'das kyis tshe dang ldan pa kun dga' bo la 'di skad ces bka' stsal to/ /kun dga' bo dge slong brgya phrag drug cu po 'di dag bskal pa dpe skar ma lta bu la bla na med pa yang dag par rdzogs pa'i byang chub tu mngon par rdzogs par 'tshang rgya ste/ me tog sil ma zhes bya ba'i de</text></item>
<item><p>94a.5</p><section></section><text>bzhin gshegs pa dgra bcom pa yang dag par rdzogs pa'i sangs rgyas sha stag 'jig rten du 'byung bar 'gyur ro/ /kun dga' bo me tog sil ma zhes bya ba'i de bzhin gshegs pa dgra bcom pa yang dag par rdzogs pa'i sangs rgyas de dag gi dge slong gi dge 'dun</text></item>
<item><p>94a.6</p><section></section><text>mtshungs par 'gyur/ sangs rgyas kyi zhing mtshungs par 'gyur/ tshe'i tshad kyang 'di lta ste lo stong du mtshungs par 'gyur te/ de dag gang dang gang nas mngon par 'byung bar 'gyur ba dang / mngon par byung nas rab tu 'byung ba dang / rab tu byung nas bla na med pa yang dag</text></item>
<item><p>94a.7</p><section></section><text>par rdzogs pa'i byang chub tu mngon par rdzogs par 'tshang rgya ba de dang de dag tu me tog kha dog rnam pa lnga dang ldan pa'i me tog gi char mngon par 'bab par 'gyur ro/ /kun dga' bo de bas na byang chub sems dpa' sems dpa' chen po rnam par spyod pa'i dam pas spyod</text></item>
<item><p>94b.1</p><section></section><text>par 'dod pas shes rab kyi pha rol tu phyin pa 'di la spyad par bya'o/ /byang chub sems dpa' sems dpa' chen po de bzhin gshegs pa'i rnam par spyod pas rnam par spyod par 'dod pas shes rab kyi pha rol tu phyin pa la spyad par bya'o zhes bya ba ni byang chub chen po la gzhan la</text></item>
<item><p>94b.2</p><section></section><text>ston pa'i byed pa dang po yin no/ /kun dga' bo rigs kyi bu'am rigs kyi bu mo gang shes rab kyi pha rol tu phyin pa zab mo 'di la spyod pa'i rigs kyi bu dang / rigs kyi bu mo des 'di ltar bdag ni mi'i nang nas shi 'phos nas 'dir skyes pa'am/ dga' ldan gyi lha'i ris</text></item>
<item><p>94b.3</p><section></section><text>nas shi 'phos nas 'dir skyes pa ste/ mi'i nang du shes rab kyi pha rol tu phyin pa zab mo 'di rgya cher thos pa'am/ dga' ldan gyi lha'i ris su shes rab kyi pha rol tu phyin pa zab mo 'di rgya cher thos pa'o zhes bya bar rtogs par rig par bya'o/ /kun dga' bo byang chub sems dpa' sems dpa'</text></item>
<item><p>94b.4</p><section></section><text>chen po gang shes rab kyi pha rol tu phyin pa zab mo 'di la spyod pa de dag de bzhin gshegs pas rnam par gzigs par blta ste/ kun dga' bo rigs kyi bu'am/ rigs kyi bu mo la la zhig shes rab kyi pha rol tu phyin pa zab mo 'di nyan pa dang / thos nas kyang 'dzin pa dang / </text></item>
<item><p>94b.5</p><section></section><text>'chang ba dang / klog pa dang / kun chub par byed pa dang / tshul bzhin du yid la byed pa dang / gang zag byang chub sems dpa'i theg pa pa rnams la shes rab kyi pha rol tu phyin pa zab mo 'di ston zhing rjes su 'doms pa'i gang zag byang chub sems dpa'i theg pa pa des bdag gis</text></item>
<item><p>94b.6</p><section></section><text>de bzhin gshegs pa dgra bcom pa yang dag par rdzogs pa'i sangs rgyas rnams las shes rab kyi pha rol tu phyin pa zab mo 'di thos par gyur/ bzung ba dang / bcangs pa dang / bklags pa dang / kun chub par byas par gyur te/ de bzhin gshegs pa dgra bcom pa</text></item>
<item><p>94b.7</p><section></section><text>yang dag par rdzogs pa'i sangs rgyas de dag la yang dge ba'i rtsa ba mang po bskyed par gyur to zhes bya bar rtogs par rig par bya ste/ kun dga' bo rigs kyi bu'am/ rigs kyi bu mo des bdag gis ni nyan thos rnams la dge ba'i rtsa ba ma bskyed/ nyan thos rnams las</text></item>
<item><p>95a.1</p><section></section><text>shes rab kyi pha rol tu phyin pa zab mo 'di thos pa ma yin no zhes bya bar rig par bya'o/ /kun dga' bo rigs kyi bu'am rigs kyi bu mo gang la la shes rab kyi pha rol tu phyin pa zab mo 'di 'dzin pa dang / 'chang ba dang / klog pa dang / kun chub par</text></item>
<item><p>95a.2</p><section></section><text>byed pa dang / don dang chos dang yi ge dang mthun par khong du chud par byed na/ kun dga' bo rigs kyi bu'am rigs kyi bu mo des bdag la ni de bzhin gshegs pa dgra bcom pa yang dag par rdzogs pa'i sangs rgyas mngon du gyur to zhes bya bar rtogs par rig par bya'o/ /</text></item>
<item><p>95a.3</p><section></section><text>kun dga' bo rigs kyi bu'am rigs kyi bu mo gang la la shes rab kyi pha rol tu phyin pa zab mo bstan pa 'di thos na phyir mi ldog cing don du mi brjod la/ thos nas kyang mos pa thob par gyur na/ kun dga' bo rigs kyi bu'am rigs kyi bu mo de sngon gyi rgyal ba la bya ba byas pa/ </text></item>
<item><p>95a.4</p><section></section><text>dge ba'i rtsa ba bskyed pa dge ba'i bshes gnyen gyis yongs su bzung bar rig par bya'o/ /kun dga' bo rigs kyi bu'am rigs kyi bu mo gang la las de bzhin gshegs pa dgra bcom pa yang dag par rdzogs pa'i sangs rgyas rnams la dge ba'i rtsa ba bskyed pa lta</text></item>
<item><p>95a.5</p><section></section><text>yang mi slu ste/ nyan thos sam/ rang sangs rgyas sam/ sangs rgyas su 'gyur mod kyi/ 'on kyang kun dga' bo byang chub sems dpa' sems dpa' chen po sbyin pa'i pha rol tu phyin pa la spyod pa dang / tshul khrims kyi pha rol tu phyin pa la spyod pa dang / bzod pa'i pha rol tu</text></item>
<item><p>95a.6</p><section></section><text>phyin pa la spyod pa dang / brtson 'grus kyi pha rol tu phyin pa la spyod pa dang / bsam gtan gyi pha rol tu phyin pa la spyod pa dang / shes rab kyi pha rol tu phyin pa la spyod pa dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags</text></item>
<item><p>95a.7</p><section></section><text>pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan</text></item>
<item><p>95b.1</p><section></section><text>ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / sangs rgyas kyi chos ma</text></item>
<item><p>95b.2</p><section></section><text>'dres pa bcwa brgyad la spyod pa dang / rnam pa thams cad mkhyen pa nyid kyi bar la spyod pas ni shin tu rtogs par bya ste/ shin tu rtogs pa'i byang chub sems dpa' sems dpa' chen po sbyin pa'i pha rol tu phyin pa la spyod pa dang / tshul khrims kyi pha rol tu phyin pa dang / bzod</text></item>
<item><p>95b.3</p><section></section><text>pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod pa dang / nang stong pa nyid la spyod pa dang / dngos po med pa'i ngo bo nyid stong pa nyid kyi bar la spyod pa dang / dran pa nye bar gzhag</text></item>
<item><p>95b.4</p><section></section><text>pa rnams la spyod pa dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la spyod pa dang / sangs rgyas kyi chos ma 'dres pa</text></item>
<item><p>95b.5</p><section></section><text>bcwa brgyad kyi bar la spyod pa dang / rnam pa thams cad mkhyen pa nyid kyi bar la spyod pa ni nyan thos sam/ rang sangs rgyas su mi 'gyur ro/ /kun dga' bo de bas na shes rab kyi pha rol tu phyin pa zab mo 'di khyod la gtad de/ kun dga' bo gal te khyod kyis ngas chos gang ji snyed</text></item>
<item><p>95b.6</p><section></section><text>cig bshad pa las shes rab kyi pha rol tu phyin pa ma gtogs par ngas chos thams cad bstan pa de dag thams cad bzung ste/ kun chub par byas nas de'i 'og tu chud gsan te bor yang de tsam gyis kun dga' bo khyod la ngas skyon du mi brtsi'o / /kun dga' bo gal te khyod</text></item>
<item><p>95b.7</p><section></section><text>kyis shes rab kyi pha rol tu phyin pa zab mo 'di bzung ste/ kun chub par byas nas de'i 'og tu tshig gcig tsam chud gsan tam/ bor bar gyur na/ de tsam gyis ni kun dga' bo khyod la ngas skyon du bzung ngo / /kun dga' bo de bas na shes rab kyi pha rol tu phyin pa zab mo</text></item>
<item><p>96a.1</p><section></section><text>'di khyod la gtad kyis/ ci nas kyang gzung ba dang / bcang ba dang / bklag pa dang / kun chub par bya ba dang / shin tu yid la bzung ba gyis shig /legs par yongs su zin pa dang / legs par kun chub pa dang / legs par bcang</text></item>
<item><p>96a.2</p><section></section><text>bar gyis shig /yi ge dang / tshig dang / 'bru shin tu rdzogs pa dang / nges pa'i tshig legs par shin tu zin par bya'o/ /kun dga' bo rigs kyi bu'am rigs kyi bu mo gang la la shes rab kyi pha rol tu phyin pa zab mo 'di 'dzin pa dang / 'chang ba dang / klog pa</text></item>
<item><p>96a.3</p><section></section><text>dang / kun chub par byed pa de ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub gzung bar 'gyur ro/ /kun dga' bo rigs kyi bu'am rigs kyi bu mo gang la la shes rab kyi pha rol tu phyin pa zab mo 'di 'dzin pa des ni 'das</text></item>
<item><p>96a.4</p><section></section><text>pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub mthun par yongs su gzung bar 'gyur ro/ /kun dga' bo mngon du gyur pa gang nga la me tog dang / phreng ba dang / spos dang / byug pa dang / phye ma dang / na bza' dang / gdugs</text></item>
<item><p>96a.5</p><section></section><text>dang / rgyal mtshan dang / ba dan gyis rim gror bya ba dang / bkur stir bya ba dang / bsti stang du bya ba dang / mchod par bya bar 'dod pas des shes rab kyi pha rol tu phyin pa zab mo 'di gzung bar bya/ bcang bar bya/ bklag par bya/ kun chub par bya'o/ /shes rab </text></item>
<item><p>96a.6</p><section></section><text>pha rol tu phyin pa zab mo 'di bzung ste bcangs nas/ bklags shing kun chub par byas te/ me tog dang / phreng ba dang / spos dang / byug pa dang / phye ma dang / na bza' dang / gdugs dang / rgyal mtshan dang / ba dan gyis rim gror bya/ bkur stir bya/ </text></item>
<item><p>96a.7</p><section></section><text>bsti stang du bya/ mchod par bya'o/ /shes rab kyi pha rol tu phyin pa la rim gro dang / bkur sti dang / bsti stang dang / mchod par byas na des ni nga yang mchod par 'gyur/ 'das pa dang / ma byon pa dang / da ltar byung ba'i sangs rgyas bcom ldan 'das rnams kyang mchod</text></item>
<item><p>96b.1</p><section></section><text>par 'gyur ro/ /kun dga' bo gang la la shes rab kyi pha rol tu phyin pa zab mo 'di bstan pa la rim gro dang / dga' ba dang / mos pa skyes pa des ni 'das pa dang / ma byon pa dang / da ltar byung ba'i sangs rgyas bcom ldan 'das rnams la rim gro dang / dga' ba dang / </text></item>
<item><p>96b.2</p><section></section><text>mos pa skye bar 'gyur ro/ /kun dga' bo gal te khyod nga la sdug cing yid du 'ong ba yongs su mi gtang zhe na/ kun dga' bo khyod kyis shes rab kyi pha rol tu phyin pa 'di sdug pa dang yid du 'ong ba yongs su mi btang ba gyis shig /ci nas kyang shes rab kyi pha rol tu phyin pa zab</text></item>
<item><p>96b.3</p><section></section><text>mo 'di las tshig 'ga' yang khyod kyis chud ma zos par gyis shig /kun dga' bo ngas shes rab kyi pha rol tu phyin pa zab mo 'di gtad par brtsams te/ khyod la shin tu mang du bstan pa yang mdor na kun dga' bo khyod la ngas ji ltar ston par 'gyur ba de bzhin du shes rab kyi pha</text></item>
<item><p>96b.4</p><section></section><text>rol tu phyin pa 'di yang khyod kyis ston pa yin gyis kun dga' bo de bas na ngas khyod la tshad med par gtad pas shes rab kyi pha rol tu phyin pa zab mo 'di yongs su gtad de/ kun dga' bo de bas na lha dang / mi dang / lha ma yin du bcas pa'i 'jig rten gyi mdun du brjod</text></item>
<item><p>96b.5</p><section></section><text>do / /sus sangs rgyas yongs su ma btang ba dang / chos yongs su ma btang ba dang / dge 'dun yongs su ma btang ba dang / 'das pa dang / ma byon pa dang / da ltar byung ba'i sangs rgyas bcom ldan 'das rnams yongs su ma btang ba dang / 'das pa dang / </text></item>
<item><p>96b.6</p><section></section><text>ma byon pa dang / da ltar byung ba'i sangs rgyas bcom ldan 'das rnams kyi byang chub yongs su ma btang ba des shes rab kyi pha rol tu phyin pa 'di yongs su gtang bar mi bya ste 'di ni nga'i gdams ngag go/ /kun dga' bo rigs kyi bu'am rigs kyi bu mo gang la la shes rab kyi</text></item>
<item><p>96b.7</p><section></section><text>pha rol tu phyin pa zab mo 'di 'dzin pa dang / 'chang ba dang / klog pa dang / 'phel bar byed pa dang / kun chub par byed pa dang / tshul bzhin du yid la byed pa dang / gzhan la yang shes rab kyi pha rol tu phyin pa zab mo 'di rnam grangs du mar rgya cher 'chad pa dang / ston pa dang /</text></item>
<item><p>97a.1</p><section></section><text>rab tu ston pa dang / shes par byed pa dang / rab tu gzhog pa dang / 'brel pa dang / rnam par 'byed pa dang / gsal bar byed pa dang / yang dag par ston pa'i rigs kyi bu dang rigs kyi bu mo de ni myur du bla na med pa yang dag par rdzogs pa'i byang</text></item>
<item><p>97a.2</p><section></section><text>chub tu mngon par rdzogs par 'tshang rgya ste/ rnam pa thams cad mkhyen pa nyid dang nye bar gyur pa yin no/ /de ci'i phyir zhe na/ kun dga' bo shes rab kyi pha rol tu phyin pa las byung ba ni sangs rgyas bcom ldan 'das rnams kyi bla na med pa yang dag par rdzogs pa'i byang chub ste/ </text></item>
<item><p>97a.3</p><section></section><text>kun dga' bo 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol tu phyin pa 'di nyid las byung ngo / /kun</text></item>
<item><p>97a.4</p><section></section><text>dga' bo ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol tu phyin pa 'di nyid las 'byung bar 'gyur</text></item>
<item><p>97a.5</p><section></section><text>ro/ /kun dga' bo da ltar byung ba'i dus na shar phyogs dang / lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi 'jig rten gyi khams grangs med tshad med dpag tu med pa dag na de bzhin gshegs pa</text></item>
<item><p>97a.6</p><section></section><text>dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag gi bla na med pa yang dag par rdzogs pa'i byang chub kyang shes rab kyi pha rol tu phyin pa 'di nyid las byung ngo / /kun dga' bo de</text></item>
<item><p>97a.7</p><section></section><text>bas na bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pa dang / pha rol tu phyin pa drug la slob par 'dod pa'i byang chub sems dpa' sems dpa' chen pos shes rab kyi pha rol tu phyin pa zab mo 'di la bslab par bya'o/ /de ci'i phyir zhe na/</text></item>
<item><p>97b.1</p><section></section><text>kun dga' bo 'di lta ste/ shes rab kyi pha rol tu phyin pa ni byang chub sems dpa' sems dpa' chen po rnams kyi ma ste skyed par byed pa'o/ /kun dga' bo byang chub sems dpa' sems dpa' chen po gang pha rol tu phyin pa drug la slob pa de dag thams cad ni bla na med pa</text></item>
<item><p>97b.2</p><section></section><text>yang dag par rdzogs pa'i byang chub tu 'byung bar 'gyur te/ kun dga' bo de bas na khyod la pha rol tu phyin pa drug po 'di dag yang dang yang yongs su gtad do/ /rjes su gtad do/ /de ci'i phyir zhe na/ kun dga' bo 'di ni de bzhin gshegs pa dgra bcom pa yang dag par</text></item>
<item><p>97b.3</p><section></section><text>rdzogs pa'i sangs rgyas rnams kyi chos kyi mdzod mi zad pa'i mdzod de/ 'di lta ste shes rab kyi pha rol tu phyin pa'i mdzod do/ /kun dga' bo phyogs bcu'i 'jig rten gyi khams tshad med grangs med dpag tu med pa dag na/ de bzhin gshegs pa dgra bcom pa yang dag</text></item>
<item><p>97b.4</p><section></section><text>par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das de dag kyang pha rol tu phyin pa drug gi mdzod 'di las chos ston to/ /kun dga' bo 'das pa'i dus kyi de bzhin gshegs pa dgra bcom pa yang dag</text></item>
<item><p>97b.5</p><section></section><text>par rdzogs pa'i sangs rgyas gang ji snyed cig byung ba de dag kyang shes rab kyi pha rol tu phyin pa 'di nyid la bslabs nas bla na med pa yang dag par rdzogs pa'i byang chub tu mngon par rdzogs par sangs rgyas te chos ston to/ /kun dga' bo ma 'ongs pa'i dus kyi de bzhin gshegs</text></item>
<item><p>97b.6</p><section></section><text>pa dgra bcom pa yang dag par rdzogs pa'i sangs rgyas gang ji snyed cig 'byung ba de dag kyang shes rab kyi pha rol tu phyin pa 'di nyid la bslab ste / bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te chos kyang ston par 'gyur ro/ /kun dga'</text></item>
<item><p>97b.7</p><section></section><text>bo 'das pa dang / ma byon pa dang / da ltar byung ba'i sangs rgyas bcom ldan 'das rnams kyi nyan thos gang ji snyed cig yod pa de dag kyang shes rab kyi pha rol tu phyin pa 'di nyid la bslabs te yongs su mya ngan las 'das par gyur to/ /yongs su mya ngan las 'da'o/ /yongs su mya ngan las</text></item>
<item><p>98a.1</p><section></section><text>'da' bar 'gyur ro zhes bya ba ni byang chub chen po'i rgyu shes rab kyi pha rol tu phyin pa yongs su gtad pa yin no/ /kun dga' bo gal te khyod kyis gang zag nyan thos kyi theg pa ba rnams la nyan thos kyi sa las brtsams te chos ston pa'i chos bstan pa des stong gsum gyi</text></item>
<item><p>98a.2</p><section></section><text>stong chen po'i 'jig rten gyi khams kyi sems can gang ji snyed pa de dag thams cad dgra bcom pa nyid mngon du byed par gyur kyang da dung nyan thos kyis nga'i nyan thos kyi bya ba byas par mi 'gyur gyi/ kun dga' bo gal te khyod kyis byang chub sems dpa' sems dpa' chen po la shes</text></item>
<item><p>98a.3</p><section></section><text>rab kyi pha rol tu phyin pa dang ldan pa'i tshig 'ga' zhig brjod pa de bstan kyang nyan thos kyis nga dgyes par byas pa ma yin te/ nyan thos kyis nyan thos kyi bya ba byas par 'gyur ro/ /kun dga' bo de ji snyam du sems/ chos bstan pa snga ma des stong gsum gyi stong chen po'i</text></item>
<item><p>98a.4</p><section></section><text>'jig rten gyi khams kyi sems can gang ji snyed pa de dag thams cad snga phyi med par mi'i lus thob par gyur la/ mi'i lus thob nas kyang dgra bcom pa nyid mngon du byas par gyur na/ dgra bcom pa de dag gis sbyin pa las byung ba'i bsod nams bya ba'i dngos po dang / </text></item>
<item><p>98a.5</p><section></section><text>tshul khrims las byung ba dang / bsgoms pa las byung ba'i bsod nams bya ba'i dngos po de dag mang ngam/ gsol pa/ bcom ldan 'das mang ngo / /bde bar gshegs pa mang ngo / /bcom ldan 'das kyis bka' stsal pa/ kun dga' bo de bas gang zag nyan thos</text></item>
<item><p>98a.6</p><section></section><text>kyi theg pa pa gang byang chub sems dpa' sems dpa' chen po la chung ngu na nyi ma gcig cig shes rab kyi pha rol tu phyin pa dang ldan pa'i chos ston na/ de'i bsod nams ches mang du 'phel bar 'gyur ro/ /kun dga' bo nyin gcig lta zhog gi gal te nyi ma phyed dam/ kun</text></item>
<item><p>98a.7</p><section></section><text>dga' bo nyi ma phyed lta zhog gi /gal te snga dro gcig gam/ kun dga' bo snga dro gcig lta zhog gi /gal te chu tshod gcig tsam mam/ kun dga' bo chu tshod gcig tsam lta zhog gi /gal te skad cig gam/ thang cig gam/ yud tsam mam/ tha na mig 'dzums</text></item>
<item><p>98b.1</p><section></section><text>pa tsam gyi tshod du yang gang zag nyan thos kyi theg pa bas byang chub sems dpa' sems dpa' chen po la shes rab kyi pha rol tu phyin pa dang ldan pa'i chos bstan na/ kun dga' bo de'i bsod nams ches mang du 'phel bar 'gyur te/ nyan thos dang / rang sangs rgyas kyi theg pa</text></item>
<item><p>98b.2</p><section></section><text>pa'i rigs kyi bu dang / rigs kyi bu mo de dag thams cad kyi dge ba'i rtsa ba yang des zil gyis non par 'gyur ro/ /kun dga' bo gal te byang chub sems dpa' sems dpa' chen po gang zag byang chub sems dpa'i theg pa pa rnams la chung ngu na nyi ma gcig gam/ nyi ma phyed dam/ </text></item>
<item><p>98b.3</p><section></section><text>snga dro gcig gam/ chu tshod gcig tsam mam/ skad 'ga'/ yud 'ga'/ thang 'ga' zhig shes rab kyi pha rol tu phyin pa dang ldan pa'i chos ston na/ kun dga' bo byang chub sems dpa' sems dpa' chen po des nyan thos dang / rang sangs rgyas kyi theg pa pa'i rigs</text></item>
<item><p>98b.4</p><section></section><text>kyi bu dang / rigs kyi bu mo de dag thams cad kyi dge ba'i rtsa ba zil gyis non par 'gyur te/ de ci'i phyir zhe na/ 'di ltar de ni bdag kyang bla na med pa yang dag par rdzogs pa'i byang chub tu mngon par rdzogs par 'tshang rgya bar 'dong la/ gzhan yang bla na med pa yang dag par</text></item>
<item><p>98b.5</p><section></section><text>rdzogs pa'i byang chub tu yang dag par dga' bar byed pa yin / gzengs bstod/ yang dag par 'dzin du 'jug /yang dag par 'god par byed/ yang dag par rab tu gnas par byed pa'i phyir te/ kun dga' bo de ltar byang chub sems dpa' sems dpa' chen po pha</text></item>
<item><p>98b.6</p><section></section><text>rol tu phyin pa drug la spyod pa dang / dran pa nye bar gzhag pa bzhi la spyod pa dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad</text></item>
<item><p>98b.7</p><section></section><text>pa la spyod pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang /</text></item>
<item><p>99a.1</p><section></section><text>mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la spyod pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa</text></item>
<item><p>99a.2</p><section></section><text>bzhi dang / sangs rgyas kyi chos ma 'dres pa bco brgyad la spyod pa dang / rnam pa thams cad mkhyen pa nyid kyi bar la spyod pa de dag dge ba'i rtsa ba mang pos rnam par 'phel ba ni bla na med pa yang dag par rdzogs pa'i byang chub las yongs su nyams pa'i gnas med skabs med de</text></item>
<item><p>99a.3</p><section></section><text>de ni gnas ma yin no/ /shes rab kyi pha rol tu phyin pa 'di bshad pa'i tshe bcom ldan 'das kyis 'khor bzhi dang / lha dang / mi dang / lha ma yin dang / klu dang / gnod sbyin dang / dri za dang / nam mkha' lding dang / mi'am ci dang / lto 'phye chen po de ltar 'khod pa</text></item>
<item><p>99a.4</p><section></section><text>rnams kyi mdun du rdzu 'phrul mngon par 'du mdzad pa gang mngon par 'du mdzad pas/ thams cad kyis de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa 'khor rgya mtsho lta bu 'khrugs pa med pa/ kun kyang dgra bcom pa/ zag pa</text></item>
<item><p>99a.5</p><section></section><text>med pa/ nyon mongs pa med pa/ dbang du gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ rang gi don rjes su thob pa/ srid par sbyor ba/ yongs su zad pa dang / yang dag par</text></item>
<item><p>99a.6</p><section></section><text>kun shes pas sems shin tu rnam par grol ba/ sems can thams cad la dbang dam pa'i pha rol tu phyin pa thob pa sha stag gi dge slong gi dge 'dun dang / byang chub sems dpa' sems dpa' chen po sha stag gis kun nas bskor zhing mdun du bdar ba mthong bar 'gyur ba de lta</text></item>
<item><p>99a.7</p><section></section><text>bu'i rdzu 'phrul mngon par 'du mdzad pa mngon par 'du mdzad do/ /de nas bcom ldan 'das kyis rdzu 'phrul mngon par 'du mdzad pa de phyir brtul bar gyur to / rdzu 'phrul mngon par 'du mdzad pa de phyir brtul bar gyur nas/ 'khor bzhi po de dag gis de bzhin gshegs pa dgra bcom</text></item>
<item><p>99b.1</p><section></section><text>pa yang dag par rdzogs pa'i sangs rgyas mi 'khrugs pa de yang ma mthong / gang zag nyan thos sam/ byang chub sems dpa'i theg pa pa de dag kyang ma mthong ngo / /de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa'i sangs rgyas kyi</text></item>
<item><p>99b.2</p><section></section><text>zhing de yang ma mthong ngo / /sangs rgyas la sogs pa dge slong gi dge 'dun yang mig lam du mi snang bar gyur to/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas kyis rdzu 'phrul mngon par 'du mdzad pa phyir brtul bar mdzad</text></item>
<item><p>99b.3</p><section></section><text>pas de'i phyir de dag gis ma mthong bar gyur to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis de bzhin gshegs pa mi 'khrugs pa'i sangs rgyas kyi zhing dang / de bzhin gshegs pa dgra bcom pa yang dag par</text></item>
<item><p>99b.4</p><section></section><text>rdzogs pa'i sangs rgyas mi 'khrugs pa dang / dge slong gi dge 'dun dang / byang chub sems dpa'i dge 'dun mthong ngam/ gsol pa/ bcom ldan 'das sangs rgyas kyi zhing de yang ma mthong / de bzhin gshegs pa de yang ma mthong / dge slong gi dge 'dun de</text></item>
<item><p>99b.5</p><section></section><text>yang ma mthong / byang chub sems dpa'i dge 'dun de yang ma mthong ste/ mig lam du yang mi gda'o/ /bcom ldan 'das kyis bka' stsal pa/ kun dga' bo de bzhin du chos thams cad kyang mig lam du snang ba ma yin te/ chos la chos snang bar mi 'gyur/ chos kyis chos mi mthong / chos</text></item>
<item><p>99b.6</p><section></section><text>kyis chos mi shes so/ /kun dga' bo ji ltar de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa dang / nyan thos de dag dang / gang zag byang chub sems dpa'i theg pa ba de dag dang / sangs rgyas kyi zhing</text></item>
<item><p>99b.7</p><section></section><text>de mig lam du snang bar ma gyur pa de bzhin du chos thams cad kyang mig lam du snang ba ma yin te/ chos la chos snang bar mi 'gyur/ chos kyis chos mi mthong / chos kyis chos mi shes so/ /kun dga' bo chos thams cad ni shes pa med pa/ mthong ba med pa/ byed pa</text></item>
<item><p>100a.1</p><section></section><text>med pa/ bya ba la mthu med pa sha stag ste/ de ci'i phyir zhe na/ kun dga' bo chos thams cad ni nam mkha' ltar g.yo ba med pa 'dzin pa med pas byed pa med cing 'dzin pa med pa'o/ /kun dga' bo chos thams cad ni sgyu ma'i skyes bu lta bu ste bsam gyis mi khyab</text></item>
<item><p>100a.2</p><section></section><text>pa'o/ /kun dga' bo chos thams cad ni sems dang bral zhing rnam par bsgrub pa la so sor gnas pa'i mtshan nyid de snying po med pa'i phyir tshor ba med pa'o/ /de ltar spyod pa'i byang chub sems dpa' sems dpa' chen po ni shes rab kyi pha rol tu phyin pa la spyod pa ste/ chos gang la</text></item>
<item><p>100a.3</p><section></section><text>yang mngon par chags pa med do/ /kun dga' bo de ltar slob pa'i byang chub sems dpa' sems dpa' chen po ni shes rab kyi pha rol tu phyin pa la slob pa ste/ byang chub sems dpa' sems dpa' chen po pha rol tu phyin pa thams cad yongs su rdzogs par bya bar 'dod pas shes rab</text></item>
<item><p>100a.4</p><section></section><text>kyi pha rol tu phyin pa la slob par bya'o/ /de ltar slob pa ni rab ces bya'o/ /gtso bo zhes bya'o/ /mchog ces bya'o/ /dam pa zhes bya'o/ /phul zhes bya'o/ /gya nom pa zhes bya'o/ /bla na med pa zhes bya'o/ /gong na med pa zhes bya'o/ /mnyam pa med</text></item>
<item><p>100a.5</p><section></section><text>pa zhes bya'o/ /mi mnyam pa dang mnyam pa zhes bya'o/ /'jig rten thams cad la phan pa dang / 'jig rten thams cad la bde ba/ mgon med pa rnams la mgon du gyur pa/ sangs rgyas kyi snang ba/ sangs rgyas kyis bsngags pa ste/ de la gnas shing de</text></item>
<item><p>100a.6</p><section></section><text>bzhin gshegs pa dgra bcom pa yang dag par rdzogs pa'i sangs rgyas rnams stong gsum gyi stong chen po'i 'jig rten gyi khams 'di phyag g.yas pas gyen du bteg cing phyir gzhog kyang sems can de dag gis stong gsum gyi stong chen po'i 'jig rten gyi khams 'di</text></item>
<item><p>100a.7</p><section></section><text>bteg go zhes bya ba dang gzhog go zhes bya bar mi shes pa'o/ /de ci'i phyir zhe na/ kun dga' bo sangs rgyas bcom ldan 'das rnams kyang shes rab kyi pha rol tu phyin pa 'di nyid la bslabs pas 'das pa dang / ma byon pa dang / da ltar byung ba'i chos rnams la thogs pa</text></item>
<item><p>100b.1</p><section></section><text>mi mnga' ba'i ye shes kyi gzigs pa grub pa yin te/ kun dga' bo bslab pa gang ji snyed cig yod pa'i bslab pa thams cad kyi nang na shes rab kyi pha rol tu phyin pa la bslab pa ni rab ces bya'o/ /gtso bo zhes bya'o/ /mchog ces bya'o/ /dam pa zhes bya'o/ /phul</text></item>
<item><p>100b.2</p><section></section><text>zhes bya'o/ /gya nom pa zhes bya'o/ /bla na med pa zhes bya'o/ /gong na med pa zhes bya'o/ /mnyam pa med pa zhes bya'o/ /mi mnyam pa dang mnyam pa zhes bya'o/ /kun dga' bo gang shes rab kyi pha rol tu phyin pa'i tshad gzung ba'am/ mtha' btsal bar 'dod pa</text></item>
<item><p>100b.3</p><section></section><text>ni nam mkha' tshad gzung ba'am/ mtha' btsal bar 'dod du zad do/ /de ci'i phyir zhe na/ kun dga' bo shes rab kyi pha rol tu phyin pa ni tshad med pa ste/ kun dga' bo ngas shes rab kyi pha rol tu phyin pa la tshad ma bstan pa med do/ /ming mang po dang / tshig mang</text></item>
<item><p>100b.4</p><section></section><text>po dang 'bru mang po la ni tshad ma dang 'brel pa yod kyi/ shes rab kyi pha rol tu phyin pa la ni tshad ma dang 'brel pa med do zhes bya ba ni byang chub chen po thob par byed pa'i rgyu gsum pa ste/ 'di dag gis ni rgyu gsungs pa yin no// //gsol pa/ bcom ldan 'das ci'i</text></item>
<item><p>100b.5</p><section></section><text>slad du shes rab kyi pha rol tu phyin pa la tshad ma dang 'brel pa ma mchis pa lags/ bcom ldan 'das kyis bka' stsal pa/ kun dga' bo mi zad pa'i phyir shes rab kyi pha rol tu phyin pa la tshad ma dang 'brel pa med do/ /kun dga' bo dben pa'i phyir shes rab kyi pha rol tu</text></item>
<item><p>100b.6</p><section></section><text>phyin pa la tshad ma dang 'brel pa med do/ /kun dga' bo 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig byung ba de dag kyang shes rab kyi pha rol tu phyin pa 'di nyid las byung yang shes rab kyi pha rol tu phyin pa zad</text></item>
<item><p>100b.7</p><section></section><text>par ma gyur to/ /kun dga' bo ma 'ongs pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig 'byung ba de dag kyang shes rab kyi pha rol tu phyin pa 'di nyid las byung yang shes rab kyi pha rol tu phyin pa zad par 'gyur ba</text></item>
<item><p>101a.1</p><section></section><text>med do/ /kun dga' bo da ltar phyogs bcu'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang / chos ston pa'i sangs rgyas bcom ldan 'das</text></item>
<item><p>101a.2</p><section></section><text>de dag kyang shes rab kyi pha rol tu phyin pa 'di nyid las byung yang shes rab kyi pha rol tu phyin pa ma zad do/ /de ci'i phyir zhe na/ kun dga' bo shes rab kyi pha rol tu phyin pa zad par bya bar sems pa de ni nam mkha' zad par bya bar sems su zad de / shes</text></item>
<item><p>101a.3</p><section></section><text>rab kyi pha rol tu phyin pa ni ma zad mi zad zad par mi 'gyur ro/ /bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni ma zad mi zad zad par mi</text></item>
<item><p>101a.4</p><section></section><text>'gyur ro/ /nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar ni ma zad mi zad zad par mi 'gyur ro/ /dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa</text></item>
<item><p>101a.5</p><section></section><text>rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa ni ma zad mi zad zad par mi 'gyur ro/ /'phags pa'i bden pa rnams dang / bsam gtan rnams dang / tshad med pa rnams dang / </text></item>
<item><p>101a.6</p><section></section><text>gzugs med pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams ni ma zad mi zad zad par mi 'gyur ro/ /de bzhin gshegs</text></item>
<item><p>101a.7</p><section></section><text>pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad ni ma zad mi zad zad par mi 'gyur ro/ /rnam pa thams cad mkhyen pa nyid kyi bar ni ma zad mi zad zad par mi 'gyur ro/ /chos</text></item>
<item><p>101b.1</p><section></section><text>de dag la ni skye ba'ang med na de dag zad par 'gyur ba lta ga la yod ces bya ba ni zad pa dang skye ba med pa'i byang chub chen po yin no// //de nas bcom ldan 'das kyis ljags kyi dbang po bkram ste/ zhal gyi dkyil 'khor thams cad ljags kyi dbang pos yongs su bkab</text></item>
<item><p>101b.2</p><section></section><text>nas tshe dang ldan pa kun dga' bo la bka' stsal pa/ kun dga' bo de ji snyam du sems/ lce'i dbang po 'di lta bu dang ldan pa log par smra'am/ gzhan du smra bar 'gyur ram/ gsol pa/ bcom ldan 'das ma lags so/ /bde bar gshegs pa ma lags</text></item>
<item><p>101b.3</p><section></section><text>so/ /bcom ldan 'das kyis bka' stsal pa/ kun dga' bo de bas na shes rab kyi pha rol tu phyin pa 'di 'khor bzhi la rgya cher ston cig /brjod cig /sgrogs shig /shod cig /khod cig /rab tu khod cig /khrol cig /rnam par phye shig /gsal</text></item>
<item><p>101b.4</p><section></section><text>bar byos shig /yang dag par ston cig /kun dga' bo shes rab kyi pha rol tu phyin pa zab mo 'di las gang la nyan thos kyi theg pa ba dang / rang sangs rgyas kyi theg pa ba dang / gang zag byang chub sems dpa'i theg pa pas bslab par bya ba dang / gang la ji ltar bstan</text></item>
<item><p>101b.5</p><section></section><text>pa bzhin du bslabs pas rang rang gi sa la gnas par 'gyur ba'i chos thams cad rgya cher bstan te/ kun dga' bo shes rab kyi pha rol tu phyin pa zab mo 'di ni yi ge thams cad la 'jug pa'o/ /kun dga' bo shes rab kyi pha rol tu phyin pa zab mo 'di ni gzungs kyi sgo</text></item>
<item><p>101b.6</p><section></section><text>gang la byang chub sems dpa' sems dpa' chen pos bslab par bya ba'i gzungs thams cad kyi sgo yin te/ gzungs 'di 'dzin pa'i byang chub sems dpa' sems dpa' chen po rnams la ni spobs pa dang so so yang dag pa'i rig pa'i sgo thams cad mngon du 'gyur</text></item>
<item><p>101b.7</p><section></section><text>ro/ /kun dga' bo shes rab kyi pha rol tu phyin pa zab mo 'di ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi dam pa'i chos mi zad pa'i mdzod yin par ngas bshad pa'o/ /kun dga' bo de bas na khyod mos par bya/ khong du</text></item>
<item><p>102a.1</p><section></section><text>chud par bya ste/ gang shes rab kyi pha rol tu phyin pa zab mo 'di 'dzin pa dang / 'chang ba dang / klog pa dang / kun chub par byed pa ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyi byang chub 'dzin pa yin te/ </text></item>
<item><p>102a.2</p><section></section><text>kun dga' bo khyod kyis shes rab kyi pha rol tu phyin pa'i gzungs gang bzung bas chos thams cad gzung bar 'gyur ba'i shes rab kyi pha rol tu phyin pa'i gzungs ngas bstan pa 'di yin no zhes bya ba ni byang chub chen po la yid ches pa'i rgyu gsungs pa yin no// //bam</text></item>
<item><p>102a.3</p><section></section><text>po lnga bcu bdun pa/ de nas tshe dang ldan pa rab 'byor 'di snyam du sems par gyur te/ shes rab kyi pha rol tu phyin pa yang zab/ de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub kyang zab na/ bdag gis de bzhin gshegs</text></item>
<item><p>102a.4</p><section></section><text>pa dgra bcom pa yang dag par rdzogs pa'i sangs rgyas la de 'dri'o snyam ste/ de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das shes rab kyi pha rol tu phyin pa ni mi bas pa'o/ /bcom ldan 'das kyis bka' stsal</text></item>
<item><p>102a.5</p><section></section><text>pa/ rab 'byor nam mkha' mi zad pa'i phyir shes rab kyi pha rol tu phyin pa mi zad pa'o/ /gsol pa/ bcom ldan 'das ji ltar shes rab kyi pha rol tu phyin pa mngon par bsgrub par bgyi/ bcom ldan 'das kyis bka' stsal pa/ rab 'byor gzugs mi zad pas</text></item>
<item><p>102a.6</p><section></section><text>shes rab kyi pha rol tu phyin pa mngon par bsgrub par bya'o/ /tshor ba dang / 'du shes dang / 'du byed rnams dang / rnam par shes pa mi zad pas shes rab kyi pha rol tu phyin pa mngon par bsgrub par bya'o/ /rab 'byor skye mched dang / khams dang / rten cing</text></item>
<item><p>102a.7</p><section></section><text>'brel par 'byung ba mi zad pas shes rab kyi pha rol tu phyin pa mngon par bsgrub par bya'o/ /rab 'byor sbyin pa'i pha rol tu phyin pa mi zad pas shes rab kyi pha rol tu phyin pa mngon par bsgrub par bya'o/ /tshul khrims kyi pha rol tu phyin pa dang / bzod pa'i pha rol</text></item>
<item><p>102b.1</p><section></section><text>tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa mi zad pas shes rab kyi pha rol tu phyin pa mngon par bsgrub par bya'o/ /rab 'byor nang stong pa nyid mi zad pas shes rab kyi pha rol tu</text></item>
<item><p>102b.2</p><section></section><text>phyin pa mngon par bsgrub par bya'o/ /dngos po med pa'i ngo bo nyid stong pa nyid kyi bar du mi zad pas shes rab kyi pha rol tu phyin pa mngon par bsgrub par bya'o/ /rab 'byor dran pa nye bar gzhag pa rnams mi zad pas shes rab kyi pha rol tu phyin pa mngon par bsgrub par bya'o/ /</text></item>
<item><p>102b.3</p><section></section><text>yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa mi zad pas shes rab kyi pha rol tu phyin pa mngon par bsgrub par bya'o/ /rab 'byor 'phags pa'i bden pa dang / </text></item>
<item><p>102b.4</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting</text></item>
<item><p>102b.5</p><section></section><text>nge 'dzin dang / gzungs kyi sgo mi zad pas shes rab kyi pha rol tu phyin pa mngon par bsgrub par bya'o/ /rab 'byor de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa mi zad pas shes rab kyi pha rol</text></item>
<item><p>102b.6</p><section></section><text>tu phyin pa mngon par bsgrub par bya'o/ /rab 'byor rnam pa thams cad mkhyen pa nyid kyi bar du mi zad pas shes rab kyi pha rol tu phyin pa mngon par bsgrub par bya'o/ /rab 'byor gzhan yang gzugs nam mkha' ltar zad mi shes pas byang chub sems dpa' sems dpa'</text></item>
<item><p>102b.7</p><section></section><text>chen pos shes rab kyi pha rol tu phyin pa mngon par bsgrub par bya'o/ /rab 'byor tshor ba nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /'du shes nam mkha' ltar zad mi shes</text></item>
<item><p>103a.1</p><section></section><text>pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /'du byed rnams nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par</text></item>
<item><p>103a.2</p><section></section><text>bsgrub par bya'o/ /rnam par shes pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor skye mched rnams nam mkha' ltar zad mi shes pas byang chub sems</text></item>
<item><p>103a.3</p><section></section><text>dpa' sems dpa' chen pos shes rab kyi pha rol tu phyin pa mngon par bsgrub par bya'o/ /khams rnams nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rten cing 'brel par 'byung ba</text></item>
<item><p>103a.4</p><section></section><text>nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor sbyin pa'i pha rol tu phyin pa nam mkha' ltar zad mi shes pas shes rab kyi pha rol tu phyin pa mngon par bsgrub par</text></item>
<item><p>103a.5</p><section></section><text>bya'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa nam mkha' ltar zad mi shes pas shes rab kyi pha rol tu phyin pa mngon</text></item>
<item><p>103a.6</p><section></section><text>par bsgrub par bya'o/ /rab 'byor nang stong pa nyid nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /dngos po med pa'i ngo bo nyid stong pa nyid kyi bar du nam mkha' ltar zad mi shes pas shes rab kyi pha rol tu phyin pa mngon par bsgrub</text></item>
<item><p>103a.7</p><section></section><text>par bya'o/ /rab 'byor dran pa nye bar gzhag pa nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags</text></item>
<item><p>103b.1</p><section></section><text>pa'i lam yan lag brgyad pa nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /rab 'byor 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / </text></item>
<item><p>103b.2</p><section></section><text>mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /rab</text></item>
<item><p>103b.3</p><section></section><text>'byor de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /rab 'byor rnam pa thams cad mkhyen pa nyid kyi bar</text></item>
<item><p>103b.4</p><section></section><text>du nam mkha' ltar zad mi shes pas shes rab kyi pha rol tu phyin pa mngon par bsgrub par bya'o/ /rab 'byor gzhan yang ma rig pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab</text></item>
<item><p>103b.5</p><section></section><text>'byor 'du byed nam mkha' ltar zad mi shes pas byang chub sems dpa' sems dpa' chen po shes rab kyi pha rol tu phyin pa mngon par bsgrub par bya'o/ /rab 'byor rnam par shes pa nam mkha' ltar zad mi shes pas byang chub sems dpa' sems dpa' chen pos shes rab kyi pha</text></item>
<item><p>103b.6</p><section></section><text>rol tu phyin pa mngon par bsgrub par bya'o/ /rab 'byor ming dang gzugs nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor skye mched drug nam mkha' ltar zad mi shes pas byang chub</text></item>
<item><p>103b.7</p><section></section><text>sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor reg pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor tshor ba nam</text></item>
<item><p>104a.1</p><section></section><text>mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor sred pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu</text></item>
<item><p>104a.2</p><section></section><text>phyin pa mngon par bsgrub par bya'o/ /rab 'byor len pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor srid pa nam mkha' ltar zad mi shes pas byang chub sems dpa' sems dpa'</text></item>
<item><p>104a.3</p><section></section><text>chen pos shes rab kyi pha rol tu phyin pa mngon par bsgrub par bya'o/ /rab 'byor skye ba nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya'o/ /rab 'byor rga shi dang / mya ngan dang / smre</text></item>
<item><p>104a.4</p><section></section><text>sngags 'don pa dang / sdug bsngal ba dang / yid mi bde ba dang / 'khrug pa nam mkha' ltar zad mi shes pas byang chub sems dpa' sems dpa' chen pos shes rab kyi pha rol tu phyin pa mngon par bsgrub par bya ste/ /rab 'byor de ltar byang chub sems dpa' sems dpa'</text></item>
<item><p>104a.5</p><section></section><text>chen pos shes rab kyi pha rol tu phyin pa mngon par bsgrub par bya'o/ /rab 'byor 'di ni byang chub sems dpa' sems dpa' chen po'i rten cing 'brel par 'byung ba la rnam par blta ba dang / thog ma dang tha ma rnam par spangs par blta ba ste/ gang de ltar rten cing 'brel par</text></item>
<item><p>104a.6</p><section></section><text>'byung ba la rnam par lta ba de ni byang chub sems dpa' sems dpa' chen po'i snying po byang chub la 'dug pa'i ma 'dres pa'i chos te/ de ltar rten cing 'brel par 'byung ba la rnam par lta ba des ni rnam pa thams cad mkhyen pa nyid kyi ye shes thob par 'gyur ro/ /rab 'byor gang la la</text></item>
<item><p>104a.7</p><section></section><text>nam mkha' ltar zad mi shes pas mngon par bsgrub pa 'dis shes rab kyi pha rol tu phyin pa la spyod cing rten cing 'brel par 'byung ba la rnam par lta ba de ni nyan thos kyi sa'am/ rang sangs rgyas kyi sa la gnas par mi 'gyur te/ de ni bla na med pa yang dag par rdzogs pa'i byang chub la</text></item>
<item><p>104b.1</p><section></section><text>gnas par 'gyur ro/ /rab 'byor gang zag byang chub sems dpa'i theg pa pa gang phyir ldog pa de dag thams cad ni shes rab kyi pha rol tu phyin pa yid la bya ba 'di la ma brten pa dang / shes rab kyi pha rol tu phyin pa la spyod pa'i tshe byang chub sems dpa' sems dpa'</text></item>
<item><p>104b.2</p><section></section><text>chen pos ji ltar nam mkha' ltar zad mi shes pas mngon par bsgrub pas rten cing 'brel par 'byung ba la rnam par blta bar bya ba dang / mngon par bsgrub par bya ba mi shes pas phyir ldog go /rab 'byor gang zag byang chub sems dpa'i theg pa pa phyir ldog pa de dag thams cad ni thabs</text></item>
<item><p>104b.3</p><section></section><text>mkhas pa 'di la ma brten pas bla na med pa yang dag par rdzogs pa'i byang chub las phyir ldog go/ /rab 'byor byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa de dag thams cad kyang shes rab kyi pha rol tu phyin pa 'di la</text></item>
<item><p>104b.4</p><section></section><text>brten nas bla na med pa yang dag par rdzogs pa'i byang chub las phyir mi ldog ste/ de ltar thabs mkhas pas shes rab kyi pha rol tu phyin pa la spyod pa'i byang chub sems dpa' sems dpa' chen pos nam mkha' ltar zad mi shes pas mngon par bsgrub pas shes rab kyi pha rol tu phyin</text></item>
<item><p>104b.5</p><section></section><text>pa rnam par blta bar bya ste mngon par bsgrub par bya'o/ /rab 'byor de ltar byang chub sems dpa' sems dpa' chen po rten cing 'brel par 'byung ba la rnam par blta bas ni chos gang yang rgyu med pa las byung bar yang dag par rjes su mi mthong / chos gang yang skye bar yang dag</text></item>
<item><p>104b.6</p><section></section><text>par rjes su mi mthong / chos gang yang 'gag par yang dag par rjes su mi mthong / chos gang yang bdag dang / sems can dang / srog dang / 'gro ba dang / gso ba dang / skyes bu dang / gang zag dang / shed las skyes dang / shed bu dang / byed pa po dang / byed</text></item>
<item><p>104b.7</p><section></section><text>du 'jug pa po dang / slong ba po dang / yongs su slong ba po dang / tshor ba po dang / tshor du 'jug pa po dang / shes pa po dang / lta ba por yang dag par rjes su mi mthong / rtag pa dang / mi rtag pa dang / bde ba dang / sdug bsngal ba dang / bdag dang / bdag</text></item>
<item><p>105a.1</p><section></section><text>med pa dang / zhi ba dang / ma zhi bar yang dag par rjes su mi mthong ste/ rab 'byor de ltar shes rab kyi pha rol tu phyin pa la spyod pa'i tshe byang chub sems dpa' sems dpa' chen pos rten cing 'brel par 'byung ba la rnam par blta bar bya'o/ /rab 'byor gang</text></item>
<item><p>105a.2</p><section></section><text>gi tshe byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gzugs rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi</text></item>
<item><p>105a.3</p><section></section><text>mthong ngo / /tshor ba dang / 'du shes dang / 'du byed rnams dang / rnam par shes pa rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi mthong ngo / / </text></item>
<item><p>105a.4</p><section></section><text>skye mched dang / khams dang / rten cing 'brel par 'byung ba rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi mthong ngo / /pha rol tu phyin pa thams cad dang / </text></item>
<item><p>105a.5</p><section></section><text>stong pa nyid thams cad dang / byang chub kyi phyogs kyi chos sum cu rtsa bdun rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi mthong ngo / /'phags pa'i bden pa dang / </text></item>
<item><p>105a.6</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / stobs bcu dang / mi 'jigs pa bzhi dang / so so yang dag</text></item>
<item><p>105a.7</p><section></section><text>par rig pa bzhi dang / sangs rgyas kyi chos ma 'dres pa bcwa brgyad rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi mthong ngo / /rnam pa thams cad mkhyen pa</text></item>
<item><p>105b.1</p><section></section><text>nyid kyi bar du rtag pa'am/ mi rtag pa'am/ bde ba'am/ sdug bsngal ba'am/ bdag yod pa'am/ bdag med pa'am/ zhi ba'am/ ma zhi bar yang dag par rjes su mi mthong ngo / /de ci'i phyir zhe na/ rab 'byor de ni 'di ltar byang chub sems dpa' sems dpa' chen po shes</text></item>
<item><p>105b.2</p><section></section><text>rab kyi pha rol tu phyin pa la spyod pa'i tshe/ shes rab kyi pha rol tu phyin pa yang dag par rjes su mi mthong ste/ chos gang gis shes rab kyi pha rol tu phyin pa yang dag par rjes su mthong bar 'gyur ba'i chos de yang yang dag par rjes su mi mthong ngo / /bsam gtan gyi pha rol tu phyin pa dang / </text></item>
<item><p>105b.3</p><section></section><text>brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang dag par rjes su mi mthong ste/ chos gang gis sbyin pa'i pha rol tu phyin pa yang dag par rjes su mthong bar 'gyur ba'i chos de yang yang</text></item>
<item><p>105b.4</p><section></section><text>dag par rjes su mi mthong ngo / /nang stong pa nyid yang dag par rjes su mi mthong ste/ chos gang gis nang stong pa nyid yang dag par rjes su mthong bar 'gyur ba'i chos de yang yang dag par rjes su mi mthong ngo / /dngos po med pa'i ngo bo nyid stong pa nyid kyi bar du yang dag par rjes su mi</text></item>
<item><p>105b.5</p><section></section><text>mthong ste/ chos gang gis dngos po med [(]po'i [,]pa'i [)]ngo bo nyid stong pa nyid yang dag par rjes su mthong bar 'gyur ba'i chos de yang yang dag par rjes su mi mthong ngo / /dran pa nye bar gzhag pa dang / yang dag par spong ba dang / rdzu 'phrul gyi rkang pa bzhi dang / dbang po dang / stobs dang / </text></item>
<item><p>105b.6</p><section></section><text>byang chub kyi yan lag dang / 'phags pa'i lam yan lag brgyad pa yang dag par rjes su mi mthong ste/ chos gang gis 'phags pa'i lam yan lag brgyad pa yang dag par mthong bar 'gyur ba'i chos de yang yang dag par rjes su mi mthong ngo / /'phags pa'i</text></item>
<item><p>105b.7</p><section></section><text>bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang /</text></item>
<item><p>106a.1</p><section></section><text>ting nge 'dzin dang / gzungs kyi sgo yang dag par rjes su mi mthong ste/ chos gang gis gzungs kyi sgo yang dag par rjes su mthong bar 'gyur ba'i chos de yang yang dag par rjes su mi mthong ngo / /de bzhin gshegs pa'i stobs dang / mi 'jigs pa dang / </text></item>
<item><p>106a.2</p><section></section><text>so so yang dag par rig pa dang / sangs rgyas kyi chos ma 'dres pa bcwa brgyad yang dag par rjes su mi mthong ste/ chos gang gis sangs rgyas kyi chos ma 'dres pa bcwa brgyad yang dag par rjes su mthong bar 'gyur ba'i chos de yang yang dag par rjes su mi mthong ngo / /rnam pa thams</text></item>
<item><p>106a.3</p><section></section><text>cad mkhyen pa nyid kyi bar du yang dag par rjes su mi mthong ste/ chos gang gis rnam pa thams cad mkhyen pa nyid yang dag par rjes su mthong bar 'gyur ba'i chos de yang yang dag par rjes su mi mthong ngo / /chos gang gis bag chags kyi mtshams sbyor ba thams cad spang bar bya ba de yang</text></item>
<item><p>106a.4</p><section></section><text>yang dag par rjes su mi mthong ngo / /rab 'byor de ltar byang chub sems dpa' sems dpa' chen pos chos thams cad mi dmigs pa'i tshul gyis shes rab kyi pha rol tu phyin pa la spyad par bya'o/ /rab 'byor gang gi tshe byang chub sems dpa' sems dpa' chen pos chos thams cad</text></item>
<item><p>106a.5</p><section></section><text>mi dmigs par shes rab kyi pha rol tu phyin pa la spyod pa'i tshe/ bdud sdig can mya ngan gyi zug rngus zug par 'gyur ro/ /rab 'byor 'di lta ste dper na skyes bu zhig pha ma 'chi ba'i dus byas par gyur na mya ngan gyi zug rngus zug par 'gyur te/ mya ngan gyi zug rngu mi bzad par dang ldan par</text></item>
<item><p>106a.6</p><section></section><text>'gyur ro/ /rab 'byor de bzhin du byang chub sems dpa' sems dpa' chen po chos thams cad mi dmigs par shes rab kyi pha rol tu phyin pa la spyod pa'i tshe/ bdud sdig can mya ngan gyi zug rngus zug par 'gyur te/ mya ngan gyi zug rngus mi bzad pas zug par 'gyur ro/ /rab</text></item>
<item><p>106a.7</p><section></section><text>'byor gyis gsol pa/ ci lags bcom ldan 'das bdud sdig can gcig 'ba' zhig mya ngan gyi zug rngus mi bzad pas zug par 'gyur ram/ 'on te stong gsum gyi stong chen po'i 'jig rten khams na bdud sdig can gang ji snyed cig mchis pa de dag thams cad mya ngan gyi zug rngu mi</text></item>
<item><p>106b.1</p><section></section><text>bzad pas zug par 'gyur/ bcom ldan 'das kyis bka' stsal pa/ rab 'byor nam byang chub sems dpa' sems dpa' chen po shes rab kyi pha rol tu phyin pa la rnam par spyod pas rnam par spyod pa'i tshe/ stong gsum gyi stong chen po'i 'jig rten gyi khams na bdud</text></item>
<item><p>106b.2</p><section></section><text>sdig can gang ji snyed cig yod pa de dag thams cad mya ngan gyi zug rngu mi bzad pas zug par 'gyur te/ rang rang gi stan la 'dug par mi 'dod do/ /de ltar rnam par spyod pa'i byang chub sems dpa' sems dpa' chen po la ni lha dang mi dang lha ma yin du bcas pa'i 'jig rten gyis gang</text></item>
<item><p>106b.3</p><section></section><text>gi phyir de bzung zhing phyir zlog pa'i glags mi rnyed gting mi rnyed do/ /rab 'byor de bas na byang chub sems dpa' sems dpa' chen po myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas shes rab kyi pha rol tu phyin pa la rnam par spyod pas</text></item>
<item><p>106b.4</p><section></section><text>rnam par spyad par bya ste/ shes rab kyi pha rol tu phyin pa la rnam par spyod pas rnam par spyod pa'i byang chub sems dpa' sems dpa' chen po ni sbyin pa'i pha rol tu phyin pa sgom pa yongs su rdzogs par 'gyur ro/ /tshul khrims kyi pha rol tu phyin pa dang / bzod pa'i pha rol tu phyin</text></item>
<item><p>106b.5</p><section></section><text>pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa sgom pa yongs su rdzogs par 'gyur ro / /shes rab kyi pha rol tu phyin pa la rnam par spyod pas rnam par spyod pa'i byang chub sems dpa' sems dpa'</text></item>
<item><p>106b.6</p><section></section><text>chen po ni pha rol tu phyin pa thams cad sgom pa yongs su rdzogs par 'gyur ro zhes bya ba ni zad pa med pa'i rnam pa ni zad pa shes pa'o/ /skye ba med pa'i rnam pa ni mi skye ba shes pa yin no// //de nas tshe dang ldan pa rab 'byor gyis bcom ldan 'das la 'di skad ces gsol to/ /</text></item>
<item><p>106b.7</p><section></section><text>bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i sbyin pa'i pha rol tu phyin pa sgom pa yongs su rdzogs par 'gyur ba lags/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus</text></item>
<item><p>107a.1</p><section></section><text>kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa sgom pa yongs su rdzogs par 'gyur ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa</text></item>
<item><p>107a.2</p><section></section><text>yongs su gtong ba'i tshe/ rnam pa thams cad mkhyen pa nyid du yongs su bsngo zhing sbyin pa de dag yongs su gtong ste/ rab 'byor de ltar na byang chub sems dpa' sems dpa' chen po'i sbyin pa'i pha rol tu phyin pa sgom pa yongs su rdzogs par 'gyur ro/ /rab 'byor 'di la byang chub</text></item>
<item><p>107a.3</p><section></section><text>sems dpa' sems dpa' chen po tshul khrims bsrung ba'i tshe/ rnam pa thams cad mkhyen pa nyid du yongs su bsngo zhing tshul khrims de dag bsrung ste/ rab 'byor de ltar na byang chub sems dpa' sems dpa' chen po'i tshul khrims kyi pha rol tu phyin pa sgom pa yongs su rdzogs par 'gyur</text></item>
<item><p>107a.4</p><section></section><text>ro/ /rab 'byor 'di la byang chub sems dpa' sems dpa' chen po bzod pa sgrub pa'i tshe/ rnam pa thams cad mkhyen pa nyid du yongs su bsngo zhing bzod pa de sgom ste/ rab 'byor de ltar na byang chub sems dpa' sems dpa' chen po'i bzod pa'i pha rol tu phyin pa sgom pa yongs su</text></item>
<item><p>107a.5</p><section></section><text>rdzogs par 'gyur ro/ /rab 'byor 'di la byang chub sems dpa' sems dpa' chen po brtson 'grus rtsom pa'i tshe/ rnam pa thams cad mkhyen pa nyid du yongs su bsngo zhing brtson 'grus de rtsom ste/ rab 'byor de ltar na byang chub sems dpa' sems dpa' chen po'i brtson 'grus kyi pha</text></item>
<item><p>107a.6</p><section></section><text>rol tu phyin pa sgom pa yongs su rdzogs par 'gyur ro/ /rab 'byor 'di la byang chub sems dpa' sems dpa' chen po bsam gtan la snyoms par 'jug pa'i tshe/ rnam pa thams cad mkhyen pa nyid du yongs su bsngo zhing bsam gtan de dag la snyoms par 'jug ste/ rab 'byor</text></item>
<item><p>107a.7</p><section></section><text>de ltar na byang chub sems dpa' sems dpa' chen po'i bsam gtan gyi pha rol tu phyin pa sgom pa yongs su rdzogs par 'gyur ro/ /rab 'byor 'di la byang chub sems dpa' sems dpa' chen po shes rab kyi pha rol tu phyin pa sgom pa'i tshe/ rnam pa thams cad mkhyen pa nyid du yongs su bsngo zhing</text></item>
<item><p>107b.1</p><section></section><text>shes rab de sgom ste/ rab 'byor de ltar na byang chub sems dpa' sems dpa' chen po'i shes rab kyi pha rol tu phyin pa sgom pa yongs su rdzogs par 'gyur ro/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das ji ltar na byang chub sems dpa' sems</text></item>
<item><p>107b.2</p><section></section><text>dpa' chen po sbyin pa'i pha rol tu phyin pa la gnas shing tshul khrims kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa yongs su gtong zhing rnam pa thams cad mkhyen</text></item>
<item><p>107b.3</p><section></section><text>pa nyid du yongs su bsngo ba'i tshe/ sems can rnams la byams pa'i lus kyi las dang / byams pa'i ngag gi las dang / byams pa'i yid kyi las nye bar gnas par 'gyur te/ dge ba'i rtsa ba de dag kyang nyan thos kyi sa dang / rang sangs rgyas su mi bsngo'i/ sems can thams cad</text></item>
<item><p>107b.4</p><section></section><text>dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems</text></item>
<item><p>107b.5</p><section></section><text>dpa' sems dpa' chen po sbyin pa'i pha rol tu phyin pa la gnas pas tshul khrims kyi pha rol tu phyin pa yongs su 'dzin to/ /gsol pa/ bcom ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la gnas shing bzod pa'i pha rol tu phyin pa yongs su</text></item>
<item><p>107b.6</p><section></section><text>'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa gtong ba'i tshe len pa po de dag gshe zhing mtshang 'dru la mi bden pa'i ngag rtsub pos mi snyan pa brjod kyang de dag la gnod pa'i sems mi bskyed de/ dge</text></item>
<item><p>107b.7</p><section></section><text>ba'i rtsa ba de dag kyang nyan thos dang / rang sangs rgyas su yongs su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs</text></item>
<item><p>108a.1</p><section></section><text>su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po sbyin pa'i pha rol tu phyin pa la gnas shing bzod pa'i pha rol tu phyin pa yongs su 'dzin pa yin no/ /gsol pa/ bcom</text></item>
<item><p>108a.2</p><section></section><text>ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la gnas shing brtson 'grus kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa</text></item>
<item><p>108a.3</p><section></section><text>gtong ba'i tshe/ len pa de dag gshe zhing mtshang 'dru la mi bden pa'i ngag rtsub pos mi snyan par brjod de/ de ltar spyo ba dang / 'khyal pa dang / tshul ma yin pa'i tshig rtsub pos mi snyan par brjod pa la sbyin pa'i blo dang / yongs su gtong ba'i blo nyid du 'gyur te/ bdag gis</text></item>
<item><p>108a.4</p><section></section><text>ni sbyin pa yongs su gtang bar bya ste/ bdag gis ni sbyin pa yongs su mi gtong bar mi bya'o/ /de'i lus sems kyi brtson 'grus bskyed de/ dge ba'i rtsa ba de dag kyang nyan thos dang / rang sangs rgyas su yongs su mi bsngo'i/ sems can thams cad dang thun mong du byas nas</text></item>
<item><p>108a.5</p><section></section><text>bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa'</text></item>
<item><p>108a.6</p><section></section><text>sems dpa' chen po sbyin pa'i pha rol tu phyin pa la gnas shing brtson 'grus kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la gnas shing bsam gtan gyi pha rol tu phyin pa yongs</text></item>
<item><p>108a.7</p><section></section><text>su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa yongs su gtong ba'i tshe rnam pa thams cad mkhyen pa nyid du dmigs te sems 'jug pa ma gtogs par nyan thos kyi sa'am/ rang sangs rgyas kyi sar</text></item>
<item><p>108b.1</p><section></section><text>yongs su mi bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po sbyin pa'i pha rol tu phyin pa la</text></item>
<item><p>108b.2</p><section></section><text>gnas shing bsam gtan gyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po thabs mkhas pas sbyin pa yongs su gtong zhing shes rab kyi pha rol tu phyin pa yongs su 'dzin pa lags/ bcom ldan</text></item>
<item><p>108b.3</p><section></section><text>'das kyis bka' stsal pa/ rab 'byor 'di la byang chub sems dpa' sems dpa' chen po sbyin pa sbyin zhing sbyin pa yongs su gtong ba'i tshe de rtag tu sbyin pa la sgyu ma'i blo nye bar gnas shing sbyin pa des sems can gang la yang phan pa'am mi phan par 'gyur ba mi mthong ste/ dge ba'i rtsa ba</text></item>
<item><p>108b.4</p><section></section><text>de dag kyang nyan thos dang rang sangs rgyas su yongs su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo</text></item>
<item><p>108b.5</p><section></section><text>ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po thabs mkhas pas sbyin pa'i pha rol tu phyin pa la gnas shing shes rab kyi pha rol tu phyin pa yongs su 'dzin pa yin no/ /de nas tshe dang ldan pa rab 'byor</text></item>
<item><p>108b.6</p><section></section><text>gyis bcom ldan 'das la 'di skad ces gsol to/ /bcom ldan 'das ji ltar na byang chub sems dpa' sems dpa' chen po tshul khrims kyi pha rol tu phyin pa la gnas shing sbyin pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab</text></item>
<item><p>108b.7</p><section></section><text>'byor 'di la byang chub sems dpa' sems dpa' chen po tshul khrims kyi pha rol tu phyin pa la gnas pa ni lus sam/ ngag gam/ sems kyi sdom pa gang yang rung ste/ sdom pa des nyan thos kyi sa'am/ rang sangs rgyas kyi sa la 'chel bar mi byed de/ tshul khrims kyi pha</text></item>
<item><p>109a.1</p><section></section><text>rol tu phyin pa la gnas shing sems can rnams kyi srog mi gcod do/ /ma byin par mi len to/ /'dod pas log par mi g.yem mo/ /brdzun gyi tshig mi smra'o/ /phra ma'i tshig mi smra'o/ /zhe gcod pa'i tshig rtsub mo mi smra'o/ tshig 'khyal pa</text></item>
<item><p>109a.2</p><section></section><text>mi smra'o/ brnab sems mi byed do/ /gnod sems su mi byed do/ /log par mi lta'o/ /de tshul khrims kyi pha rol tu phyin pa de la gnas shing zas 'dod pa la zas/ skom 'dod pa la skom/ bzhon pa 'dod pa la bzhon pa/ gos 'dod pa la gos/ me tog 'dod</text></item>
<item><p>109a.3</p><section></section><text>pa la me tog /phreng ba 'dod pa la phreng ba/ spos 'dod pa la spos/ byug pa 'dod pa la byug pa/ mal cha 'dod pa la mal cha/ gnas 'dod pa la gnas/ 'tsho ba 'dod pa la 'tsho ba/ yo byad 'dod pa la yo byad yongs su gtong ba nas mi'i yo byad ci yang rung ba'i bar du 'dod</text></item>
<item><p>109a.4</p><section></section><text>pa rnams la mi'i yo byad gang ci yang rung ba de dag thams cad yongs su gtong zhing sbyin pa de ltar gtong ba'i tshe/ sbyin pa de nyan thos dang / rang sangs rgyas kyi sar yongs su mi bsngo'i/ sems can thams cad dang thun mong du byas te/ bla na med pa yang dag par rdzogs pa'i byang chub tu</text></item>
<item><p>109a.5</p><section></section><text>yongs su bsngo ste/ de yang ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo ste/ rab 'byor de ltar na byang chub sems dpa' sems dpa' chen po tshul khrims kyi pha rol tu phyin pa la</text></item>
<item><p>109a.6</p><section></section><text>gnas shing sbyin pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po tshul khrims kyi pha rol tu phyin pa la gnas shing bzod pa'i pha rol tu phyin pa yongs su 'dzin pa lags/ bcom ldan 'das</text></item>
<item><p>109a.7</p><section></section><text>kyis bka' stsal pa/ rab 'byor 'di la byang chub sems dpa' sems dpa' chen po tshul khrims kyi pha rol tu phyin pa la gnas pa'i drung du sems can thams cad lhag nas yan lag dang nying lag rnams bcad gtubs shing dong yang / de la byang chub sems dpa' sems dpa'</text></item>
<item><p>109b.1</p><section></section><text>chen po 'khrugs pa med de gnod pa'i sems gcig kyang mi bskyed do/ /gzhan du na de 'di snyam du sems te/ de ltar sems can thams cad kyis bdag gi yan lag dang nying lag bcad gtubs te dong ba ni bdag gis thob par bya ba legs par thob bo/ /bdag gi lus rul pa</text></item>
<item><p>109b.2</p><section></section><text>'di yongs su btang bas de bzhin gshegs pa'i sku lha rdzas rdo rje las byung ba thob par bya'o snyam ste/ dge ba'i rtsa ba de dag kyang nyan thos dang / rang sangs rgyas su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su</text></item>
<item><p>109b.3</p><section></section><text>bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo ste/ rab 'byor de ltar na byang chub sems dpa' sems dpa' chen po tshul khrims kyi pha rol tu phyin pa la</text></item>
<item><p>109b.4</p><section></section><text>gnas shing bzod pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po tshul khrims kyi pha rol tu phyin pa la gnas shing brtson 'grus kyi pha rol tu phyin pa yongs su 'dzin pa lags/ bcom</text></item>
<item><p>109b.5</p><section></section><text>ldan 'das kyis bka' stsal pa/ rab 'byor 'di la byang chub sems dpa' sems dpa' chen po tshul khrims kyi pha rol tu phyin pa la gnas shing sems can thams cad bdag gis 'khor ba las bsgral te 'chi ba med pa'i dbyings su dgod par bya'o zhes lus dang sems kyi</text></item>
<item><p>109b.6</p><section></section><text>brtson 'grus nyams par mi byed cing / dge ba'i rtsa ba de yang bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar</text></item>
<item><p>109b.7</p><section></section><text>yongs su bsngo ste/ rab 'byor de ltar na byang chub sems dpa' sems dpa' chen po tshul khrims kyi pha rol tu phyin pa la gnas shing brtson 'grus kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems</text></item>
<item><p>110a.1</p><section></section><text>dpa' chen po tshul khrims kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor gang gi tshe byang chub sems dpa' sems dpa' chen po bsam</text></item>
<item><p>110a.2</p><section></section><text>gtan dang po la snyoms par 'jug pa dang / bsam gtan gnyis pa dang / bsam gtan gsum pa dang / bsam gtan bzhi pa la snyoms par 'jug pa dang / 'gog pa'i bar la snyoms par 'jug pa'i tshe/ nyan thos kyi sa dang / rang sangs rgyas kyi sar dmigs</text></item>
<item><p>110a.3</p><section></section><text>pa med de/ gzhan du na de 'di snyam du bdag gis ting nge 'dzin gyi pha rol tu phyin pa 'di la gnas te/ sems can thams cad 'khor ba las yongs su dgrol bar bya'o snyam ste/ dge ba'i rtsa ba de dag kyang nyan thos dang / rang sangs rgyas su mi bsngo'i/ sems can thams cad</text></item>
<item><p>110a.4</p><section></section><text>dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de</text></item>
<item><p>110a.5</p><section></section><text>ltar na byang chub sems dpa' sems dpa' chen po tshul khrims kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po tshul khrims kyi pha rol tu phyin pa</text></item>
<item><p>110a.6</p><section></section><text>la gnas shing shes rab kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po tshul khrims kyi pha rol tu phyin pa la gnas shing chos gang yang 'dus byas su mi mthong / chos gang</text></item>
<item><p>110a.7</p><section></section><text>yang 'dus ma byas su mi mthong / dngos po yod pa 'dus byas su mi mthong / dngos po med pa 'dus ma byas su mi mthong / mtshan ma yod pa 'dus byas su mi mthong / mtshan ma med pa 'dus ma byas su mi mthong / gzhan du na chos gang yang de bzhin nyid las 'da' bar</text></item>
<item><p>110b.1</p><section></section><text>med pa las phar chos gang yang yod pa'am med par yang dag par rjes su mi mthong ste/ shes rab kyi pha rol tu phyin pa dang thabs mkhas pa des nyan thos kyi sa'am/ rang sangs rgyas kyi sar mi lhung ste/ dge ba'i rtsa ba de dag kyang nyan thos dang / rang sangs rgyas su yongs</text></item>
<item><p>110b.2</p><section></section><text>su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar</text></item>
<item><p>110b.3</p><section></section><text>yongs su bsngo'o/ /rab 'byor de ltar na byang chub sems dpa' sems dpa' chen po tshul khrims kyi pha rol tu phyin pa la gnas shing shes rab kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa'</text></item>
<item><p>110b.4</p><section></section><text>chen po bzod pa'i pha rol tu phyin pa la gnas shing sbyin pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen pos sems dang po bskyed pa nas nye bar bzung ste/ snying po byang</text></item>
<item><p>110b.5</p><section></section><text>chub la 'dug gi bar du sbyin pa yongs su gtong ba'i tshe/ sems can thams cad gshe zhing 'khyal la yan lag dang nying lag gcod par gyur kyang de la byang chub sems dpa' sems dpa' chen po bzod pa'i pha rol tu phyin pa la gnas pa de 'di snyam du sems te/ sems can</text></item>
<item><p>110b.6</p><section></section><text>'di dag la ni bdag gis sbyin pa yongs su gtong bar bya'i/ sbyin pa yongs su mi gtong bar bya ba ma yin no zhes te/ de sems can de dag zas 'dod pa la ni zas/ skom 'dod pa la ni skom/ bzhon pa 'dod pa la ni bzhon pa/ gos 'dod pa la ni gos/ me tog 'dod</text></item>
<item><p>110b.7</p><section></section><text>pa la ni me tog /phreng ba 'dod pa la ni phreng ba/ spos 'dod pa la ni spos/ byug pa 'dod pa la ni byug pa/ mal cha 'dod pa la ni mal cha/ gnas 'dod pa la ni gnas/ 'tsho ba 'dod pa la ni 'tsho ba/ yo byad 'dod pa la ni yo byad gang ci yang rung ba'i bar du yongs su</text></item>
<item><p>111a.1</p><section></section><text>gtong ste/ dge ba'i rtsa ba de dag kyang sems can thams cad dang thun mong du byas shing rnam pa thams cad mkhyen pa nyid du yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de</text></item>
<item><p>111a.2</p><section></section><text>ltar yongs su bsngo ste/ rab 'byor de ltar na byang chub sems dpa' sems dpa' chen po bzod pa'i pha rol tu phyin pa la gnas shing sbyin pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po bzod pa'i pha</text></item>
<item><p>111a.3</p><section></section><text>rol tu phyin pa la gnas shing tshul khrims kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste snying po byang chub la 'dug gi bar du sems can</text></item>
<item><p>111a.4</p><section></section><text>no cog gi srog mi gcod do/ /ma byin par mi len to/ /'dod pas log par mi g.yem mo/ /brdzun gyi tshig mi smra'o/ /phra ma'i tshig mi smra'o/ /zhe gcod pa'i tshig mi smra'o/ /tshig 'khyal pa mi smra'o/ /brnab sems su mi byed do/ /gnod sems su mi byed do/ /log par mi lta'o/ /</text></item>
<item><p>111a.5</p><section></section><text>de'i sems kyang nyan thos kyi sa'am/ rang sangs rgyas kyi sa la mi 'jug ste/ dge ba'i rtsa ba de yang sems can thams cad dang thun mong du byas shing bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang</text></item>
<item><p>111a.6</p><section></section><text>du yongs su bsngo ba'i 'du shes gsum mi 'jug pa de ltar yongs su bsngo ste/ rab 'byor de ltar na byang chub sems dpa' sems dpa' chen po bzod pa'i pha rol tu phyin pa la gnas shing tshul khrims kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems</text></item>
<item><p>111a.7</p><section></section><text>dpa' sems dpa' chen po bzod pa'i pha rol tu phyin pa la gnas shing brtson 'grus kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bzod pa'i pha rol tu phyin pa la gnas shing brtson 'grus</text></item>
<item><p>111b.1</p><section></section><text>'di lta bu yongs su bskyed de/ bdag gis dpag tshad dam/ dpag tshad brgya'am/ dpag tshad stong ngam/ dpag tshad brgya phrag stong ngam/ dpag tshad bye ba'am / dpag tshad bye ba khrag khrig brgya stong gi bar ram/ 'jig rten gyi khams brgya'am/ 'jig rten gyi khams bye ba khrag</text></item>
<item><p>111b.2</p><section></section><text>khrig brgya phrag stong gi bar du song ste/ de dag tu chung ngu na sems can 'ga' tsam yang skyabs su 'gro ba'am bslab pa'i gnas la gzhag par bya'o/ /rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ </text></item>
<item><p>111b.3</p><section></section><text>rang byang chub bam/ bla na med pa yang dag par rdzogs pa'i byang chub la rab tu gzhag par bya'o zhes brtson 'grus brtsom ste/ dge ba'i rtsa ba de dag kyang sems can thams cad dang thun mong du byas shing bla na med pa yang dag par rdzogs pa'i byang chub tu yongs su bsngo ste/ ji ltar 'di la blo rnam pa gsum</text></item>
<item><p>111b.4</p><section></section><text>po su zhig gis yongs su sngo bar byed/ gang yongs su sngo bar byed/ gang du yongs su sngo bar byed ces bya ba mi 'jug pa de ltar yongs su sngo bar byed do/ /rab 'byor de ltar na byang chub sems dpa' sems dpa' chen po bzod pa'i pha rol tu phyin pa la gnas shing brtson 'grus kyi pha rol tu phyin pa yongs</text></item>
<item><p>111b.5</p><section></section><text>su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po bzod pa'i pha rol tu phyin pa la gnas shing bsam gtan gyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa'</text></item>
<item><p>111b.6</p><section></section><text>sems dpa' chen po bzod pa'i pha rol tu phyin pa la gnas shing 'di ltar 'dod pa las dben pa/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ </text></item>
<item><p>111b.7</p><section></section><text>bsam gtan gnyis pa la nye bar bsgrubs te gnas so/ /bsam gtan gsum pa la nye bar bsgrubs te gnas so/ /bsam gtan bzhi pa la nye bar bsgrubs te gnas so/ /'gog pa'i snyoms par 'jug pa'i bar la nye bar bsgrubs te gnas so/ /sems dang sems las byung ba'i chos</text></item>
<item><p>112a.1</p><section></section><text>dge ba'i rtsa ba dang ldan pa gang dang gang skyes pa thams cad mkhyen pa nyid du yongs su bsngo'o/ /de'ang ci nas kyang de'i tshe bsam gtan dang bsam gtan gyi yan lag rnams mi dmigs par de ltar yongs su bsngo ste/ rab 'byor de ltar na byang chub sems dpa' sems dpa'</text></item>
<item><p>112a.2</p><section></section><text>chen po bzod pa'i pha rol tu phyin pa la gnas shing bsam gtan gyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po bzod pa'i pha rol tu phyin pa la gnas shing shes rab kyi pha rol tu phyin pa yongs su 'dzin pa lags/ </text></item>
<item><p>112a.3</p><section></section><text>bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bzod pa'i pha rol tu phyin pa la gnas shing gang gi tshe chos rnams dben pa'i rnam pa'am/ zhi ba'i rnam pa'am/ mi zad pa'i rnam par chos kyi rjes su lta zhing gnas kyang snying po byang chub la nam</text></item>
<item><p>112a.4</p><section></section><text>'dug gi bar du chos nyid de mngon du mi byed de/ snying po byang chub la 'dug nas kyang rnam pa thams cad mkhyen pa nyid thob par byed do/ /de las langs nas chos kyi 'khor lo yang bskor te/ dge ba'i rtsa ba de dag kyang sems can thams cad dang thun mong du byas nas bla na med pa yang dag</text></item>
<item><p>112a.5</p><section></section><text>par rdzogs pa'i byang chub tu yongs su bsngo ste/ ji ltar de la 'du shes rnam pa gsum po gang zhig gis yongs su sngo bar byed/ gang yongs su sngo bar byed/ gang du yongs su sngo bar byed ces bya ba mi 'jug pa de ltar yongs su sngo bar byed do/ /rab 'byor de ltar na byang chub sems dpa' sems dpa'</text></item>
<item><p>112a.6</p><section></section><text>chen po bzod pa'i pha rol tu phyin pa la gnas shing shes rab kyi pha rol tu phyin pa yongs su 'dzin pa yin te/ ci nas kyang mi spong mi 'dzin pa de ltar yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po</text></item>
<item><p>112a.7</p><section></section><text>brtson 'grus kyi pha rol tu phyin pa la gnas shing sbyin pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po brtson 'grus kyi pha rol tu phyin pa la gnas shing lus dang sems kyi brtson pa mi 'dor ba yin te/ bdag</text></item>
<item><p>112b.1</p><section></section><text>gis bla na med pa yang dag par rdzogs pa'i byang chub tu mngon par rdzogs par 'tshang mi rgya bar mi bya'i/ bdag gis ni gdon mi za bar bla na med pa yang dag par rdzogs pa'i byang chub tu mngon par rdzogs par 'tshang rgya bar bya'o zhes de sems can rnams kyi don du dpag tshad dam/ dpag tshad brgya 'am/ </text></item>
<item><p>112b.2</p><section></section><text>dpag tshad stong ngam/ dpag tshad brgya phrag stong ngam/ 'jig rten gyi khams sam/ 'jig rten gyi khams bye ba khrag khrig brgya phrag stong gi bar du song zhing brtson 'grus kyi pha rol tu phyin pa la gnas shing chung ngu na sems can 'ga' tsam yang byang chub la rab tu 'jog go/ /gal te gang zag byang</text></item>
<item><p>112b.3</p><section></section><text>chub sems dpa'i theg pa pa dang ma phrad na yang de dag tu gang zag nyan thos kyi theg pa pa ni nyan thos kyi sa la rab tu gzhog go/ /gang zag rang sangs rgyas kyi theg pa pa ni rang sangs rgyas kyi sa la rab tu gzhog ste/ chung ngu na sems can 'ga' tsam yang dge ba bcu'i las kyi lam la rab tu gzhog</text></item>
<item><p>112b.4</p><section></section><text>go/ /des chos kyi sbyin pa de dag byin nas zang zing gi sbyin pas sems can rnams tshim par byed do/ /dge ba'i rtsa ba de yang nyan thos kyi sa'am/ rang sangs rgyas kyi sar yongs su mi bsngo'i/ gzhan du na sems can thams cad dang thun mong du byas shing / bla na med pa yang dag par rdzogs</text></item>
<item><p>112b.5</p><section></section><text>pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po brtson 'grus kyi pha rol tu phyin</text></item>
<item><p>112b.6</p><section></section><text>pa la gnas shing sbyin pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing tshul khrims kyi pha rol tu phyin pa yongs su 'dzin pa lags/ bcom ldan</text></item>
<item><p>112b.7</p><section></section><text>'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste/ snying po byang chub la 'dug gi bar du bdag gis kyang srog gcod pa spangs pa yin/ gzhan yang srog gcod pa spong ba la yang dag par bskul ba</text></item>
<item><p>113a.1</p><section></section><text>yin/ srog gcod pa spong ba'i legs pa brjod pa yin/ gzhan gang gis srog gcod pa spangs pa de dag gi legs pa brjod cing mthun pas dga' bar byed pa yin/ bdag gis kyang ma byin par len pa spangs pa yin/ gzhan yang ma byin par len pa spong ba</text></item>
<item><p>113a.2</p><section></section><text>la yang dag par bskul ba yin/ ma byin par len pa spong ba'i legs pa brjod pa yin/ gzhan gang gis ma byin par len pa spangs pa de dag gi legs pa brjod cing mthun pas dga' bar byed pa yin/ bdag gis kyang 'dod pas log par g.yem pa spangs pa yin/ gzhan</text></item>
<item><p>113a.3</p><section></section><text>yang 'dod pas log par g.yem pa spong ba la yang dag par bskul ba yin/ 'dod pas log par g.yem pa spong ba'i legs pa brjod pa yin/ gzhan gang gis 'dod pas log par g.yem pa spangs pa de dag gi legs pa brjod cing mthun pas dga' bar byed pa yin/ bdag gis</text></item>
<item><p>113a.4</p><section></section><text>kyang brdzun du smra ba spangs pa yin/ gzhan yang brdzun du smra ba spong ba la yang dag par bskul ba yin/ brdzun du smra ba spong ba'i legs pa brjod pa yin/ gzhan gang gis brdzun du smra ba spangs pa de dag gi legs pa brjod cing mthun pas dga' bar byed pa yin/ bdag gis kyang phra ma</text></item>
<item><p>113a.5</p><section></section><text>spangs pa yin/ gzhan yang phra ma spong ba la yang dag par bskul ba yin/ phra ma spong ba'i legs pa brjod pa yin/ gzhan gang gis phra ma spangs pa de dag gi legs pa brjod cing mthun pas dga' bar byed pa yin/ bdag gis kyang zhe gcod pa'i tshig spangs pa yin/ gzhan</text></item>
<item><p>113a.6</p><section></section><text>yang zhe gcod pa'i tshig spong ba la yang dag par bskul ba yin/ zhe gcod pa'i tshig spong ba'i legs pa brjod pa yin/ gzhan gang gis zhe gcod pa'i tshig spangs pa de dag gi legs pa brjod cing mthun pas dga' bar byed pa yin/ bdag gis kyang tshig 'khyal pa spangs pa yin/ </text></item>
<item><p>113a.7</p><section></section><text>gzhan yang tshig 'khyal pa spong ba la yang dag par bskul ba yin/ tshig 'khyal pa spong ba'i legs pa brjod pa yin/ gzhan gang gis tshig 'khyal pa spangs pa de dag gi legs pa brjod cing mthun pas dga' bar byed pa yin/ bdag gis kyang chags sems spangs pa yin/ gzhan</text></item>
<item><p>113b.1</p><section></section><text>yang chags sems spong ba la yang dag par bskul ba yin/ chags sems spong ba'i legs pa brjod pa yin/ gzhan gang gis chags sems spangs pa de dag gi legs pa brjod cing mthun pas dga' bar byed pa yin/ bdag gis kyang gnod sems spangs pa yin/ </text></item>
<item><p>113b.2</p><section></section><text>gzhan yang gnod sems spong ba la yang dag par bskul ba yin/ gnod sems spong ba'i legs pa brjod pa yin/ gzhan gang gis gnod sems spangs pa de dag gi legs pa brjod cing mthun pas dga' bar byed pa yin/ bdag gis kyang log par lta ba spangs pa yin/ gzhan</text></item>
<item><p>113b.3</p><section></section><text>yang log par lta ba spong ba la yang dag par bskul ba yin/ log par lta ba spong ba'i legs pa brjod pa yin/ gzhan gang gis log par lta ba spangs pa de dag gi legs pa brjod cing mthun pas dga' bar byed pa yin te/ tshul khrims kyi pha rol tu phyin pa des 'dod pa'i khams su</text></item>
<item><p>113b.4</p><section></section><text>gnas par mi byed/ gzugs kyi khams su gnas par mi byed/ gzugs med pa'i khams su gnas par mi byed/ nyan thos kyi sa'am rang sangs rgyas kyi sa la gnas par mi byed de/ gzhan du na dge ba'i rtsa ba de dag ni sems can thams cad dang thun mong du byas shing bla na med pa yang</text></item>
<item><p>113b.5</p><section></section><text>dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po brtson</text></item>
<item><p>113b.6</p><section></section><text>'grus kyi pha rol tu phyin pa la gnas shing tshul khrims kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing bzod pa'i pha rol tu phyin pa yongs su</text></item>
<item><p>113b.7</p><section></section><text>'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste snying po byang chub la 'dug gi bar du mir gyur pa'am mi ma yin par gyur pas sems rnam par 'khrugs par byas pa'am</text></item>
<item><p>114a.1</p><section></section><text>yan lag dang nying lag thams cad bcad gtubs shing khyer te dor yang de la byang chub sems dpa' sems dpa' chen po brtson 'grus kyi pha rol tu phyin pa la gnas pa de 'di snyam du bdag las ci zhig bcad pa'am gtubs pa'am khyer ro zhes bya bar mi sems</text></item>
<item><p>114a.2</p><section></section><text>to / gzhan du na de 'di snyam du gang gi phyir bdag gi lus yongs su bsgrubs pa de dag 'dir 'ong zhing yan lag dang nying lag bcad gtubs nas khyer zhing dor ba ni bdag gis thob par bya ba legs par thob bo snyam mo/ /de ni chos rnams kyi rang bzhin yang legs par yid la byas pa yin</text></item>
<item><p>114a.3</p><section></section><text>te/ dge ba'i rtsa ba de dag kyang nyan thos kyi sa'am rang sangs rgyas kyi sar yongs su mi bsngo'i/ gzhan du na sems can thams cad dang thun mong du byas shing bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su</text></item>
<item><p>114a.4</p><section></section><text>bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing bzod pa'i pha rol tu phyin pa yongs su 'dzin pa yin no/ /gsol pa/ bcom</text></item>
<item><p>114a.5</p><section></section><text>ldan 'das ji ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po</text></item>
<item><p>114a.6</p><section></section><text>'dod pas dben pa / sdig to mi dge ba'i chos kyis dben pa/ rtog pa dang bcas dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /de rnam par rtog pa dang rnam par dpyod pa nye bar zhi nas nang yongs su dang ste/ </text></item>
<item><p>114a.7</p><section></section><text>sems kyi rgyud gcig tu gyur pas rtog pa med pa dpyod pa med pa'i ting nge 'dzin las skyes pa'i dga' ba dang bde ba can bsam gtan gnyis pa la nye bar bsgrubs te gnas so/ /de dag dga' ba las 'dod chags dang bral bas dran pa dang ldan zhing shes bzhin du btang snyoms su gnas</text></item>
<item><p>114b.1</p><section></section><text>te/ bde ba lus kyis myong ba 'phags pa rnams kyis de la dran pa dang ldan pa bde ba la rnam par dpyod pa btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so/ /de bde ba yang spangs sdug bsngal ba yang spangs shing</text></item>
<item><p>114b.2</p><section></section><text>yid bde ba dang mi bde ba snga ma nas kyang nub pas bde ba yang med/ sdug bsngal ba yang med pa btang snyoms dang dran pa yongs su dag pa'i bsam gtan bzhi pa la nye bar bsgrubs te gnas so/ /de sems can rnams la bde ba'i 'du shes yid la byed pas byams pa tshad med pa la</text></item>
<item><p>114b.3</p><section></section><text>nye bar bsgrubs te gnas so/ /de sems can rnams la sdug bsngal ba dang bral ba'i 'du shes yid la byed pas snying rje tshad med pa la nye bar bsgrubs te gnas so/ /de sems can rnams la dga' ba'i 'du shes yid la byed pas dga' ba tshad med pa la nye bar bsgrubs te gnas so/ /de</text></item>
<item><p>114b.4</p><section></section><text>sems can rnams la sdug bsngal ba dang bde ba med pa'i 'du shes yid la byed pas btang snyoms tshad med pa la nye bar bsgrubs te gnas so/ /de gzugs la rags par 'du shes shing nam mkha' la zhi bar 'du shes pa yid la byed pas nam mkha' mtha' yas skye mched la nye bar bsgrubs te gnas so/ /de</text></item>
<item><p>114b.5</p><section></section><text>nam mkha' la rags par 'du shes shing rnam par shes pa la zhi bar 'du shes pa yid la byed pas rnam shes mtha' yas skye mched la nye bar bsgrubs te gnas so/ /de rnam par shes pa la rags par 'du shes shing cung zad med pa la zhi bar 'du shes pa yid</text></item>
<item><p>114b.6</p><section></section><text>la byed pas cung zad med pa'i skye mched la nye bar bsgrubs te gnas so/ /de cung zad med pa la rags par 'du shes shing 'du shes med 'du shes med min skye mched la zhi bar 'du shes pa yid la byed pas 'du shes med 'du shes med min skye mched la nye bar bsgrubs te gnas</text></item>
<item><p>114b.7</p><section></section><text>so/ /de bsam gtan dang / tshad med pa dang / gzugs med pa'i snyoms par 'jug pa de dag gi rnam par smin pa yongs su mi len te/ gzhan du na sems can rnams kyi don bya ba'i phyir de dag tu skye zhing sems can de dag sbyin pa'i pha rol tu phyin pa dang / tshul khrims kyi pha rol tu</text></item>
<item><p>115a.1</p><section></section><text>phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / pha rol tu phyin pa drug po de dag la yongs su smin par byed de/ dge ba'i rtsa</text></item>
<item><p>115a.2</p><section></section><text>ba bskyed pa'i don du sangs rgyas bcom ldan 'das rnams la bsnyen bkur byed cing sangs rgyas kyi zhing nas sangs rgyas kyi zhing du 'gro ste/ dge ba'i rtsa ba de dag kyang sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo'i/ </text></item>
<item><p>115a.3</p><section></section><text>nyan thos dang rang sangs rgyas su yongs su mi bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su sngo bar byed ces pa'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa'</text></item>
<item><p>115a.4</p><section></section><text>chen po brtson 'grus kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing shes rab kyi pha rol tu phyin pa</text></item>
<item><p>115a.5</p><section></section><text>yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po brtson 'grus kyi pha rol tu phyin pa la gnas shing sbyin pa'i pha rol tu phyin pa dngos po dang rdzas dang / mtshan mar yang dag par rjes su mi mthong / tshul</text></item>
<item><p>115a.6</p><section></section><text>khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dngos po dang rdzas dang mtshan mar yang dag par rjes su mi mthong ngo / /nang stong pa nyid dngos po dang</text></item>
<item><p>115a.7</p><section></section><text>rdzas dang mtshan mar yang dag par rjes su mi mthong ngo / /phyi nang stong pa nyid dngos po dang rdzas dang mtshan mar yang dag par rjes su mi mthong ngo / /dngos po med pa'i ngo bo nyid stong pa nyid kyi bar du dngos po dang rdzas dang mtshan mar yang dag par rjes su mi mthong ngo / /dran pa nye bar gzhag pa rnams</text></item>
<item><p>115b.1</p><section></section><text>dngos po dang rdzas dang mtshan mar yang dag par rjes su mi mthong / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dngos po dang rdzas dang mtshan mar yang dag par rjes</text></item>
<item><p>115b.2</p><section></section><text>su mi mthong / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams dngos po dang rdzas dang mtshan mar yang dag par rjes su mi mthong / rnam par thar pa brgyad dang / mthar gyis gnas pa'i snyoms par</text></item>
<item><p>115b.3</p><section></section><text>'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / dngos po dang rdzas dang mtshan mar yang dag par rjes su mi mthong / ting nge 'dzin rnams dang / gzungs kyi sgo rnams dngos po dang rdzas dang mtshan mar yang dag par</text></item>
<item><p>115b.4</p><section></section><text>rjes su mi mthong / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad dngos po dang rdzas dang mtshan mar yang dag par rjes su mi mthong / rnam pa thams cad mkhyen pa nyid kyi bar</text></item>
<item><p>115b.5</p><section></section><text>du dngos po dang rdzas dang mtshan mar yang dag par rjes su mi mthong ste/ chos thams cad dngos po dang rdzas dang mtshan mar yang dag par rjes su mi mthong bas chos gang la yang gnas mi 'cha' zhing de ji skad du smra ba de ltar byed pa yin te/ de dge ba'i rtsa ba de dag kyang nyan thos dang rang</text></item>
<item><p>115b.6</p><section></section><text>sangs rgyas su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su sngo bar byed ces bya ba'i 'du shes gsum mi</text></item>
<item><p>115b.7</p><section></section><text>'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po brtson 'grus kyi pha rol tu phyin pa la gnas shing shes rab kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems</text></item>
<item><p>116a.1</p><section></section><text>dpa' chen po bsam gtan gyi pha rol tu phyin pa la gnas shing sbyin pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po 'dod pas dben/ sdig</text></item>
<item><p>116a.2</p><section></section><text>to mi dge ba'i chos kyis dben pa/ rtog pa dang bcas pa dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /de rnam par rtog pa dang rnam par dpyod pa nye bar zhi nas nang yongs su dang ste sems kyi rgyud</text></item>
<item><p>116a.3</p><section></section><text>gcig tu gyur pas rtog pa med pa dpyod pa med pa'i ting nge 'dzin las skyes pa'i dga' ba dang bde ba can bsam gtan gnyis pa la nye bar bsgrubs te gnas so/ /de dga' ba las 'dod chags dang bral bas dran pa dang ldan zhing shes bzhin du btang snyoms su gnas te/ bde ba</text></item>
<item><p>116a.4</p><section></section><text>lus kyis myong ba 'phags pa rnams kyis de la dran pa dang ldan pa bde ba la rnam par dpyod pas btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so/ /de bde ba yang spangs sdug bsngal ba yang spangs shing yid bde ba dang</text></item>
<item><p>116a.5</p><section></section><text>mi bde ba snga nas kyang nub pas bde ba yang med/ sdug bsngal ba yang med pa btang snyoms dang dran pa yongs su dag pa/ bsam gtan bzhi pa la nye bar bsgrubs te gnas so/ /de 'du shes med 'du shes med min skye mched kyi bar la yang de bzhin du nye bar bsgrubs te gnas so/ /</text></item>
<item><p>116a.6</p><section></section><text>de bsam gtan gyi pha rol tu phyin pa de la gnas nas mi g.yeng ba'i yid kyis sems can de dag la zang zing gi sbyin pa dang chos kyi sbyin pa de yongs su gtong zhing gzhan zang zing gi sbyin pa dang chos kyi sbyin pa la yang dag par bskul lo/ /zang zing gi sbyin pa dang chos kyi sbyin pa'i legs pa</text></item>
<item><p>116a.7</p><section></section><text>brjod do / /gzhan yang zang zing gi sbyin pa dang chos kyi sbyin pa yongs su gtong ba de dag gi legs pa brjod cing mthun pas dga' bar byed pa yin te/ dge ba'i rtsa ba de dag kyang nyan thos kyi sa'am rang sangs rgyas kyi sar yongs su mi bsngo'i/ gzhan du na sems can thams cad dang thun</text></item>
<item><p>116b.1</p><section></section><text>mong du byas shing bla na med pa yang dag par rdzogs pa'i byang chub tu yongs su bsngo ste/ rab 'byor de ltar na byang chub sems dpa' sems dpa' chen po de ji ltar 'di la gang gis sngo bar byed pa'am gang sngo bar byed pa'am gang du sngo bar byed pa'i 'du shes rnam pa gsum mi 'jug pa de ltar</text></item>
<item><p>116b.2</p><section></section><text>yongs su sngo bar byed do/ /rab 'byor de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing sbyin pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen</text></item>
<item><p>116b.3</p><section></section><text>po bsam gtan gyi pha rol tu phyin pa la gnas shing tshul khrims kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bsam gtan gyi pha rol tu phyin pa la gnas shing sems 'dod</text></item>
<item><p>116b.4</p><section></section><text>chags dang ldan pa mi bskyed/ sems zhe sdang dang ldan pa dang / gti mug dang ldan pa dang / 'tshe ba dang ldan pa mi bskyed/ gzhan du na rnam pa thams cad mkhyen pa nyid dang ldan pa'i yid la byed pas rnam par spyod cing / dge ba'i rtsa ba de dag kyang nyan thos kyi sa'am/ rang sangs</text></item>
<item><p>116b.5</p><section></section><text>rgyas kyi sar yongs su mi bsngo'i/ gzhan du na sems can thams cad dang thun mong du byas shing / bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes</text></item>
<item><p>116b.6</p><section></section><text>gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing tshul khrims kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub</text></item>
<item><p>116b.7</p><section></section><text>sems dpa' sems dpa' chen po bsam gtan gyi pha rol tu phyin pa la gnas shing bzod pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bsam gtan gyi pha rol tu phyin pa la</text></item>
<item><p>117a.1</p><section></section><text>gnas shing gzugs la dbu ba lta bur rab tu rtog /tshor ba la chu bur lta bu dang / 'du shes la smig rgyu lta bu dang / 'du byed la chu shing lta bu dang / rnam par shes pa la sgyu ma lta bur rab tu rtog ste/ de de ltar nye bar len pa'i phung po lnga la so sor rtog</text></item>
<item><p>117a.2</p><section></section><text>cing snying po med par 'du shes pa nye bar gnas pa yin te/ de ltar so sor rtogs pas de 'di snyam ste/ yan lag dang nying lag bcad gtubs kyang su la spyod / su la bcad/ lus ni su'i lus/ tshor ba ni su'i tshor ba/ 'du shes ni su'i 'du shes/ 'du byed ni su'i 'du</text></item>
<item><p>117a.3</p><section></section><text>byed/ rnam par shes pa ni su'i rnam par shes pa snyam ste/ de de ltar so sor rtog pa'i tshe 'di snyam ste/ gang la spyod pa dang kyal pa byas na gnod sems skye ba de lta bu'i spyod pa yang gang zhig yod/ 'khyal pa yang gang zhig yod snyam ste/ dge ba'i rtsa ba de dag kyang nyan thos</text></item>
<item><p>117a.4</p><section></section><text>dang rang sangs rgyas su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug</text></item>
<item><p>117a.5</p><section></section><text>pa de ltar yongs su bsngo'o/ /rab 'byor de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing / bzod pa'i pha rol tu phyin pa yongs su 'dzin pa yin no// //bam po lnga bcu brgyad pa/ gsol pa/ bcom ldan</text></item>
<item><p>117a.6</p><section></section><text>'das ji ltar na byang chub sems dpa' sems dpa' chen po bsam gtan gyi pha rol tu phyin pa la gnas shing brtson 'grus kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bsam</text></item>
<item><p>117a.7</p><section></section><text>gtan gyi pha rol tu phyin pa la gnas shing 'dod pas dben/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /de rnam par rtog pa dang</text></item>
<item><p>117b.1</p><section></section><text>rnam par dpyod pa nye bar zhi nas nang yongs su dang ste/ sems kyi rgyud gcig tu gyur pas rtog pa med pa dpyod pa med pa/ ting nge 'dzin las skyes pa'i dga' ba dang bde ba can bsam gtan gnyis pa la nye bar bsgrubs te gnas so/ /de dga' ba las 'dod chags dang bral bas</text></item>
<item><p>117b.2</p><section></section><text>dran pa dang ldan zhing shes bzhin du btang snyoms la gnas te/ bde ba lus kyis myong la 'phags pa rnams kyis dran pa dang ldan pa bde ba la rnam par dpyod pa btang snyoms pa'o zhes brjod pa dga' ba med pa'i bsam gtan gsum pa la nye bar bsgrubs te gnas so/ /de</text></item>
<item><p>117b.3</p><section></section><text>bde ba yang spangs sdug bsngal ba yang spangs shing / yid bde ba dang mi bde ba snga nas kyang nub pas/ bde ba yang med sdug bsngal ba yang med pa btang snyoms dang dran pa yongs su dag pa'i bsam gtan bzhi pa la nye bar bsgrubs shing gnas te/ /de bsam gtan dang bsam</text></item>
<item><p>117b.4</p><section></section><text>gtan gyi yan lag de dag la yang mtshan mar mi 'dzin te/ de de ltar mnyam par gzhag pa'i sems dang ldan pas rdzu 'phrul rnam pa du ma nyams su myong bar byed de/ de sa chen po 'di yang rab tu g.yo bar byed do/ /gcig tu gyur zhing mang por 'gyur ro/ /mang por gyur zhing</text></item>
<item><p>117b.5</p><section></section><text>gcig tu 'gyur ro/ /snang ba dang mi snang ba yang nyams su myong bar byed do/ /rtsig pa las thal ba dang / ra ba las thal ba dang / ri las thal bar thogs pa med par 'gro ste/ dper na nam mkha' la bya ba bzhin no/ /nam mkha' la yang 'gro ste/ dper na</text></item>
<item><p>117b.6</p><section></section><text>'dab chags bya bzhin no/ /sa la yang gyen du 'byung ba dang 'og tu 'dzul bar byed de/ dper na chu la bya ba bzhin no/ /chu la yang 'bying ba med par 'gro ste/ dper na sa la bya ba bzhin no/ /du bar 'thul zhing me 'bar te/ dper na me'i phung po chen po bzhin no/ /</text></item>
<item><p>117b.7</p><section></section><text>nyi ma dang zla ba 'di dag 'di ltar rdzu 'phrul che la 'di ltar mthu che zhing dbang che ba de dag kyang lag pas byugs shing tshangs pa'i 'jig rten gyi bar du lus kyis dbang sgyur ro/ /de lha'i rna ba rnam par dag pa mi'i las 'das pas lha dang mi'i sgra nye ba'am ring yang rung ste thos so/ /</text></item>
<item><p>118a.1</p><section></section><text>de sems can pha rol dang gang zag pha rol gyi sems la sems kyis yang dag pa ji lta ba bzhin du rab tu shes te/ 'dod chags dang ldan pa'i sems la 'dod chags dang ldan pa'i sems zhes bya bar yang dag pa ji lta ba bzhin du rab tu shes so/ /</text></item>
<item><p>118a.2</p><section></section><text>bla na med pa'i sems kyi bar la bla na med pa'i sems zhes bya bar yang dag pa ji lta ba bzhin du rab tu shes so/ /de ni sngon gyi gnas rnam pa du ma rjes su dran te sems gcig kyang rjes su dran pa nas/ sems brgya'i bar du yang rjes su dran no/ /bskal pa gcig rjes su dran pa</text></item>
<item><p>118a.3</p><section></section><text>nas bskal pa brgya'i bar du yang rjes su dran no/ /bskal pa bye ba khrag khrig brgya stong du ma'i bar du yang rjes su dran te/ bdag ni de lta bu zhig na 'dug 'dug ste/ ming ni 'di zhes bya/ rus ni 'di zhes bya/ rigs ni 'di zhes bya/ kha zas ni 'di lta bu zhig za za/ yun ni 'di</text></item>
<item><p>118a.4</p><section></section><text>srid cig tu 'dug 'dug /tshe'i mtha' ni 'di tsam zhig tu gyur te/ de ltar bdag 'di nas shi 'phos nas che ge mo zhig tu skyes so zhes bya ba nas/ de nas shi 'phos nas 'dir skyes so zhes bya ba'i bar du rnam pa dang bcas/ gtan tshigs dang bcas/ dan rtags dang bcas</text></item>
<item><p>118a.5</p><section></section><text>par bdag dang gzhan gyi gnas rnam pa du ma rjes su dran no/ /de ni lha'i mig rnam par dag pa mi las 'das pas sems can 'chi 'pho ba dang skye ba nas sems can rnams las ji lta ba bzhin du 'gro ba'i bar du yang dag pa ji lta ba bzhin du rab tu shes te/ de mngon par shes pa lnga po</text></item>
<item><p>118a.6</p><section></section><text>de dag la gnas nas sangs rgyas bcom ldan 'das rnams la bsnyen bkur bya ba dang / yongs su dri ba dang / yongs su zhu ba dang / dge ba'i rtsa ba bsags pa dang / sems can yongs su smin par bya ba dang / sangs rgyas kyi zhing yongs su dag par bya ba'i phyir sangs rgyas kyi zhing nas</text></item>
<item><p>118a.7</p><section></section><text>sangs rgyas kyi zhing du 'gro ste/ dge ba'i rtsa ba de dag kyang nyan thos kyi sa'am rang sangs rgyas kyi sar yongs su mi bsngo'i/ gzhan du na sems can thams cad dang thun mong du byas shing bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo</text></item>
<item><p>118b.1</p><section></section><text>ba dang / gang yongs su bsngo ba dang / gang du yongs su bsngo ba'i 'du shes rnam pa gsum mi 'jug pa de ltar yongs su bsngo ste/ rab 'byor de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing brtson 'grus kyi pha rol tu phyin pa yongs su</text></item>
<item><p>118b.2</p><section></section><text>'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po bsam gtan gyi pha rol tu phyin pa la gnas shing shes rab kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub</text></item>
<item><p>118b.3</p><section></section><text>sems dpa' sems dpa' chen po shes rab kyi pha rol tu phyin pa la gnas pas gzugs mi dmigs so/ /tshor ba dang / 'du shes dang / 'du byed rnams dang / rnam par shes pa mi dmigs so/ /mig mi dmigs so/ /rna ba dang / sna dang / lce dang / lus dang / yid mi</text></item>
<item><p>118b.4</p><section></section><text>dmigs so/ /gzugs mi dmigs so/ /sgra dang / dri dang / ro dang / reg dang / chos mi dmigs so/ /mig gi rnam par shes pa mi dmigs so/ /yid kyi rnam par shes pa'i bar du mi dmigs so/ /mig gi 'dus te reg pa mi dmigs so/ /yid kyi 'dus te reg pa'i bar du mi dmigs so/ /mig gi 'dus</text></item>
<item><p>118b.5</p><section></section><text>te reg pa las byung ba'i tshor ba mi dmigs so/ /yid kyi 'dus te reg pa las byung ba'i tshor ba'i bar du mi dmigs so/ /sa'i khams mi dmigs so/ /rnam par shes pa'i khams kyi bar du mi dmigs so/ /ma rig pa mi dmigs so/ /rga shi'i bar du mi dmigs so/ /sbyin</text></item>
<item><p>118b.6</p><section></section><text>pa'i pha rol tu phyin pa mi dmigs so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa mi dmigs so/ /nang stong pa nyid mi dmigs</text></item>
<item><p>118b.7</p><section></section><text>so/ /dngos po med pa'i ngo bo nyid stong pa nyid kyi bar du mi dmigs so/ /dran pa nye bar gzhag pa rnams mi dmigs so/ /yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / </text></item>
<item><p>119a.1</p><section></section><text>'phags pa'i lam yan lag brgyad pa mi dmigs so/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa</text></item>
<item><p>119a.2</p><section></section><text>dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams</text></item>
<item><p>119a.3</p><section></section><text>pa chen po dang / snying rje chen po dang / sangs rgyas kyi chos ma 'dres pa bco brgyad mi dmigs so/ /rnam pa thams cad mkhyen pa nyid kyi bar du mi dmigs so/ /'dus byas kyi khams mi dmigs so/ /'dus ma byas kyi khams mi dmigs so/ /de ltar mi dmigs pas na</text></item>
<item><p>119a.4</p><section></section><text>mngon par 'du mi byed do/ /mngon par 'du mi byed pas na skye ba dang 'gag par mi byed do/ /de ci'i phyir zhe na/ rab 'byor de ni 'di ltar de bzhin gshegs pa rnams byung yang rung ma byung yang rung ste/ chos rnams kyi chos kyi gnas nyid de ni gnas pa ste/ chos kyi dbyings de bzhin</text></item>
<item><p>119a.5</p><section></section><text>nyid gnas pa'i phyir de mi skye mi 'gag pas de g.yeng ba med pa'i sems dang ldan par rnam pa thams cad mkhyen pa nyid dang ldan pa'i yid la bya ba dang ma bral ba yin te dge ba'i rtsa ba de dag kyang nyan thos dang rang sangs rgyas su yongs su mi bsngo'i/ sems can thams cad dang</text></item>
<item><p>119a.6</p><section></section><text>thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su sngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang</text></item>
<item><p>119a.7</p><section></section><text>chub sems dpa' sems dpa' chen po bsam gtan gyi pha rol tu phyin pa la gnas shing shes rab kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la gnas shing sbyin</text></item>
<item><p>119b.1</p><section></section><text>pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad stong pa'o zhes bya bar yang dag par rjes su mthong ngo / /gsol</text></item>
<item><p>119b.2</p><section></section><text>pa/ bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad stong pa'o zhes bgyi bar yang dag par rjes su mthong ba lags/ bcom ldan 'das kyis bka' stsal pa/ rab 'byor 'di la byang chub sems</text></item>
<item><p>119b.3</p><section></section><text>dpa' sems dpa' chen po shes rab kyi pha rol tu phyin pa la spyod pa'i tshe/ nang stong pa nyid la nang stong pa nyid ces bya bar mi dmigs so/ /phyi stong pa nyid la phyi stong pa nyid ces bya bar mi dmigs so/ /phyi nang stong pa nyid la phyi nang stong pa nyid ces bya bar mi dmigs so/ /stong pa</text></item>
<item><p>119b.4</p><section></section><text>nyid stong pa nyid la stong pa nyid stong pa nyid ces bya bar mi dmigs so/ /chen po stong pa nyid la chen po stong pa nyid ces bya bar mi dmigs so/ /don dam pa stong pa nyid la don dam pa stong pa nyid ces bya bar mi dmigs so/ /'dus byas stong pa nyid la 'dus byas stong pa nyid ces bya bar mi dmigs so/ /</text></item>
<item><p>119b.5</p><section></section><text>'dus ma byas stong pa nyid la 'dus ma byas stong pa nyid ces bya bar mi dmigs so/ /mtha' las 'das pa stong pa nyid la mtha' las 'das pa stong pa nyid ces bya bar mi dmigs so/ /thog ma dang tha ma med pa stong pa nyid la thog ma dang tha ma med pa stong pa nyid ces bya bar mi</text></item>
<item><p>119b.6</p><section></section><text>dmigs so/ /dor ba med pa stong pa nyid la dor ba med pa stong pa nyid ces bya bar mi dmigs so/ /rang bzhin stong pa nyid la rang bzhin stong pa nyid ces bya bar mi dmigs so/ /chos thams cad stong pa nyid la chos thams cad stong pa nyid ces bya bar mi dmigs so/ /</text></item>
<item><p>119b.7</p><section></section><text>rang gi mtshan nyid stong pa nyid la rang gi mtshan nyid stong pa nyid ces bya bar mi dmigs so / /byang chub sems dpa' sems dpa' chen po de stong pa nyid bcu bzhi po de dag la gnas shing gzugs stong zhes bya ba'am mi stong zhes bya bar mi dmigs so / /tshor ba dang / </text></item>
<item><p>120a.1</p><section></section><text>'du shes dang / 'du byed rnams dang / rnam par shes pa stong zhes bya ba'am mi stong zhes bya bar mi dmigs so/ /skye mched dang khams dang rten cing 'brel par 'byung ba stong zhes bya ba'am mi stong zhes bya bar mi dmigs so/ /pha rol tu phyin pa thams cad</text></item>
<item><p>120a.2</p><section></section><text>dang / stong pa nyid thams cad dang / byang chub kyi phyogs kyi chos sum cu rtsa bdun stong zhes bya ba'am mi stong zhes bya bar mi dmigs so/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa</text></item>
<item><p>120a.3</p><section></section><text>brgyad dang / mthar gyis gnas pa'i snyoms par 'jug pa dgu stong zhes bya ba'am mi stong zhes bya bar mi dmigs so/ /stong pa nyid dang / mtshan ma med pa dang / smon pa med pa stong zhes bya ba'am mi stong zhes bya bar mi dmigs so/ /mngon par shes pa dang / ting nge 'dzin dang / </text></item>
<item><p>120a.4</p><section></section><text>gzungs kyi sgo rnams stong zhes bya ba'am mi stong zhes bya bar mi dmigs so/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad stong zhes bya ba'am mi stong zhes bya bar mi dmigs so/ /bla na med pa yang dag</text></item>
<item><p>120a.5</p><section></section><text>par rdzogs pa'i byang chub kyi bar du stong zhes bya ba'am mi stong zhes bya bar mi dmigs so/ /'dus byas kyi khams stong zhes bya ba'am mi stong zhes bya bar mi dmigs so/ /'dus ma byas kyi khams stong zhes bya ba'am mi stong zhes bya bar dmigs te/ byang chub sems dpa'</text></item>
<item><p>120a.6</p><section></section><text>sems dpa' chen po shes rab kyi pha rol tu phyin pa 'di la spyod cing / zas sam/ skom mam/ bzhon pa'am/ gos sam/ me tog gam/ phreng ba'am/ spos sam/ byug pa'am/ mal cha'am/ gnas sam/ 'tsho ba'am/ yo byad dam/ mi'i yo byad gang ci yang rung </text></item>
<item><p>120a.7</p><section></section><text>sbyin pa gang dang gang gtong yang des sbyin pa de gtong zhes bya bar yang dag par rjes su mi mthong / gang yongs su gtong ba dang gang la yongs su gtong ba de dag gtong zhes bya bar rjes su mi mthong ste/ de la 'jungs pa'i sems sam yongs su 'dzin pa'i sems kyi skabs med do/ /</text></item>
<item><p>120b.1</p><section></section><text>de ci'i phyir zhe na/ shes rab kyi pha rol tu phyin pa la spyod pa'i byang chub sems dpa' sems dpa' chen po la sems dang po bskyed pa nas nye bar bzung ste/ snying po byang chub la 'dug gi bar du rnam par rtog pa de dag thams cad med de/ de bzhin gshegs pa dgra bcom pa</text></item>
<item><p>120b.2</p><section></section><text>yang dag par rdzogs pa'i sangs rgyas bla na med pa yang dag par rdzogs pa'i byang chub tu mngon par rdzogs par sangs rgyas pa la ji ltar 'jungs pa'i thugs sam/ yongs su 'dzin pa'i thugs mi mnga' ba de bzhin du byang chub sems dpa' sems dpa' chen po shes rab kyi pha rol tu</text></item>
<item><p>120b.3</p><section></section><text>phyin pa la spyod pa yang 'jungs pa'i sems sam yongs su 'dzin pa'i sems skye ba med de/ de ni 'di ltar shes rab kyi pha rol tu phyin pa 'di nyid byang chub sems dpa' sems dpa' chen po'i ston pa'o/ /dge ba'i rtsa ba de dag kyang nyan thos dang rang sangs rgyas su yongs su mi bsngo'i/ sems</text></item>
<item><p>120b.4</p><section></section><text>can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar</text></item>
<item><p>120b.5</p><section></section><text>na byang chub sems dpa' sems dpa' chen po shes rab kyi pha rol tu phyin pa la gnas shing sbyin pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la gnas shing tshul</text></item>
<item><p>120b.6</p><section></section><text>khrims kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la gnas shing nyan thos kyi sa'am / rang sangs rgyas kyi sa'i go skabs mi 'byed do/ /</text></item>
<item><p>120b.7</p><section></section><text>de ci'i phyir zhe na/ de ni 'di ltar de nyan thos kyi sa 'am/ rang sangs rgyas kyi sa yang mi dmigs so/ /sems de yang mi dmigs te/ de sems dang po bskyed pa nas nye bar bzung ste/ snying po byang chub la 'dug gi bar du bdag gis kyang srog gcod pa spangs pa yin/ gzhan</text></item>
<item><p>121a.1</p><section></section><text>yang srog gcod pa spong ba la yang dag par bskul ba yin/ srog gcod pa spong ba'i legs pa brjod pa yin/ gzhan gang gis srog gcod pa spangs pa de dag gi legs pa brjod cing mthun pas dga' bar byed pa yin/ bdag gis kyang ma byin par</text></item>
<item><p>121a.2</p><section></section><text>len pa dang / 'dod pas log par g.yem pa dang / brdzun du smra ba dang / phra ma dang / zhe gcod pa'i tshig dang / tshig kyal pa dang / brnab sems dang / gnod sems dang / log par lta ba spangs pa yin/ gzhan yang log par lta ba spong ba la yang dag par bskul ba</text></item>
<item><p>121a.3</p><section></section><text>yin/ log par lta ba spong ba'i legs pa brjod pa yin/ gzhan gang gis log par lta ba spangs pa de dag gi legs pa brjod cing mthun pas dga' bar byed pa yin / tshul khrims des nyan thos sam rang sangs rgyas kyi chos gang la yang chags par mi 'gyur na/ gzhan man</text></item>
<item><p>121a.4</p><section></section><text>chad lta ci smos te/ dge ba'i rtsa ba de dag kyang sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang du yongs su bsngo ba dang / gang du yongs su bsngo ba'i 'du shes</text></item>
<item><p>121a.5</p><section></section><text>gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la gnas shing tshul khrims kyi pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub</text></item>
<item><p>121a.6</p><section></section><text>sems dpa' sems dpa' chen po shes rab kyi pha rol tu phyin pa la gnas shing bzod pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la gnas</text></item>
<item><p>121a.7</p><section></section><text>shing rjes su mthun pa'i bzod pa bskyed de/ de 'di snyam du 'di la chos gang yang skye ba'am 'gag pa'am 'byung ba'am/ 'jig pa'am/ 'chi ba'am/ gshe ba'am/ spyo ba'am/ mtshang 'bru ba'am/ gcad pa'am/ gtub pa'am/ brdeg pa med do snyam pas de la</text></item>
<item><p>121b.1</p><section></section><text>sems dang po bskyed pa nas nye bar bzung ste snying po byang chub la 'dug gi bar du gal te sems can thams cad drung du lhags nas spyos te bskyel tam/ rdo dbyig gis brdegs sam/ mtshon gyis btab ste gcad cing gtubs kyang de la 'di snyam ste/ kye ma chos rnams kyi chos nyid 'di ni</text></item>
<item><p>121b.2</p><section></section><text>ngo mtshar che ste/ 'di'i chos gang la yang spyo ba'am/ bskyel ba'am / gcad pa'am/ gtub pa'am/ brdeg pa'am/ bcing ba med do snyam ste/ dge ba'i rtsa ba de dag kyang nyan thos dang rang sangs rgyas su yongs su mi bsngo'i/ sems can thams cad dang thun mong du</text></item>
<item><p>121b.3</p><section></section><text>byas nas bla na med pa yang dag par rdzogs pa'i byang chub tu yongs su bsngo ste/ de ji ltar gang gis yongs su bsngo ba dang / gang yongs su bsngo ba dang / gang du yongs su bsngo ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems</text></item>
<item><p>121b.4</p><section></section><text>dpa' sems dpa' chen po shes rab kyi pha rol tu phyin pa la gnas shing bzod pa'i pha rol tu phyin pa yongs su 'dzin pa yin no/ /gsol pa/ bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la gnas shing brtson 'grus kyi pha</text></item>
<item><p>121b.5</p><section></section><text>rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la gnas shing rdzu 'phrul gyi rkang pa bzhi la gnas te/ thabs mkhas pa dang ldan pas lus dang</text></item>
<item><p>121b.6</p><section></section><text>sems kyi brtson 'grus bskyed de/ 'jig rten gyi khams gcig gam/ 'jig rten gyi khams brgya'am/ 'jig rten gyi khams stong ngam/ 'jig rten gyi khams bye ba khrag khrig brgya phrag stong gi bar du song ste/ sems can rnams la chos ston zhing sbyin pa'i pha rol tu phyin</text></item>
<item><p>121b.7</p><section></section><text>pa la rab tu 'god do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la rab tu 'god do/ /dran pa nye bar gzhag pa rnams la rab tu 'god</text></item>
<item><p>122a.1</p><section></section><text>do/ /'phags pa'i lam yan lag brgyad pa'i bar la rab tu 'god do/ /rgyun du zhugs pa'i 'bras bu la rab tu 'god do/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la</text></item>
<item><p>122a.2</p><section></section><text>rab tu 'god do/ /bla na med pa yang dag par rdzogs pa'i byang chub kyi bar la rab tu 'god do/ /de yang ci nas kyang 'dus byas kyi khams la rab tu bkod pa yang ma yin/ 'dus ma byas kyi khams la rab tu bkod pa yang ma yin pa de ltar rab tu 'god de/ dge ba'i rtsa ba de dag kyang</text></item>
<item><p>122a.3</p><section></section><text>nyan thos dang rang sangs rgyas su yongs su mi bsngo'i/ sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/ de ji ltar na gang gis yongs su bsngo ba dang / gang yongs su bsngo ba dang / gang du yongs su bsngo</text></item>
<item><p>122a.4</p><section></section><text>ba'i 'du shes gsum mi 'jug pa de ltar yongs su bsngo'o/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la gnas shing brtson 'grus kyi pha rol tu phyin pa yongs su 'dzin pa yin no/ /gsol pa/ bcom ldan 'das ji</text></item>
<item><p>122a.5</p><section></section><text>ltar na byang chub sems dpa' sems dpa' chen po shes rab kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha</text></item>
<item><p>122a.6</p><section></section><text>rol tu phyin pa la gnas shing de bzhin gshegs pa'i ting nge 'dzin ma gtogs par nyan thos kyi ting nge 'dzin tam/ rang sangs rgyas kyi ting nge 'dzin tam/ byang chub sems dpa'i ting nge 'dzin kyang rung ste/ ting nge 'dzin gang ji snyed pa de dag thams cad la snyoms par 'jug</text></item>
<item><p>122a.7</p><section></section><text>ste/ ting nge 'dzin de dag la gnas shing rnam par thar pa brgyad la lugs dang mthun pa dang lugs dang mi mthun par snyoms par 'jug cing rnam par ldang ngo / /brgyad gang zhe na/ rab 'byor 'di la byang chub sems dpa' sems dpa' chen po gzugs can gzugs</text></item>
<item><p>122b.1</p><section></section><text>rnams mthong ba 'di ni rnam par thar pa dang po'o/ /nang gzugs med pa'i 'du shes dang ldan pas phyi rol gyi gzugs rnams mthong ba 'di ni rnam par thar pa gnyis pa'o/ /bzang bar mos pa 'di ni rnam par thar pa gsum pa'o/ /de rnam pa thams cad du gzugs kyi 'du shes las</text></item>
<item><p>122b.2</p><section></section><text>yang dag par 'das te/ thogs pa'i 'du shes rnams nub par gyur cing / sna tshogs kyi 'du shes yid la mi byed pas nam mkha' mtha' yas so zhes te/ nam mkha' mtha' yas skye mched la nye bar bsgrubs te gnas pa 'di ni rnam par thar pa bzhi pa'o/ /de rnam pa thams cad</text></item>
<item><p>122b.3</p><section></section><text>du nam mkha' mtha' yas skye mched las yang dag par 'das te/ rnam par shes pa mtha' yas so zhes rnam shes mtha' yas skye mched la nye bar bsgrubs te gnas pa 'di ni rnam par thar pa lnga pa'o/ /de rnams thams cad du rnam shes mtha' yas skye mched las yang dag par 'das te</text></item>
<item><p>122b.4</p><section></section><text>cung zad ma yod do zhes cung zad med pa'i skye mched la nye bar bsgrubs te gnas pa 'di ni rnam par thar pa drug pa'o/ /de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas pa 'di ni rnam par</text></item>
<item><p>122b.5</p><section></section><text>thar pa bdun pa'o/ /de rnam pa thams cad du 'du shes med 'du shes med min skye mched las yang dag par 'das te/ 'du shes dang tshor ba 'gog pa la nye bar bsgrubs te gnas pa 'di ni rnam par thar pa brgyad pa ste/ de ltar na rnam par thar pa brgyad po 'di dag la lugs dang mthun pa dang</text></item>
<item><p>122b.6</p><section></section><text>lugs dang mi mthun par snyoms par 'jug cing rnam par ldang ngo / /mthar gyis gnas pa'i snyoms par 'jug pa dgu la lugs dang mthun pa dang lugs dang mi mthun par snyoms par 'jug cing rnam par ldang ste/ dgu gang zhe na/ rab 'byor 'di la byang chub sems dpa' sems dpa' chen po 'dod</text></item>
<item><p>122b.7</p><section></section><text>pas dben pa / sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /de rnam par rtog pa dang rnam par dpyod pa nye bar zhi nas nang yongs su dang ste/</text></item>
<item><p>123a.1</p><section></section><text>sems kyi rgyud gcig tu gyur pas rtog pa med pa/ dpyod pa med pa/ ting nge 'dzin las skyes pa'i dga' ba dang bde ba can bsam gtan gnyis pa la nye bar bsgrubs te gnas so/ / dga' ba las 'dod chags dang bral bas dran pa dang ldan zhing shes bzhin</text></item>
<item><p>123a.2</p><section></section><text>du btang snyoms la gnas te/ bde ba lus kyis myong la 'phags pa rnams kyis de la dran pa dang ldan pa bde ba la rnam par dpyod pa btang snyoms pa'o zhes brjod pa ste/ dga' ba med pa'i bsam gtan gsum pa la nye bar bsgrubs te gnas so/ /de bde ba yang spangs sdug</text></item>
<item><p>123a.3</p><section></section><text>bsngal ba yang spangs shing / yid bde ba dang mi bde ba snga nas kyang nub pas bde ba yang med sdug bsngal ba yang med pa btang snyoms dang dran pa yongs su dag pa bsam gtan bzhi pa la nye bar bsgrubs te gnas so/ /de rnam pa thams cad du gzugs kyi 'du shes las yang</text></item>
<item><p>123a.4</p><section></section><text>dag par 'das te/ thogs pa'i 'du shes rnams nub par gyur cing sna tshogs kyi 'du shes yid la mi byed pas nam mkha' mtha' yas so zhes nam mkha' mtha' skye mched la nye bar bsgrubs te gnas so/ /de rnam pa thams cad du nam mkha' mtha' yas skye mched las yang dag par</text></item>
<item><p>123a.5</p><section></section><text>'das te/ rnam par shes pa mtha' yas so zhes rnam shes mtha' yas skye mched la nye bar bsgrubs te gnas so/ /de rnam pa thams cad du rnam shes mtha' yas skye mched las yang dag par 'das te/ cung zad ma yod do zhes cung zad med pa'i skye mched la nye bar bsgrubs te</text></item>
<item><p>123a.6</p><section></section><text>gnas so/ /de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so/ /de rnam pa thams cad du 'du shes med 'du shes med min skye mched las yang dag par 'das te/ 'du shes</text></item>
<item><p>123a.7</p><section></section><text>dang tshor ba 'gog pa la nye bar bsgrubs te gnas so/ /de ltar mthar gyis gnas pa'i snyoms par 'jug pa dgu po de dag la lugs dang mthun pa dang lugs dang mi mthun par snyoms par 'jug cing rnam par ldang ngo / /de rnam par thar pa brgyad po de dag dang mthar gyis gnas pa'i</text></item>
<item><p>123b.1</p><section></section><text>snyoms par 'jug pa dgu po de dag rnam par phye zhing seng ge rnam par bsgyings pa'i ting nge 'dzin la snyoms par 'jug go/ /ting nge 'dzin de la gnas nas rten cing 'brel par 'byung ba'i yan lag bcu gnyis lugs dang mthun pa dang lugs dang mi mthun pa las so sor rtog go/ /de la</text></item>
<item><p>123b.2</p><section></section><text>yan lag bcu gnyis gang dag ce na/ rab 'byor 'di la byang chub sems dpa' sems dpa' chen po ma rig pa'i rkyen gyis 'du byed ces so sor rtog go/ /de bzhin du 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi</text></item>
<item><p>123b.3</p><section></section><text>rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi/ rga shi'i rkyen gyis mya ngan dang smre</text></item>
<item><p>123b.4</p><section></section><text>sngags 'don pa dang / sdug bsngal ba dang / yid mi bde ba dang 'khrugs pa la so sor rtog par byed cing 'di ltar sdug bsngal gyi phung po chen po 'ba' zhig po 'di 'jig rten du 'byung bar 'gyur ro zhes so sor rtog go/ /rga shi med na mya ngan dang smre sngags 'don pa dang sdug bsngal ba dang yid</text></item>
<item><p>123b.5</p><section></section><text>mi bde ba dang 'khrugs pa rnams 'byung bar mi 'gyur ro zhes so sor rtog cing / de bzhin du skye ba med na rga shi 'byung bar mi 'gyur ro/ /srid pa med na skye ba 'byung bar mi 'gyur ro/ /len pa med na srid pa 'byung bar mi 'gyur ro/ /sred pa med na len pa 'byung bar mi 'gyur ro/ /tshor ba</text></item>
<item><p>123b.6</p><section></section><text>med na sred pa 'byung bar mi 'gyur ro/ /reg pa med na tshor ba 'byung bar mi 'gyur ro/ /skye mched drug med na reg pa 'byung bar mi 'gyur ro/ /ming dang gzugs med na skye mched drug 'byung bar mi 'gyur ro/ /rnam par shes pa med na ming dang gzugs 'byung bar mi 'gyur ro/ /'du</text></item>
<item><p>123b.7</p><section></section><text>byed med na rnam par shes pa 'byung bar mi 'gyur ro/ /ma rig pa med na 'du byed 'byung bar mi 'gyur ro zhes so sor rtog cing de ltar na sdug bsngal gyi phung po chen po 'ba' zhig po 'di 'gag par 'gyur ro zhes so sor rtog go/ /de ltar na rten cing 'brel par 'byung ba'i yan lag bcu</text></item>
<item><p>124a.1</p><section></section><text>gnyis po lugs dang mthun pa dang lugs dang mi mthun pa la so sor rtog cing dge ba'i rtsa ba de yang sems can thams cad dang thun mong du byas nas bla na med pa yang dag par rdzogs pa'i byang chub tu yongs su sngo bar byed do/ /de yang ji ltar yongs su sngo bar</text></item>
<item><p>124a.2</p><section></section><text>byed pa gang yin pa'am/ gang yongs su bsngo ba'am/ gang du yongs su bsngo ba'i blo rnam pa gsum mi 'jug pa de ltar yongs su sngo bar byed do/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la gnas nas bsam gtan gyi</text></item>
<item><p>124a.3</p><section></section><text>pha rol tu phyin pa yongs su 'dzin pa yin no zhes bya ba ni mthong ba'i lam gsungs pa yin no// //rab 'byor byang chub sems dpa' sems dpa' chen po'i ting nge 'dzin seng ge rnam par bsgyings pa de gang zhe na/ rab 'byor 'di la byang chub sems dpa' sems dpa' chen po</text></item>
<item><p>124a.4</p><section></section><text>'dod pas dben pa/ sdig to mi dge ba'i chos kyis dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /bsam gtan dang po las langs nas bsam gtan gnyis</text></item>
<item><p>124a.5</p><section></section><text>pa la snyoms par 'jug go/ /bsam gtan gnyis pa las langs nas bsam gtan gsum pa la snyoms par 'jug go/ /bsam gtan gsum pa las langs nas bsam gtan bzhi pa la snyoms par 'jug go/ /bsam gtan bzhi pa las langs nas nam mkha' mtha'</text></item>
<item><p>124a.6</p><section></section><text>yas skye mched la snyoms par 'jug go/ /nam mkha' mtha' yas skye mched las langs nas rnam shes mtha' yas skye mched la snyoms par 'jug go/ /rnam shes mtha' yas skye mched las langs nas cung zad med pa'i skye mched la snyoms par 'jug go/ /cung zad</text></item>
<item><p>124a.7</p><section></section><text>med pa'i skye mched las langs nas 'du shes med 'du shes med min skye mched la snyoms par 'jug go/ /'du shes med 'du shes med min gyi skye mched las langs nas 'gog pa la snyoms par 'jug go/ /'gog pa'i snyoms par 'jug pa las langs nas 'du shes med</text></item>
<item><p>124b.1</p><section></section><text>'du shes med min skye mched la snyoms par 'jug go/ /'du shes med 'du shes med min skye mched las langs nas cung zad med pa'i skye mched la snyoms par 'jug go/ /cung zad med pa'i skye mched las langs nas rnam shes mtha' yas skye mched la snyoms par 'jug go/ /rnam</text></item>
<item><p>124b.2</p><section></section><text>shes mtha' yas skye mched las langs nas nam mkha' mtha' yas skye mched la snyoms par 'jug go/ /nam mkha' mtha' yas skye mched la langs nas/ bsam gtan bzhi pa la snyoms par 'jug go/ /bsam gtan bzhi pa las langs nas</text></item>
<item><p>124b.3</p><section></section><text>bsam gtan gsum pa la snyoms par 'jug go/ /bsam gtan gsum pa las langs nas bsam gtan gnyis pa la snyoms par 'jug go/ /bsam gtan gnyis pa las langs nas bsam gtan dang po la snyoms par 'jug ste/ de seng ge rnam par bsgyings pa'i ting nge</text></item>
<item><p>124b.4</p><section></section><text>'dzin 'di rnam par dbye bar byas nas thod rgal gyi ting nge 'dzin la snyoms par 'jug go/ /rab 'byor byang chub sems dpa' sems dpa' chen po'i ting nge 'dzin thod rgal de gang zhe na/ rab 'byor 'di la byang chub sems dpa' sems dpa' chen po la 'dod pas dben/ sdig to mi</text></item>
<item><p>124b.5</p><section></section><text>dge ba'i chos kyis dben pa / rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /bsam gtan dang po las langs nas bsam gtan gnyis pa la nye bar bsgrubs te gnas so/ /</text></item>
<item><p>124b.6</p><section></section><text>bsam gtan gnyis pa las langs nas bsam gtan gsum pa la nye bar bsgrubs te gnas so/ /bsam gtan gsum pa las langs nas bsam gtan bzhi pa la nye bar bsgrubs te gnas so/ /bsam gtan bzhi pa las langs nas nam mkha' mtha' yas skye mched kyi snyoms par 'jug</text></item>
<item><p>124b.7</p><section></section><text>pa la nye bar bsgrubs te gnas so/ /nam mkha' mtha' yas skye mched kyi snyoms par 'jug pa las langs nas rnam shes mtha' yas skye mched kyi snyoms par 'jug pa la nye bar bsgrubs te gnas so/ /rnam shes mtha' yas skye mched kyi snyoms par 'jug pa las langs nas cung zad</text></item>
<item><p>125a.1</p><section></section><text>med pa'i skye mched kyi snyoms par 'jug pa la nye bar bsgrubs te gnas so/ /cung zad med pa'i skye mched kyi snyoms par 'jug pa las langs nas 'du shes med 'du shes med min skye mched kyi snyoms par 'jug pa la nye bar bsgrubs te gnas so/ /'du</text></item>
<item><p>125a.2</p><section></section><text>shes med 'du shes med min skye mched kyi snyoms par 'jug pa las langs nas 'du shes dang tshor ba 'gog pa la nye bar bsgrubs te gnas so/ /'gog pa'i snyoms par 'jug pa las langs nas bsam gtan dang po la snyoms par 'jug go/ /bsam gtan dang po las</text></item>
<item><p>125a.3</p><section></section><text>langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas bsam gtan gnyis pa la snyoms par 'jug go/ /bsam gtan gnyis pa las langs nas 'gog pa'i snyoms par 'jug pa la snyoms par</text></item>
<item><p>125a.4</p><section></section><text>'jug go/ /'gog pa'i snyoms par 'jug pa las langs nas bsam gtan gsum pa la snyoms par 'jug go/ /bsam gtan gsum pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs</text></item>
<item><p>125a.5</p><section></section><text>nas bsam gtan bzhi pa la snyoms par 'jug go/ /bsam gtan bzhi pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas nam mkha' mtha' yas skye mched kyi snyoms par 'jug pa la</text></item>
<item><p>125a.6</p><section></section><text>snyoms par 'jug go/ /nam mkha' mtha' yas skye mched kyi snyoms par 'jug pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas rnam shes mtha' yas skye mched kyi snyoms par 'jug pa</text></item>
<item><p>125a.7</p><section></section><text>la snyoms par 'jug go/ /rnam shes mtha' yas skye mched kyi snyoms par 'jug pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas cung zad med pa'i skye mched kyi snyoms par 'jug pa</text></item>
<item><p>125b.1</p><section></section><text>la snyoms par 'jug go/ /cung zad med pa'i skye mched kyi snyoms par 'jug pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas 'du shes med 'du shes med min skye mched kyi snyoms par 'jug pa</text></item>
<item><p>125b.2</p><section></section><text>la snyoms par 'jug go/ /'du shes med 'du shes med min skye mched kyi snyoms par 'jug pa las langs nas 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas mnyam par ma bzhag pa'i sems su byed do/ /</text></item>
<item><p>125b.3</p><section></section><text>mnyam par ma bzhag pa'i sems las 'gog pa'i snyoms par 'jug pa la snyoms par 'jug go/ /'gog pa'i snyoms par 'jug pa las langs nas mnyam par ma bzhag pa'i sems la gnas so/ /mnyam par ma bzhag pa'i sems las 'du shes med 'du shes med min skye mched kyi</text></item>
<item><p>125b.4</p><section></section><text>snyoms par 'jug pa la snyoms par 'jug go/ /'du shes med 'du shes med min skye mched kyi snyoms par 'jug pa las langs nas mnyam par ma bzhag pa'i sems la gnas so/ /mnyam par ma bzhag pa'i sems las cung zad med pa'i skye mched kyi snyoms par 'jug pa la snyoms par</text></item>
<item><p>125b.5</p><section></section><text>'jug go/ /cung zad med pa'i skye mched la snyoms par 'jug pa las langs nas mnyam par ma bzhag pa'i sems la gnas so/ /mnyam par ma bzhag pa'i sems las rnam shes mtha' yas skye mched la snyoms par 'jug go/ /rnam shes mtha' yas skye mched las langs nas</text></item>
<item><p>125b.6</p><section></section><text>mnyam par ma bzhag pa'i sems la gnas so/ /mnyam par ma bzhag pa'i sems las nam mkha' mtha' yas skye mched la snyoms par 'jug go/ /nam mkha' mtha' yas skye mched las langs nas mnyam par ma bzhag pa'i sems la gnas so/ /mnyam par ma</text></item>
<item><p>125b.7</p><section></section><text>bzhag pa'i sems las bsam gtan bzhi pa la snyoms par 'jug go/ /bsam gtan bzhi pa las langs nas mnyam par ma bzhag pa'i sems su byed do/ /mnyam par ma bzhag pa'i sems las bsam gtan gsum pa la snyoms par 'jug go/ /bsam gtan</text></item>
<item><p>126a.1</p><section></section><text>gsum pa las langs nas mnyam par ma bzhag pa'i sems su byed do/ /mnyam par ma bzhag pa'i sems las bsam gtan gnyis pa la snyoms par 'jug go/ /bsam gtan gnyis pa las langs nas mnyam par ma bzhag pa'i sems su</text></item>
<item><p>126a.2</p><section></section><text>byed do/ /mnyam par ma bzhag pa'i sems las bsam gtan dang po la snyoms par 'jug go/ /bsam gtan dang po las langs nas mnyam par ma bzhag pa'i sems su byed do/ /de thod rgal gyi ting nge 'dzin 'di la gnas shing chos thams cad mnyam pa nyid rjes su thob par</text></item>
<item><p>126a.3</p><section></section><text>byed de/ dge ba'i rtsa ba de yang sems can thams cad dang thun mong du byas nas bla na med pa yang dag par rdzogs pa'i byang chub tu yongs su sngo bar byed do/ /de yang 'di ltar su zhig sngo bar byed pa dang / ji ltar bsngo bar bya ba dang / gang du bsngo bar bya ba gsum gyi blo mi 'byung ba de</text></item>
<item><p>126a.4</p><section></section><text>ltar sngo bar byed do/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la gnas shing bsam gtan gyi pha rol tu phyin pa yongs su 'dzin pa yin no zhes bya ba ni bsgom pa'i lam gsungs pa yin no// //rab 'byor gyis gsol pa/ </text></item>
<item><p>126a.5</p><section></section><text>bcom ldan 'das byang chub sems dpa' sems dpa' chen pos gnas mang por yang bslab par bgyi la/ gang la yang bslab par mi bgyi'o/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa'</text></item>
<item><p>126a.6</p><section></section><text>chen pos gnas mang por yang bslab par bya ste/ gang la yang bslab par mi bya'o/ /de ci'i phyir zhe na/ de ni 'di ltar gang la byang chub sems dpa' sems dpa' chen pos bslab par bya ba'i chos de dag mi dmigs so/ /gsol pa/ bcom ldan 'das de ltar de bzhin</text></item>
<item><p>126a.7</p><section></section><text>gshegs pas chos 'di dag mdo dang rgyas par bstan na/ de la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal bas pha rol tu phyin pa drug po 'di dag mdo dang rgyas par kun chub par bgyi'o/ /kun</text></item>
<item><p>126b.1</p><section></section><text>chub par bgyis nas tshig gis shin tu goms par bgyi'o/ /tshig gis shin tu goms par bgyis nas yid kyis rtogs par bgyi'o/ /de yang ci nas kyang sems dang sems las byung ba'i chos mi rgyu ba de ltar rtogs par bgyi'o/ /bcom ldan 'das kyis bka' stsal pa/ rab 'byor</text></item>
<item><p>126b.2</p><section></section><text>de de bzhin no/ /de de bzhin te/ pha rol tu phyin pa drug po 'di dag mdo dang rgyas par bstan pa 'di dag la slob pa'i byang chub sems dpa' sems dpa' chen po ni chos thams cad kyi mdo dang rgyas pa shes par 'gyur ro/ /gsol pa/ bcom ldan 'das ji ltar na byang chub sems dpa' sems dpa'</text></item>
<item><p>126b.3</p><section></section><text>chen po chos thams cad kyi mdo dang rgyas pa 'tshal bar 'gyur ba lags/ bcom ldan 'das kyis bka' stsal pa/ gzugs kyi de bzhin nyid shes na chos thams cad kyi mdo dang rgyas pa shes par 'gyur ro/ /tshor ba dang / 'du shes dang / 'du byed rnams dang /</text></item>
<item><p>126b.4</p><section></section><text>rnam par shes pa'i de bzhin nyid shes na chos thams cad kyi mdo dang rgyas pa shes par 'gyur ro/ /skye mched dang / khams dang / rten cing 'brel par 'byung ba'i de bzhin nyid shes na chos thams cad kyi mdo dang rgyas pa shes par 'gyur ro/ /pha rol tu phyin pa thams cad dang / stong</text></item>
<item><p>126b.5</p><section></section><text>pa nyid thams cad dang / byang chub kyi phyogs kyi chos sum cu rtsa bdun gyi de bzhin nyid shes na chos thams cad kyi mdo dang rgyas pa shes par 'gyur ro/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par</text></item>
<item><p>126b.6</p><section></section><text>thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams kyi de bzhin nyid shes na chos thams cad kyi mdo dang rgyas pa shes par 'gyur</text></item>
<item><p>126b.7</p><section></section><text>ro/ /stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad kyi de bzhin nyid shes na chos thams cad kyi mdo dang rgyas pa shes par 'gyur ro/ /rnam pa thams cad mkhyen pa nyid kyi bar gyi de bzhin nyid</text></item>
<item><p>127a.1</p><section></section><text>shes na chos thams cad kyi mdo dang rgyas pa shes par 'gyur ro/ /gsol pa/ bcom ldan 'das gzugs kyi de bzhin nyid ji lta bu lags/ bcom ldan 'das kyis bka' stsal pa/ de bzhin nyid gang la skye ba mi dmigs/ 'jig pa mi dmigs/ </text></item>
<item><p>127a.2</p><section></section><text>gnas pa las gzhan du 'gyur ba mi dmigs pa 'di ni gzugs kyi de bzhin nyid de/ de la byang chub sems dpa' sems dpa' chen pos bslab par bya'o/ /gsol pa/ bcom ldan 'das tshor ba dang / 'du shes dang / 'du byed rnams dang / rnam par shes pa'i de bzhin</text></item>
<item><p>127a.3</p><section></section><text>nyid ji lta bu lags/ rnam pa thams cad mkhyen pa nyid kyi bar gyi de bzhin nyid ji lta bu lags/ bcom ldan 'das kyis bka' stsal pa/ de bzhin nyid gang la skye ba mi dmigs/ 'jig pa mi dmigs/ gnas pa las gzhan du 'gyur ba mi dmigs pa 'di ni tshor ba dang / </text></item>
<item><p>127a.4</p><section></section><text>'du shes dang / 'du byed rnams dang / rnam par shes pa'i de bzhin nyid de/ de la byang chub sems dpa' sems dpa' chen pos bslab par bya'o/ /de bzhin nyid gang la skye ba mi dmigs/ 'jig pa mi dmigs/ gnas pa las gzhan du 'gyur ba mi dmigs pa 'di ni</text></item>
<item><p>127a.5</p><section></section><text>rnam pa thams cad mkhyen pa nyid kyi bar gyi de bzhin nyid de/ de la byang chub sems dpa' sems dpa' chen pos bslab par bya'o/ /yang dag pa'i mtha' shes na chos thams cad kyi mdo dang rgyas pa shes par 'gyur ro/ /gsol pa/ bcom ldan 'das yang dag pa'i mtha' gang</text></item>
<item><p>127a.6</p><section></section><text>lags/ bcom ldan 'das kyis bka' stsal pa/ mtha' med pa ni yang dag pa'i mtha' ste/ mtha' 'di la slob pa'i byang chub sems dpa' sems dpa' chen po ni chos thams cad kyi mdo dang rgyas pa shes par 'gyur ro/ /chos kyi dbyings shes na byang chub sems dpa' sems dpa'</text></item>
<item><p>127a.7</p><section></section><text>chen po chos thams cad kyi mdo dang rgyas pa shes par 'gyur ro/ /gsol pa/ bcom ldan 'das chos kyi dbyings gang lags/ bcom ldan 'das kyis bka' stsal pa/ chos kyi dbyings med pa ni chos kyi dbyings te/ chos kyi dbyings de la chad pa dang po dang yongs su chad pa mi</text></item>
<item><p>127b.1</p><section></section><text>dmigs so/ /chos kyi dbyings de ltar shes pa'i byang chub sems dpa' sems dpa' chen po ni chos thams cad kyi mdo dang rgyas pa shes par 'gyur ro/ /gsol pa/ bcom ldan 'das ji ltar chos thams cad kyi mdo dang rgyas pa 'tshal bar bgyi/ bcom ldan 'das</text></item>
<item><p>127b.2</p><section></section><text>kyis bka' stsal pa/ ci nas kyang chos thams cad ldan pa yang ma yin mi ldan pa yang ma yin par shes par bya'o/ /gsol pa/ bcom ldan 'das ldan pa yang ma lags/ mi ldan pa yang ma lags pa'i chos de dag kyang gang lags/ bcom ldan 'das kyis bka' stsal pa/ </text></item>
<item><p>127b.3</p><section></section><text>gzugs ldan pa yang ma yin mi ldan pa yang ma yin no/ /tshor ba dang / 'du shes dang / 'du byed rnams dang / rnam par shes pa ldan pa yang ma yin mi ldan pa yang ma yin no/ /skye mched dang / khams dang / rten cing 'brel par 'byung ba ldan pa yang ma yin mi ldan pa yang ma</text></item>
<item><p>127b.4</p><section></section><text>yin no/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun ldan pa yang ma yin mi ldan pa yang ma yin no/ /'phags pa'i bden pa dang / bsam gtan dang / tshad med pa dang / gzugs med pa'i snyoms par</text></item>
<item><p>127b.5</p><section></section><text>'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams ldan pa yang ma yin mi ldan pa yang ma yin no/ /</text></item>
<item><p>127b.6</p><section></section><text>de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad ldan pa yang ma yin mi ldan pa yang ma yin no/ /rnam pa thams cad mkhyen pa nyid kyi bar du ldan pa yang ma yin mi ldan pa yang ma</text></item>
<item><p>127b.7</p><section></section><text>yin no/ /'dus byas kyi khams ldan pa yang ma yin mi ldan pa yang ma yin no/ /'dus ma byas kyi khams ldan pa yang ma yin mi ldan pa yang ma yin no/ /de ci'i phyir zhe na/ gang ldan pa'am mi ldan par 'gyur ba de lta bu'i ngo bo nyid med de/ gang ngo bo nyid med pa de ni dngos po med</text></item>
<item><p>128a.1</p><section></section><text>pa'o/ /dngos po med pa ni dngos po med pa dang ldan pa yang ma yin mi ldan pa yang ma yin te da ltar chos thams cad shes par bya'o/ /rab 'byor 'di ni byang chub sems dpa' sems dpa' chen po rnams kyi mdor bsdus pa ste/ mdor bsdus pa'i pha rol tu phyin</text></item>
<item><p>128a.2</p><section></section><text>pa 'di la las dang po pa'i byang chub sems dpa' sems dpa' chen pos bslab par bya'o/ /byang chub sems dpa'i sa bcu pa la gnas te mdor bsdus pa la bslab par bya'o/ /mdor bsdus pa 'di la slob pa'i byang chub sems dpa' sems dpa' chen po ni chos thams cad kyi</text></item>
<item><p>128a.3</p><section></section><text>mdo dang rgyas pa shes par 'gyur ro/ /gsol pa/ bcom ldan 'das 'di ni byang chub sems dpa' sems dpa' chen po dbang po rnon pos rtogs pa'o/ /bcom ldan 'das kyis bka' stsal pa/ rab 'byor 'di ni byang chub sems dpa' sems dpa' chen po dbang po zhan</text></item>
<item><p>128a.4</p><section></section><text>pas kyang rtogs par 'gyur ba'o/ /de ni byang chub sems dpa' sems dpa' chen po dbang po 'bring pos kyang rtogs par 'gyur ba'o/ /'di ni byang chub sems dpa' sems dpa' chen po dbang po mnyam par gzhag pas kyang rtogs par 'gyur ba ste/ 'di ni slob par 'dod pa'i byang</text></item>
<item><p>128a.5</p><section></section><text>chub sems dpa' sems dpa' chen po gang gis kyang rtogs par mi 'gyur ba med do/ /'di ni le lo can gyis rtogs par 'gyur ba ma yin/ brtson 'grus zhan pas rtogs par 'gyur ba ma yin/ dran pa nyams pas rtogs par 'gyur ba ma yin/ sems 'khrugs pas rtogs par</text></item>
<item><p>128a.6</p><section></section><text>'gyur ba ma yin gyi/ 'di ni brtson 'grus brtsams pa/ le lo med pa/ dran pa nye bar gzhag pas rtogs par 'gyur ba'o/ /phyir mi ldog pa'i sa la slob par 'dod cing rnam pa thams cad mkhyen pa nyid thob par 'dod pas rtogs par 'gyur ro zhes bya ba ni mdor bsdus pa dang rgyas pa mi shes pa'i</text></item>
<item><p>128a.7</p><section></section><text>rnam par rtog pa yin no// //gal te ji skad du bstan pa'i shes rab kyi pha rol tu phyin pa la slob cing bslabs nas kyang sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi</text></item>
<item><p>128b.1</p><section></section><text>pha rol tu phyin pa dang / shes rab kyi pha rol tu phyin pa thob par byed pa dang / nang stong pa nyid dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang</text></item>
<item><p>128b.2</p><section></section><text>po dang / stobs dang / byang chub kyi yan lag dang / 'phags pa'i lam yan lag brgyad pa thob par byed de / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / ting nge 'dzin dang / gzungs</text></item>
<item><p>128b.3</p><section></section><text>kyi sgo thob par byed pa dang / stong pa nyid dang / mtshan ma med pa dang / smon pa med pa dang / mngon par shes pa thob par byed pa dang / stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad thob par byed pa dang / </text></item>
<item><p>128b.4</p><section></section><text>rnam pa thams cad mkhyen pa nyid kyi bar du thob par byed na/ byang chub sems dpa' sems dpa' chen po de shes rab kyi pha rol tu phyin pa la spyod pa'i tshe/ bdud kyi las ci byung yang rung ste/ de dag thams cad byung ba nyid kyi tshe rab tu spangs par 'gyur ro/ /de bas na thabs mkhas pas yongs su </text></item>
<item><p>128b.5</p><section></section><text>bzung bar 'dod pa'i byang chub sems dpa' sems dpa' chen pos shes rab kyi pha rol tu phyin pa la bslab par bya'o/ /gang gi tshe byang chub sems dpa' sems dpa' chen pos shes rab kyi pha rol tu phyin pa la spyod pa dang / shes rab kyi pha rol tu phyin pa bsgom pa dang / shes rab kyi</text></item>
<item><p>128b.6</p><section></section><text>pha rol tu phyin pa la brtson par byed pa de'i tshe/ 'jig rten gyi khams grangs med pa dag na sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag kyang byang chub sems dpa' sems dpa' chen po shes rab kyi pha rol tu phyin pa la spyod pa de la</text></item>
<item><p>128b.7</p><section></section><text>dgongs pa mdzad do/ /de ci'i phyir zhe na/ 'di lta ste/ pha rol tu phyin pa drug po 'di dag las byung ba ni 'das pa dang / ma byon pa dang / da ltar byung ba'i sangs rgyas bcom ldan 'das rnams te/ de bas na byang chub sems dpa' sems dpa' chen po shes rab kyi pha rol tu phyin pa la</text></item>
<item><p>129a.1</p><section></section><text>spyod pas 'di ltar yongs su brtag par bya ste/ chos gang 'das pa dang / ma byon pa dang / da ltar byung ba'i sangs rgyas bcom ldan 'das rnams kyis brnyes par gyur pa dang / brnyes pa dang / brnyes par 'gyur ba'i chos de dag bdag gis kyang thob par bya'o</text></item>
<item><p>129a.2</p><section></section><text>snyam du brtag par bya ste/ rab 'byor byang chub sems dpa' sems dpa' chen po shes rab kyi pha rol tu phyin pa la spyod pas de ltar brtson par bya'o/ /da ltar brtson pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub tu mngon par rdzogs</text></item>
<item><p>129a.3</p><section></section><text>par 'tshang rgya'o/ /rab 'byor de bas na byang chub sems dpa' sems dpa' chen pos rnam pa thams cad mkhyen pa nyid yid la bya ba dang ma bral bar bya ste/ gal te byang chub sems dpa' sems dpa' chen po rnam pa thams cad mkhyen pa nyid kyi don du de ltar spyod na chung ngu na se gol gtogs</text></item>
<item><p>129a.4</p><section></section><text>pa tsam du shes rab kyi pha rol tu phyin pa bsgom pa yang byang chub sems dpa' sems dpa' chen po de'i bsod nams ches mang du 'phel gyi / stong gsum gyi stong chen po'i 'jig rten gyi khams na sems can gang ji snyed cig 'khod pa de dag sbyin pas yongs su tshim par byas pa dang / tshul</text></item>
<item><p>129a.5</p><section></section><text>khrims la rab tu bkod pa dang / ting nge 'dzin la rab tu bkod pa dang / shes rab la rab tu bkod pa dang / rnam par grol ba la rab tu bkod pa dang / rnam par grol ba'i ye shes mthong ba la rab tu bkod pa dang / rgyun du zhugs pa'i 'bras bu la rab tu bkod pa dang / </text></item>
<item><p>129a.6</p><section></section><text>lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la rab tu bkod pa dang / rang byang chub la rab tu bkod pas ni ma yin te/ gang shes rab kyi pha rol tu phyin pa zab mo 'di se gol gtogs pa tsam du bsgom pa de'i bsod nams ni ches mang du 'phel</text></item>
<item><p>129a.7</p><section></section><text>lo/ /de ci'i phyir zhe na/ sbyin pa dang / tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras</text></item>
<item><p>129b.1</p><section></section><text>bu dang / dgra bcom pa nyid dang / rang byang chub ni 'di las byung ba ste/ phyogs bcu'i 'jig rten gyi khams dag na sangs rgyas bcom ldan 'das gang ji snyed cig bzhugs shing 'tsho skyong ba dang chos ston pa de dag kyang shes rab kyi pha rol tu phyin pa 'di las byung ngo / /sangs rgyas bcom ldan</text></item>
<item><p>129b.2</p><section></section><text>'das gang 'das pa dang / ma byon pa dang / da ltar byung ba de dag kyang shes rab kyi pha rol tu phyin pa 'di nyid las byung ngo / /rab 'byor gzhan yang gang skad 'ga' 'am/ nyin 'ga' 'am/ nyi ma brgya'am/ lo 'ga' 'am/ lo brgya'am/ bskal pa 'ga' 'am/ bskal pa</text></item>
<item><p>129b.3</p><section></section><text>brgya nas bskal pa grangs med pa brgya'i bar du shes rab kyi pha rol tu phyin pa 'di rnam pa thams cad mkhyen pa nyid la dmigs pa'i yid la bya bas bsgom pa de'i bsod nams ni ches mang du 'phel gyi/ 'jig rten gyi khams gang gA'i klung gi bye ma snyed dag na sems can gang ji snyed cig 'khod pa</text></item>
<item><p>129b.4</p><section></section><text>de dag thams cad sbyin pa la rab tu bkod pa dang / tshul khrims la rab tu bkod pa dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba la rab tu bkod pa dang / rgyun du zhugs pa'i 'bras bu la rab tu bkod pa dang / lan</text></item>
<item><p>129b.5</p><section></section><text>cig phyir 'ong ba'i 'bras bu la rab tu bkod pa dang / phyir mi 'ong ba'i 'bras bu la rab tu bkod pa dang / dgra bcom pa nyid la rab tu bkod pa dang / rang byang chub la rab tu bkod pas ni ma yin no/ /de ci'i phyir zhe na/ gang gis sbyin pa las byung ba'i bsod nams bya ba'i dngos</text></item>
<item><p>129b.6</p><section></section><text>po bstan pa dang / tshul khrims dang bsgom pa las byung ba'i bsod nams bya ba'i dngos po bstan pa dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub bstan pa'i sangs</text></item>
<item><p>129b.7</p><section></section><text>rgyas bcom ldan 'das de dag kyang 'di las byung ngo zhes bya ba ni sangs rgyas kyis bstangs pa med pa'i rnam par rtog pa yin no// //byang chub sems dpa' sems dpa' chen po gang de ltar bstan pa'i shes rab kyi pha rol tu phyin pa la gnas pa 'di ni phyir mi ldog par rig par bya ste/ byang</text></item>
<item><p>130a.1</p><section></section><text>chub sems dpa' sems dpa' chen po gang thabs mkhas pa 'di dang ldan pa de ni de bzhin gshegs pas dgongs par rig par bya'o/ /byang chub sems dpa' sems dpa' chen po de ni sangs rgyas bye ba khrag khrig brgya stong mang po bsnyen bkur bar rig par bya'o/ /byang chub</text></item>
<item><p>130a.2</p><section></section><text>sems dpa' sems dpa' chen po de ni dge ba'i rtsa ba bskyed par rig par bya'o/ /byang chub sems dpa' sems dpa' chen po de ni dge ba'i bshes gnyen gyis yongs su bzung bar rig par bya'o/ /byang chub sems dpa' sems dpa' chen po de ni pha rol tu phyin pa drug la spyad par rig</text></item>
<item><p>130a.3</p><section></section><text>par bya'o/ /byang chub sems dpa' sems dpa' chen po de ni stong pa nyid nyi shu la bsgoms par rig par bya'o/ /byang chub sems dpa' sems dpa' chen po de ni byang chub kyi phyogs kyi chos sum cu rtsa bdun la bsgoms par rig par bya'o/ /byang chub sems dpa' sems dpa' chen</text></item>
<item><p>130a.4</p><section></section><text>po de ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / </text></item>
<item><p>130a.5</p><section></section><text>ting nge 'dzin dang / gzungs kyi sgo rnams la bsgoms par rig par bya'o/ /byang chub sems dpa' sems dpa' chen po de ni stobs bcu dang / mi 'jigs pa bzhi dang / so so yang dag par rig pa bzhi la bsgoms par rig par bya'o/ /byang chub sems dpa' sems dpa' chen po de ni mngon par shes</text></item>
<item><p>130a.6</p><section></section><text>pa drug dang ldan par rig par bya'o/ /byang chub sems dpa' sems dpa' chen po de ni gzhon nur gyur par rig par bya'o/ /byang chub sems dpa' sems dpa' chen po de ni bsam pa yongs su rdzogs par rig par bya'o/ /byang chub sems dpa' sems dpa' chen po de ni</text></item>
<item><p>130a.7</p><section></section><text>sangs rgyas mthong ba dang mi 'bral bar rig par bya'o/ /byang chub sems dpa' sems dpa' chen po de ni dge ba'i rtsa ba dang mi 'bral bar rig par bya'o/ /byang chub sems dpa' sems dpa' chen po de ni sangs rgyas kyi zhing dang mi 'bral bar rig par bya'o/ /byang chub sems dpa' sems</text></item>
<item><p>130b.1</p><section></section><text>dpa' chen po de ni spobs pa mi chod pa dang ldan par rig par bya'o/ /byang chub sems dpa' sems dpa' chen po de ni gzungs rab tu thob par rig par bya'o/ /byang chub sems dpa' sems dpa' chen po de ni gzungs yongs su rdzogs par rig par bya'o/ /byang chub sems dpa' sems dpa'</text></item>
<item><p>130b.2</p><section></section><text>chen po de ni lung bstan pa phun sum tshogs par rig par bya'o/ /byang chub sems dpa' sems dpa' chen po de ni ched du bsams shing srid pa 'dod par rig par bya'o/ /byang chub sems dpa' sems dpa' chen po de ni rnam par rtogs par bya ba la mkhas par rig par bya'o/ /byang chub</text></item>
<item><p>130b.3</p><section></section><text>sems dpa' sems dpa' chen po de ni lung bstan pa la mkhas par rig par bya'o/ /byang chub sems dpa' sems dpa' chen po de ni yi ge dang yi ge med par rtogs par bya ba la mkhas par rig par bya'o/ /byang chub sems dpa' sems dpa' chen po de ni byang chub sems dpa'i</text></item>
<item><p>130b.4</p><section></section><text>rnam par spyod pa la mkhas par rig par bya'o/ /byang chub sems dpa' sems dpa' chen po de ni brjod pa la mkhas par rig par bya'o/ /byang chub sems dpa' sems dpa' chen po de ni brjod pa med pa la mkhas par rig par bya'o/ /byang chub sems dpa' sems dpa' chen po de ni</text></item>
<item><p>130b.5</p><section></section><text>gcig gi lhag pa'i tshig la mkhas pa dang / gnyis kyi lhag pa'i tshig la mkhas pa dang / mang po lhag pa'i tshig la mkhas pa dang / bud med kyi lhag pa'i tshig la mkhas pa dang / skyes pa'i lhag pa'i tshig la mkhas pa dang / ma ning gi lhag pa'i tshig la mkhas par rig par</text></item>
<item><p>130b.6</p><section></section><text>bya'o/ /byang chub sems dpa' sems dpa' chen po de ni 'das pa dang / ma byon pa dang / da ltar byung ba la mkhas par rig par bya'o// //bam po lnga bcu dgu pa/ byang chub sems dpa' sems dpa' chen po de ni gzugs la mkhas par rig par bya'o/ /byang chub</text></item>
<item><p>130b.7</p><section></section><text>sems dpa' sems dpa' chen po de ni tshor ba dang / 'du shes dang / 'du byed rnams dang / rnam par shes pa la mkhas par rig par bya'o/ /byang chub sems dpa' sems dpa' chen po de ni skye mched dang / khams dang / rten cing 'brel par 'byung ba la mkhas par rig par</text></item>
<item><p>131a.1</p><section></section><text>bya'o/ /byang chub sems dpa' sems dpa' chen po de ni pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la mkhas par rig par bya'o/ /byang chub sems dpa' sems dpa' chen po de ni 'phags pa'i</text></item>
<item><p>131a.2</p><section></section><text>bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes</text></item>
<item><p>131a.3</p><section></section><text>pa dang / ting nge 'dzin dang / gzungs kyi sgo la mkhas par rig par bya'o/ /byang chub sems dpa' sems dpa' chen po de ni de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams la mkhas</text></item>
<item><p>131a.4</p><section></section><text>par rig par bya'o/ /byang chub sems dpa' sems dpa' chen po de ni rnam pa thams cad mkhyen pa nyid kyi bar la mkhas par rig par bya'o/ /byang chub sems dpa' sems dpa' chen po de ni mya ngan las 'das pa'i bar la mkhas par rig par bya'o/ /chos kyi dbyings kyi mtshan nyid la</text></item>
<item><p>131a.5</p><section></section><text>mkhas par rig par bya'o/ /'dus byas kyi mtshan nyid dang / 'dus ma byas kyi mtshan nyid dang / dngos po dang / dngos po med pa dang / bdag gi dngos po dang / gzhan gyi dngos po dang / 'du ba dang / 'bral ba dang / 'du 'bral dang ldan pa dang / mi ldan pa dang / ldan</text></item>
<item><p>131a.6</p><section></section><text>pa yang ma yin/ mi ldan pa yang ma yin pa la mkhas par rig par bya'o/ /byang chub sems dpa' sems dpa' chen po de ni de bzhin nyid la mkhas par rig par bya'o/ /ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings nyid dang / </text></item>
<item><p>131a.7</p><section></section><text>chos kyi gnas nyid dang / chos skyon med pa nyid dang / yang dag pa'i mtha' dang / bsam gyis mi khyab pa'i dbyings la mkhas par rig par bya'o/ /byang chub sems dpa' sems dpa' chen po de ni rgyu dang / rkyen dang / rgyu rkyen med pa la mkhas par rig par bya'o/ /byang chub</text></item>
<item><p>131b.1</p><section></section><text>sems dpa' sems dpa' chen po de ni 'dus byas kyi khams dang / 'dus ma byas kyi khams dang / khams yod pa dang / khams med pa la mkhas par rig par bya'o/ /byang chub sems dpa' sems dpa' chen po de ni gzugs yid la mi bya ba la mkhas par rig par bya'o/ /tshor</text></item>
<item><p>131b.2</p><section></section><text>ba dang / 'du shes dang / 'du byed rnams dang / rnam par shes pa yid la mi bya ba la mkhas par rig par bya'o/ /skye mched dang / khams dang / rten cing 'brel par 'byung ba yid la mi bya ba la mkhas par rig par bya'o/ /pha rol tu phyin pa thams cad dang / stong pa nyid thams</text></item>
<item><p>131b.3</p><section></section><text>cad dang / byang chub kyi phyogs kyi chos sum cu rtsa bdun yid la mi bya ba la mkhas par rig par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms</text></item>
<item><p>131b.4</p><section></section><text>par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo yid la mi bya ba la mkhas par rig par bya'o/ /de bzhin gshegs pa'i stobs dang / mi 'jigs pa dang / so so yang dag</text></item>
<item><p>131b.5</p><section></section><text>par rig pa dang / sangs rgyas kyi chos ma 'dres pa yid la mi bya ba la mkhas par rig par bya'o/ /rnam pa thams cad mkhyen pa nyid kyi bar du yid la mi bya ba la mkhas par rig par bya'o/ /gzugs gzugs kyis stong ngo zhes bya ba la mkhas par rig par bya'o/ /tshor ba dang / 'du shes</text></item>
<item><p>131b.6</p><section></section><text>dang / 'du byed rnams dang / rnam par shes pa rnam par shes pas stong ngo zhes bya ba la mkhas par rig par bya'o/ /skye mched dang / khams dang / rten cing 'brel par 'byung ba rten cing 'brel par 'byung bas stong ngo zhes bya ba la mkhas par rig par bya'o/ /pha rol tu phyin pa thams cad</text></item>
<item><p>131b.7</p><section></section><text>dang / stong pa nyid thams cad dang / byang chub kyi phyogs kyi chos rnams byang chub kyi phyogs kyi chos rnams kyis stong ngo zhes bya ba la mkhas par rig par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / stong pa</text></item>
<item><p>132a.1</p><section></section><text>nyid dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams gzungs kyi sgo rnams kyis stong ngo zhes</text></item>
<item><p>132a.2</p><section></section><text>pa la mkhas par rig par bya'o/ /stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad sangs rgyas kyi chos ma 'dres pa bco brgyad kyis stong ngo zhes bya ba la mkhas par</text></item>
<item><p>132a.3</p><section></section><text>rig par bya'o/ /bla na med pa yang dag par rdzogs pa'i byang chub kyi bar du bla na med pa yang dag par rdzogs pa'i byang chub kyis stong ngo zhes bya ba la mkhas par rig par bya'o/ /byang chub sems dpa' sems dpa' chen po de ni shin tu sbyangs pa'i lam dang / shin tu ma sbyangs pa'i lam</text></item>
<item><p>132a.4</p><section></section><text>dang / skye ba dang / 'gag pa dang / gnas pa las gzhan du 'gyur ba dang / 'dod chags dang / zhe sdang dang / gti mug la mkhas par rig par bya'o/ /'dod chags med pa dang / zhe sdang med pa dang / gti mug med pa la mkhas par rig par bya'o/ /lta ba dang / lta ba med</text></item>
<item><p>132a.5</p><section></section><text>pa dang / log par lta ba dang / log par lta ba med pa dang / lta ba thams cad kyi bar la mkhas par rig par bya'o/ /ming la mkhas par rig par bya'o/ /ming dang / gzugs dang / dmigs pa dang / bdag po dang / rnam pa dang / mtshan nyid la mkhas par rig par</text></item>
<item><p>132a.6</p><section></section><text>bya'o/ /sdug bsngal ba dang / kun 'byung ba dang / 'gog pa dang / lam la mkhas par rig par bya'o/ /sems can dmyal ba dang / sems can dmyal ba'i lam la mkhas par rig par bya'o/ /byol song gi skye gnas dang / byol song gi skye gnas kyi lam la mkhas par rig</text></item>
<item><p>132a.7</p><section></section><text>par bya'o/ /gshin rje'i 'jig rten dang / gshin rje'i 'jig rten gyi lam la mkhas par rig par bya'o/ /mi dang mi'i lam la mkhas par rig par bya'o/ /mi ma yin pa dang / mi ma yin pa'i lam la mkhas par rig par bya'o/ /lha dang lha'i lam la mkhas par rig par bya'o/ /</text></item>
<item><p>132b.1</p><section></section><text>rgyun du zhugs pa'i 'bras bu dang / rgyun du zhugs pa'i 'bras bu'i lam la mkhas par rig par bya'o/ /lan cig phyir 'ong ba'i 'bras bu dang / lan cig phyir 'ong ba'i 'bras bu'i lam la mkhas par rig par bya'o/ /phyir mi 'ong ba'i 'bras bu dang / phyir mi 'ong ba'i 'bras bu'i</text></item>
<item><p>132b.2</p><section></section><text>lam la mkhas par rig par bya'o/ /dgra bcom pa nyid dang / dgra bcom pa'i lam la mkhas par rig par bya'o/ /rang byang chub dang / rang byang chub kyi lam la mkhas par rig par bya'o/ /lam gyi rnam pa shes pa nyid dang / lam gyi rnam pa shes pa nyid kyi lam la mkhas par</text></item>
<item><p>132b.3</p><section></section><text>rig par bya'o/ /rnam pa thams cad mkhyen pa nyid dang / rnam pa thams cad mkhyen pa nyid kyi lam la mkhas par rig par bya'o/ /dbang po rnams la mkhas pa dang / dbang po yongs su rdzogs par bya ba la mkhas par rig par bya'o/ /shes rab myur ba dang / shes rab rno ba dang / shes</text></item>
<item><p>132b.4</p><section></section><text>rab mgyogs pa dang / nges par 'byed pa'i shes rab dang / yang dag pa'i shes rab dang / mi mnyam pa dang mnyam pa'i shes rab la mkhas par rig par bya'o/ /'das pa'i dus dang / ma 'ongs pa'i dus dang / da ltar byung ba'i dus la mkhas par rig par bya'o/ /thabs la mkhas</text></item>
<item><p>132b.5</p><section></section><text>par rig par bya'o/ /sems can gyi sems dang / bsam pa dang / lhag pa'i bsam pa la mkhas par rig par bya'o/ /don dang yi ge dang theg pa gsum rnam par dgod pa la mkhas par rig par bya'o/ /rab 'byor byang chub sems dpa' sems dpa' chen po de shes rab kyi pha rol tu phyin</text></item>
<item><p>132b.6</p><section></section><text>pa la spyod pa'i tshe phan yon 'di dag yod pa yin no zhes bya ba ni sbyor ba'i lam med pa'i rnam par rtog pa yin no// //shes rab kyi pha rol tu phyin pa mngon par bsgrub pas dang zhes bya ba ni mthong ba'i lam med pa'i rnam par rtog pa yin no/ /shes rab kyi pha rol tu phyin pa sgom par byed pa de la phan</text></item>
<item><p>132b.7</p><section></section><text>yon 'di dag yod par rig par bya'o zhes bya ba ni bsgom pa'i lam med pa'i rnam par rtog pa yin no/ /gsol pa/ bcom ldan 'das ji ltar shes rab kyi pha rol tu phyin pa la spyad par bgyi/ ji ltar shes rab kyi pha rol tu phyin pa mngon par bsgrub par bgyi/ ji ltar shes rab kyi pha rol tu</text></item>
<item><p>133a.1</p><section></section><text>phyin pa bsgom par bgyi/ bcom ldan 'das kyis bka' stsal pa/ gzugs zhi ba dang / gzugs rag las pa dang / gzugs gsog dang / gzugs snying po med pas shes rab kyi pha rol tu phyin pa la spyad par bya'o/ /tshor ba dang / 'du shes dang / 'du</text></item>
<item><p>133a.2</p><section></section><text>byed rnams dang / rnam par shes pa zhi ba dang / rnam par shes pa rag las pa dang / rnam par shes pa gsog dang / rnam par shes pa snying po med pas shes rab kyi pha rol tu phyin pa la spyod par bya'o/ /skye mched dang / khams dang / rten cing 'brel par 'byung ba zhi ba dang / rten cing</text></item>
<item><p>133a.3</p><section></section><text>'brel par 'byung ba rag las pa dang / rten cing 'brel par 'byung ba gsog dang / rten cing 'brel par 'byung ba snying po med pas shes rab kyi pha rol tu phyin pa la spyod par bya'o zhes bya ba ni sbyor ba'i lam mi shes pa'i rnam par rtog pa yin no// //gang yang 'di skad du ji ltar shes rab kyi</text></item>
<item><p>133a.4</p><section></section><text>pha rol tu phyin pa la mngon par bsgrub par bya zhes zer ba ni nam mkha' stong pa nyid mngon par bsgrub pas shes rab kyi pha rol tu phyin pa mngon par bsgrub par bya'o zhes bya ba ni mthong ba'i lam mi shes pa'i rnam par rtog pa yin no/ /gang yang 'di skad du ji ltar shes rab kyi pha rol tu phyin pa bsgom par</text></item>
<item><p>133a.5</p><section></section><text>bya zhes zer ba ni nam mkha' stong pa nyid du bsgom pas shes rab kyi pha rol tu phyin pa mngon par bsgom par bya'o zhes bya ba ni bsgom pa'i lam mi shes pa'i rnam par rtog pa yin te/ 'di dag gis ni gzung ba'i rnam par rtog pa dang po rnam pa dgu gsungs pa yin no// //rab 'byor gyis gsol</text></item>
<item><p>133a.6</p><section></section><text>pa/ bcom ldan 'das byang chub sems dpa' sems dpa' chen po shes rab kyi pha rol tu phyin pa la yun ring po ji srid cig tu spyad na shes rab kyi pha rol tu phyin pa la spyad par 'gyur/ bcom ldan 'das kyis bka' stsal pa/ sems dang po bskyed pa nas nye bar bzung nas zhes bya ba ni byang</text></item>
<item><p>133a.7</p><section></section><text>chub kyi sems mi skye ba'i rnam par rtog pa yin no// //snying po byang chub la 'dug gi bar du shes rab kyi pha rol tu phyin pa la spyad par bya'o/ /de ltar mngon par bsgrub par bya'o/ /de ltar bsgom par bya'o zhes bya ba ni byang chub kyi snying po yid la mi byed pa'i rnam par rtog pa yin no// //</text></item>
<item><p>133b.1</p><section></section><text>gsol pa/ bcom ldan 'das ji ltar sems gzhan gyi go skabs mi 'byed par shes rab kyi pha rol tu phyin pa la spyad par bgyi'am/ bcom ldan 'das kyis bka' stsal pa/ yid la bya ba gzhan gyi go skabs mi 'byed pas shes rab kyi pha rol tu phyin pa la spyad par bya'o/ /shes</text></item>
<item><p>133b.2</p><section></section><text>rab kyi pha rol tu phyin pa mngon par bsgrub par bya'o / /shes rab kyi pha rol tu phyin pa bsgom par bya'o zhes bya ba ni nyan thos dang / rang sangs rgyas kyi theg pa yid la bya ba'i rnam par rtog pa yin no// //rab 'byor rnam pa thams cad mkhyen pa nyid yid la bya ba mi 'dor bas ji ltar sems dang</text></item>
<item><p>133b.3</p><section></section><text>sems las byung ba'i chos rnams mi 'jug pa de ltar shes rab kyi pha rol tu phyin pa la spyad par bya/ shes rab kyi pha rol tu phyin pa mngon par bsgrub par bya/ shes rab kyi pha rol tu phyin pa bsgom par bya'o/ /gsol pa/ bcom ldan 'das ci lags shes rab kyi pha rol tu phyin pa la</text></item>
<item><p>133b.4</p><section></section><text>spyod pa dang / shes rab kyi pha rol tu phyin pa mngon par bsgrub pa dang / shes rab kyi pha rol tu phyin pa bsgom pas rnam pa thams cad mkhyen pa nyid thob par 'gyur ram/ bcom ldan 'das kyis bka' stsal pa/ de ni ma yin no zhes bya ba ni yang dag par rdzogs pa'i byang chub yid la mi</text></item>
<item><p>133b.5</p><section></section><text>byed pa'i rnam par rtog pa yin no// //gsol pa 'o na ci lags/ sgom par byed pas rnam pa thams cad mkhyen pa nyid thob bam / bcom ldan 'das kyis bka' stsal pa/ rab 'byor de ni ma yin no zhes bya ba ni bsgom pa'i rnam par rtog pa yin no// //gsol pa 'o na ci lags/ </text></item>
<item><p>133b.6</p><section></section><text>ma bsgoms pas rnam pa thams cad mkhyen pa nyid thob bam/ bcom ldan 'das kyis bka' stsal pa/ de ni ma yin no zhes bya ba ni bsgom pa med pa'i rnam par rtog pa yin no// //gsol pa/ bcom ldan 'das 'o na ci lags/ bsgoms kyang bsgoms la/ ma bsgoms kyang ma</text></item>
<item><p>133b.7</p><section></section><text>bsgoms pas rnam pa thams cad mkhyen pa nyid thob bam / bcom ldan 'das kyis bka' stsal pa/ de ni ma yin no/ /gsol pa/ 'o na ci lags bsgoms pa yang ma lags/ ma bsgoms pa yang ma lags pas rnam pa thams cad mkhyen pa nyid thob bam/ bcom ldan 'das</text></item>
<item><p>134a.1</p><section></section><text>kyis bka' stsal pa/ de ni ma yin no zhes bya ba ni bsgoms pas kyang ma yin ma bsgoms pas kyang ma yin pa'i rnam par rtog pa yin no// //gsol pa/ bcom ldan 'das 'o na rnam pa thams cad mkhyen pa nyid ji ltar thob par bgyi/ bcom ldan 'das kyis bka'</text></item>
<item><p>134a.2</p><section></section><text>stsal pa/ de bzhin nyid ji lta ba bzhin no/ /gsol pa/ de bzhin nyid ji lta bu lags/ bcom ldan 'das kyis bka' stsal pa/ yang dag pa'i mtha' ji lta ba bzhin no/ /gsol pa/ yang dag pa'i mtha' ji lta bu lags/ bcom ldan 'das kyis bka' stsal pa/ chos kyi</text></item>
<item><p>134a.3</p><section></section><text>dbyings ji lta ba bzhin no zhes bya ba ni don ji lta ba bzhin ma yin pa'i rnam par rtog pa yin te/ 'di dag gis ni gzung ba'i rnam par rtog pa gnyis pa dgu yin no// //gsol pa/ chos kyi dbyings ji lta bu lags/ bcom ldan 'das kyis bka' stsal pa/ bdag gi khams dang / sems</text></item>
<item><p>134a.4</p><section></section><text>can gyi khams dang / srog gi khams dang / gang zag gi khams ji lta ba bzhin no/ /gsol pa/ bcom ldan 'das bdag gi khams dang / sems can gyi khams dang / srog gi khams dang / gang zag gi khams ji lta bu lags/ bcom ldan 'das kyis bka' stsal pa/ rab 'byor</text></item>
<item><p>134a.5</p><section></section><text>de ji snyam du sems/ bdag gam/ sems can nam/ srog gam/ gang zag dmigs su yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor bdag gam sems can nam srog gam gang zag mi dmigs na ji ltar</text></item>
<item><p>134a.6</p><section></section><text>bdag gi khams dang / sems can gyi khams dang / srog gi khams dang / gang zag gi khams su gdags par bya/ de ltar shes rab kyi pha rol tu phyin par ma btags pa dang / chos thams cad du ma btags pas rnam pa thams cad mkhyen pa nyid thob par 'gyur ro/ /gsol pa/ </text></item>
<item><p>134a.7</p><section></section><text>bcom ldan 'das ci lags/ shes rab kyi pha rol tu phyin pa gdags su ma mchis pa lags sam/ bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa</text></item>
<item><p>134b.1</p><section></section><text>gdags su ma mchis pa lags sam/ rnam pa thams cad mkhyen pa nyid kyi bar du gdags su ma mchis pa lags sam/ bcom ldan 'das kyis bka' stsal pa/ rab 'byor shes rab kyi pha rol tu phyin pa ni gdags su med pa'o/ /bsam gtan gyi pha rol tu phyin pa dang / </text></item>
<item><p>134b.2</p><section></section><text>brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa ni gdags su med pa'o/ /nang stong pa nyid ni gdags su med pa'o/ /dngos po med pa'i ngo bo nyid stong pa nyid kyi bar ni gdags su med pa'o/ /</text></item>
<item><p>134b.3</p><section></section><text>dran pa nye bar gzhag pa rnams ni gdags su med pa'o/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa ni gdags su med pa'o/ /sangs rgyas kyi chos ma 'dres</text></item>
<item><p>134b.4</p><section></section><text>pa bco brgyad kyi bar ni gdags su med pa'o/ /bla na med pa yang dag par rdzogs pa'i byang chub kyi bar ni gdags su med pa'o/ /'dus byas dang / 'dus ma byas dang / nyan thos dang / rang sangs rgyas kyi chos sam/ byang chub sems dpa'i chos sam/ sangs rgyas kyi chos</text></item>
<item><p>134b.5</p><section></section><text>kyang rung ste/ chos thams cad ni gdags su med pa'o/ /gsol pa/ bcom ldan 'das gal te de ltar chos thams cad gdags su ma mchis pa lags na/ bcom ldan 'das ci'i slad du sems can dmyal ba mchis par 'gyur / byol song gi skye gnas dang / gshin rje'i 'jig</text></item>
<item><p>134b.6</p><section></section><text>rten mchis par 'gyur/ lha dang mi mchis par 'gyur / rgyun du zhugs pa mchis par 'gyur / lan cig phyir 'ong ba mchis par 'gyur / phyir mi 'ong ba mchis par 'gyur / dgra bcom pa mchis par 'gyur / rang sangs rgyas mchis par 'gyur / byang chub sems dpa' mchis</text></item>
<item><p>134b.7</p><section></section><text>par 'gyur / yang dag par rdzogs pa'i sangs rgyas mchis par 'gyur / bcom ldan 'das kyis bka' stsal pa/ rab 'byor de ji snyam du sems/ sems can du gdags pa dmigs su yod snyam mam ci gsol pa/ bcom ldan 'das de ni ma lags so/ /bcom ldan</text></item>
<item><p>135a.1</p><section></section><text>'das kyis bka' stsal pa/ rab 'byor sems can dmigs su med na/ sems can dmyal ba par yang ji ltar gdags par bya/ byol song gi skye gnas sam/ gshin rje'i 'jig rten nam/ lha'am/ mi'am/ rgyun du zhugs pa'am/ lan cig</text></item>
<item><p>135a.2</p><section></section><text>phyir 'ong ba'am/ phyir mi 'ong ba'am/ dgra bcom pa'am/ rang sangs rgyas su ji ltar gdags par bya/ byang chub sems dpa' 'am/ yang dag par rdzogs pa'i sangs rgyas su ji ltar gdags par bya/ rab 'byor de ltar byang chub sems dpa' sems dpa' chen</text></item>
<item><p>135a.3</p><section></section><text>po shes rab kyi pha rol tu phyin pa la spyod pas gdags su med pa'i chos thams cad la bslab par bya'o zhes bya ba ni sems can du btags pa'i rnam par rtog pa yin no// //gsol pa/ bcom ldan 'das 'o na byang chub sems dpa' sems dpa' chen po shes rab kyi pha rol tu phyin pa</text></item>
<item><p>135a.4</p><section></section><text>la spyod pas gzugs la bslab pa dang / tshor ba dang / 'du shes dang / 'du byed rnams dang / rnam par shes pa la bslab pa dang / skye mched dang / khams dang / rten cing 'brel par 'byung ba la bslab pa dang / pha rol tu phyin pa thams cad dang / stong pa nyid thams</text></item>
<item><p>135a.5</p><section></section><text>cad la bslab pa dang / byang chub kyi phyogs kyi chos sum cu rtsa bdun la bslab pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug</text></item>
<item><p>135a.6</p><section></section><text>pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la bslab pa dang / stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen</text></item>
<item><p>135a.7</p><section></section><text>po dang / sangs rgyas kyi chos ma 'dres pa la bslab pa dang / rnam pa thams cad mkhyen pa nyid kyi bar la bslab par bgyi'o zhes bya ba ni chos su btags pa'i rnam par rtog pa yin no// bcom ldan 'das kyis bka' stsal pa/ gzugs la dbri ba dang bsnan pa med par bslab</text></item>
<item><p>135b.1</p><section></section><text>par bya'o/ /tshor ba dang / 'du shes dang / 'du byed rnams dang / rnam par shes pa la dbri ba dang bsnan pa med par bslab par bya'o/ /skye mched dang / khams dang / rten cing 'brel par 'byung ba la dbri ba dang bsnan pa med par bslab par bya'o/ /pha rol tu phyin pa</text></item>
<item><p>135b.2</p><section></section><text>thams cad dang / stong pa nyid thams cad dang / byang chub kyi phyogs kyi chos sum cu rtsa bdun la dbri ba dang bsnan pa med par bslab par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par</text></item>
<item><p>135b.3</p><section></section><text>thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la dbri ba dang bsnan pa med par bslab par bya'o/ /stobs bcu dang / mi 'jigs</text></item>
<item><p>135b.4</p><section></section><text>pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams la dbri ba dang bsnan pa med par bslab par bya'o/ /rnam pa thams cad mkhyen pa nyid kyi bar la dbri ba dang bsnan pa med par bslab par bya'o/ /</text></item>
<item><p>135b.5</p><section></section><text>gsol pa/ bcom ldan 'das ji ltar gzugs la dbri ba dang bsnan pa ma mchis par bslab par bgyi/ /ji ltar tshor ba dang / 'du shes dang / 'du byed rnams dang / rnam par shes pa la dbri ba dang bsnan pa ma mchis par bslab par bgyi/ ji ltar rnam pa thams cad mkhyen</text></item>
<item><p>135b.6</p><section></section><text>pa nyid kyi pha rol dbri ba dang bsnan pa ma mchis par bslab par bgyi/ bcom ldan 'das kyis bka' stsal pa/ skye ba med pa dang 'gag pa med par bslab par bya'o/ /gsol pa/ bcom ldan 'das skye ba ma mchis pa dang 'gag pa ma mchis pa la ji ltar bslab par bgyi/ bcom</text></item>
<item><p>135b.7</p><section></section><text>ldan 'das kyis bka' stsal pa/ 'du byed rnams mngon par 'du byed pa med par bsgom pa'am/ rnam par bsgom pa la bslab par bya'o/ /gsol pa/ bcom ldan 'das ji ltar mngon par 'du bgyi ba ma mchis pa la bslab par bgyi/ bcom ldan 'das kyis bka' stsal pa//</text></item>
<item><p>136a.1</p><section></section><text>chos rnams rang gi mtshan nyid kyis stong par mthong nas mngon par 'du bya ba med pa la bslab par bya'o/ /gsol pa/ bcom ldan 'das chos rnams rang gi mtshan nyid kyis stong par ji ltar bslab par bgyi/ bcom ldan 'das kyis bka' stsal pa/ gzugs</text></item>
<item><p>136a.2</p><section></section><text>gzugs kyis stong par blta'o / /tshor ba dang / 'du shes dang / 'du byed rnams dang / rnam par shes pa rnam par shes pas stong par blta'o / /skye mched dang / khams dang / rten cing 'brel par 'byung ba rten cing 'brel par 'byung bas stong par blta'o/ /pha rol tu phyin pa thams cad</text></item>
<item><p>136a.3</p><section></section><text>dang / stong pa nyid thams cad dang / byang chub kyi phyogs kyi chos sum cu rtsa bdun byang chub kyi phyogs kyi chos sum cu rtsa bdun gyis stong par blta'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas</text></item>
<item><p>136a.4</p><section></section><text>pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams gzungs kyi sgo rnams kyis stong par blta'o/ /de bzhin gshegs pa'i stobs dang / mi 'jigs pa dang / </text></item>
<item><p>136a.5</p><section></section><text>so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad sangs rgyas kyi chos ma 'dres pa rnams kyis stong par blta'o/ /bla na med pa yang dag par rdzogs pa'i byang chub kyi bar du byang chub kyis stong par blta'o/ /rab</text></item>
<item><p>136a.6</p><section></section><text>'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pas chos thams cad rang gi mtshan nyid kyis stong pa la bslab par bya'o/ /gsol pa/ bcom ldan 'das gal te de ltar gzugs ni gzugs kyis stong / tshor ba dang / 'du shes dang / </text></item>
<item><p>136a.7</p><section></section><text>'du byed rnams dang / rnam par shes pa ni rnam par shes pas stong / bla na med pa yang dag par rdzogs pa'i byang chub kyi bar du byang chub kyis stong na bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod par 'gyur/ bcom</text></item>
<item><p>136b.1</p><section></section><text>ldan 'das kyis bka' stsal pa/ rab 'byor spyod pa med pa ni byang chub sems dpa' sems dpa' chen po'i shes rab kyi pha rol tu phyin pa la spyod do / /gsol pa/ bcom ldan 'das ci'i slad du spyod pa ma mchis pa shes rab kyi pha rol tu phyin pa la spyod pa lags/ bcom ldan</text></item>
<item><p>136b.2</p><section></section><text>'das kyis bka' stsal pa/ rab 'byor de ni 'di ltar shes rab kyi pha rol tu phyin pa yang mi dmigs/ byang chub sems dpa' yang mi dmigs/ spyod pa yang mi dmigs/ gang spyod pa dang gang gis spyod pa dang gang la spyod pa de yang mi dmigs te/ rab 'byor gang la spyod pa</text></item>
<item><p>136b.3</p><section></section><text>de dag thams cad mi dmigs pa de ni byang chub sems dpa' sems dpa' chen po'i spyod pa med pas shes rab kyi pha rol tu phyin pa la spyod pa'o/ /gsol pa/ bcom ldan 'das gal te de ltar spyod pa ma yin pas shes rab kyi pha rol tu phyin pa la spyod pa lags na las dang po pa'i byang</text></item>
<item><p>136b.4</p><section></section><text>chub sems dpa' sems dpa' chen pos shes rab kyi pha rol tu phyin pa la ji ltar spyod par bgyi/ bcom ldan 'das kyis bka' stsal pa/ rab 'byor 'di ltar las dang po pa'i byang chub sems dpa' sems dpa' chen pos sems dang po bskyed pa nyid nas brtsams te/ chos thams cad</text></item>
<item><p>136b.5</p><section></section><text>dmigs su med pa la bslab par bya'o/ /des sbyin pa gtong ba'i tshe mi dmigs pa'i tshul gyis sbyin pa gtong bar bya'o/ /tshul khrims srung ba'i tshe mi dmigs pa'i tshul gyis tshul khrims bsrung bar bya'o/ /bzod pa sgrub pa'i tshe mi dmigs pa'i tshul gyis bzod pa bsgrub</text></item>
<item><p>136b.6</p><section></section><text>par bya'o/ /brtson 'grus rtsom pa'i tshe mi dmigs pa'i tshul gyis brtson 'grus brtsam par bya'o/ /ting nge 'dzin la snyoms par 'jug pa'i tshe mi dmigs pa'i tshul gyis ting nge 'dzin la mnyam par gzhag par bya'o/ /shes rab sgom pa'i tshe mi dmigs pa'i tshul gyis</text></item>
<item><p>136b.7</p><section></section><text>shes rab bsgom par bya'o/ /nang stong pa nyid sgom pa'i tshe mi dmigs pa'i tshul gyis nang stong pa nyid bsgom par bya'o/ /dngos po med pa'i ngo bo nyid stong pa nyid kyi bar du sgom pa'i tshe mi dmigs pa'i tshul gyis dngos po med pa'i ngo bo nyid stong pa nyid bsgom par bya'o/ /dran pa</text></item>
<item><p>137a.1</p><section></section><text>nye bar gzhag pa rnams sgom pa'i tshe mi dmigs pa'i tshul gyis dran pa nye bar gzhag pa rnams bsgom par bya'o/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam</text></item>
<item><p>137a.2</p><section></section><text>yan lag brgyad pa sgom pa'i tshe mi dmigs pa'i tshul gyis 'phags pa'i lam yan lag brgyad pa bsgom par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis</text></item>
<item><p>137a.3</p><section></section><text>gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams sgom pa'i tshe mi dmigs pa'i tshul gyis gzungs kyi sgo rnams bsgom par bya'o/ /stobs bcu dang / mi</text></item>
<item><p>137a.4</p><section></section><text>'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams sgom pa'i tshe mi dmigs pa'i tshul gyis sangs rgyas kyi chos ma 'dres pa rnams bsgom par bya'o/ /rnam pa thams cad mkhyen pa nyid kyi bar du</text></item>
<item><p>137a.5</p><section></section><text>sgom pa'i tshe mi dmigs pa'i tshul gyis rnam pa thams cad mkhyen pa nyid bsgom par bya'o/ /gsol pa/ bcom ldan 'das ji tsam gyis na dmigs par 'gyur/ ji tsam gyis na mi dmigs par 'gyur/ bcom ldan 'das kyis bka' stsal pa/ ji tsam du gnyis pa de tsam du</text></item>
<item><p>137a.6</p><section></section><text>dmigs pa ste/ gnyis su med pa ni mi dmigs pa'o/ /gsol pa/ bcom ldan 'das gnyis zhes bgyi ba ji lta bu lags/ bcom ldan 'das kyis bka' stsal pa/ rab 'byor ji tsam du mig dang gzugs nas ji tsam du yid dang chos kyi bar dang / ji tsam du bla na med pa yang</text></item>
<item><p>137a.7</p><section></section><text>dag par rdzogs pa'i byang chub dang / rang sangs rgyas kyi bar te/ rab 'byor 'di dag ni gnyis so/ /rab 'byor 'di tsam du mig dang gzugs med pa nas ji tsam bla na med pa yang dag par rdzogs pa'i byang chub dang sangs rgyas kyi bar du med pa 'di ni gnyis su med pa'o/ /rab 'byor</text></item>
<item><p>137b.1</p><section></section><text>gyis gsol pa/ bcom ldan 'das ci mi dmigs pa nyid dmigs sam/ 'on te mi dmigs pa nyid mi dmigs/ bcom ldan 'das kyis bka' stsal pa/ rab 'byor mi dmigs pa ni dmigs pa ma yin zhing mi dmigs pa yang ma yin te/ rab 'byor 'on kyang mi dmigs pa</text></item>
<item><p>137b.2</p><section></section><text>ni dmigs pa dang mi dmigs pa mnyam pa nyid yin te/ rab 'byor de ltar byang chub sems dpa' sems dpa' chen pos dmigs pa dang mi dmigs pa mnyam pa nyid la bslab par bya'o/ /de ltar shes rab kyi pha rol tu phyin pa la slob pa'i byang chub sems dpa' sems dpa' chen</text></item>
<item><p>137b.3</p><section></section><text>po mi dmigs pa dang ldan par 'gyur ro zhes bya ba ni stong pa nyid ma yin pa'i rnam par rtog pa yin no// //gsol pa/ bcom ldan 'das gal te de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe dmigs pa la yang mi chags mi dmigs pa la yang mi</text></item>
<item><p>137b.4</p><section></section><text>chags pa lags na/ 'o na ji ltar byang chub sems dpa' sems dpa' chen po shes rab kyi pha rol tu phyin pa la spyod pas sa nas sa yongs su rdzogs par bgyi/ sa nas sa yongs su rdzogs nas ni rnam pa thams cad mkhyen pa nyid ji ltar thob par bgyi/ bcom ldan 'das kyis bka'</text></item>
<item><p>137b.5</p><section></section><text>stsal pa/ rab 'byor byang chub sems dpa' sems dpa' chen po shes rab kyi pha rol tu phyin pa la spyod pa ni dmigs pa la gnas shing sa nas sa yongs su rdzogs par mi byed de/ byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ dmigs</text></item>
<item><p>137b.6</p><section></section><text>pa la gnas te sa nas sa yongs su rdzogs par bya bar mi nus so/ /de ci'i phyir zhe na/ shes rab kyi pha rol tu phyin pa yang dmigs su med/ byang chub kyang dmigs su med de/ gang shes rab kyi pha rol tu phyin pa la spyod pa de yang dmigs su med do/ /rab 'byor de ltar na byang</text></item>
<item><p>137b.7</p><section></section><text>chub sems dpa' sems dpa' chen pos shes rab kyi pha rol tu phyin pa la spyad par bya'o zhes bya ba ni chags pa'i rnam par rtog pa yin no// //gsol pa/ bcom ldan 'das gal te de ltar shes rab kyi pha rol tu phyin pa yang dmigs su ma mchis te/ gang byang chub tu spyod pa de</text></item>
<item><p>138a.1</p><section></section><text>yang dmigs su ma mchis lags na / 'o na ji ltar byang chub sems dpa' sems dpa' chen pos shes rab kyi pha rol tu phyin pa la spyod pas 'di ni gzugs so/ /'di ni tshor ba dang / 'du shes dang / 'du byed rnams dang / rnam par shes pa'o/ /'di ni skye</text></item>
<item><p>138a.2</p><section></section><text>mched dang / khams dang / rten cing 'brel par 'byung ba'o/ /'di ni pha rol tu phyin pa'o/ /'di ni stong pa nyid do/ /'di ni byang chub kyi phyogs kyi chos so/ /'di ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa'o/ /</text></item>
<item><p>138a.3</p><section></section><text>'di ni rnam par thar pa dang / mthar gyis gnas pa'i snyoms par 'jug pa'o/ /'di ni stong pa nyid dang / mtshan ma med pa dang / smon pa med pa'o/ /'di ni mngon par shes pa dang / ting nge 'dzin dang / gzungs kyi sgo rnams so/ /'di ni stobs bcu dang / mi 'jigs pa bzhi dang / so so</text></item>
<item><p>138a.4</p><section></section><text>yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad do/ /'di ni bla na med pa yang dag par rdzogs pa'i byang chub kyi bar ro zhes bgyi bar chos thams cad rab tu dbye bar bgyi/ bcom ldan 'das kyis bka' stsal pa/ </text></item>
<item><p>138a.5</p><section></section><text>rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ji ltar byas pas gzugs dmigs par 'gyur ba dang / tshor ba dang / 'du shes dang / 'du byed rnams dang / rnam par shes pa dmigs par 'gyur ba dang / skye mched dang / </text></item>
<item><p>138a.6</p><section></section><text>khams dang / rten cing 'brel par 'byung ba dmigs par 'gyur ba dang / pha rol tu phyin pa thams cad dang / stong pa nyid thams cad dang / byang chub kyi phyogs kyi chos rnams dmigs par 'gyur ba dang / 'phags pa'i bden pa dang / bsam gtan dang / tshad med pa dang / </text></item>
<item><p>138a.7</p><section></section><text>gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams dmigs par</text></item>
<item><p>138b.1</p><section></section><text>'gyur ba dang / stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dmigs par 'gyur ba dang / bla na med pa yang dag par rdzogs pa'i byang chub kyi bar du</text></item>
<item><p>138b.2</p><section></section><text>dmigs par 'gyur ba de ltar chos rnams rab tu rnam par dbye bar mi bya'o zhes bya ba ni chos rab tu 'byed pa'i rnam par rtog pa yin no// //gsol pa/ bcom ldan 'das gal te de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gzugs</text></item>
<item><p>138b.3</p><section></section><text>kyang mi dmigs/ tshor ba dang / 'du shes dang / 'du byed rnams dang / rnam par shes pa yang mi dmigs/ bla na med pa yang dag par rdzogs pa'i byang chub kyi bar du yang mi dmigs na/ 'o na ji ltar sbyin pa'i pha rol tu phyin pa yongs su rdzogs pa dang / tshul khrims kyi pha</text></item>
<item><p>138b.4</p><section></section><text>rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su rdzogs par bgyis shing byang chub sems dpa'i skyon ma mchis par 'jug par 'gyur/ byang chub sems</text></item>
<item><p>138b.5</p><section></section><text>dpa' sems dpa' chen po skyon ma mchis par chud nas sangs rgyas kyi zhing yongs su sbyong bar 'gyur/ sangs rgyas kyi zhing yongs su dag par bgyis nas/ sems can yongs su smin par bgyid par 'gyur/ sems can yongs su smin par bgyis nas rnam pa thams cad mkhyen</text></item>
<item><p>138b.6</p><section></section><text>pa nyid thob par bgyis par 'gyur/ rnam pa thams cad mkhyen pa nyid thob nas chos kyi 'khor lo bskor bar 'gyur/ chos kyi 'khor bskor nas sangs rgyas kyi phrin las sgrub par 'gyur/ sangs rgyas kyi phrin las bsgrubs shing sems can rnams 'khor ba las yongs su 'grol</text></item>
<item><p>138b.7</p><section></section><text>bar 'gyur/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni gzugs kyi don du shes rab kyi pha rol tu phyin pa la mi spyod do/ /tshor ba dang / 'du shes dang / 'du byed rnams dang / rnam par shes pa'i don du shes rab kyi pha rol tu phyin pa</text></item>
<item><p>139a.1</p><section></section><text>la mi spyod do/ /skye mched dang / khams dang / rten cing 'brel par 'byung ba'i don du shes rab kyi pha rol tu phyin pa la mi spyod do/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos rnams kyi don du shes rab kyi pha</text></item>
<item><p>139a.2</p><section></section><text>rol tu phyin pa la mi spyod do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa</text></item>
<item><p>139a.3</p><section></section><text>med pa dang / mngon par shes pa dang / ting nge 'dzin dang / gzungs kyi sgo rnams kyi don du shes rab kyi pha rol tu phyin pa la mi spyod do/ /de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas</text></item>
<item><p>139a.4</p><section></section><text>kyi chos ma 'dres pa rnams kyi don du shes rab kyi pha rol tu phyin pa la mi spyod do/ /bla na med pa yang dag par rdzogs pa'i byang chub kyi bar gyi don du shes rab kyi pha rol tu phyin pa la mi spyod do/ /gsol pa/ bcom ldan 'das gang gi slad du byang chub sems dpa' sems dpa' chen po shes rab</text></item>
<item><p>139a.5</p><section></section><text>kyi pha rol tu phyin pa la spyod pa lags/ bcom ldan 'das kyis bka' stsal pa/ gang gi phyir yang byang chub sems dpa' sems dpa' chen po shes rab kyi pha rol tu phyin pa la mi spyod do/ /de ci'i phyir zhe na/ de ni 'di ltar chos thams cad ni ma byas ma bsgyur/ mngon par 'du ma byas</text></item>
<item><p>139a.6</p><section></section><text>pa'o/ /shes rab kyi pha rol tu phyin pa yang ma byas pa ste/ mngon par 'du ma byas pa'o/ /byang chub kyang ma byas ma bsgyur mngon par 'du ma byas pa'o/ /byang chub sems dpa' yang ma byas pa ste/ mngon par 'du ma byas pa'o/ /rab 'byor de ltar byang chub sems dpa' sems</text></item>
<item><p>139a.7</p><section></section><text>dpa' chen pos ma byas pa dang / mngon par 'du ma byas pa'i tshul gyis shes rab kyi pha rol tu phyin pa la spyad par bya'o zhes bya ba ni dngos po'i ched du bya ba byed pa'i rnam par rtog pa yin no// //gsol pa/ bcom ldan 'das gal te de ltar chos thams cad ma bgyis pa ste/ mngon par</text></item>
<item><p>139b.1</p><section></section><text>'du ma bgyis pa lags na/ 'o na ji ltar nyan thos kyi theg pa dang / rang sangs rgyas kyi theg pa dang / theg pa chen po dang / theg pa gsum po 'di dag rnam par dgod par 'gyur/ bcom ldan 'das kyis bka' stsal pa/ rab 'byor ma byas mngon par 'du ma byas pa'i chos rnams</text></item>
<item><p>139b.2</p><section></section><text>la ni rnam par dgod pa gang yang dmigs su med de/ mngon par 'du byas pa dang / mngon par bsam pa'i chos rnams la rnam par dgod pa mi dmigs so/ /de ci'i phyir zhe na/ 'di ltar byis pa thos pa dang mi ldan pa so so'i skye bo rnams phung po lnga la mngon par zhen cing gzugs</text></item>
<item><p>139b.3</p><section></section><text>la mngon par zhen/ tshor ba dang / 'du shes dang / 'du byed rnams dang / rnam par shes pa la mngon par zhen/ skye mched dang / khams dang / rten cing 'brel par 'byung ba la mngon par zhen/ pha rol tu phyin pa thams cad dang / stong pa nyid thams cad dang / byang chub kyi</text></item>
<item><p>139b.4</p><section></section><text>phyogs kyi chos rnams la mngon par zhen/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa</text></item>
<item><p>139b.5</p><section></section><text>dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la mngon par zhen/ stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres</text></item>
<item><p>139b.6</p><section></section><text>pa rnams la mngon par zhen/ rnam pa thams cad mkhyen pa nyid kyi bar la mngon par zhen nas/ gzugs kyis rlom sems su byed cing gzugs su dmigs so/ /tshor ba dang / 'du shes dang / 'du byed rnams dang / rnam par shes pas rlom sems su byed cing rnam par shes par </text></item>
<item><p>139b.7</p><section></section><text>dmigs so/ /skye mched dang / khams dang / rten cing 'brel par 'byung bas rlom sems su byed cing rten cing 'brel par 'byung bar dmigs so/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos kyis rlom sems su byed cing byang chub</text></item>
<item><p>140a.1</p><section></section><text>kyi phyogs kyi chos su dmigs so/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / </text></item>
<item><p>140a.2</p><section></section><text>mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgos rlom sems su byed cing gzungs kyi sgor dmigs so/ /stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / </text></item>
<item><p>140a.3</p><section></section><text>snying rje chen po dang / sangs rgyas kyi chos ma 'dres pa rnams kyis rlom sems su byed cing sangs rgyas kyi chos ma 'dres par dmigs so/ /bla na med pa yang dag par rdzogs pa'i byang chub kyi bar gyis rlom sems su byed cing / bla na med pa yang dag par rdzogs pa'i byang chub tu dmigs</text></item>
<item><p>140a.4</p><section></section><text>te/ de 'di snyam du bdag gis byang chub tu mngon par rdzogs par 'tshang rgya bar bya'o/ /bdag gis sems can rnams 'khor ba las sgrol bar bya'o snyam du sems shing de 'di snyam du yang dag pa ma yin par rnam par rtog go/ /de ci'i phyir zhe na/ rab 'byor de ni 'di ltar gzugs dang / </text></item>
<item><p>140a.5</p><section></section><text>tshor ba dang / 'du shes dang / 'du byed rnams dang / rnam par shes pa dang / skye mched dang / khams dang / rten cing 'brel par 'byung ba dang / pha rol tu phyin pa thams cad dang / stong pa nyid thams cad dang / byang chub kyi phyogs kyi chos dang / 'phags pa'i bden pa dang / </text></item>
<item><p>140a.6</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs</text></item>
<item><p>140a.7</p><section></section><text>kyi sgo dang / stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa dang / bla na med pa yang dag par rdzogs pa'i byang chub ni sangs rgyas kyi spyan lngas kyang ma dmigs na/ skyes bu glen pa long</text></item>
<item><p>140b.1</p><section></section><text>ba mig med pa de dag ni/ sems can rnams 'khor ba las sgrol bar 'dod do/ /gsol pa/ bcom ldan 'das de ltar de bzhin gshegs pa dgra bcom pa yang dag par rdzogs pa'i sangs rgyas kyi spyan lngas kyang sems can gang 'khor ba las yongs su sgrol bar bgyi ba de lta bu ma gzigs</text></item>
<item><p>140b.2</p><section></section><text>na/ /bcom ldan 'das 'o na ji ltar bcom ldan 'das kyis bla na med pa yang dag par rdzogs pa'i byang chub tu mngon par rdzogs par sangs rgyas nas sems can rnams yang dag par nges pa dang / ma nges pa dang / log par nges pa'i phung po gsum du lung bstan pa mdzad/ bcom ldan 'das</text></item>
<item><p>140b.3</p><section></section><text>kyis bka' stsal pa/ rab 'byor ngas ni bla na med pa yang dag par rdzogs pa'i byang chub tu mngon par rdzogs par sangs rgyas nas yang dag par nges pa dang / ma nges pa dang / log par nges pa'i sems can gang yang ma dmigs te/ rab 'byor 'on kyang sems can dngos</text></item>
<item><p>140b.4</p><section></section><text>po med pa la dngos por 'du shes pa de dag yang dag pa ma yin pa 'dzin pa las gdon pa 'di ni 'jig rten gyi tha snyad du'o/ /don dam par ni ma yin no/ /gsol pa/ bcom ldan 'das kyis don dam pa la bzhugs te/ /bla na med pa yang dag par rdzogs pa'i byang chub tu mngon par rdzogs par sangs rgyas</text></item>
<item><p>140b.5</p><section></section><text>sam/ bcom ldan 'das kyis bka' stsal pa/ de ni ma yin no/ /gsol pa/ bcom ldan 'das 'o na phyin ci log la bzhugs te/ bla na med pa yang dag par rdzogs pa'i byang chub tu mngon par rdzogs par sangs rgyas sam/ bcom ldan 'das kyis bka' stsal pa/ de ni ma yin</text></item>
<item><p>140b.6</p><section></section><text>no/ /gsol pa/ bcom ldan 'das gal te de ltar don dam pa la bzhugs te/ bla na med pa yang dag par rdzogs pa'i byang chub tu mngon par rdzogs par sangs rgyas pa'ang ma lags la/ phyin ci log la bzhugs te bla na med pa yang dag par rdzogs pa'i byang chub tu mngon par rdzogs</text></item>
<item><p>140b.7</p><section></section><text>par sangs rgyas pa yang ma lags/ bcom ldan 'das de bzhin gshegs pas bla na med pa yang dag par rdzogs pa'i byang chub tu mngon par rdzogs par sangs ma rgyas pa'am gcig tu mi 'gyur ram/ bcom ldan 'das kyis bka' stsal pa/ rab 'byor de bzhin gshegs pa</text></item>
<item><p>141a.1</p><section></section><text>dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub tu mngon par rdzogs par sangs rgyas te/ de yang 'dus byas kyi khams dang 'dus ma byas kyi khams gang la yang gnas te/ mngon par rdzogs par</text></item>
<item><p>141a.2</p><section></section><text>sangs rgyas pa ma yin no/ /rab 'byor 'di lta ste dper na de bzhin gshegs pa'i sprul pa ni 'dus byas kyi khams sam/ 'dus ma byas kyi khams gang la yang gnas pa ma yin te/ 'on kyang de bzhin gshegs pa'i sprul pa de ni 'gro zhing 'ong ba dang gnas shing 'dug pa yang yod do/ /</text></item>
<item><p>141a.3</p><section></section><text>des gal te sbyin pa'i pha rol tu phyin pa la spyad/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyad/ nang stong pa nyid la spyad/ dngos po med</text></item>
<item><p>141a.4</p><section></section><text>pa'i ngo bo nyid stong pa nyid kyi bar la spyad/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la bsgoms / 'phags pa'i bden</text></item>
<item><p>141a.5</p><section></section><text>pa bzhi la bsgoms/ bsam gtan bzhi la nye bar bsgrubs te gnas/ tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid kyi ting nge 'dzin dang / mtshan ma med pa'i ting</text></item>
<item><p>141a.6</p><section></section><text>nge 'dzin dang / smon pa med pa'i ting nge 'dzin la nye bar bsgrubs te gnas so/ /mngon par shes pa rnams dang / ting nge 'dzin rnams dang / gzungs kyi sgo rnams la mngon par bsgrubs/ de bzhin gshegs pa'i stobs bcu dang / mi 'jigs pa bzhi dang / so so yang dag par</text></item>
<item><p>141a.7</p><section></section><text>rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad bsgoms nas bla na med pa yang dag par rdzogs pa'i byang chub tu mngon par rdzogs par sangs rgyas par 'gyur la/ bla na med pa yang dag par rdzogs pa'i byang chub tu mngon par</text></item>
<item><p>141b.1</p><section></section><text>rdzogs par sangs rgyas nas chos kyi 'khor lo bskor te/ de ltar chos kyi 'khor lo bskor nas/ sems can tshad med dpag tu med pa mngon par sprul te phung po gsum du lung bstan na/ rab 'byor de ji snyam du sems sprul pa des sems can gang yang phung po gsum du bstan pa yod</text></item>
<item><p>141b.2</p><section></section><text>dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de bzhin du de bzhin gshegs pas chos thams cad sprul pa lta bur mkhyen bzhin du thugs su chud de/ sprul pa lta bur mkhyen nas sems can gang yang dmigs pa</text></item>
<item><p>141b.3</p><section></section><text>med do/ /btul ba med do/ /rab 'byor de ltar byang chub sems dpa' sems dpa' chen pos 'di lta ste/ de bzhin gshegs pa'i sprul pa ltar shes rab kyi pha rol tu phyin pa la spyad par bya'o/ /gsol pa/ bcom ldan 'das gal te chos thams cad sprul pa lta bu</text></item>
<item><p>141b.4</p><section></section><text>lags na/ de bzhin gshegs pa dang sprul pa lta bu la khyad par dang bye brag ci zhig mchis ci las dgongs pa lags/ bcom ldan 'das kyis bka' stsal pa/ rab 'byor de bzhin gshegs pa dang sprul pa la khyad par dang bye brag gang yang mi dmigs te/ rab 'byor de</text></item>
<item><p>141b.5</p><section></section><text>bzhin gshegs pa dang sprul pa la ni khyad par med do/ /de ci'i phyir zhe na/ rab 'byor de ni 'di ltar de bzhin gshegs pas phrin las gang mdzad pa'i las de ni sprul pa'ang byed do/ /gsol pa/ bcom ldan 'das ci lags de bzhin gshegs pa mi bzhugs na sprul pa las</text></item>
<item><p>141b.6</p><section></section><text>bgyid par 'gyur ram/ bcom ldan 'das kyis bka' stsal pa/ rab 'byor byed do/ /gsol pa/ bcom ldan 'das de bzhin gshegs pa mi bzhugs na ji ltar sprul pa las bgyid par 'gyur/ bcom ldan 'das kyis bka' stsal pa/ rab 'byor 'di lta ste dper na/ </text></item>
<item><p>141b.7</p><section></section><text>de bzhin gshegs pa dgra bcom pa yang dag par rdzogs pa'i sangs rgyas zhi ba'i blo gros kyis/ byang chub sems dpa' ma gzigs nas/ /de bzhin gshegs pa'i sku sprul te/ /yongs su mya ngan las 'das so/ /sprul pa des de'i phyir ni bskal pa gcig tu sangs rgyas</text></item>
<item><p>142a.1</p><section></section><text>kyi bya ba byas te/ de'i rjes la byang chub sems dpa' sems dpa' chen po lung bstan nas yongs su mya ngan las 'das par grags kyang sprul pa de la skye ba'am/ yongs su mya ngan las 'da' ba gang yang med de/ rab 'byor de ltar byang chub sems dpa' sems</text></item>
<item><p>142a.2</p><section></section><text>dpa' chen pos 'di lta ste/ chos thams cad sprul pa lta bur yid ches par byas shing shes rab kyi pha rol tu phyin pa la spyod par bya'o zhes bya ba ni theg pa gsum gyis nges par 'byung ba'i rnam par rtog pa yin no// //gsol pa/ bcom ldan 'das gal te de ltar sprul pa dang / de bzhin</text></item>
<item><p>142a.3</p><section></section><text>gshegs pa la khyad par ma mchis na yon yongs su dag par yang ji ltar 'gyur/ bcom ldan 'das sems can bsod nams 'tshal ba dang / mya ngan las 'das pa don du gnyer ba 'di dag gis de bzhin gshegs pa dgra bcom pa yang dag par rdzogs pa'i sangs rgyas la yon phul</text></item>
<item><p>142a.4</p><section></section><text>na de ni sems can de dag phung po ma lus pa'i dbyings su yongs su mya ngan las 'das par ma gyur gyi bar du nam yang bas par mi 'gyur na/ bcom ldan 'das ci lags/ de bzhin gshegs pa'i sprul pa la yon phul na yang sems can de dag phung po ma lus pa'i mya ngan las 'das pa'i</text></item>
<item><p>142a.5</p><section></section><text>dbyings su yongs su mya ngan las 'das par ma gyur gyi bar du nam yang bas par mi 'gyur ba lags sam / bcom ldan 'das kyis bka' stsal pa/ rab 'byor chos nyid gang gis de bzhin gshegs pa lha dang bcas pa'i 'jig rten gyi yon gyi gnas su gyur pa'i chos nyid de nyid kyis sprul pa</text></item>
<item><p>142a.6</p><section></section><text>yang lha dang bcas pa'i 'jig rten gyi yon gyi gnas so/ /rab 'byor de bzhin gshegs pa la yon phul ba lta zhog ste/ de bzhin gshegs pa'i sprul pa la yon phul ba lta yang zhog gi /rab 'byor rigs kyi bu'am rigs kyi bu mo gang la las byams pa dang ldan pas de bzhin gshegs</text></item>
<item><p>142a.7</p><section></section><text>pa yid la byas na/ de thams cad dge ba'i rtsa ba de'i mthar ma phyin par sdug bsngal gyi mthar phyin par 'gyur ro/ /rab 'byor byams pa dang ldan pa'i yid la byed pa lta zhog gi /rab 'byor rigs kyi bu'am rigs kyi bu mo gang la la zhig de bzhin gshegs pa yid la byas shing / </text></item>
<item><p>142b.1</p><section></section><text>nam mkha' la me tog 'thor na de dag thams cad kyang dge ba'i rtsa ba de'i mthar ma phyin par sdug bsngal gyi mthar phyin par 'gyur ro/ /rab 'byor byams pa dang ldan pa'i yid la byed pa lta zhog ste / /nam mkha' la me tog 'thor ba lta yang zhog gi /rab 'byor rigs kyi bu'am rigs</text></item>
<item><p>142b.2</p><section></section><text>kyi bu mo gang la la zhig sangs rgyas la phyag 'tshal lo zhes brjod na de dag thams cad kyang rim gyis sdug bsngal gyi mthar phyin par 'gyur te/ rab 'byor de bzhin gshegs pa la yon bstabs pa dang sprul pa la yon bstabs pa ni de ltar don che zhing de ltar phan yon che'o/ /rab</text></item>
<item><p>142b.3</p><section></section><text>'byor rnam grangs des na chos rnams kyi chos nyid brtson par byas na de bzhin gshegs pa dang de bzhin gshegs pa'i sprul pa la bye brag gang yang med par rig par bya'o zhes bya ba ni yon ma dag pa'i rnam par rtog pa yin no// //rab 'byor de ltar byang chub sems dpa' sems</text></item>
<item><p>142b.4</p><section></section><text>dpa' chen pos chos rnams kyi chos nyid khong du chud par byas shing shes rab kyi pha rol tu phyin pa la spyad par bya'o/ /chos rnams kyi chos nyid de yang rnam par dkrug par mi bya ste/ 'di ni shes rab kyi pha rol tu phyin pa'o/ /'di ni shes rab kyi pha rol tu phyin pa'i chos nyid do zhes</text></item>
<item><p>142b.5</p><section></section><text>rnam par dkrug par mi bya'o/ /'di ni bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa'o/ /'di ni sbyin pa'i pha rol tu phyin pa'i chos nyid do zhes</text></item>
<item><p>142b.6</p><section></section><text>rnam par dkrug par mi bya'o/ /'di ni nang stong pa nyid do/ /'di ni nang stong pa nyid kyi chos nyid do zhes rnam par dkrug par mi bya'o/ /'di ni dngos po med pa'i ngo bo nyid stong pa nyid kyi bar ro/ /'di ni dngos po med pa'i ngo bo nyid stong pa nyid kyi chos nyid do zhes bya bar rnam par dkrug par mi</text></item>
<item><p>142b.7</p><section></section><text>bya'o/ /'di ni dran pa nye bar gzhag pa rnams so/ /'di ni dran pa nye bar gzhag pa rnams kyi chos nyid do zhes rnam par dkrug par mi bya'o/ /'di ni yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags</text></item>
<item><p>143a.1</p><section></section><text>pa'i lam yan lag brgyad pa'o/ /'di ni 'phags pa'i lam yan lag brgyad pa'i chos nyid do zhes rnam par dkrug par mi bya'o/ /'di ni sangs rgyas kyi chos ma 'dres pa bco brgyad kyi bar ro/ /'di ni sangs rgyas kyi chos ma 'dres pa bco brgyad kyi chos</text></item>
<item><p>143a.2</p><section></section><text>nyid do zhes rnam par dkrug par mi bya'o/ /'di ni rnam pa thams cad mkhyen pa nyid do/ /'di ni rnam pa thams cad mkhyen pa nyid kyi chos nyid do zhes rnam par dkrug par mi bya'o/ /gsol pa/ bcom ldan 'das gal te de ltar chos rnams kyi chos nyid rnam par dkrug par mi</text></item>
<item><p>143a.3</p><section></section><text>bgyi ba lags na/ de la de bzhin gshegs pas 'di ni gzugs so/ /'di ni tshor ba dang / 'du shes dang / 'du byed rnams dang / rnam par shes pa'o/ /'di ni skye mched do/ /'di ni khams so/ /'di ni rten cing 'brel par 'byung ba'o/ /'di ni pha rol tu phyin pa</text></item>
<item><p>143a.4</p><section></section><text>rnams so/ /'di ni stong pa nyid rnams so/ /'di ni byang chub kyi phyogs kyi chos rnams so/ /'di ni sangs rgyas kyi chos ma 'dres pa bco brgyad kyi bar ro/ /'di ni rnam pa thams cad mkhyen pa nyid kyi bar ro zhes bya bar bstan par mdzad pa de na bcom ldan 'das kyis chos rnams kyi</text></item>
<item><p>143a.5</p><section></section><text>chos nyid rnam par dkrug par ma gyur tam/ bcom ldan 'das kyis bka' stsal pa/ rab 'byor de ni ma yin te ngas ji ltar na gzhan rnams khong du chud par 'gyur ro zhes ming dang mtshan mas chos rnams kyi chos nyid de dag bstan zhing chos rnams brjod kyi/ chos rnams kyi chos nyid rnam</text></item>
<item><p>143a.6</p><section></section><text>par dkrug pa med do/ /gsol pa/ bcom ldan 'das gal te gzhan rnams khong du chud par bgyi ba'i slad du bcom ldan 'das kyis ming dang mtshan mas chos rnams kyi chos nyid de dag bstan te chos rnams brjod pa mdzad na/ bcom ldan 'das chos thams cad ming ma mchis shing</text></item>
<item><p>143a.7</p><section></section><text>mtshan ma ma mchis pa la ji ltar ming dang mtshan mas tha snyad du mdzad ces bya ba ni spyod pa rnam par 'khrugs pa'i rnam par rtog pa yin no / /'di dag gis ni 'dzin pa'i rtog pa dang po rnam pa dgu gsungs so/ /bcom ldan 'das kyis bka' stsal pa/ rab 'byor tha snyad ni ming</text></item>
<item><p>143b.1</p><section></section><text>dang mtshan ma'am mngon par zhen pa ma yin te/ rab 'byor 'dir ming dang tha snyad du byed pa ma yin zhing mtshan ma dang mngon par zhen pa la tha snyad du byed pa yang ma yin no/ /rab 'byor de bzhin gshegs pa'am/ nyan thos ni ming ngam mtshan ma la mngon par mi zhen to/ /rab 'byor ming ni</text></item>
<item><p>143b.2</p><section></section><text>ming la mngon par mi zhen to/ /mtshan ma ni mtshan ma la mngon par mi zhen to/ /rab 'byor gal te ming la mngon par chags par 'gyur ram/ mtshan ma la mngon par chags par 'gyur na ni stong pa nyid kyang stong pa nyid la mngon par chags par 'gyur ro/ /mtshan ma med pa yang mtshan ma</text></item>
<item><p>143b.3</p><section></section><text>med pa la mngon par chags par 'gyur ro/ /smon pa med pa yang smon pa med pa la mngon par chags par 'gyur ro/ /de bzhin nyid kyang de bzhin nyid la mngon par chags par 'gyur ro/ /yang dag pa'i mtha' yang yang dag pa'i mtha' la mngon par chags par 'gyur ro/ /chos kyi</text></item>
<item><p>143b.4</p><section></section><text>dbyings kyang chos kyi dbyings la mngon par chags par 'gyur ro/ /'dus ma byas kyang 'dus ma byas la mngon par chags par 'gyur te/ chos 'di dag thams cad kyang ming tsam du zad pas na de dag ni ming tsam la gnas pa med do/ /rab 'byor de ltar na byang chub sems dpa' sems dpa'</text></item>
<item><p>143b.5</p><section></section><text>chen pos ming dang mtshan ma tsam la gnas te/ shes rab kyi pha rol tu phyin pa la spyad par bya ste de la mngon par chags par mi bya'o/ /gsol pa/ bcom ldan 'das gal te de ltar 'dus byas 'di dag thams cad ming dang mtshan ma tsam du bas pa lags na byang chub sems dpa'</text></item>
<item><p>143b.6</p><section></section><text>sems dpa' chen po de dag gang gi don du byang chub tu sems bskyed cing / byang chub tu sems bskyed nas 'du byed rnam pa du ma nyams su myong bar bgyid pa dang byang chub sems dpa'i spyad pa spyod pa lags/ byang chub sems dpa'i spyad pa spyod cing sbyin pa sna tshogs yongs su gtong ba dang / </text></item>
<item><p>143b.7</p><section></section><text>tshul khrims srung ba dang / bzod pa sgrub pa dang / brtson 'grus rtsom pa dang / ting nge 'dzin la snyoms par 'jug pa dang / shes rab sgom pa dang / stong pa nyid thams cad la spyod pa dang / dran pa nye bar gzhag pa rnams la spyod pa dang / yang dag par spong ba dang / rdzu 'phrul gyi</text></item>
<item><p>144a.1</p><section></section><text>rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / </text></item>
<item><p>144a.2</p><section></section><text>rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la spyod pa dang / de bzhin gshegs pa'i stobs bcu</text></item>
<item><p>144a.3</p><section></section><text>dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la spyod pa lags// //bam po drug cu pa/ bcom ldan 'das kyis bka' stsal pa/ rab 'byor </text></item>
<item><p>144a.4</p><section></section><text>de skad du gal te 'dus byas thams cad ming dang mtshan ma tsam du zad na/ 'o na gang gi don du byang chub sems dpa' sems dpa' chen po rnams byang chub sems dpa'i spyad pa spyod ces zer ba ni/ rab 'byor de ltar 'dus byas thams cad ming dang mtshan ma tsam du zad de/ ming yang ming</text></item>
<item><p>144a.5</p><section></section><text>gis stong / mtshan ma yang mtshan mas stong pas na de'i phyir byang chub sems dpa' sems dpa' chen po byang chub sems dpa'i spyad pa spyod cing rnam pa thams cad mkhyen pa nyid thob par byed do/ /rnam pa thams cad mkhyen pa nyid thob nas chos kyi 'khor lo bskor ro/ /chos</text></item>
<item><p>144a.6</p><section></section><text>kyi 'khor lo bskor nas sems can rnams theg pa gsum gyi yongs su mya ngan las zlo ste/ ming dang mtshan ma de la skye ba dang / 'jig pa dang gnas pa dang gnas pa las gzhan du 'gyur ba mi dmigs so zhes bya ba ni 'dzin pa'i rtog pa gnyis pa spyir nye bar dgod pa yin no// //gsol</text></item>
<item><p>144a.7</p><section></section><text>pa/ bcom ldan 'das rnam pa thams cad mkhyen pa nyid rnam pa thams cad mkhyen pa nyid ces gsung ngam/ bcom ldan 'das kyis bka' stsal pa/ rab 'byor rnam pa thams cad mkhyen pa nyid rnam pa thams cad mkhyen pa nyid ces smra'o/ /gsol pa/ bcom ldan 'das de bzhin</text></item>
<item><p>144b.1</p><section></section><text>gshegs pas thams cad shes pa nyid gsungs la/ lam gyi rnam pa shes pa nyid ces mdor gsungs pa dang / rnam pa thams cad mkhyen pa nyid kyang de bzhin gshegs pas gsungs na/ bcom ldan 'das thams cad mkhyen pa nyid de gsum la khyad par ni ci zhig mchis/ bye brag</text></item>
<item><p>144b.2</p><section></section><text>ni ci zhig mchis/ bcom ldan 'das kyis bka' stsal pa/ rab 'byor rnam pa thams cad mkhyen pa nyid ni de bzhin gshegs pa dgra bcom pa yang dag par rdzogs pa'i sangs rgyas rnams kyi yin no/ /lam gyi rnam pa shes pa nyid ni byang chub sems dpa' sems dpa' chen po rnams kyi</text></item>
<item><p>144b.3</p><section></section><text>yin no/ /thams cad shes pa nyid ni nyan thos dang rang sangs rgyas rnams kyi yin no/ /rab 'byor gyis gsol pa/ bcom ldan 'das ci'i slad du rnam pa thams cad mkhyen pa nyid de bzhin gshegs pa dgra bcom pa yang dag par rdzogs pa'i sangs rgyas rnams kyi lags/ bcom</text></item>
<item><p>144b.4</p><section></section><text>ldan 'das kyis bka' stsal pa/ rab 'byor 'di ltar rnam pa gang dag dang / rtags gang dag dang / mtshan ma gang dag gis chos rnams brjod par bya ba'i rnam pa de dag dang / rtags de dag dang / mtshan ma de dag de bzhin gshegs pas thugs su chud pas/ de'i phyir rnam pa</text></item>
<item><p>144b.5</p><section></section><text>thams cad mkhyen pa nyid ni de bzhin gshegs pa dgra bcom pa yang dag par rdzogs pa'i sangs rgyas rnams kyi yin no zhes bya'o zhes bya ba ni rnam pa thams cad mkhyen pa nyid la rmongs pa'i rnam par rtog pa yin no// //rab 'byor gyis gsol pa/ bcom ldan 'das ci'i slad du</text></item>
<item><p>144b.6</p><section></section><text>lam shes pa nyid byang chub sems dpa' sems dpa' chen po rnams kyi lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen pos lam thams cad bskyed par bya/ lam thams cad shes par bya ste/ nyan thos kyi lam gang</text></item>
<item><p>144b.7</p><section></section><text>yin pa dang / rang sangs rgyas kyi lam gang yin pa dang / byang chub sems dpa'i byang chub kyi lam gang yin pa de dag thams cad yongs su rdzogs par bya zhing lam gyi bya ba yang ma byas la yang dag pa'i mtha' mngon du mi bya'o/ /rab 'byor gyis gsol pa/ bcom ldan 'das yang </text></item>
<item><p>145a.1</p><section></section><text>ci'i slad du byang chub sems dpas yang dag pa'i mtha' mngon du mi bgyid pa lags/ bcom ldan 'das kyis bka' stsal pa/ smon lam yongs su rdzogs par ma byas pa dang / sems can yongs su smin par ma byas pa dang / sangs rgyas kyi zhing yongs su dag</text></item>
<item><p>145a.2</p><section></section><text>par ma byas pa de srid du byang chub sems dpa' sems dpa' chen po de yang dag pa'i mtha' mngon du mi byed do/ /de'i phyir lam gyi rnam pa shes pa nyid ni byang chub sems dpa' sems dpa' chen po rnams kyi yin no zhes bya'o zhes bya ba ni lam shes pa la kun du rmongs pa'i rnam par</text></item>
<item><p>145a.3</p><section></section><text>rtog pa yin no// //rab 'byor gyis gsol pa/ bcom ldan 'das ci'i slad du thams cad mkhyen pa nyid nyan thos dang rang sangs rgyas rnams kyi lags/ bcom ldan 'das kyis bka' stsal pa/ rab 'byor thams cad ces bya ba ni nang dang phyi'i bdag nyid can gyi chos 'di</text></item>
<item><p>145a.4</p><section></section><text>dag yin la/ de dag thams cad ni nyan thos dang rang sangs rgyas rnams kyis shes kyi/ lam thams cad kyis kyang ma yin/ rnam pa thams cad kyis kyang ma yin no zhes bya ba ni thams cad shes pa nyid la kun du rmongs pa'i rnam par rtog pa yin no// //gsol pa/ bcom ldan</text></item>
<item><p>145a.5</p><section></section><text>'das ci lags/ byang chub sems dpa' sems dpa' chen pos lam la gnas te yang dag pa'i mtha' mngon du bgyi'am/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na lam ma lags pa la gnas te'am/ bcom ldan</text></item>
<item><p>145a.6</p><section></section><text>'das kyis bka' stsal pa/ ma yin no/ /gsol pa/ 'o na lam yang lags la lam ma lags pa la yang gnas te'am/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na lam yang ma lags la lam ma lags pa yang ma lags</text></item>
<item><p>145a.7</p><section></section><text>pa la gnas te'am/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na ji ltar byang chub sems dpa' sems dpa' chen pos yang dag pa'i mtha' mngon du bgyi/ bcom ldan 'das kyis bka' stsal pa/ rab 'byor de ji snyam du sems/</text></item>
<item><p>145b.1</p><section></section><text>khyod lam la gnas pas nye bar len pa med par zag pa las sems rnam par grol lam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'o na lam ma yin la la gnas te'am/ gsol pa/ bcom ldan 'das de ni ma lags so/ /bcom</text></item>
<item><p>145b.2</p><section></section><text>ldan 'das kyis bka' stsal pa/ 'o na lam yang yin la lam ma yin pa la yang yin pa la gnas te'am/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'o na lam yang ma yin la lam ma yin pa la yang gnas te nye bar len pa med par</text></item>
<item><p>145b.3</p><section></section><text>zag pa las sems rnam par grol lam / gsol pa/ bcom ldan 'das de ni ma lags so/ /bcom ldan 'das bdag gi sems ni gang la yang gnas pas nye bar len pa ma mchis par zag pa las rnam par grol ba ma mchis te/ bcom ldan 'das bdag gi sems ni gang la yang</text></item>
<item><p>145b.4</p><section></section><text>mi gnas pas rnam par grol lo/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen pos ci la yang mi gnas par yang dag pa'i mtha' mngon du bya'o/ /rab 'byor gang yang rnam pa thams cad mkhyen pa nyid rnam pa thams</text></item>
<item><p>145b.5</p><section></section><text>cad mkhyen pa nyid ces bya ba ni rnam pa gcig gis rnam pa thams cad mkhyen pa nyid ces bya ste/ 'di ltar zhi ba'i rnam pas rnam pa thams cad mkhyen pa nyid ces bya'o/ /rab 'byor 'di ltar yang rnam pa gang dang rtags gang dang mtshan ma gang gis chos rnams brjod par bya ba'i rnam pa</text></item>
<item><p>145b.6</p><section></section><text>de dag dang rtags de dag dang mtshan ma de dag de bzhin gshegs pas thugs su chud pas de'i phyir rnam pa thams cad mkhyen pa nyid ces bya'o/ /gsol pa/ bcom ldan 'das thams cad shes pa nyid dang / lam gyi rnam pa shes pa nyid dang / rnam pa thams cad mkhyen pa nyid ces</text></item>
<item><p>145b.7</p><section></section><text>bgyi ba/ thams cad mkhyen pa 'di gsum las nyon mongs pa spangs pa'i rnam pa 'dis ni lhag ma ma lus par spangs so/ /'dis ni lhag ma ma lus par ma spangs so zhes bgyi ba'i bye brag mchis sam/ bcom ldan 'das kyis bka' stsal pa/ rab 'byor nyon mongs pa spangs</text></item>
<item><p>146a.1</p><section></section><text>pa la ni bye brag med de/ de bzhin gshegs pa la ni bag chags kyi mtshams sbyor ba thams cad spang ba mnga'o/ /nyan thos dang rang sangs rgyas rnams la ni bag chags kyi mtshams sbyor ba thams cad spangs pa med do/ /gsol pa/ bcom ldan 'das ci</text></item>
<item><p>146a.2</p><section></section><text>lags/ nyan thos dang rang sangs rgyas de dag thams cad kyis 'dus ma bgyis ma thob par nyon mongs pa spangs sam/ bcom ldan 'das kyis bka' stsal pa/ de ni ma yin no/ /gsol pa/ bcom ldan 'das ci lags/ 'dus ma bgyis la bye brag dmigs su mchis</text></item>
<item><p>146a.3</p><section></section><text>sam/ bcom ldan 'das kyis bka' stsal pa/ de ni ma yin no/ /gsol pa/ bcom ldan 'das gal te de ltar dmigs su ma mchis na ci'i slad du bcom ldan 'das kyis de skad du 'di la bag chags kyi mtshams sbyor ba spang ba mnga'o/ /'di la bag chags kyi mtshams sbyor</text></item>
<item><p>146a.4</p><section></section><text>ba spangs pa med do zhes bka' stsal/ bcom ldan 'das kyis bka' stsal pa/ rab 'byor bag chags kyi mtshams sbyor ba ni nyon mongs pa yang ma yin mod kyi nyan thos dang rang sangs rgyas rnams la 'dod chags dang zhe sdang dang gti mug gi lus kyi rnam pa dang ngag gi rnam pa</text></item>
<item><p>146a.5</p><section></section><text>yod de/ de dag gi bag chags kyi mtshams sbyor ba de ni byis pa so so'i skye bo kun dang thun mong yang gnod par 'gyur ba ni ma yin te/ de ni de bzhin gshegs pa dgra bcom pa yang dag par rdzogs pa'i sangs rgyas rnams la thams cad rnam pa thams cad du thams cad mi mnga'</text></item>
<item><p>146a.6</p><section></section><text>zhing mi dmigs so/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te lam yang ma mchis la/ mya ngan las 'das pa yang ma mchis na/ 'o na ci'i slad du 'di skad du 'di ni rgyun tu zhugs pa'o/ /'di ni lan cig</text></item>
<item><p>146a.7</p><section></section><text>phyir 'ong ba'o/ /'di ni phyir mi 'ong ba'o/ /'di ni dgra bcom pa'o/ /'di ni rang sangs rgyas so/ /'di ni byang chub sems dpa' sems dpa' chen po'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes bshad/ bcom ldan</text></item>
<item><p>146b.1</p><section></section><text>'das kyis bka' stsal pa/ rab 'byor rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' sems dpa' chen po dang / de bzhin gshegs pa dgra bcom pa yang dag par rdzogs pa'i sangs</text></item>
<item><p>146b.2</p><section></section><text>rgyas zhes bya ba de dag thams cad kyang 'dus ma byas kyi bar du phye ba'o/ /gsol pa/ bcom ldan 'das ci lags/ 'dus ma bgyis pa de ni rgyun du zhugs pa dang / 'di ni lan cig phyir 'ong ba'o/ /'di ni phyir mi 'ong ba'o/ /'di ni dgra bcom pa'o/ /'di ni rang sangs rgyas so/ /</text></item>
<item><p>146b.3</p><section></section><text>'di ni byang chub sems dpa' sems dpa' chen po'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes bgyi bar rab tu 'byed pa mchis sam/ bcom ldan 'das kyis bka' stsal pa/ rab 'byor 'dus ma byas ni rab tu 'byed pa med mod</text></item>
<item><p>146b.4</p><section></section><text>kyi/ 'on kyang tshig tshad mar byas shing brjod de/ don dam par ni rab tu dbye bar mi nus so/ /de ci'i phyir zhe na/ de la tshig gi lam gyi gdags pa med do/ /'on kyang gang dang gang gis mtha' ma chod pa de dang de dag la phyi ma'i mtha' gdags pa yin te/ rab 'byor chos</text></item>
<item><p>146b.5</p><section></section><text>thams cad rang gi mtshan nyid kyis stong pa la sngon gyi mtha' yang mi dmigs na/ phyi ma'i mtha' dmigs par 'gyur ba lta ga la yod de gnas med do/ /rab 'byor sems can de dag chos rnams rang gi mtshan nyid kyis stong par mi [(]shas [,]shes [)]pas de dag la 'di skad du 'di ni sngon gyi mtha'</text></item>
<item><p>146b.6</p><section></section><text>zhes bya'o/ /'di ni phyi ma'i mtha' zhes bstan te/ rang gi mtshan nyid kyis stong pa'i chos thams cad la sngon gyi mtha' 'am/ phyi ma'i mtha' dmigs su med do/ /rab 'byor de ltar chos thams cad rang gi mtshan nyid kyis stong pas shes rab kyi pha rol tu phyin pa la spyad par bya</text></item>
<item><p>146b.7</p><section></section><text>ste/ rang gi mtshan nyid kyis stong pa'i chos thams cad la spyad na/ nang ngam phyi'i chos sam/ 'dus byas sam/ 'dus ma byas sam/ nyan thos kyi chos sam/ rang sangs rgyas kyi chos sam/ sangs rgyas kyi chos gang la yang mngon par chags par mi 'gyur ro/ /</text></item>
<item><p>147a.1</p><section></section><text>de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das shes rab kyi pha rol tu phyin pa shes rab kyi pha rol tu phyin pa zhes bgyi ba ci'i slad du shes rab kyi pha rol tu phyin pa zhes bgyi/ bcom ldan 'das kyis bka'</text></item>
<item><p>147a.2</p><section></section><text>stsal pa/ rab 'byor shes rab kyi pha rol tu phyin pa 'di ni chos thams cad kyi pha rol tu phyin pa'i dam pa thob pa yin te de'i phyir shes rab kyi pha rol tu phyin pa zhes bya'o/ /rab 'byor gzhan yang shes rab kyi pha rol tu phyin pa 'dis nyan thos dang rang sangs rgyas dang byang chub sems dpa'</text></item>
<item><p>147a.3</p><section></section><text>sems dpa' chen po dang de bzhin gshegs pa dgra bcom pa yang dag par rdzogs pa'i sangs rgyas thams cad chos thams cad kyi pha rol tu phyin par 'gyur / pha rol tu phyin pa pha rol tu phyin par 'gyur bas/ de'i phyir shes rab kyi pha rol tu phyin pa zhes bya'o/ /rab 'byor gzhan</text></item>
<item><p>147a.4</p><section></section><text>yang shes rab kyi pha rol tu phyin pa 'dis chos thams cad kyi mchog gi tshul du phyed de/ chos de dag kun la yang 'khor ba ma dmigs pas de'i phyir shes rab kyi pha rol tu phyin pa zhes bya'o zhes bya ba ni lam la kun du rmongs pa'i rnam par rtog pa yin no// //rab 'byor gzhan yang</text></item>
<item><p>147a.5</p><section></section><text>shes rab kyi pha rol tu phyin pa 'dir de bzhin nyid kyang chud/ yang dag pa'i mtha' yang chud/ chos kyi dbyings kyang chud de/ de'i phyir shes rab kyi pha rol tu phyin pa zhes bya'o/ /rab 'byor gzhan yang shes rab kyi pha rol tu phyin pa 'di ni chos gang gis kyang ldan pa'am/ mi ldan</text></item>
<item><p>147a.6</p><section></section><text>pa'am/ bstan du yod pa'am/ bstan du med pa'am/ thogs pa dang bcas pa'am/ thogs pa med pa ma yin te/ de ci'i phyir zhe na/ 'di ltar shes rab kyi pha rol tu phyin pa 'di ni gzugs med pa bstan du med pa mtshan nyid med par mtshan nyid gcig pa'o zhes bya ba ni de</text></item>
<item><p>147a.7</p><section></section><text>bzhin nyid la sogs pa dang ldan pa dang mi ldan pa la kun du rmongs pa'i rnam par rtog pa yin no// //rab 'byor gzhan yang shes rab kyi pha rol tu phyin pa 'di ni chos thams cad kyi spobs pa thams cad dang snang ba thams cad bskyed pa ste/ rab 'byor shes rab kyi pha rol tu phyin pa 'di ni</text></item>
<item><p>147b.1</p><section></section><text>bdud dam bdud kyi ris kyi lha rnams sam/ gang zag nyan thos dang rang sangs rgyas kyi theg pa nas mu stegs can gzhan gyi bar dang / sdig pa'i grogs po rnams kyis mi chod mi 'phrogs pa ste/ byang chub sems dpa' sems dpa' chen pos shes rab kyi pha rol tu phyin pa 'di la</text></item>
<item><p>147b.2</p><section></section><text>gcad par mi nus so/ /de ci'i phyir zhe na/ de ni 'di ltar rang gi mtshan nyid stong pa nyid kyi phyir shes rab kyi pha rol tu phyin pa 'di la de dag thams cad dmigs su med pa'i phyir te/ rab 'byor de ltar byang chub sems dpa' sems dpa' chen pos shes rab kyi pha rol tu phyin pa 'di'i don la</text></item>
<item><p>147b.3</p><section></section><text>spyad par bya'o zhes bya ba ni mi mnyam pa nyid la rmongs pa'i rnam par rtog pa yin no// //rab 'byor gzhan yang byang chub sems dpa' sems dpa' chen po shes rab kyi pha rol tu phyin pa zab mo 'di'i don la spyod pas mi rtag pa'i don la spyad par bya'o/ /sdug bsngal gyi don la spyad</text></item>
<item><p>147b.4</p><section></section><text>par bya'o/ /bdag med pa'i don la spyad par bya'o/ /sdug bsngal shes pa'i don la spyad par bya'o/ /kun 'byung shes pa'i don dang / 'gog pa shes pa'i don dang / lam shes pa'i don la spyad par bya'o/ /zag pa shes pa'i don dang / mi skye ba shes pa'i don dang / chos</text></item>
<item><p>147b.5</p><section></section><text>shes pa'i don dang / rjes su 'gro ba shes pa'i don dang / kun rdzob shes pa'i don dang / yongs su rtog pa shes pa'i don dang / sgra ji bzhin shes pa'i don la spyad par bya'o/ /rab 'byor de ltar byang chub sems dpa' sems dpa' chen pos shes rab kyi pha rol tu phyin pa'i don</text></item>
<item><p>147b.6</p><section></section><text>la spyad par bya'o zhes bya ba ni sdug bsngal la sogs pa la kun du rmongs pa'i rnam par rtog pa yin no// //gsol pa/ bcom ldan 'das gal te shes rab kyi pha rol tu phyin pa zab mo 'di la don dang don ma lags pa mi dmigs na/ 'o na ji ltar byang chub sems dpa' sems dpa'</text></item>
<item><p>147b.7</p><section></section><text>chen pos shes rab kyi pha rol tu phyin pa zab mo 'di'i don la spyad par bgyi/ bcom ldan 'das kyis bka' stsal pa/ rab 'byor byang chub sems dpa' sems dpa' chen po shes rab kyi pha rol tu phyin pa'i don zab mo 'di la spyod pas 'di ltar spyad par bya ste/ 'dod chags bdag</text></item>
<item><p>148a.1</p><section></section><text>gi don ce'am don ma yin zhes spyad par mi bya'o/ /zhe sdang bdag gi don ce'am don ma yin zhes spyad par mi bya'o/ /gti mug bdag gi don ce'am don ma yin zhes spyad par mi bya'o/ /'dod chags dang / zhe sdang dang / gti mug bdag gi don ce'am don</text></item>
<item><p>148a.2</p><section></section><text>ma yin zhes spyad par mi bya'o/ /log par lta ba bdag gi don ce'am don ma yin zhes spyad par mi bya'o/ /lta bar gyur pa thams cad bdag gi don ce'am don ma yin zhes spyad par mi bya'o/ /de ci'i phyir zhe na/ 'dod chags dang / zhe sdang dang / gti mug gi de bzhin nyid ni </text></item>
<item><p>148a.3</p><section></section><text>gang la yang don du mi byed don ma yin par mi byed do/ /lta ba'i rnam pa gang gi de bzhin nyid ni gang la'ang don du mi byed don ma yin par mi byed do/ /gzugs bdag gi don zhes spyad par mi bya'o/ /gzugs bdag gi don ma yin zhes spyad par mi bya'o/ /tshor ba dang / 'du shes dang / 'du byed rnams dang / rnam</text></item>
<item><p>148a.4</p><section></section><text>par shes pa bdag gi don zhes spyad par mi bya'o/ /rnam par shes pa bdag gi don ma yin zhes spyad par mi bya'o/ /skye mched dang / khams dang / rten cing 'brel par 'byung ba bdag gi don zhes spyad par mi bya'o/ /rten cing 'brel par 'byung ba bdag gi don ma yin zhes spyad par mi bya'o/ /pha rol tu phyin pa thams</text></item>
<item><p>148a.5</p><section></section><text>cad dang / stong pa nyid thams cad dang / byang chub kyi phyogs kyi chos sum cu rtsa bdun bdag gi don zhes spyad par mi bya'o/ /byang chub kyi phyogs kyi chos sum cu rtsa bdun bdag gi don ma yin zhes spyad par mi bya'o/ /'phags pa'i bden pa dang / bsam gtan dang / tshad</text></item>
<item><p>148a.6</p><section></section><text>med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo</text></item>
<item><p>148a.7</p><section></section><text>bdag gi don zhes spyad par mi bya'o/ /gzungs kyi sgo bdag gi don ma yin zhes spyad par mi bya'o/ /de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bco brgyad bdag gi don zhes spyad par mi bya'o/ /</text></item>
<item><p>148b.1</p><section></section><text>sangs rgyas kyi chos ma 'dres pa bco brgyad bdag gi don ma yin zhes spyad par mi bya'o/ /bla na med pa yang dag par rdzogs pa'i byang chub kyi bar du bdag gi don zhes spyad par mi bya'o/ /bla na med pa yang dag par rdzogs pa'i byang chub kyi bar du bdag gi don ma yin zhes spyad par mi</text></item>
<item><p>148b.2</p><section></section><text>bya'o/ /de ci'i phyir zhe na/ rab 'byor de ni 'di ltar de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub tu mngon par rdzogs par sangs rgyas nas/ chos gang don du bya ba'am/ don med par bya ba de lta</text></item>
<item><p>148b.3</p><section></section><text>bu gang yang ma dmigs so/ /rab 'byor gzhan yang de bzhin gshegs pa rnams skyes kyang rung / de bzhin gshegs pa rnams ma skyes kyang rung ste/ chos rnams kyi chos nyid dang chos kyi gnas ni gnas pa chos kyi dbyings ni gnas te / de ni gang la don yang mi byed/ don</text></item>
<item><p>148b.4</p><section></section><text>ma yin pa yang mi byed do/ /rab 'byor de ltar byang chub sems dpa' sems dpa' chen pos don dang don ma yin pa spangs te shes rab kyi pha rol tu phyin pa la spyad par bya'o/ /gsol pa/ bcom ldan 'das ci'i slad du shes rab kyi pha rol tu phyin pa ni gang la yang don yang mi bgyid/ don</text></item>
<item><p>148b.5</p><section></section><text>ma lags pa'ang mi bgyid pa lags/ bcom ldan 'das kyis bka' stsal pa/ rab 'byor de ni 'di ltar shes rab kyi pha rol tu phyin pa ni 'dus byas dang / 'dus ma byas kyi chos nyid gang yang mi byed de/ de'i phyir shes rab kyi pha rol tu phyin pa ni gang la yang don du byed pa yang ma yin/ </text></item>
<item><p>148b.6</p><section></section><text>don ma yin par byed pa yang ma yin no/ /gsol pa/ bcom ldan 'das 'o na 'dus ma bgyis sangs rgyas dang sangs rgyas kyi nyan thos 'phags pa thams cad kyi don ni ma lags sam/ bcom ldan 'das kyis bka' stsal pa/ 'dus ma byas ni sangs rgyas dang sangs rgyas kyi nyan thos</text></item>
<item><p>148b.7</p><section></section><text>'phags pa thams cad kyi don kyang yin te/ phan pa'am gnod par nye bar gnas pa ma yin no/ /rab 'byor 'di lta ste dper na/nam mkha'i de bzhin nyid ni gang la yang phan pa'am gnod par nye bar gnas pa ma yin no/ /rab 'byor de bzhin du byang chub sems dpa' sems dpa'</text></item>
<item><p>149a.1</p><section></section><text>chen po'i shes rab kyi pha rol tu phyin pa yang chos gang la yang phan pa'am gnod par nye bar gnas pa ma yin no/ /gsol pa/ bcom ldan 'das 'o na byang chub sems dpa' sems dpa' chen pos 'dus ma byas kyi shes rab kyi pha rol tu phyin pa la bslabs</text></item>
<item><p>149a.2</p><section></section><text>shing rnam pa thams cad mkhyen pa nyid thob pa mi bgyid dam/ bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po ni shes rab kyi pha rol tu phyin pa zab mo 'di la bslabs shing rnam pa thams cad mkhyen pa nyid</text></item>
<item><p>149a.3</p><section></section><text>thob par byed de/ gnyis kyi tshul gyis ma yin no zhes bya ba ni nyon mongs pa'i rang bzhin la kun du rmongs pa'i rnam par rtog pa yin no// //gsol pa/ bcom ldan 'das ci lags/ gnyis su ma mchis pa'i chos kyis gnyis su ma mchis pa'i chos thob par bgyid dam/ bcom</text></item>
<item><p>149a.4</p><section></section><text>ldan 'das kyis bka' stsal pa/ ma yin no/ /gsol pa/ 'o na gnyis kyi chos shig gnyis kyi chos thob par bgyid pa lags sam/ bcom ldan 'das kyis bka' stsal pa/ ma yin no/ /gsol pa/ 'o na ji ltar thob par 'gyur/ bcom ldan 'das kyis bka'</text></item>
<item><p>149a.5</p><section></section><text>stsal pa/ nam gnyis kyi chos sam gnyis su med pa'i chos kyang mi dmigs pa na thob par 'gyur ro/ /rab 'byor gyis gsol pa/ bcom ldan 'das ji ltar gnyis kyi chos sam/ gnyis su med pa'i chos mi dmigs par 'gyur ba lags/ bcom ldan 'das kyis bka'</text></item>
<item><p>149a.6</p><section></section><text>stsal pa/ dmigs su med pa la gzugs dmigs su med cing thob pa med do/ /tshor ba dang / 'du shes dang / 'du byed rnams dang / rnam par shes pa dmigs su med cing thob pa med do zhes bya ba ni gnyis su med pa la kun du rmongs pa'i rnam par rtog pa yin te/ 'di dag gis ni</text></item>
<item><p>149a.7</p><section></section><text>'dzin pa'i rtog pa gnyis pa dgu gsungs pa yin no// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das shes rab kyi pha rol tu phyin pa ni zab bo/ /bcom ldan 'das byang chub sems dpa' sems dpa' chen po gang bla na med</text></item>
<item><p>149b.1</p><section></section><text>pa yang dag par rdzogs pa'i byang chub tu zhugs pa yang dka' ba bgyid pa ste/ sems can zhes bgyi ba'am / sems can du gdags pa gang yang mi dmigs na/ de dag ni sems can rnams kyi slad du bla na med pa yang dag par rdzogs pa'i byang chub tu yang dag par zhugs so/ /</text></item>
<item><p>149b.2</p><section></section><text>bcom ldan 'das 'di lta ste dper na skyes bu la la zhig nam mkha' gzhi ma mchis pa la ljang bu bskyed par 'tshal ba de bzhin du byang chub sems dpa' sems dpa' chen po rnams kyang sems can rnams kyi slad du rnam pa thams cad mkhyen pa nyid thob par 'tshal lo/ /</text></item>
<item><p>149b.3</p><section></section><text>bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po gang sems can rnams kyi phyir bla na med pa yang dag par rdzogs pa'i byang chub tu yang dag par 'jug pa dang / rnam pa thams cad mkhyen pa nyid du mngon par</text></item>
<item><p>149b.4</p><section></section><text>rdzogs par sangs rgyas nas sems can rnams sems can du 'dzin pa las yongs su 'grel pa ni dka' ba byed pa'o zhes bya ba ni dngos po med pa la dmigs pa'i ye shes ni rnam pa thams cad mkhyen pa nyid yin no// //rab 'byor 'di lta ste dper na skyes bu la la zhig ni ljang bu bskyed</text></item>
<item><p>149b.5</p><section></section><text>par 'dod la/ skyes bu des ljang bu de'i rtsa ba ma dmigs/ yal ga dang / sdong bu dang / lo ma dang / me tog dang / 'bras bu ma dmigs par ljang bu de'i sdong bu skyed de/ dus dus su chus bran zhing de'i sdong bu de rim gyis yal ga phun sum tshogs par gyur/ lo ma phun sum</text></item>
<item><p>149b.6</p><section></section><text>tshogs par gyur / me tog phun sum tshogs par gyur / 'bras bu phun sum tshogs par gyur pa dang / de ljang bu de'i 'dab ma la spyod pa dang / me tog la spyod pa dang / 'bras bu la spyod pa de bzhin du byang chub sems dpa' sems dpa' chen po rnams kyang sems can rnams</text></item>
<item><p>149b.7</p><section></section><text>kyi phyir bla na med pa yang dag par rdzogs pa'i byang chub tu yang dag par 'jug ste/ de dag rim gyis pha rol tu phyin pa drug la spyod cing rnam pa thams cad mkhyen pa nyid thob par byed de/ de dag lo ma dang me tog dang 'bras bu ltar sems can thams cad nye bar 'tsho bar 'gyur ro/ /rab</text></item>
<item><p>150a.1</p><section></section><text>'byor de la lo ma ni byang chub sems dpa' sems dpa' chen po la brten zhing sems can rnams ngan song gsum las yongs su sgrol ba'o/ /me tog ni byang chub sems dpa' sems dpa' chen po la brten zhing rgyal rigs che zhing mtho ba dang / </text></item>
<item><p>150a.2</p><section></section><text>bram ze'i rigs che zhing mtho ba dang / khyim bdag gi rigs che zhing mtho bar skye ba dang / rgyal chen bzhi'i ris kyi lhar skye ba dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i</text></item>
<item><p>150a.3</p><section></section><text>mdun na 'don dang / tshangs 'khor dang / tshangs chen dang / 'od chung dang / 'od gsal dang / tshad med 'od dang / dge chung dang / dge rgyas dang / tshad med dge dang / sprin med dang / bsod nams skyes dang / 'bras bu che ba dang / 'du shes med pa'i sems can dang / mi spong</text></item>
<item><p>150a.4</p><section></section><text>ba dang / mi gdung ba dang / legs mthong dang / rab lta dang / 'og min dang / nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lhar skye ba'o/ /'bras bu ni byang chub</text></item>
<item><p>150a.5</p><section></section><text>sems dpa' sems dpa' chen po rnam pa thams cad mkhyen pa nyid thob nas sems can de dag rgyun du zhugs pa'i 'bras bu la rab tu 'god pa dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la rab tu</text></item>
<item><p>150a.6</p><section></section><text>'god pa dang / byang chub sems dpa' sems dpa' chen po de nyid la brten zhing rnam pa thams cad mkhyen pa nyid thob par 'gyur ba dang / rnam pa thams cad mkhyen pa nyid thob nas sems can thams cad la 'bras bus brjid par 'gyur ba dang / de la gang gis yon phul ba de</text></item>
<item><p>150a.7</p><section></section><text>dag kyang rim gyis 'di lta ste/ nyan thos kyi theg pa'am/ rang sangs rgyas kyi theg pa'am/ theg pa chen po'am/ theg pa gsum po de dag gis yongs su mya ngan las 'da' ba dang / bla na med pa yang dag par rdzogs pa'i byang chub tu mngon par rdzogs par 'tshang rgya bar</text></item>
<item><p>150b.1</p><section></section><text>'gyur yang de la sems can du'ang mi 'dogs/ sems can du gdags pa'ang med par sems can de dag kyang sems can du 'dzin pa las yongs su 'grel pa ste/ rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod kyang gang gi don du bdag gis rnam pa</text></item>
<item><p>150b.2</p><section></section><text>thams cad mkhyen pa nyid thob par bya'o zhes bya ba'i sems can nam sems can du gdags pa gang yang mi dmigs so/ /rab 'byor gyis gsol pa/ bcom ldan 'das byang chub sems dpa' sems dpa' chen po de ni de bzhin gshegs pa nyid du rig par bya'o/ /de ci'i slad du zhe na/ </text></item>
<item><p>150b.3</p><section></section><text>bcom ldan 'das de ni 'di ltar byang chub sems dpa' sems dpa' chen po la brten nas sems can dmyal ba thams cad rgyun chad par 'gyur ro/ /byol song gi skye gnas thams cad dang / gshin rje'i 'jig rten thams cad rgyun chad par 'gyur ro/ /mi khom pa dang / ngan song</text></item>
<item><p>150b.4</p><section></section><text>thams cad rgyun chad par 'gyur ro/ /dbul po thams cad rgyun chad par 'gyur ro/ /lam gyi rgyud dma' ba thams cad rgyun chad par 'gyur ro/ /'dod pa'i khams thams cad rgyun chad par 'gyur ro/ / gzugs kyi khams thams cad rgyun chad par 'gyur ro/ /gzugs</text></item>
<item><p>150b.5</p><section></section><text>med pa'i khams thams cad rgyun chad par 'gyur ro/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor byang chub sems dpa' sems dpa' chen po ni de bzhin gshegs pa nyid du rig par 'gyur ro / /rab 'byor gal te byang chub</text></item>
<item><p>150b.6</p><section></section><text>sems dpa' sems dpa' chen po med na 'das pa dang / ma byon pa dang / da ltar byung ba'i sangs rgyas bcom ldan 'das rnams kyi bla na med pa yang dag par rdzogs pa'i byang chub kyang yod par mi 'gyur/ rang sangs rgyas rnams kyang 'jig rten du 'byung bar mi 'gyur/ dgra bcom</text></item>
<item><p>150b.7</p><section></section><text>pa rnams dang / phyir mi 'ong ba rnams dang / lan cig phyir 'ong ba rnams dang / rgyun du zhugs pa rnams kyang 'jig rten du 'byung bar mi 'gyur/ sems can dmyal ba thams cad kyang rgyun chad par mi 'gyur/ byol song gi skye gnas dang / gshin rje'i 'jig rten thams cad</text></item>
<item><p>151a.1</p><section></section><text>kyang rgyun chad par mi 'gyur/ mi khom pa thams cad dang dbul po thams cad kyang rgyun chad par mi 'gyur/ 'gro ba dman pa thams cad rgyun chad par mi 'gyur/ 'dod pa'i khams thams cad kyang rgyun chad par mi 'gyur/ gzugs kyi khams thams</text></item>
<item><p>151a.2</p><section></section><text>cad dang / gzugs med pa'i khams thams cad kyang rgyun chad par mi 'gyur ro/ /rab 'byor de bas na gang 'di skad du byang chub sems dpa' sems dpa' chen po de ni de bzhin gshegs pa nyid du rig par bya'o zhes zer ba ni/ rab 'byor de de bzhin no/ /de de bzhin te/ rab 'byor</text></item>
<item><p>151a.3</p><section></section><text>byang chub sems dpa' sems dpa' chen po de ni de bzhin gshegs pa nyid du rig par bya'o/ /de ci'i phyir zhe na/ rab 'byor de bzhin nyid gang gis de bzhin gshegs par gdags pa dang / de bzhin nyid gang gis rang sangs rgyas su gdags pa dang / de bzhin nyid gang gis 'phags pa</text></item>
<item><p>151a.4</p><section></section><text>thams cad du gdags pa dang / de bzhin nyid gang gis gzugs su gdags pa dang / de bzhin nyid gang gis tshor ba dang / 'du shes dang / 'du byed rnams dang / rnam par shes par gdags pa dang / de bzhin nyid gang gis skye mched dang / khams dang / rten cing 'brel par 'byung</text></item>
<item><p>151a.5</p><section></section><text>bar gdags pa dang / de bzhin nyid gang gis pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun du gdags pa dang / de bzhin nyid gang gis 'phags pa'i bden pa dang / bsam gtan dang / tshad med pa dang / gzugs</text></item>
<item><p>151a.6</p><section></section><text>med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams</text></item>
<item><p>151a.7</p><section></section><text>su gdags pa dang / de bzhin nyid gang gis de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad du gdags pa dang / de bzhin nyid gang gis rnam pa thams cad mkhyen pa nyid kyi</text></item>
<item><p>151b.1</p><section></section><text>bar du gdags pa dang / de bzhin nyid gang gis 'dus byas kyi khams dang / 'dus ma byas kyi bar du gdags pa de dag thams cad kyang de kho na bzhin te/ de bas na de bzhin nyid ces bya'o/ /byang chub sems dpa' sems dpa' chen po de ni de bzhin nyid de la bslabs shing</text></item>
<item><p>151b.2</p><section></section><text>rnam pa thams cad mkhyen pa nyid thob par byed pas/ de'i phyir de bzhin gshegs pa zhes bya ste/ rab 'byor rnam grangs des na de bzhin nyid tshad mar byas te/ byang chub sems dpa' sems dpa' chen po de ni de bzhin gshegs pa nyid du rig par bya'o/ /rab 'byor de ltar byang</text></item>
<item><p>151b.3</p><section></section><text>chub sems dpa' sems dpa' chen pos ni de bzhin nyid kyi shes rab kyi pha rol tu phyin pa la bslab par bya ste/ rab 'byor byang chub sems dpa' sems dpa' chen po de ni de bzhin nyid kyi shes rab kyi pha rol tu phyin pa la bslabs shing chos thams cad kyi de bzhin nyid la slob</text></item>
<item><p>151b.4</p><section></section><text>bo/ /chos thams cad kyi de bzhin nyid la bslabs shing chos thams cad kyi de bzhin nyid yongs su rdzogs par byed do/ /chos thams cad kyi de bzhin nyid yongs su rdzogs par byas shing chos thams cad kyi de bzhin nyid la dbang du gyur pa thob par byed do/ /chos thams cad kyi de bzhin</text></item>
<item><p>151b.5</p><section></section><text>nyid la dbang du gyur pa thob par byas shing sems can thams cad kyi dbang po la mkhas par byed do/ /dbang po la mkhas par byas shing dbang po yongs su rdzogs par bya ba la mkhas pa thob par byed do/ /dbang po yongs su rdzogs par bya ba la mkhas pa thob par byas shing sems</text></item>
<item><p>151b.6</p><section></section><text>can rnams kyi las rang gis byas pa shes par byed do/ /sems can rnams kyi rang gi las shes par byas shing smon pa'i ye shes yongs su rdzogs par byed do/ /smon pa'i ye shes yongs su rdzogs par byas shing dus gsum du ye shes rnam par dag par byed do/ /dus gsum du ye</text></item>
<item><p>151b.7</p><section></section><text>shes rnam par dag par byas shing byang chub sems dpa'i spyad pa spyod pas sems can rnams kyi don byed do/ /sems can rnams kyi don byed cing sangs rgyas kyi zhing yongs su dag par [(]byad [,]byed [)]do/ /sangs rgyas kyi zhing yongs su dag par byas shing rnam pa thams cad mkhyen pa nyid thob par byed do/ /</text></item>
<item><p>152a.1</p><section></section><text>rnam pa thams cad mkhyen pa nyid thob par byas shing chos kyi 'khor lo bskor ro/ /chos kyi 'khor lo bskor zhing sems can rnams theg pa gsum la rab tu 'god do/ /sems can rnams theg pa gsum la rab tu bkod nas phung po lhag ma ma</text></item>
<item><p>152a.2</p><section></section><text>lus pa'i mya ngan las 'das pa'i dbyings su yongs su mya ngan las 'da'o/ /rab 'byor de ltar byang chub sems dpa' sems dpa' chen pos yon tan dang legs pa thams cad mthong nas bdag gis kyang bla na med pa yang dag pa rdzogs pa'i byang chub tu sems bskyed</text></item>
<item><p>152a.3</p><section></section><text>par bya'o/ /gzhan yang bla na med pa yang dag par rdzogs pa'i byang chub tu sems bskyed du gzhug par bya'o/ /rab 'byor gyis gsol pa/ bcom ldan 'das byang chub sems dpa' sems dpa' chen po gang shes rab kyi pha rol tu phyin pa zab mo ji skad du bstan pa 'di la spyod pa</text></item>
<item><p>152a.4</p><section></section><text>de dag ni lha dang mi dang lha ma yin du bcas pa'i 'jig rten gyis phyag bgyi bar 'os pa'o/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po gang shes rab kyi pha rol tu phyin pa zab mo ji skad du bstan pa 'di</text></item>
<item><p>152a.5</p><section></section><text>la spyod pa de dag ni lha dang mi dang lha ma yin du bcas pa'i 'jig rten gyis phyag bgyi bar 'os pa'o zhes bya ba ni ji skad du gsungs pa'i bsgom pa'i lam gyi ye shes dang ldan pa ni yon tan thams cad phun sum tshogs pa yin no// //gsol pa bcom ldan 'das byang chub sems dpa'</text></item>
<item><p>152a.6</p><section></section><text>sems dpa' chen po sems dang po bskyed pa dang ldan pa sems can thams cad kyi don du bla na med pa yang dag par rdzogs pa'i byang chub tu mngon par rdzogs par 'tshang rgya bar 'tshal ba de'i bsod nams ji tsam zhig tu 'phel bar 'gyur/ bcom ldan 'das kyis bka' stsal</text></item>
<item><p>152a.7</p><section></section><text>pa/ rab 'byor gal te stong gsum gyi stong chen po'i 'jig rten gyi khams kyi sems can ji snyed pa de dag thams cad nyan thos kyi sa la gnas par 'gyur / rang sangs rgyas kyi sa la gnas par gyur na sems can de dag gi bsod nams mang du 'phel lam/ gsol pa bcom</text></item>
<item><p>152b.1</p><section></section><text>ldan 'das mang ngo / /bde bar gshegs pa mang ngo / /bcom ldan 'das tshad ma mchis so/ /bde bar gshegs pa tshad ma mchis so/ /bcom ldan 'das kyis bka' stsal pa/ rab 'byor stong gsum gyi stong chen po'i 'jig rten gyi khams kyi sems can thams cad nyan</text></item>
<item><p>152b.2</p><section></section><text>thos kyi theg pa'am/ rang sangs rgyas kyi theg par 'gyur ba'i bsod nams dang / byang chub sems dpa' sems dpa' chen po sems dang po bskyed pa dang ldan pa'i bsod nams las byang chub sems dpa' sems dang po bskyed pa dang ldan pa'i bsod nams kyi tshogs de la ni</text></item>
<item><p>152b.3</p><section></section><text>stong gsum gyi stong chen po'i 'jig rten gyi khams kyi sems can thams cad nyan thos kyi theg pa'am/ rang sangs rgyas kyi theg pa par gyur pa de dag gi bsod nams des brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba'i cha dang / bye ba brgya'i</text></item>
<item><p>152b.4</p><section></section><text>cha dang / bye ba stong gi cha dang / bye ba brgya phrag stong gi cha dang / bye ba khrag khrig brgya phrag stong gi char yang nye bar mi 'gro'o/ /grangs dang / cha dang / bgrang ba dang / dpe dang / rgyur yang mi bzod do/ /de ci'i phyir zhe na/ byang chub sems dpa' las byung ba ni gang zag nyan thos dang</text></item>
<item><p>152b.5</p><section></section><text>rang sangs rgyas kyi theg pa pa rnams te/ nyan thos dang rang sangs rgyas las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad nyan thos kyi theg pa pa'am/ rang sangs rgyas</text></item>
<item><p>152b.6</p><section></section><text>kyi theg pa par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad nyan thos kyi yon tan dang ldan par gyur kyang / de dag gi bsod nams des byang chub sems dpa' sems dang po bskyed pa'i bsod nams kyi brgya'i</text></item>
<item><p>152b.7</p><section></section><text>char yang nye bar mi 'gro'o/ /stong gi cha dang / brgya stong gi cha dang / bye ba khrag khrig brgya stong [(]gyi [,]gi [)]bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni nyan thos dang rang sangs rgyas kyi yon tan</text></item>
<item><p>153a.1</p><section></section><text>rnams te/ nyan thos dang rang sangs rgyas kyi yon tan las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad nyan thos kyi yon tan dang ldan par gyur pa</text></item>
<item><p>153a.2</p><section></section><text>'am/ rang sangs rgyas kyi yon tan dang ldan par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad dkar po rnam par mthong ba'i sa la gnas par gyur kyang de dag gi bsod nams des byang chub sems dpa' sems</text></item>
<item><p>153a.3</p><section></section><text>dpa' chen po sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag stong gi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems</text></item>
<item><p>153a.4</p><section></section><text>dpa' las byung ba ni dkar po rnam par mthong ba'i sa la gnas pa rnams te/ dkar po rnam par mthong ba'i sa 'byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad dkar po rnam</text></item>
<item><p>153a.5</p><section></section><text>par mthong ba'i sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad rigs kyi sa la gnas par gyur kyang / de dag gi bsod nams des byang chub sems dpa' sems dang po bskyed pa'i bsod nams kyi</text></item>
<item><p>153a.6</p><section></section><text>brgya'i char yang nye bar mi 'gro/ stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni rigs kyi sa la gnas pa</text></item>
<item><p>153a.7</p><section></section><text>rnams te/ rigs kyi sa las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad rigs kyi sa la gnas par gyur pa lta zhog gi /gal te stong gsum gyi stong chen po'i</text></item>
<item><p>153b.1</p><section></section><text>'jig rten gyi khams kyi sems can de dag thams cad brgyad pa'i sa la gnas par gyur kyang / de dag gi bsod nams des byang chub sems dpa' sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag</text></item>
<item><p>153b.2</p><section></section><text>khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni brgyad pa'i sa rnams te/ brgyad pa'i sa las byung ba ni byang chub sems dpa' sems dpa' chen po rnams ma yin no/ /stong</text></item>
<item><p>153b.3</p><section></section><text>gsum gyi stong chen po'i 'jig rten gyi khams kyi sems can de dag thams cad brgyad pa'i sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad mthong ba'i sa la gnas par gyur kyang / de dag gi bsod</text></item>
<item><p>153b.4</p><section></section><text>nams des byang chub sems dpa' sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ </text></item>
<item><p>153b.5</p><section></section><text>byang chub sems dpa' las byung ba ni mthong ba'i sa rnams te/ mthong ba'i sa las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can de dag thams cad mthong ba'i sa la gnas par gyur pa</text></item>
<item><p>153b.6</p><section></section><text>lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad bsrabs pa'i sa la gnas par gyur kyang / de dag gi bsod nams des byang chub sems dpa' sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha</text></item>
<item><p>153b.7</p><section></section><text>dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni bsrabs pa'i sa la gnas pa rnams te/ bsrabs pa'i sa las byung ba ni byang chub sems dpa' sems</text></item>
<item><p>154a.1</p><section></section><text>dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad bsrabs pa'i sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad</text></item>
<item><p>154a.2</p><section></section><text>'dod chags dang bral ba'i sa la gnas par gyur kyang / de dag gi bsod nams des byang chub sems dpa' sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char</text></item>
<item><p>154a.3</p><section></section><text>yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni 'dod chags dang bral ba'i sa la gnas pa rnams te/ 'dod chags dang bral ba'i sa las byung ba ni byang chub sems dpa' sems dpa' chen po rnams ma</text></item>
<item><p>154a.4</p><section></section><text>yin no/ /stong gsum gyi stong chen po'i 'jig rten gyi khams kyi sems can thams cad 'dod chags dang bral ba'i sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad byas pa rtogs pa'i sa la gnas par gyur</text></item>
<item><p>154a.5</p><section></section><text>kyang / de dag gi bsod nams des byang chub sems dpa' sems dang po bskyed pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod</text></item>
<item><p>154a.6</p><section></section><text>do/ /de ci'i phyir zhe na/ byang chub sems dpa' las byung ba ni byas pa rtogs pa'i sa la gnas pa rnams te/ byas pa rtogs pa'i sa las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can</text></item>
<item><p>154a.7</p><section></section><text>thams cad byas pa rtogs pa'i sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi sems can de dag thams cad rang sangs rgyas kyi sa la gnas par gyur kyang / de dag gi bsod nams des byang chub sems dpa' sems dang po bskyed</text></item>
<item><p>154b.1</p><section></section><text>pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni rang sangs rgyas rnams</text></item>
<item><p>154b.2</p><section></section><text>te/ rang sangs rgyas las byung ba ni byang chub sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad rang sangs rgyas kyi sa la gnas par gyur pa lta zhog gi /gal te stong gsum gyi stong chen po'i 'jig rten gyi khams kyi</text></item>
<item><p>154b.3</p><section></section><text>sems can de dag thams cad byang chub sems dpa'i skyon med par zhugs par gyur kyang / de dag gi bsod nams des byang chub sems dpa' byang chub tu zhugs pa'i bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya</text></item>
<item><p>154b.4</p><section></section><text>phrag stong gi bar gyi char yang nye bar mi 'gro'o/ /dpe dang rgyu'i bar du yang mi bzod do/ /de ci'i phyir zhe na/ byang chub sems dpa' las byung ba ni byang chub sems dpa'i skyon med par zhugs pa rnams te/ byang chub sems dpa'i skyon med par zhugs pa las byung ba ni byang chub</text></item>
<item><p>154b.5</p><section></section><text>sems dpa' sems dpa' chen po rnams ma yin no/ /stong gsum gyi stong chen po'i 'jig rten gyi khams kyi sems can thams cad byang chub sems dpa'i skyon med par zhugs par gyur par lta zhog gi gal te stong gsum gyi stong chen po'i 'jig rten gyi khams kyi sems can</text></item>
<item><p>154b.6</p><section></section><text>de dag thams cad byang chub tu zhugs par gyur kyang de dag gi bsod nams des de bzhin gshegs pa dgra bcom pa yang dag par rdzogs pa'i sangs rgyas kyi bsod nams kyi brgya'i char yang nye bar mi 'gro'o/ /stong gi cha dang / brgya phrag stong gi cha dang / bye ba khrag khrig brgya phrag</text></item>
<item><p>154b.7</p><section></section><text>stong gi bar gyi char yang nye bar mi 'gro'o/ /grangs su yang mi bzod / char yang mi bzod / bgrang bar yang mi bzod/ dper yang mi bzod/ rgyur yang mi bzod do zhes bya ba ni bar chad med pa'i ting nge 'dzin yin no// //gsol pa bcom ldan 'das byang chub sems dpa' sems dpa' chen</text></item>
<item><p>155a.1</p><section></section><text>po sems dang po bskyed pas ci yid la bgyi/ bcom ldan 'das kyis bka' stsal pa/ rnam pa thams cad mkhyen pa nyid yid la bya'o zhes bya ba ni rnam pa thams cad mkhyen pa nyid kyi mtshan nyid sangs rgyas nyid yin no/ /gsol pa bcom ldan 'das</text></item>
<item><p>155a.2</p><section></section><text>rnam pa thams cad mkhyen pa nyid kyi dngos po ji lta bu zhig mchis/ dmigs pa ji lta bu zhig mchis/ dbang sgyur ba ji lta bu zhig mchis/ rnam pa ji lta bu zhig mchis/ mtshan nyid ji lta bu zhig mchis/ bcom ldan 'das kyis bka' stsal pa/ rab 'byor rnam pa thams cad</text></item>
<item><p>155a.3</p><section></section><text>mkhyen pa nyid ces bya ba ni dngos po med pa/ mtshan nyid med pa/ mtshan ma med pa/ byed pa med pa/ skye ba med pa/ 'byung ba med pa ste/ rab 'byor gang yang 'di skad du rnam pa thams cad mkhyen pa nyid kyi dmigs pa ni ji lta bu/ dbang sgyur ba ni ji lta bu/ rnam pa ni ji lta bu/ </text></item>
<item><p>155a.4</p><section></section><text>mtshan nyid ni ji lta bu zhes zer ba ni/ rab 'byor rnam pa thams cad mkhyen pa nyid kyi dmigs pa ni dngos po med pa/ bdag po ni dran pa/ rnam pa ni zhi ba/ mtshan nyid ni mtshan nyid med pa yin te/ rab 'byor 'di ni rnam pa thams cad mkhyen pa nyid kyi dmigs pa'o/ /'di ni</text></item>
<item><p>155a.5</p><section></section><text>dbang sgyur ba'o/ /'di ni rnam pa'o/ /'di ni mtshan nyid do zhes bya ba ni rnam pa thams cad mkhyen pa nyid kyi dmigs pa dang / bdag po dang rnam pa yin te/ 'di dag gis ni bar chad med pa'i ting nge 'dzin gsungs pa'o/ /gsol pa bcom ldan 'das ci lags/ rnam pa</text></item>
<item><p>155a.6</p><section></section><text>thams cad mkhyen pa nyid 'ba' zhig dngos po ma mchis pa lags sam/ 'on te gzugs kyang dngos po ma mchis pa lags/ tshor ba dang / 'du shes dang / 'du byed rnams dang / rnam par shes pa yang dngos po ma mchis pa lags/ skye mched dang / khams dang / rten</text></item>
<item><p>155a.7</p><section></section><text>cing 'brel par 'byung ba yang dngos po ma mchis pa lags/ pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yang dngos po ma mchis pa lags/ 'phags pa'i bden pa dang / bsam gtan dang / tshad med pa</text></item>
<item><p>155b.1</p><section></section><text>dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin</text></item>
<item><p>155b.2</p><section></section><text>gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams kyang dngos po ma mchis pa lags/ byams pa chen po dang / snying rje chen po dang / dga' ba chen po dang / btang snyoms chen po yang dngos po ma mchis pa</text></item>
<item><p>155b.3</p><section></section><text>lags/ 'dus byas kyi khams dang / 'dus ma byas kyi khams kyang dngos po ma mchis pa lags/ bcom ldan 'das kyis bka' stsal pa/ rab 'byor rnam pa thams cad mkhyen pa nyid kyang dngos po med pa'o/ /gzugs dang / tshor ba dang / 'du shes dang / 'du byed</text></item>
<item><p>155b.4</p><section></section><text>rnams dang / rnam par shes pa yang dngos po med pa'o/ /skye mched dang / khams dang / rten cing 'brel par 'byung ba dngos po med pa'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun yang dngos po med pa'o/ /</text></item>
<item><p>155b.5</p><section></section><text>'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon</text></item>
<item><p>155b.6</p><section></section><text>par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams kyang dngos po med pa'o/ /byams pa chen po dang / snying rje chen po dang / dga' ba chen po dang / btang</text></item>
<item><p>155b.7</p><section></section><text>snyoms chen po yang dngos po med pa'o/ /'dus byas dang 'dus ma byas kyi khams kyang dngos po med pa'o/ /de ci'i phyir zhe na/ rab 'byor de ni 'di ltar rnam pa thams cad mkhyen pa nyid la ngo bo nyid med de/ rab 'byor gang la ngo bo nyid med pa de ni dngos po med pa'o/ /gsol pa/ </text></item>
<item><p>156a.1</p><section></section><text>bcom ldan 'das ci'i slad du rnam pa thams cad mkhyen pa nyid la ngo bo nyid ma mchis pa lags/ bcom ldan 'das kyis bka' stsal pa/ rab 'byor sbyor ba las byung ba ni ngo bo nyid med de/ gang la sbyor ba las byung ba'i ngo bo nyid med pa de ni dngos po med</text></item>
<item><p>156a.2</p><section></section><text>pa'o/ /rab 'byor rnam grangs des na chos thams cad ni dngos po med pa'i ngo bo nyid do zhes bya ba ni dmigs pa 'thad pa la log par rtog pa yin no// //rab 'byor 'di ltar yang chos thams cad ni stong pa nyid kyi ngo bo nyid do/ /chos thams cad ni mtshan ma med pa'i ngo bo nyid do/ /</text></item>
<item><p>156a.3</p><section></section><text>chos thams cad ni smon pa med pa'i ngo bo nyid do/ /rab 'byor 'di ltar yang chos thams cad ni de bzhin nyid kyi ngo bo nyid do/ /chos thams cad ni yang dag pa'i mtha'i ngo bo nyid do/ /chos thams cad ni chos kyi dbyings kyi ngo bo nyid do/ /rab 'byor rnam grangs des kyang 'di ltar chos thams cad</text></item>
<item><p>156a.4</p><section></section><text>ni dngos po med pa'i ngo bo nyid du rig par bya'o/ /gsol pa/ bcom ldan 'das de ltar gal te chos thams cad dngos po ma mchis pa'i ngo bo nyid lags na/ 'o na byang chub sems dpa' sems dpa' chen po sems dang po bskyed pa thabs gang dang ldan pas sbyin pa'i pha rol tu phyin pa la</text></item>
<item><p>156a.5</p><section></section><text>spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi</text></item>
<item><p>156a.6</p><section></section><text>pha rol tu phyin pa la spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa la spyod cing sangs rgyas kyi zhing yongs</text></item>
<item><p>156a.7</p><section></section><text>su dag pa dang / sems can rnams yongs su smin par bgyid pa lags/ byams pa dang / snying rje dang / dga' ba dang / btang snyoms la spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ nam mkha' mtha' yas</text></item>
<item><p>156b.1</p><section></section><text>skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ nang stong pa nyid dang / phyi stong pa</text></item>
<item><p>156b.2</p><section></section><text>nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar du spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / </text></item>
<item><p>156b.3</p><section></section><text>dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ 'phags pa'i bden pa dang / bsam gtan dang / tshad med pa dang / </text></item>
<item><p>156b.4</p><section></section><text>gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs</text></item>
<item><p>156b.5</p><section></section><text>pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bco brgyad dang / rnam pa thams cad mkhyen pa nyid kyi bar la spyod cing sangs rgyas kyi zhing yongs su dag pa dang / sems can rnams yongs su smin par bgyid pa lags/ bcom</text></item>
<item><p>156b.6</p><section></section><text>ldan 'das kyis bka' stsal pa/ rab 'byor de ltar chos thams cad dngos po med pa'i ngo bo nyid du yongs su 'dris par byed cing sangs rgyas kyi zhing yongs su dag pa dang / sems can rnams yongs su smin par byed la/ sangs rgyas kyi zhing yongs su dag pa dang / sems can de</text></item>
<item><p>156b.7</p><section></section><text>dag kyang dngos po med pa'i ngo bo nyid du shes pa de nyid byang chub sems dpa' sems dpa' chen po'i thabs mkhas pa ste/ byang chub sems dpa' sems dpa' chen po de ni sbyin pa'i pha rol tu phyin pa la spyod cing byang chub kyi lam la yongs su 'dris par byed do/ /tshul khrims kyi pha</text></item>
<item><p>157a.1</p><section></section><text>rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod cing byang chub kyi lam la yongs su 'dris par byed do/ /nang stong pa nyid dang / phyi stong pa</text></item>
<item><p>157a.2</p><section></section><text>nyid dang / phyi nang stong pa nyid dang / dngos po med pa'i ngo bo nyid stong pa nyid [(]gyi [,]kyi [)]bar la spyod cing byang chub kyi lam la yongs su 'dris par byed do/ /dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags</text></item>
<item><p>157a.3</p><section></section><text>pa'i lam yan lag brgyad pa la spyod cing byang chub kyi lam la yongs su 'dris par byed do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid</text></item>
<item><p>157a.4</p><section></section><text>dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams la spyod cing byang chub kyi lam la</text></item>
<item><p>157a.5</p><section></section><text>yongs su 'dris par byed do/ /rnam pa thams cad mkhyen pa nyid la spyod cing byang chub kyi lam la yongs su 'dris par byed do/ /byang chub kyi lam de yang dngos po med pa'i ngo bo nyid du rab tu shes te/ byang chub sems dpa' sems dpa' chen po de ni pha rol tu phyin pa drug la spyod cing nam de bzhin</text></item>
<item><p>157a.6</p><section></section><text>gshegs pa'i stobs bcu dang ldan par ma gyur pa dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad dang / byams pa chen po dang / snying rje chen po dang / rnam pa thams cad mkhyen pa nyid dang ldan par ma gyur pa de'i bar du byang chub</text></item>
<item><p>157a.7</p><section></section><text>kyi lam de la yongs su 'dris par byed do/ /rab 'byor de ni byang chub sems dpa'i lam ste/ lam de la gnas shing pha rol tu phyin pa thams cad yongs su rdzogs par byed do/ /pha rol tu phyin pa yongs su rdzogs par byas nas skad cig gcig dang ldan pa'i shes rab kyis rnam pa thams cad</text></item>
<item><p>157b.1</p><section></section><text>mkhyen pa nyid thob par 'gyur ro/ /de'i tshe de'i bag chags kyi mtshams sbyor ba'i nyon mongs pa thams cad kyang mi skye bar spangs pas yongs su spong bar 'gyur te zhes bya ba ni dmigs pa'i ngo bo nyid la log par rtog pa yin no// //des sangs rgyas kyi spyan gyis stong gsum gyi stong chen</text></item>
<item><p>157b.2</p><section></section><text>po'i 'jig rten gyi khams la rnam par lta ba na dngos po med par yang mi dmigs na/ dngos po yod par lta smos kyang ci dgos so/ /rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sbyin pa yongs su gtong ste/ de ltar sbyin pa yongs su</text></item>
<item><p>157b.3</p><section></section><text>gtong yang mi rtog mtshan mar mi byed de/ dngos po yod pa'am dngos po med par yang yid la mi byed do/ /len pa la yang mi rtog mtshan mar mi byed de/ dngos po yod pa'am dngos po med par yang yid la mi byed do/ /gtong ba la yang mi rtog mtshan mar mi byed de/ dngos po yod pa'am</text></item>
<item><p>157b.4</p><section></section><text>dngos po med par yang yid la mi byed do/ /byang chub kyi sems de yang mi dmigs te/ mtshan mar mi byed yul du mi byed yang dag par rjes su mi mthong ngo / /shes rab kyi pha rol tu phyin pa la spyod pa'i tshe/ tshul khrims srung / bzod pa sgom / brtson 'grus rtsom/ bsam gtan goms</text></item>
<item><p>157b.5</p><section></section><text>par byed/ shes rab sgom ste/ de ltar shes rab sgom yang mi rtog mtshan mar mi byed de/ dngos po yod pa'am dngos po med par yang yid la mi byed do/ /gang shes rab de la sgom pa de yang mi rtog mtshan mar mi byed de/ dngos po yod pa'am dngos po med pa yang yid la mi byed do/ /</text></item>
<item><p>157b.6</p><section></section><text>sems can gang gi don du shes rab de la sgom pa de dag la'ang mi rtog mtshan mar mi byed de/ dngos po yod pa'am dngos po med par yang yid la mi byed do/ /nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa dang / yang dag par spong ba</text></item>
<item><p>157b.7</p><section></section><text>dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa</text></item>
<item><p>158a.1</p><section></section><text>dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang</text></item>
<item><p>158a.2</p><section></section><text>dag par rig pa dang / sangs rgyas kyi chos ma 'dres pa dang / rnam pa thams cad mkhyen pa nyid kyi bar la spyod pa'i tshe/ rnam pa thams cad mkhyen pa nyid de la mi rtog mtshan mar mi byed de/ dngos po yod pa'am dngos po med par yang yid la mi byed do/ /bla na med pa yang dag par rdzogs pa'i</text></item>
<item><p>158a.3</p><section></section><text>byang chub kyi bar yang mi rtog mtshan mar mi byed de/ dngos po yod pa'am dngos po med par yang yid la mi byed do/ /gang mngon par rdzogs par 'tshang rgya ba dang / gang mngon par rdzogs par 'tshang rgya bar bya ba dang / gang gis mngon par rdzogs par 'tshang rgya bar bya ba de la yang mi rtog mtshan</text></item>
<item><p>158a.4</p><section></section><text>mar mi byed de/ dngos po yod pa'am dngos po med par yang yid la mi byed do/ /de ci'i phyir zhe na/ 'di ltar chos thams cad ni dngos po med pa'i ngo bo nyid de de dag sangs rgyas rnams kyis kyang ma mdzad/ rang sangs rgyas dang nyan thos rnams kyis kyang ma byas te/ chos thams cad ni byed</text></item>
<item><p>158a.5</p><section></section><text>pa po med pa byed pa po dang bral ba'o/ /rab 'byor gyis gsol pa/ bcom ldan 'das de ltar lags na/ chos rnams ni chos rnams nyid dang bral ba lags sam/ bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor chos rnams ni chos rnams nyid</text></item>
<item><p>158a.6</p><section></section><text>dang bral ba'o/ /gsol pa/ bcom ldan 'das gal te de ltar chos rnams chos rnams nyid dang bral ba lags na/ ji ltar chos kyis chos la dngos po mchis zhes bgyi ba'am/ dngos po ma mchis zhes bgyi bar yongs su 'tshal bar 'gyur/ bcom ldan 'das dngos po ma</text></item>
<item><p>158a.7</p><section></section><text>mchis pa'i chos kyis dngos po ma mchis pa'i chos yongs su 'tshal bar mi rung ste/ dngos po mchis pa'i chos kyis kyang dngos po mchis pa'i chos yongs su 'tshal bar mi rung ngo / /dngos po ma mchis pa'i chos kyis kyang dngos po mchis pa'i chos 'tshal bar mi rung ngo / /dngos po</text></item>
<item><p>158b.1</p><section></section><text>mchis pa'i chos kyis kyang dngos po ma mchis pa'i chos 'tshal bar mi rung ngo / /de ltar chos thams cad yongs su 'tshal ba ma mchis pas byang chub sems dpa' sems dpa' chen po la dngos po mchis pa'am dngos po ma mchis par sems par yang ga la 'gyur/ bcom ldan 'das kyis bka'</text></item>
<item><p>158b.2</p><section></section><text>stsal pa/ byang chub sems dpa' sems dpa' chen po ni shes rab kyi pha rol tu phyin pa la spyod pa'i tshe/ 'jig rten gyi kun rdzob nye bar bzung bas dngos po yod ces bya ba'am dngos po med ces bya bar ston te/ don dam par ni ma yin no zhes bya ba ni rnam pa thams cad mkhyen pa nyid kyi ye shes la</text></item>
<item><p>158b.3</p><section></section><text>log par rtog pa yin no// //gsol pa/ bcom ldan 'das ci lags/ 'jig rten gyi kun rdzob kyang gzhan zhig la don dam pa yang gzhan zhig lags sam/ bcom ldan 'das kyis bka' stsal pa/ rab 'byor 'jig rten gyi kun rdzob kyang gzhan zhig la don dam pa'ang gzhan</text></item>
<item><p>158b.4</p><section></section><text>zhig yin zhes bya ba yang med de / 'jig rten gyi kun rdzob kyi de bzhin nyid gang yin pa de nyid don dam pa'i de bzhin nyid yin yang / de la sems can de dag phyin ci log tu gyur pas de bzhin nyid de mi shes mi mthong ste/ de dag gi don du byang chub sems dpa' sems dpa' chen po 'jig</text></item>
<item><p>158b.5</p><section></section><text>rten gyi kun rdzob kyi dngos po yod ces bya ba'am dngos po med ces bya bar brjod do/ /rab 'byor 'di ltar yang sems can gang ji snyed cig phung po lnga la dngos po yod pa'i 'du shes su gyur te/ dngos po med par mi shes pa de dag gi don du chos rnams rab tu dbye ba nye bar bzung ste/ dngos po</text></item>
<item><p>158b.6</p><section></section><text>med pa ji ltar shes par 'gyur zhe na de skad du brjod do/ /rab 'byor byang chub sems dpa' sems dpa' chen pos shes rab kyi pha rol tu phyin pa la de ltar spyad par bya'o zhes bya ba ni bden pa gnyis la log par rtog pa yin no// //de nas tshe dang ldan pa rab 'byor gyis bcom ldan 'das la 'di</text></item>
<item><p>158b.7</p><section></section><text>skad ces gsol to/ /bcom ldan 'das byang chub sems dpa'i spyod pa byang chub sems dpa'i spyod pa zhes bgyi na/ de skad du byang chub sems dpa'i spyod pa zhes bgyi ba de gang gi tshig bla dgas lags/ bcom ldan 'das kyis bka' stsal pa/ rab 'byor byang chub sems dpa'i spyod pa byang chub</text></item>
<item><p>159a.1</p><section></section><text>sems dpa'i spyod pa zhes bya ba ni de byang chub kyi don du spyod pas na de'i phyir byang chub sems dpa'i spyod pa zhes bya'o/ /gsol pa/ bcom ldan 'das byang chub sems dpa' sems dpa' chen po gang la spyod pa lags/ bcom ldan 'das kyis bka' stsal pa/</text></item>
<item><p>159a.2</p><section></section><text>gzugs stong pa zhes bya bar spyod de/ ci nas kyang blo rnam pa gnyis su mi 'gyur ba de ltar spyod do/ /tshor ba dang / 'du shes dang / 'du byed rnams dang / rnam par shes pa stong pa zhes bya bar spyod de ci nas kyang blo rnam pa gnyis su mi 'gyur ba de ltar spyod do/ /skye mched dang / khams dang / rten</text></item>
<item><p>159a.3</p><section></section><text>cing 'brel par 'byung ba stong pa zhes bya bar spyod do / /ci nas kyang blo rnam pa gnyis su mi 'gyur ba de ltar spyod do/ /sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan</text></item>
<item><p>159a.4</p><section></section><text>gyi pha rol tu phyin pa dang / shes rab kyi pha rol tu phyin pa stong pa zhes bya bar spyod/ nang stong pa nyid dang / dngos po med pa'i ngo bo nyid stong pa nyid kyi bar du stong pa zhes bya bar spyod/ bsam gtan dang po dang / bsam gtan gnyis pa dang / bsam gtan gsum pa dang / bsam</text></item>
<item><p>159a.5</p><section></section><text>gtan bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched stong pa zhes bya bar spyod/ </text></item>
<item><p>159a.6</p><section></section><text>dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa stong pa zhes bya bar spyod/ 'phags pa'i bden pa dang / bsam gtan dang / tshad med pa</text></item>
<item><p>159a.7</p><section></section><text>dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin dang / mngon par shes pa dang / </text></item>
<item><p>159b.1</p><section></section><text>ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams stong pa zhes bya bar spyod/ rnam pa thams cad mkhyen pa nyid kyi bar du stong pa zhes bya bar spyod/ sangs rgyas</text></item>
<item><p>159b.2</p><section></section><text>kyi zhing yongs su dag par bya ba dang / sems can yongs su smin par bya ba dang / spobs pa dang / yi ge mngon par sgrub pa stong pa zhes bya bar spyod/ yi ge la 'jug pa dang / yi ge med pa la 'jug pa stong pa zhes bya bar spyod/ phra mo la 'jug pa stong pa zhes bya bar spyod / gzugs stong pa</text></item>
<item><p>159b.3</p><section></section><text>zhes bya bar spyod/ 'dus byas kyi khams dang / 'dus ma byas kyi khams stong pa zhes bya bar spyod de/ ci nas kyang blo rnam pa gnyis su mi 'gyur ba de ltar spyod / rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod pa ni byang chub tu spyod pa</text></item>
<item><p>159b.4</p><section></section><text>yin te/ de'i phyir byang chub sems dpa'i spyod pa zhes bya'o zhes bya ba ni sbyor ba la log par rtog pa yin no// //bam po drug cu gcig pa/ de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das sangs rgyas sangs</text></item>
<item><p>159b.5</p><section></section><text>rgyas zhes bgyi na sangs rgyas zhes bgyi ba de gang gi tshigs bla dgas lags/ bcom ldan 'das kyis bka' stsal pa/ rab 'byor yang dag pa'i don ni sangs rgyas zhes bya ste/ rab 'byor yang 'di ltar des yang dag pa'i chos mngon par rdzogs par sangs rgyas pas de'i phyir sangs</text></item>
<item><p>159b.6</p><section></section><text>rgyas zhes bya'o/ /yang dag pa'i don rab tu rtogs pas de'i phyir sangs rgyas zhes bya'o/ /rab 'byor yang 'di ltar de chos thams cad ji lta ba bzhin du mngon par rdzogs par sangs rgyas pas de'i phyir sangs rgyas zhes bya'o zhes bya ba ni sangs rgyas dkon mchog la log par rtog pa yin no// //</text></item>
<item><p>159b.7</p><section></section><text>rab 'byor gyis gsol pa/ bcom ldan 'das byang chub byang chub ces bgyi na byang chub ces bgyi ba de gang gi tshig bla dgas lags/ bcom ldan 'das kyis bka' stsal pa/ rab 'byor byang chub ces bya ba de ni stong pa nyid kyi tshig bla dgas so/ /de ni de bzhin nyid kyi tshig bla</text></item>
<item><p>160a.1</p><section></section><text>dgas so/ /de ni ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha'i tshig bla dgas so/ /rab 'byor yang 'di ltar byang chub ces</text></item>
<item><p>160a.2</p><section></section><text>bya ba de ni de bzhin nyid ma nor ba de bzhin nyid gzhan ma yin pa de bzhin nyid rnam pa gzhan du mi 'gyur ba ste/ de'i phyir byang chub ces bya'o/ /rab 'byor 'di ltar yang 'di lta ste/ byang chub ces bya ba 'di ni ming dang mtshan ma tsam ste/ de'i phyir byang chub ces bya'o/ /rab 'byor yang 'di ltar</text></item>
<item><p>160a.3</p><section></section><text>yang dag pa'i don ni byang chub kyi don to/ /rab 'byor yang 'di ltar de ni chos thams cad ming dang mtshan ma tsam du rtogs par byed pa ste/ de'i phyir byang chub ces bya'o/ /rab 'byor yang 'di ltar dbyer med pa'i don ni byang chub kyi don to/ /rab 'byor yang 'di ltar de ni sangs rgyas</text></item>
<item><p>160a.4</p><section></section><text>bcom ldan 'das rnams kyi byang chub ste/ de'i phyir byang chub ces bya'o/ /rab 'byor yang 'di ltar de ni sangs rgyas bcom ldan 'das rnams kyi mngon par rdzogs par sangs rgyas pas na/ de'i phyir byang chub ces bya'o zhes bya ba ni chos dkon mchog la log par rtog pa yin no// //</text></item>
<item><p>160a.5</p><section></section><text>gsol pa/ bcom ldan 'das byang chub sems dpa' sems dpa' chen po gang byang chub 'di'i don du spyod pa de ci pha rol tu phyin pa drug la spyod pa dang / stong pa nyid thams cad la spyod pa dang / byang chub kyi phyogs kyi chos sum cu rtsa bdun la spyod pa dang / 'phags pa'i bden pa dang / </text></item>
<item><p>160a.6</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs</text></item>
<item><p>160a.7</p><section></section><text>kyi sgo la spyod pa dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa la spyod pa dang / rnam pa thams cad mkhyen pa nyid kyi bar la spyod pa lags sam/ chos gang zhig 'ong ba'am/ 'gro ba'am/ nyams</text></item>
<item><p>160b.1</p><section></section><text>pa'am/ 'phel ba'am/ skye ba'am/ 'gag pa'am/ kun nas nyon mongs pa'am/ rnam par byang ba la spyod pa lags sam/ bcom ldan 'das kyis bka' stsal pa/ rab 'byor byang chub sems dpa' sems dpa' chen po gang byang chub 'di la spyod pa dang / pha rol tu phyin pa drug la</text></item>
<item><p>160b.2</p><section></section><text>spyod pa dang / stong pa nyid thams cad la spyod pa dang / byang chub kyi phyogs kyi chos sum cu rtsa bdun la spyod pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i</text></item>
<item><p>160b.3</p><section></section><text>snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la spyod pa dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi</text></item>
<item><p>160b.4</p><section></section><text>chos ma 'dres pa la spyod pa dang / rnam pa thams cad mkhyen pa nyid kyi bar la spyod pa de la chos gang yang tshogs su 'gyur ba'am/ 'grib pa'am/ 'gong ba'am/ 'phel ba'am/ skye ba'am/ 'gag pa'am/ kun nas nyon mongs pa'am/ rnam par byang bar 'gyur ba gang yang med do/ /</text></item>
<item><p>160b.5</p><section></section><text>de ci'i phyir zhe na/ rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i byang chub ni chos gang yang tshogs su 'gyur ba'am/ 'grib par bya ba'am/ 'gong bar bya ba'am/ 'phel bar bya ba'am/ skye bar bya ba'am/ 'gag par bya ba'am/ kun</text></item>
<item><p>160b.6</p><section></section><text>nas nyon mongs par bya ba'am/ rnam par byang bar bya ba'i phyir de dmigs pa'i tshul gyis nye bar gnas par bya ba ma yin no/ /gsol pa/ bcom ldan 'das de ltar gal te byang chub sems dpa' sems dpa' chen po shes rab kyi pha rol tu phyin pa la spyod pa'i byang chub ni chos gang</text></item>
<item><p>160b.7</p><section></section><text>yang tshogs su 'gyur ba'am/ 'grib par bgyi ba'am/ 'gong bar bgyi ba'am/ 'phel bar bgyi ba'am/ skye bar bgyi ba'am/ 'gag par bgyi ba'am/ kun nas nyon mongs par bgyi ba'am/ rnam par byang bar bgyi ba'i slad du dmigs pa'i tshul gyis nye bar gnas</text></item>
<item><p>161a.1</p><section></section><text>pa ma lags na/ bcom ldan 'das 'o na de ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ji ltar sbyin pa'i pha rol tu phyin pa yongs su 'dzin par 'gyur/ ji ltar tshul khrims kyi pha rol tu phyin</text></item>
<item><p>161a.2</p><section></section><text>pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su 'dzin par 'gyur/ ji ltar nang stong pa nyid la spyod par 'gyur/ ji ltar dngos po med pa'i ngo bo nyid stong pa nyid</text></item>
<item><p>161a.3</p><section></section><text>kyi bar la spyod par 'gyur/ ji ltar dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod par 'gyur/ ji ltar 'phags pa'i bden pa dang / </text></item>
<item><p>161a.4</p><section></section><text>bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / </text></item>
<item><p>161a.5</p><section></section><text>gzungs kyi sgo la spyod par 'gyur/ ji ltar de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bco brgyad la spyod par 'gyur/ ji ltar byang chub sems dpa'i sa bcu la spyod par 'gyur/ </text></item>
<item><p>161a.6</p><section></section><text>ji ltar nyan thos kyi sa dang / rang sangs rgyas kyi sa las 'da' bar 'gyur/ ji ltar byang chub sems dpa'i skyon ma mchis par 'jug par 'gyur/ bcom ldan 'das kyis bka' stsal pa/ rab 'byor byang chub sems dpa' sems dpa' chen po la ni gnyis su spyod pa'i blo med de/ </text></item>
<item><p>161a.7</p><section></section><text>rab 'byor byang chub sems dpa' sems dpa' chen po ni gnyis kyis sbyin pa'i pha rol tu phyin pa la mi spyod do/ /gnyis kyis tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa</text></item>
<item><p>161b.1</p><section></section><text>dang / shes rab kyi pha rol tu phyin pa la mi spyod do/ /gnyis kyis nang stong pa nyid la mi spyod do/ /gnyis kyis dngos po med pa'i ngo bo nyid stong pa nyid kyi bar la mi spyod do/ /gnyis kyis dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub</text></item>
<item><p>161b.2</p><section></section><text>kyi yan lag dang / 'phags pa'i lam yan lag brgyad pa la mi spyod do/ /gnyis kyis 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / </text></item>
<item><p>161b.3</p><section></section><text>smon pa med pa dang / mngon par shes pa dang / ting nge 'dzin dang / gzungs kyi sgo la mi spyod do/ /gnyis kyis de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa la mi spyod do/ /gnyis kyis rnam pa thams cad mkhyen pa nyid kyi bar</text></item>
<item><p>161b.4</p><section></section><text>la mi spyod do/ /gsol pa/ bcom ldan 'das gal te de ltar gnyis kyis sbyin pa'i pha rol tu phyin pa la mi spyod do / /gnyis kyis tshul khrims kyi pha rol tu phyin pa la mi spyod/ bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi</text></item>
<item><p>161b.5</p><section></section><text>pha rol tu phyin pa dang / shes rab kyi pha rol tu phyin pa la mi spyod/ gnyis kyis stong pa nyid thams cad dang / byang chub kyi phyogs kyi chos sum cu rtsa bdun la mi spyod/ gnyis kyis 'phags pa'i bden pa dang / bsam gtan dang / tshad med pa dang / gzugs med pa'i</text></item>
<item><p>161b.6</p><section></section><text>snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la mi spyod/ gnyis kyis de bzhin gshegs</text></item>
<item><p>161b.7</p><section></section><text>pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa la mi spyod/ gnyis kyis rnam pa thams cad mkhyen pa nyid kyi bar la mi spyod na/ 'o na de ji ltar byang chub sems dpa' sems dpa' chen po dge ba'i rtsa ba mang pos rnam</text></item>
<item><p>162a.1</p><section></section><text>par spyod pa de dag 'phel bar 'gyur bas sems dang po bskyed pa nas nye bar bzung ste/ sems slad ma bskyed pa'i bar du dge ba'i rtsa ba mang pos rnam par 'phel bar 'gyur/ bcom ldan 'das kyis bka' stsal pa/ rab 'byor su gang gnyis la spyod pa de dag ni dge</text></item>
<item><p>162a.2</p><section></section><text>ba'i rtsa ba rnam par 'phel bar mi 'gyur ro/ /de ci'i phyir zhe na/ rab 'byor byis pa so so'i skye bo thams cad ni gnyis la brten pa ste/ de dag ni dge ba'i rtsa bas rnam par mi 'phel lo/ /byang chub sems dpa' sems dpa' chen po ni gnyis la mi spyod de/ de ni sems dang po bskyed pa nas nye</text></item>
<item><p>162a.3</p><section></section><text>bar bzung ste/ sems phyi ma bskyed pa'i bar du dge ba'i rtsa bas rnam par 'phel te/ de ni lha dang mi dang lha ma yin du bcas pa'i 'jig rten gyis mi dge ba'i rtsa ba gang gis nyams smad pas nyan thos kyi sa'am/ rang sangs rgyas kyi sar lhung bar 'gyur ba'am/ mi dge ba'i chos gzhan gyis</text></item>
<item><p>162a.4</p><section></section><text>yongs su phrogs par gyur cing de dag gis yongs su phrogs pas sbyin pa'i pha rol tu phyin pa la spyod na/ dge ba'i rtsa ba mang pos rnam par mi 'phel ba dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi</text></item>
<item><p>162a.5</p><section></section><text>pha rol tu phyin pa dang / shes rab kyi pha rol tu phyin pa la spyod na dge ba'i rtsa ba mang pos rnam par mi 'phel ba dang / nang stong pa nyid la spyod pa dang / dngos po med pa'i ngo bo nyid stong pa nyid kyi bar la spyod na dge ba'i rtsa ba mang pos rnam par mi 'phel ba dang / dran pa nye bar gzhag pa dang / </text></item>
<item><p>162a.6</p><section></section><text>yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la spyod na dge ba'i rtsa ba mang pos rnam par mi 'phel ba dang / 'phags pa'i bden pa dang / bsam gtan dang / tshad med pa dang / </text></item>
<item><p>162a.7</p><section></section><text>gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo la spyod na dge ba'i rtsa ba mang pos</text></item>
<item><p>162b.1</p><section></section><text>rnam par mi 'phel ba dang / de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa la spyod na dge ba'i rtsa ba mang pos rnam par mi 'phel ba dang / rnam pa thams cad mkhyen pa nyid kyi bar la spyod na dge ba'i rtsa ba mang pos</text></item>
<item><p>162b.2</p><section></section><text>rnam par mi 'phel pa de ltar nyams smad par mi nus te/ rab 'byor byang chub sems dpa' sems dpa' chen pos de ltar shes rab kyi pha rol tu phyin pa la spyad par bya'o/ /gsol pa/ bcom ldan 'das ci lags/ byang chub sems dpa' sems dpa' chen pos dge ba'i rtsa ba rnams kyi slad du</text></item>
<item><p>162b.3</p><section></section><text>shes rab kyi pha rol tu phyin pa la spyad par bgyi'am/ bcom ldan 'das kyis bka' stsal pa/ rab 'byor de ni ma yin no/ /byang chub sems dpa' sems dpa' chen po ni dge ba'i rtsa ba rnams kyi phyir shes rab kyi pha rol tu phyin pa la mi spyod do/ /mi dge ba'i rtsa ba rnams kyi phyir yang shes</text></item>
<item><p>162b.4</p><section></section><text>rab kyi pha rol tu phyin pa la mi spyod de/ sangs rgyas bcom ldan 'das rnams la bsnyen bkur ma byas/ dge ba'i rtsa ba rnams yongs su rdzogs par ma byas/ dge ba'i bshes gnyen rnams kyis yongs su ma bzung bar byang chub sems dpa' sems dpa' chen pos rnam pa thams cad</text></item>
<item><p>162b.5</p><section></section><text>mkhyen pa nyid thob par mi nus so/ /gsol pa/ bcom ldan 'das ji ltar sangs rgyas bcom ldan 'das rnams la bsnyen bkur bgyis pa dang / dge ba'i rtsa bas yongs su bzung ba dang / dge ba'i bshes gnyen gyis yongs su bzung ba'i byang chub sems dpa' sems dpa'</text></item>
<item><p>162b.6</p><section></section><text>chen po rnam pa thams cad mkhyen pa nyid thob par 'gyur ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste/ sangs rgyas bcom ldan 'das rnams la bsnyen bkur byed/ </text></item>
<item><p>162b.7</p><section></section><text>sangs rgyas bcom ldan 'das de dag gis mdo dang / dbyangs kyis bsnyad pa dang / lung du bstan pa dang / tshigs su bcad pa dang / ched du brjod pa dang / gleng gzhi dang / 'di ltar 'das pa dang / skyes pa'i rabs dang / shin tu rgyas pa dang / chos rmad du byung ba dang / rtog pa brjod</text></item>
<item><p>163a.1</p><section></section><text>pa dang / gtan la phab pa bstan pa gang ci gsungs kyang de dag thams cad yongs su 'dzin to/ /yongs su bzung nas kyang tshig gis yongs su 'dris pa dang / yid kyis shin tu brtags pa dang / lta bas rab tu khong du chud par byas shing gzungs rab tu thob</text></item>
<item><p>163a.2</p><section></section><text>par byed do/ /gzungs rab tu thob nas so so yang dag par rig pa rab tu bskyed do/ /so so yang dag par rig pa bskyed pas de'i tshe rnam par 'phos kyang chos de dag rnam pa thams cad mkhyen pa nyid thob par gyur gyi bar du nam yang chud za bar mi 'gyur te/ de bzhin gshegs pa dgra bcom</text></item>
<item><p>163a.3</p><section></section><text>pa yang dag par rdzogs pa'i sangs rgyas de dag la dge ba'i rtsa ba bskyed cing / dge ba'i rtsa ba de dag gis yongs su bzung na nam yang ngan song dang mi khom par skye bar mi 'gyur ro/ /dge ba'i rtsa ba de dag gis kyang lus yongs su dag pa yongs su 'dzin te/ lus de dag gis kyang sangs</text></item>
<item><p>163a.4</p><section></section><text>rgyas kyi zhing yongs su dag par byed do sems can rnams yongs su smin par byed do/ /dge ba'i rtsa ba de dag gis yongs su bzung bas dge ba'i bshes gnyen sangs rgyas bcom ldan 'das rnams dang / byang chub sems dpa' sems dpa' chen po rnams dang / nyan thos dang rang </text></item>
<item><p>163a.5</p><section></section><text>sangs rgyas kyi theg pa pa'i legs pa ston pa dag dang nam du yang 'bral bar mi 'gyur ro/ /rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pas sangs rgyas bcom ldan 'das rnams la bsnyen bkur bar bya'o/ /dge ba'i rtsa ba</text></item>
<item><p>163a.6</p><section></section><text>rnams bskyed par bya'o/ /dge ba'i bshes gnyen rnams la brten par bya'o/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po gang sangs rgyas bcom ldan 'das rnams la yang</text></item>
<item><p>163a.7</p><section></section><text>bsnyen bkur mi bgyid/ dge ba'i rtsa ba yang yongs su rdzogs par mi bgyid la/ dge ba'i bshes gnyen gyis kyang yongs su bzung bar ma gyur na/ byang chub sems dpa' sems dpa' chen po de rnam pa thams cad mkhyen pa nyid thob par mi 'gyur ram/ bcom ldan 'das kyis</text></item>
<item><p>163b.1</p><section></section><text>bka' stsal pa/ rab 'byor byang chub sems dpa' sems dpa' chen po gang gis sangs rgyas bcom ldan 'das rnams la bsnyen bkur ma byas/ dge ba'i rtsa ba yongs su rdzogs par ma byas la dge ba'i bshes gnyen gyis yongs su ma bzung bar rnam pa thams cad mkhyen pa</text></item>
<item><p>163b.2</p><section></section><text>nyid thob par 'gyur ba med do/ /de ci'i phyir zhe na/ sangs rgyas bcom ldan 'das rnams la bsnyen bkur yang byas/ dge ba'i rtsa ba yang yongs su rdzogs par byas dge ba'i bshes gnyen la yang brten par byas kyang da dung rnam pa thams cad mkhyen pa nyid thob par mi nus na/ sangs</text></item>
<item><p>163b.3</p><section></section><text>rgyas bcom ldan 'das rnams la bsnyen bkur ma byas/ dge ba'i rtsa ba yongs su rdzogs par ma byas/ dge ba'i bshes gnyen la ma brten pa rnams rnam pa thams cad mkhyen pa nyid thob par 'gyur ba lta ci smos te/ de ni gnas med do/ /rab 'byor de lta bas na byang chub sems dpa'</text></item>
<item><p>163b.4</p><section></section><text>sems dpa' chen po byang chub sems dpa'i ming bden pa la gnas par 'dod pa dang / myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas sangs rgyas bcom ldan 'das rnams la bsnyen bkur bya'o/ /dge ba'i rtsa ba mang po</text></item>
<item><p>163b.5</p><section></section><text>bskyed par bya'o/ /dge ba'i bshes gnyen la brten par bya'o/ /gsol pa/ bcom ldan 'das ci'i slad du byang chub sems dpa' sems dpa' chen pos sangs rgyas bcom ldan 'das rnams la bsnyen bkur bgyis/ dge ba'i rtsa ba bskyed/ dge ba'i bshes gnyen la brten</text></item>
<item><p>163b.6</p><section></section><text>par bgyis kyang rnam pa thams cad mkhyen pa nyid thob par mi 'gyur/ bcom ldan 'das kyis bka' stsal pa/ de ni thabs mkhas pa dang mi ldan pa'i phyir te/ des sangs rgyas bcom ldan 'das de dag las thabs de thob par ma gyur pa'i phyir dge ba'i rtsa ba de lta bu yang ma</text></item>
<item><p>163b.7</p><section></section><text>bskyed/ gang de la thabs ston pa'i dge ba'i bshes gnyen de lta bu de dag la'ang ma brten pas de ltar thob par mi 'gyur ro zhes bya ba ni dge 'dun dkon mchog la log par rtog pa yin no// //gsol pa/ bcom ldan 'das byang chub sems dpa' sems dpa' chen po</text></item>
<item><p>164a.1</p><section></section><text>thabs mkhas pa gang dang ldan pas rnam pa thams cad mkhyen pa nyid thob par 'gyur ba'i thabs mkhas pa de gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa</text></item>
<item><p>164a.2</p><section></section><text>nas nye bar bzung ste/ sbyin pa'i pha rol tu phyin pa la nye bar spyod na rnam pa thams cad mkhyen pa nyid dang ldan pa'i yid la bya bas sangs rgyas bcom ldan 'das rnams dang / rang sangs rgyas dang / nyan thos dang / mi dang mi ma yin par gyur pa dag la sbyin pa yongs su gtong ba de</text></item>
<item><p>164a.3</p><section></section><text>rnam pa thams cad mkhyen pa nyid dang ldan pa'i yid la bya ba de dang ldan pas sbyin pa la yang sbyin pa'i 'du shes su mi 'gyur/ len pa la yang len pa'i 'du shes su mi 'gyur/ gtong ba la yang gtong ba'i 'du shes su mi 'gyur ro/ /de ni 'di ltar chos thams cad rang gi mtshan nyid kyis</text></item>
<item><p>164a.4</p><section></section><text>stong par shes shing chos thams cad med pa dang / ma byung ba dang / yongs su ma rdzogs pa dang / mngon par ma grub par mthong zhing chos rnams kyi mtshan nyid la 'jug na yang chos thams cad ni nus pa gang yang med pa'o zhes bya bar 'du byed pa med pa'i mtshan nyid kyis 'jug ste/ de</text></item>
<item><p>164a.5</p><section></section><text>thabs mkhas pa de lta bu dang ldan pas na dge ba'i rtsa bas rnam par 'phel bar sbyin pa'i pha rol tu phyin pa la spyod de/ de sbyin pa'i pha rol tu phyin pa la spyod cing sems can rnams yongs su smin par byed/ sangs rgyas kyi zhing yongs su dag par byed kyang gzhan du na sems can </text></item>
<item><p>164a.6</p><section></section><text>thams cad yongs su bskyab pa dang / sems can thams cad yongs su smin par bya ba'i phyir sbyin pa'i pha rol tu phyin pa la spyod pa ma gtogs par sbyin pa'i 'bras bu gang 'khor bar yongs su spyad par bya ba de lta bu'i 'bras bu la smon pa med do/ /rab 'byor gzhan yang byang chub</text></item>
<item><p>164a.7</p><section></section><text>sems dpa' sems dpa' chen po tshul khrims kyi pha rol tu phyin pa la spyod pa'i tshe/ sems dang po bskyed pa nas nye bar bzung ste/ rnam pa thams cad mkhyen pa nyid dang ldan pa'i yid la bya bas tshul khrims bsrungs te/ de la 'dod chags kyi sems sgrib par mi 'gyur/ zhe sdang</text></item>
<item><p>164b.1</p><section></section><text>sgrib par mi 'gyur/ gti mug sgrib par mi 'gyur ro/ /bag la nyal ba sgrib par mi 'gyur / kun nas ldang ba sgrib par mi 'gyur te/ mi dge ba'i chos gzhan byang chub kyi gegs su gyur pa 'di lta ste/ ser sna'am/ tshul khrims ngan pa'am/ 'khrugs pa'i sems sam/ le</text></item>
<item><p>164b.2</p><section></section><text>lo'i sems sam/ brtson 'grus chung ba'i sems sam/ g.yeng ba'i sems sam/ shes rab 'chal pa'i sems sam/ nga rgyal lam/ brnyas pa'am/ che ba'i nga rgyal lam/ nga'i nga rgyal lam/ nyan thos kyi sems sam/ rang sangs rgyas kyi sems dag kyang sgrib par mi 'gyur</text></item>
<item><p>164b.3</p><section></section><text>ro/ /de ci'i phyir zhe na/ rab 'byor de ni 'di ltar chos thams cad rang gi mtshan nyid kyis stong par shes shing chos thams cad med pa dang / ma byung ba dang / yongs su ma rdzogs pa dang / mngon par ma grub par mthong ste/ chos rnams kyi chos kyi mtshan nyid la 'jug na yang chos</text></item>
<item><p>164b.4</p><section></section><text>thams cad ni nus pa gang med pa'o zhes bya bar 'du byed pa med pa'i mtshan nyid kyis 'jug ste/ de thabs mkhas pa de lta bu dang ldan pas na dge ba'i rtsa pas rnam par 'phel bar tshul khrims kyi pha rol tu phyin pa la spyod de/ tshul khrims kyi pha rol tu phyin pa la spyod cing sems can rnams</text></item>
<item><p>164b.5</p><section></section><text>yongs su smin par byed/ sangs rgyas kyi zhing yongs su dag par byed kyang gzhan du na sems can thams cad yongs su bskyab pa dang / sems can thams cad yongs su smin par bya ba'i tshul khrims kyi pha rol tu phyin pa la spyod pa ma gtogs par tshul khrims kyi 'bras bu gang</text></item>
<item><p>164b.6</p><section></section><text>'khor bar yongs su spyad par bya ba de lta bu'i 'bras bu la smon pa med do/ /rab 'byor gzhan yang byang chub sems dpa' sems dpa' chen po bzod pa'i pha rol tu phyin pa la spyod pa'i tshe/ sems dang po bskyed pa nas nye bar bzung ste/ rnam pa thams cad mkhyen pa nyid dang ldan pa'i</text></item>
<item><p>164b.7</p><section></section><text>yid la bya bas bzod pa sgom ste/ de la 'dod chags kyi sems sgrib par mi 'gyur/ zhe sdang sgrib par mi 'gyur/ gti mug sgrib par mi 'gyur/ bag la nyal ba sgrib par mi 'gyur/ kun nas ldang ba sgrib par mi 'gyur/ mi dge ba'i chos gzhan byang chub kyi gegs su 'gyur ba</text></item>
<item><p>165a.1</p><section></section><text>'di lta ste/ ser sna'am/ tshul khrims ngan pa'am/ 'khrugs pa'i sems sam/ le lo'i sems sam/ brtson 'grus chung ba'i sems sam/ g.yeng ba'i sems sam/ shes rab 'chal pa'i sems sam/ nga rgyal lam/ brnyas pa'am/ che ba'i</text></item>
<item><p>165a.2</p><section></section><text>nga rgyal lam/ nga'i nga rgyal lam/ nyan thos kyi sems sam/ rang sangs rgyas kyi sems de dag kyang sgrib par mi 'gyur ro/ /de ci'i phyir zhe na/ rab 'byor de ni 'di ltar chos thams cad rang gi mtshan nyid kyis stong par shes shing / chos thams cad med pa dang / ma byung ba dang / </text></item>
<item><p>165a.3</p><section></section><text>yongs su ma rdzogs pa dang / mngon par ma grub par mthong ste/ chos rnams kyi mtshan nyid la 'jug na yang chos thams cad ni nus pa gang yang med pa'o zhes bya bar 'du byed med pa'i mtshan nyid kyis 'jug ste/ de thabs mkhas pa de lta bu dang ldan pas na dge ba'i rtsa bas rnam par</text></item>
<item><p>165a.4</p><section></section><text>'phel bar bzod pa'i pha rol tu phyin pa la spyod do/ /de bzod pa'i pha rol tu phyin pa la spyod cing sems can rnams yongs su smin par byed/ sangs rgyas kyi zhing yongs su dag par byed kyang gzhan du na sems can thams cad yongs su bskyab pa dang / sems can yongs su smin par</text></item>
<item><p>165a.5</p><section></section><text>bya ba'i phyir bzod pa'i pha rol tu phyin pa la spyod pa ma gtogs par bzod pa'i 'bras bu gang 'khor bar yongs su spyad par bya ba de lta bu'i 'bras bu la smon pa med do/ /rab 'byor gzhan yang byang chub sems dpa' sems dpa' chen po brtson 'grus kyi pha rol tu phyin pa la spyod pa'i tshe/ </text></item>
<item><p>165a.6</p><section></section><text>sems dang po bskyed pa nas nye bar bzung ste/ rnam pa thams cad mkhyen pa nyid dang ldan pa'i yid la bya bas brtson 'grus rtsom ste/ go cha brtan zhing pha rol gnon pa brtan pas le lo dang snyom las kyi sems mi byed de/ de byang chub kyi don du sdug bsngal yang rtsi bar mi byed do/ /</text></item>
<item><p>165a.7</p><section></section><text>de ci'i phyir zhe na/ rab 'byor de ni 'di ltar chos thams cad rang gi mtshan nyid kyis stong par shes shing chos thams cad med pa dang / ma byung ba dang / yongs su ma rdzogs pa dang / mngon par ma grub par mthong ste/ chos rnams kyi chos kyi mtshan nyid la 'jug na yang</text></item>
<item><p>165b.1</p><section></section><text>chos thams cad ni nus pa gang yang med pa'o zhes bya bar 'du byed pa med pa'i mtshan nyid kyis 'jug ste/ de thabs mkhas pa de lta bu dang ldan pas na dge ba'i rtsa bas rnam par 'phel bar brtson 'grus kyi pha rol tu phyin pa la spyod de / de brtson 'grus kyi pha rol tu phyin pa la spyod cing sems</text></item>
<item><p>165b.2</p><section></section><text>can rnams yongs su smin par byed/ sangs rgyas kyi zhing yongs su dag par byed kyang gzhan du na sems can thams cad yongs su bskyab pa dang / sems can yongs su smin par bya ba'i phyir brtson 'grus kyi pha rol tu phyin pa la spyod pa ma gtogs par brtson 'grus kyi 'bras bu gang 'khor bar</text></item>
<item><p>165b.3</p><section></section><text>yongs su spyad par bya ba de lta bu'i 'bras bu la smon pa med do/ /rab 'byor gzhan yang byang chub sems dpa' sems dpa' chen po bsam gtan gyi pha rol tu phyin pa la spyod pa'i tshe/ sems dang po bskyed pa nas nye bar bzung ste/ rnam pa thams cad mkhyen pa nyid dang ldan pa'i yid</text></item>
<item><p>165b.4</p><section></section><text>la bya bas bsam gtan rnams la snyoms par 'jug ste/ mig gis gzugs mthong na mtshan mar 'dzin par mi 'gyur/ mngon rtags su 'dzin par mi 'gyur zhing / gzhi ji lta ba bzhin du mig gi dbang po sdom pas ma bsdams par gnas pas na sems la gnas pa'i brnab sems</text></item>
<item><p>165b.5</p><section></section><text>dang / yid mi bde ba dang / sdig pa mi dge ba'i chos sems la brten pa de dag bsdam par bya ba'i phyir sgrub par byed cing mig gi dbang po srung bar byed do/ /de bzhin du rna bas sgra thos pa dang / snas dri bsnams pa dang / lces ro myangs pa dang / lus kyis reg bya la reg pa dang / yid</text></item>
<item><p>165b.6</p><section></section><text>kyis chos shes nas mtshan mar 'dzin par mi 'gyur/ mngon rtags su 'dzin par mi 'gyur zhing / gzhi ji lta ba bzhin du yid kyi dbang po sdom pas ma bsdams par gnas pa na brnab sems dang / yid mi bde ba dang / sdig pa mi dge ba sems la brten par gyur pa de dag sdom pa'i</text></item>
<item><p>165b.7</p><section></section><text>phyir sgrub par byed cing yid kyi dbang po srung bar byed do/ /de 'gro ba'am / 'greng ba'am/ 'dug pa'am/ nyal ba dang mi smra bar gyur pa na yang mnyam par gzhag pa'i gnas skabs mi spong rnam par mi spong zhing de lag pa mi rgod par 'gyur/ rkang pa mi rgod par 'gyur/ kha mi rtsub par</text></item>
<item><p>166a.1</p><section></section><text>'gyur/ ngag mi mang bar 'gyur te/ mig mi g.yeng zhing dbang po mi g.yeng ba dang / mi rgod pa dang / sems mi g.yo ba dang / lus ma 'khrul pa dang / sems ma 'khrul pa dang / lus zhi ba dang / ngag zhi ba dang / sems zhi ba dang / ngo lkog med par spyod lam</text></item>
<item><p>166a.2</p><section></section><text>ma bcos pa dang / zas dang / skom dang / mal stan dang / na ba'i rkyen sman dang / yo byad ci 'dra 'dras chog shes pa dang / dgang sla ba dang / gso sla ba dang / chog dang / spyod yul dge ba dang / 'du 'dzi yang dben pa'i spyod yul can nyid dang / rnyed pa dang ma rnyed pa la yang mnyam zhing</text></item>
<item><p>166a.3</p><section></section><text>rnam par mi 'gyur la mtho dman med pa dang / bde ba dang sdug bsngal ba dang / bstod pa dang / smad pa dang / grags pa dang ma grags pa dang / gson pa dang / shi ba la yang snyoms shing rnam par mi 'gyur la/ mtho dman med pa dang / dgra dang bshes dang / legs pa dang / mi legs</text></item>
<item><p>166a.4</p><section></section><text>pa dang / yid du 'ong bar gnas pa dang / yid du mi 'ong bar gnas pa dang / sgra snyan pa dang / sgra mi snyan pa dang / 'dres pa dang / ma 'dres pa rnams la yang snyoms shing rnam par mi 'gyur la mtho dman med pa dang / gzugs sdug pa dang mi sdug pa rnams la rjes su mthun pa</text></item>
<item><p>166a.5</p><section></section><text>dang mi mthun pa dang bral ba yin te/ de ci'i phyir zhe na/ rab 'byor de ni 'di ltar chos thams cad rang gi mtshan nyid kyis stong par shes shing chos thams cad med pa dang / ma byung ba dang / yongs su ma rdzogs pa dang / mngon par ma grub par mthong ste/ chos rnams kyi mtshan nyid la</text></item>
<item><p>166a.6</p><section></section><text>'jug na yang chos thams cad ni nus pa gang yang med pa'o zhes bya bar 'du byed pa med pa'i mtshan nyid kyis 'jug ste/ de thabs mkhas pa de lta bu dang ldan pas na/ dge ba'i rtsa bas rnam par 'phel bar bsam gtan gyi pha rol tu phyin pa la spyod de/ de bsam gtan gyi pha rol tu phyin pa la</text></item>
<item><p>166a.7</p><section></section><text>spyod cing sems can rnams yongs su smin par byed/ sangs rgyas kyi zhing yongs su dag par byed kyang gzhan du na sems can thams cad yongs su bskyab pa dang / sems can rnams yongs su smin par bya ba'i phyir bsam gtan gyi pha rol tu phyin pa la spyod pa ma gtogs par bsam</text></item>
<item><p>166b.1</p><section></section><text>gtan gyi 'bras bu gang 'khor ba yongs su spyad par bya ba de lta bu'i 'bras bu la smon pa med do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems dang po bskyed pa nas nye bar bzung ste/ rnam pa thams cad mkhyen pa nyid</text></item>
<item><p>166b.2</p><section></section><text>dang ldan pa'i yid la bya bas shes rab bsgom ste/ shes rab 'chal par mi 'gyur/ gzhan gyis bkri bar mi 'gyur zhing ngar 'dzin pa dang / nga yir 'dzin pa dang bral ba dang / bdag dang / sems can dang / srog dang / gso ba dang / skyes bu dang / gang zag dang / shed las skyes dang / </text></item>
<item><p>166b.3</p><section></section><text>shed bu dang / byed pa po dang / tshor ba po dang / shes pa po dang / mthong ba por 'dzin pa dang bral ba dang / stong pa nyid thams cad du 'dzin pa dang bral ba dang / rnam par 'gyur ba med cing rnam par rtog pa med par 'gyur te/ de ci'i phyir zhe na/ rab 'byor de ni 'di ltar chos thams cad rang gi</text></item>
<item><p>166b.4</p><section></section><text>mtshan nyid kyis stong par shes shing / chos thams cad med pa dang / ma byung ba dang / yongs su ma rdzogs pa dang / mngon par ma grub par mthong ste/ chos rnams kyi chos kyi mtshan nyid la 'jug pa na yang chos thams cad ni nus pa gang yang med pa'o zhes bya bar 'du byed pa med pa'i</text></item>
<item><p>166b.5</p><section></section><text>mtshan nyid kyis 'jug ste/ de thabs mkhas pa de lta bu dang ldan pas na dge ba'i rtsa bas rnam par 'phel bar shes rab kyi pha rol tu phyin pa la spyod de/ de shes rab kyi pha rol tu phyin pa la spyod cing sems can rnams yongs su smin par byed/ sangs rgyas kyi zhing yongs su dag par byed</text></item>
<item><p>166b.6</p><section></section><text>kyang / gzhan du na sems can thams cad yongs su bskyab pa dang / sems can rnams yongs su smin par bya ba'i phyir shes rab kyi pha rol tu phyin pa la spyod pa ma gtogs par shes rab kyi 'bras bu gang 'khor bar yongs su spyad par bya ba de lta bu'i 'bras bu la smon pa med do/ /rab 'byor</text></item>
<item><p>166b.7</p><section></section><text>gzhan yang byang chub sems dpa' sems dpa' chen po bsam gtan dang po la snyoms par 'jug pa dang / bsam gtan gnyis pa la snyoms par 'jug pa dang / bsam gtan gsum pa la snyoms par 'jug pa dang / bsam gtan bzhi pa la snyoms par 'jug pa dang / tshad</text></item>
<item><p>167a.1</p><section></section><text>med pa dang / gzugs med pa'i snyoms par 'jug pa la snyoms par 'jug kyang / de dag gi rnam par smin pa yongs su mi 'dzin to/ /de ci'i phyir zhe na/ 'di ltar de ni thabs mkhas pa dang ldan pa yin te/ thabs mkhas pa des bsam gtan dang / tshad med pa</text></item>
<item><p>167a.2</p><section></section><text>dang / gzugs med pa'i snyoms par 'jug pa de dag rang gi mtshan nyid kyis stong par shes so/ /med pa dang / ma byung ba dang / yongs su ma rdzogs pa dang / mngon par ma grub par shes so/ /chos rnams kyi chos kyi mtshan nyid la yang 'jug ste/ chos thams cad kyi 'du byed kyi</text></item>
<item><p>167a.3</p><section></section><text>mtshan nyid cung zad nus pa med pa nyid la yang 'jug par byed do/ /de thabs mkhas pa de dang ldan pas dge ba'i chos rnams kyis rnam par 'phel te/ dge ba'i chos rnams kyis rnam par 'phel ba na bsam gtan dang / gzugs med pa'i snyoms par 'jug pa la snyoms par 'jug go/ /</text></item>
<item><p>167a.4</p><section></section><text>rab 'byor gzhan yang byang chub sems dpa' sems dpa' chen po sems dang po bskyed pa nas nye bar bzung ste/ thabs mkhas pa dang ldan pas mthong ba dang bsgom pas spang ba'i lam la spyod kyang rgyun du zhugs pa'i 'bras bu thob par mi byed/ lan cig phyir 'ong ba'i 'bras bu dang / </text></item>
<item><p>167a.5</p><section></section><text>phyir mi 'ong ba'i 'bras bu dang / dgra bcom pa nyid thob par mi byed/ rang byang chub thob par mi byed do/ /de ci'i phyir zhe na/ 'di ltar de ni chos thams cad rang gi mtshan nyid kyis stong par shes shing chos thams cad med pa dang / ma byung ba dang / yongs su ma rdzogs pa dang / mngon par</text></item>
<item><p>167a.6</p><section></section><text>ma grub par shes te/ byang chub kyi phyogs kyi chos de dag la spyod cing nyan thos kyi sa dang / rang sangs rgyas kyi sa las yongs su 'da' ste/ rab 'byor 'di ni byang chub sems dpa' sems dpa' chen po'i mi skye ba'i chos la bzod pa'o/ /rab 'byor gzhan yang byang chub sems</text></item>
<item><p>167a.7</p><section></section><text>dpa' sems dpa' chen po shes rab kyi pha rol tu phyin pa la spyod pa'i tshe/ rnam par thar pa brgyad la snyoms par 'jug /mthar gyis gnas pa'i snyoms par 'jug pa dgu la snyoms par 'jug /'phags pa'i bden pa bzhi sgom par byed/ stong pa nyid dang / mtshan ma med pa dang /</text></item>
<item><p>167b.1</p><section></section><text>smon pa med pa rnams la snyoms par 'jug ste/ rgyun du zhugs pa'i 'bras bu thob par mi byed/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par mi byed do/ /de ci'i phyir zhe na/ 'di ltar de ni chos thams cad rang gi mtshan</text></item>
<item><p>167b.2</p><section></section><text>nyid kyis stong par shes so/ /chos thams cad med pa dang / ma byung bar shes so/ /chos thams cad yongs su ma rdzogs par shes so/ /chos thams cad mngon par ma grub par shes so/ /chos thams cad kyi chos kyi mtshan nyid la yang 'jug ste/ chos thams cad kyi 'du byed kyi mtshan</text></item>
<item><p>167b.3</p><section></section><text>nyid cung zad mi byed pa nyid la yang 'jug par byed do/ /de thabs mkhas pa de dang ldan pas dge ba'i chos rnams kyis rnam par 'phel te/ de dge ba'i chos rnams kyis rnam par 'phel ba ni rnam par thar pa dang / ting nge 'dzin dang / snyoms par 'jug pa dang / 'phags pa'i bden pa dang / stong pa</text></item>
<item><p>167b.4</p><section></section><text>nyid dang / mtshan ma med pa dang / smon pa med pa rnams la spyod par byed do/ /de rnam par thar pa dang / ting nge 'dzin dang / snyoms par 'jug pa dang / 'phags pa'i bden pa dang / stong pa nyid dang / mtshan ma med pa dang / smon pa med pa rnams la spyod pa na/ nyan thos dang / rang</text></item>
<item><p>167b.5</p><section></section><text>sangs rgyas kyi sa las 'da' bar byed do/ /rab 'byor 'di ni byang chub sems dpa' sems dpa' chen po'i mi skye ba'i chos la lung bstan pa'i bzod pa'o/ /rab 'byor gzhan yang byang chub sems dpa' sems dpa' chen po de bzhin gshegs pa'i stobs bcu la yongs su 'dris par byed/ </text></item>
<item><p>167b.6</p><section></section><text>mi 'jigs pa bzhi dang / so so yang dag par rig pa bzhi la yongs su 'dris par byed/ sangs rgyas kyi chos ma 'dres pa bco brgyad la yongs su 'dris par byed/ byams pa chen po dang / snying rje chen po la yongs su 'dris par byed do / /nam sangs rgyas kyi zhing yongs su dag par ma</text></item>
<item><p>167b.7</p><section></section><text>gyur pa dang / sems can rnams yongs su smin par ma gyur gyi bar du rnam pa thams cad mkhyen pa nyid thob par mi byed do/ /de ci'i phyir zhe na/ 'di ltar de chos thams cad rang gi mtshan nyid kyis stong par shes so/ /chos thams cad med pa dang / ma byung ba dang / mngon par ma grub</text></item>
<item><p>168a.1</p><section></section><text>par mthong ngo / /chos thams cad kyi mtshan nyid de la yang 'jug par byed de/ chos thams cad kyi 'du shes kyi mtshan nyid cung zad mi byed pa nyid la yang 'jug par byed do/ /de thabs mkhas pa dang ldan pas dge ba'i chos rnams kyis rnam par 'phel te/ </text></item>
<item><p>168a.2</p><section></section><text>de dge ba'i chos rnams kyis rnam par 'phel ba na stobs bcu dang / mi 'jigs pa dang / so so yang dag par rig pa dang / sangs rgyas kyi chos ma 'dres pa rnams dang / byams pa chen po dang / snying rje chen po la spyod cing sangs rgyas kyi zhing yongs su dag par byed/ sems can rnams</text></item>
<item><p>168a.3</p><section></section><text>kyang yongs su smin par byed par 'gyur ro/ /rab 'byor de ltar byang chub sems dpa' sems dpa' chen pos shes rab kyi pha rol tu phyin pa la spyad par bya'o/ /gsol pa/ bcom ldan 'das byang chub sems dpa' sems dpa' chen po de lta bu'i chos zab mo dag la spyod kyang rnam par smin</text></item>
<item><p>168a.4</p><section></section><text>pa yongs su mi 'dzin pa ni blo dam pa dang ldan pa lags so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po gang de lta bu'i chos zab mo dag la spyod cing rnam par smin pa yongs su mi 'dzin pa ni blo dam pa</text></item>
<item><p>168a.5</p><section></section><text>dang ldan pa'o/ /de ci'i phyir zhe na/ rab 'byor de ni byang chub sems dpa' sems dpa' chen po ngo bo nyid la mi g.yo'o/ /gsol pa/ bcom ldan 'das ngo bo nyid gang las mi g.yo ba lags/ bcom ldan 'das kyis bka' stsal pa/ dngos po med pa las mi g.yo ba yin te/ rab</text></item>
<item><p>168a.6</p><section></section><text>'byor gang yang 'di skad du ngo bo nyid gang las mi g.yo zhes zer ba ni gzugs kyi ngo bo nyid las mi g.yo'o/ /tshor ba dang / 'du shes dang / 'du byed rnams dang / rnam par shes pa'i ngo bo nyid las mi g.yo'o/ /skye mched dang / khams dang / rten cing 'brel par 'byung ba'i ngo bo nyid</text></item>
<item><p>168a.7</p><section></section><text>las mi g.yo'o/ /sbyin pa'i pha rol tu phyin pa'i ngo bo nyid las mi g.yo'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa'i ngo bo nyid las</text></item>
<item><p>168b.1</p><section></section><text>mi g.yo'o/ /nang stong pa nyid dang / phyi stong pa nyid dang / phyi nang stong pa nyid kyi ngo bo nyid las mi g.yo'o/ /dngos po med pa'i ngo bo nyid stong pa nyid kyi bar gyi ngo bo nyid las mi g.yo'o/ /bsam gtan dang / tshad med pa dang / gzugs med pa'i snyoms par 'jug pa'i ngo bo nyid las mi</text></item>
<item><p>168b.2</p><section></section><text>g.yo'o/ /dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa'i ngo bo nyid las mi g.yo'o/ /'phags pa'i bden pa'i ngo bo nyid las mi g.yo'o/ /stong</text></item>
<item><p>168b.3</p><section></section><text>pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin gyi ngo bo nyid las mi g.yo'o/ /rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa dang / ting nge 'dzin dang / gzungs kyi sgo'i ngo bo</text></item>
<item><p>168b.4</p><section></section><text>nyid las mi g.yo'o/ /byams pa chen po dang / snying rje chen po'i ngo bo nyid las mi g.yo'o/ /de bzhin gshegs pa'i stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa'i ngo bo nyid las mi g.yo'o/ /de ci'i phyir zhe na/ rab 'byor de</text></item>
<item><p>168b.5</p><section></section><text>ni 'di ltar chos 'di dag gi ngo bo nyid gang yin pa de ni dngos po med pa'o / /rab 'byor dngos po med pas ni dngos po med pa mngon par rdzogs par 'tshang rgya bar bya bar mi nus so zhes bya ba ni thabs la mkhas pa la log par rtog pa yin no// //gsol pa/ bcom ldan 'das ci lags/ </text></item>
<item><p>168b.6</p><section></section><text>dngos po ma mchis pas dngos po ma mchis pa mngon par rdzogs par 'tshang rgya bar bgyi bar nus sam/ bcom ldan 'das kyis bka' stsal pa/ rab 'byor de ni ma yin no/ /gsol pa/ 'o na dngos pos dngos po mngon par rdzogs par 'tshang rgya bar bgyi bar nus sam/ bcom</text></item>
<item><p>168b.7</p><section></section><text>ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das 'o na dngos pos dngos po ma mchis par mngon par rdzogs par 'tshang rgya bar bgyi bar nus sam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom</text></item>
<item><p>169a.1</p><section></section><text>ldan 'das 'o na dngos po ma mchis pas dngos po ma mchis pa mngon par rdzogs par 'tshang rgya bar bgyi bar nus sam/ bcom ldan 'das kyis bka' stsal pa/ rab 'byor de ni ma yin no/ /gsol pa/ bcom ldan 'das 'o na gal te de ltar dngos po ma mchis pas dngos po ma</text></item>
<item><p>169a.2</p><section></section><text>mchis pa mngon par rtogs par mi 'gyur/ dngos pos kyang dngos po mngon par rtogs par mi 'gyur/ dngos pos kyang dngos po ma mchis pa mngon par rtogs par mi 'gyur/ dngos po ma mchis pas kyang dngos po mngon par rtogs par mi 'gyur na/ </text></item>
<item><p>169a.3</p><section></section><text>bcom ldan 'das de'i slad du thob pa ma mchis shing mngon par rtogs pa ma mchis pa'am gcig tu mi 'gyur ram/ bcom ldan 'das kyis bka' stsal pa/ mngon par rtogs pa ni yod mod kyi/ rnam pa bzhir mngon par sgrub pa de lta bus ni ma yin no/ /gsol pa/ bcom</text></item>
<item><p>169a.4</p><section></section><text>ldan 'das 'o na da mngon par rtogs par 'gyur ba ji lta bu zhig mchis/ bcom ldan 'das kyis bka' stsal pa/ gang la dngos po yang med dngos po med pa yang ma yin pa de lta bu ni mngon par rtogs pa ste/ de la spros pa de dag med pas spros pa med cing spros pa dang bral ba ni</text></item>
<item><p>169a.5</p><section></section><text>mngon par rtogs pa'o zhes bya ba ni mngon par rtogs pa la log par rtog pa yin no// //gsol pa/ bcom ldan 'das byang chub sems dpa' sems dpa' chen po'i spros pa gang lags/ bcom ldan 'das kyis bka' stsal pa/ gzugs rtag ces bya ba'am/ mi rtag ces</text></item>
<item><p>169a.6</p><section></section><text>bya ba ni byang chub sems dpa' sems dpa' chen po'i spros pa'o/ /tshor ba dang / 'du shes dang / 'du byed rnams dang / rnam par shes pa rtag ces bya ba'am/ mi rtag ces bya ba ni byang chub sems dpa' sems dpa' chen po'i spros pa'o/ /gzugs bde zhes bya ba'am/ sdug bsngal</text></item>
<item><p>169a.7</p><section></section><text>zhes bya ba ni byang chub sems dpa' sems dpa' chen po'i spros pa'o/ /tshor ba dang / 'du shes dang / 'du byed rnams dang / rnam par shes pa bde zhes bya ba'am/ sdug bsngal zhes bya ba ni byang chub sems dpa' sems dpa' chen po'i spros pa'o/ /gzugs bdag ces bya ba'am bdag</text></item>
<item><p>169b.1</p><section></section><text>med ces bya ba ni byang chub sems dpa' sems dpa' chen po'i spros pa'o/ /tshor ba dang / 'du shes dang / 'du byed rnams dang / rnam par shes pa bdag ces bya ba 'am/ bdag med ces bya ba ni byang chub sems dpa' sems dpa' chen po'i spros pa'o/ /gzugs zhi zhes bya ba'am/ ma zhi zhes</text></item>
<item><p>169b.2</p><section></section><text>bya ba ni byang chub sems dpa' sems dpa' chen po'i spros pa'o/ /tshor ba dang / 'du shes dang / 'du byed rnams dang / rnam par shes pa zhi zhes bya ba'am/ ma zhi zhes bya ba ni byang chub sems dpa' sems dpa' chen po'i spros pa'o/ /gzugs yongs su shes par bya ba dang / yongs su</text></item>
<item><p>169b.3</p><section></section><text>shes par bya ba ma yin zhes bya ba ni byang chub sems dpa' sems dpa' chen po'i spros pa'o/ /tshor ba dang / 'du shes dang / 'du byed rnams dang / rnam par shes pa yongs su shes par bya ba dang / yongs su shes par bya ba ma yin zhes bya ba ni byang chub sems dpa' sems dpa' chen</text></item>
<item><p>169b.4</p><section></section><text>po'i spros pa'o/ /skye mched dang / khams dang / rten cing 'brel par 'byung ba rtag ces bya ba dang / mi rtag ces bya ba dang / bde zhes bya ba dang / sdug bsngal zhes bya ba dang / bdag ces bya ba dang / bdag med ces bya ba dang / zhi zhes bya ba dang / ma zhi zhes bya ba dang / yongs su shes par bya ba dang / yongs su</text></item>
<item><p>169b.5</p><section></section><text>shes par bya ba ma yin zhes bya ba ni byang chub sems dpa' sems dpa' chen po'i spros pa'o/ /sdug bsngal yongs su shes par bya'o zhes bya ba ni byang chub sems dpa' sems dpa' chen po'i spros pa'o/ /kun 'byung ba spang bar bya'o zhes bya ba dang / 'gog pa mngon du bya'o zhes bya ba dang / </text></item>
<item><p>169b.6</p><section></section><text>lam bsgom par bya'o zhes bya ba ni byang chub sems dpa' sems dpa' chen po'i spros pa'o/ /pha rol tu phyin pa drug pa la spyad par bya'o zhes bya ba ni byang chub sems dpa' sems dpa' chen po'i spros pa'o/ /nang stong pa nyid bsgom par bya'o zhes bya ba ni byang chub sems dpa' sems dpa' chen</text></item>
<item><p>169b.7</p><section></section><text>po'i spros pa'o/ /dngos po med pa'i ngo bo nyid stong pa nyid kyi bar du bsgom par bya'o zhes bya ba ni byang chub sems dpa' sems dpa' chen po'i spros pa'o/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po dang / stobs dang /</text></item>
<item><p>170a.1</p><section></section><text>byang chub kyi yan lag bdun dang / 'phags pa'i lam yan lag brgyad pa bsgom par bya'o zhes bya ba ni byang chub sems dpa' sems dpa' chen po'i spros pa'o/ /'phags pa'i bden pa bzhi dang / bsam gtan bzhi dang / tshad med pa bzhi dang / gzugs med</text></item>
<item><p>170a.2</p><section></section><text>pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo bsgom par bya'o zhes bya ba ni byang chub sems</text></item>
<item><p>170a.3</p><section></section><text>dpa' sems dpa' chen po'i spras pa'o/ /rgyun du zhugs pa'i 'bras bu shes pa dang mthong bas bltas te de las 'da' bar bya'o zhes bya ba ni byang chub sems dpa' sems dpa' chen po'i spros pa'o/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa</text></item>
<item><p>170a.4</p><section></section><text>dang / rang byang chub shes pa dang / mthong ba bltas te de las 'da' bar bya'o zhes bya ba ni byang chub sems dpa' sems dpa' chen po'i spros pa'o/ /byang chub sems dpa'i sa bcu yongs su rdzogs par bya'o zhes bya ba ni byang chub sems dpa' sems dpa' chen po'i spros pa'o/ /byang chub</text></item>
<item><p>170a.5</p><section></section><text>sems dpa'i skyon med par 'jug par bya'o zhes bya ba ni byang chub sems dpa' sems dpa' chen po'i spros pa'o/ /sangs rgyas kyi zhing yongs su dag par bya'o zhes bya ba dang / sems can yongs su smin par bya'o zhes bya ba ni byang chub sems dpa' sems dpa' chen po'i spros pa'o/ /</text></item>
<item><p>170a.6</p><section></section><text>de bzhin gshegs pa'i stobs bcu bskyed par bya'o zhes bya ba dang / mi 'jigs pa bzhi bskyed par bya'o zhes bya ba dang / so so yang dag par rig pa bzhi bskyed par bya'o zhes bya ba dang / byams pa chen po dang / snying rje chen po dang / sangs rgyas kyi chos ma 'dres pa bco brgyad</text></item>
<item><p>170a.7</p><section></section><text>bskyed par bya'o zhes bya ba ni byang chub sems dpa' sems dpa' chen po'i spros pa'o/ /rnam pa thams cad mkhyen pa nyid thob par bya'o zhes bya ba ni byang chub sems dpa' sems dpa' chen po'i spros pa'o/ /bag chags kyi mtshams sbyor ba'i nyon mongs pa thams cad spang bar bya'o</text></item>
<item><p>170b.1</p><section></section><text>zhes bya ba ni byang chub sems dpa' sems dpa' chen po'i spros pa'o/ /de bas na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gzugs rtag pa dang mi rtag par spro ba 'phro bar mi byed do/ /bde ba dang sdug bsngal zhes bya ba dang / bdag dang</text></item>
<item><p>170b.2</p><section></section><text>bdag med ces bya ba dang / zhi ba dang ma zhi zhes bya ba dang / yongs su shes par bya ba dang / yongs su shes par bya ba ma yin zhes bya bar spro ba 'phro bar mi byed do/ /tshor ba dang / 'du shes dang / 'du byed rnams dang / rnam par shes pa rtag ces bya ba'am mi rtag ces bya bar spro ba 'phro bar mi</text></item>
<item><p>170b.3</p><section></section><text>byed do/ /bde ba dang sdug bsngal zhes bya ba dang / bdag dang bdag med ces bya ba dang / zhi ba dang ma zhi zhes bya ba dang / yongs su shes par bya ba dang / yongs su shes par bya ba ma yin zhes bya bar spro ba 'phro bar mi byed do/ /skye mched dang / khams dang / rten cing 'brel par 'byung ba rtag pa dang mi</text></item>
<item><p>170b.4</p><section></section><text>rtag ces bya ba dang / bde ba dang sdug bsngal zhes bya ba dang / bdag dang bdag med ces bya ba dang / zhi ba dang ma zhi zhes bya ba dang / yongs su shes par bya ba dang / yongs su shes par bya ba ma yin zhes bya bar spro ba 'phro bar mi byed do/ /pha rol tu phyin pa thams cad dang / stong pa nyid thams cad</text></item>
<item><p>170b.5</p><section></section><text>dang / byang chub kyi phyogs kyi chos sum cu rtsa bdun rtag pa dang mi rtag pa zhes bya ba dang / bde ba dang sdug bsngal zhes bya ba dang / bdag dang bdag med ces bya ba dang / zhi ba dang ma zhi zhes bya ba dang / yongs su shes par bya ba dang / yongs su shes par bya ba ma yin zhes bya bar </text></item>
<item><p>170b.6</p><section></section><text>spro ba 'phro bar mi byed do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa</text></item>
<item><p>170b.7</p><section></section><text>dang / mngon par shes pa dang / ting nge 'dzin dang / gzungs kyi sgo rnams la bsgom par bya'o zhes bya bar spro ba 'phro bar mi byed do/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub shes</text></item>
<item><p>171a.1</p><section></section><text>pa dang mthong bas bltas te de las 'da' bar bya'o zhes bya bar spro ba 'phro bar mi byed do/ /byang chub sems dpa'i sa bcu yongs su rdzogs par bya'o zhes bya bar spro ba 'phro bar mi byed do/ /byang chub sems dpa'i skyon med par 'jug par bya'o zhes bya bar spro ba 'phro</text></item>
<item><p>171a.2</p><section></section><text>bar mi byed do/ /sangs rgyas kyi zhing yongs su dag par bya'o zhes bya ba dang / sems can rnams yongs su smin par bya'o zhes bya bar spro ba 'phro bar mi byed do/ /de bzhin gshegs pa'i stobs bcu bskyed par bya'o zhes bya bar spro ba 'phro bar mi byed do/ /mi 'jigs pa bzhi bskyed par bya'o</text></item>
<item><p>171a.3</p><section></section><text>zhes bya bar spro ba 'phro bar mi byed do/ /so so yang dag par rig pa bzhi bskyed par bya'o zhes bya bar spro ba 'phro bar mi byed do/ /byams pa chen po dang / snying rje chen po bskyed par bya'o zhes bya bar spro ba 'phro bar mi byed do/ /sangs rgyas kyi chos ma 'dres pa bco brgyad bskyed par bya'o zhes</text></item>
<item><p>171a.4</p><section></section><text>bya bar spro ba 'phro bar mi byed do/ /rnam pa thams cad mkhyen pa nyid thob par bya'o zhes bya bar spro ba 'phro bar mi byed do/ /bag chags kyi mtshams sbyor ba'i nyon mongs pa thams cad spang bar bya'o zhes bya bar spro ba 'phro bar mi byed do/ /de ci'i phyir zhe na/ ngo bo nyid ni ngo bo nyid la 'phro</text></item>
<item><p>171a.5</p><section></section><text>bar mi byed/ dngos po med pa yang dngos po med pa la 'phro bar mi byed do/ /ngo bo nyid dang dngos po med pa ma gtogs pa chos gzhan gang yang 'phro bar byed pa'am/ gang la 'phro bar bya ba de lta bu gang yang med do/ /rab 'byor de lta bas na gzugs ni spror med pa'o/ /tshor ba dang / 'du</text></item>
<item><p>171a.6</p><section></section><text>shes dang / 'du byed rnams dang / rnam par shes pa ni spror med pa'o/ /skye mched dang / khams dang / rten cing 'brel par 'byung ba ni spror med pa'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun ni spror med pa'o/ /</text></item>
<item><p>171a.7</p><section></section><text>'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / </text></item>
<item><p>171b.1</p><section></section><text>ting nge 'dzin dang / gzungs kyi sgo rnams ni spror med pa'o/ /rgyun du zhugs pa'i 'bras bu ni spror med pa'o/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid ni spror med pa'o/ /rang byang chub ni spror med pa'o/ /byang chub sems dpa'i sa rnams ni</text></item>
<item><p>171b.2</p><section></section><text>spror med pa'o/ /byang chub sems dpa'i skyon med pa ni spror med pa'o/ /sangs rgyas kyi zhing yongs su dag par bya ba dang / sems can yongs su smin par bya ba ni spror med pa'o/ /de bzhin gshegs pa'i stobs bcu ni spror med pa'o/ /mi 'jigs pa dang / so so yang dag par rig pa dang / </text></item>
<item><p>171b.3</p><section></section><text>byams pa chen po dang / snying rje chen po dang / sangs rgyas kyi chos ma 'dres pa bco brgyad ni spror med pa'o/ /rnam pa thams cad mkhyen pa nyid ni spror med pa'o/ /bag chags kyi mtshams sbyor ba'i nyon mongs pa thams cad spangs pa ni spror med pa'o/ /rab 'byor de ltar byang chub sems</text></item>
<item><p>171b.4</p><section></section><text>dpa' sems dpa' chen pos spror med pa'i shes rab kyi pha rol tu phyin pa la spyad par bya'o/ /rab 'byor gyis gsol pa/ bcom ldan 'das ji ltar gzugs spros pa ma mchis pa nas rnam par shes pa'i bar du spros pa ma mchis pa lags/ de bzhin du sbyar te/ ji ltar byang chub kyi</text></item>
<item><p>171b.5</p><section></section><text>bar du spros pa med pa lags/ bcom ldan 'das kyis bka' stsal pa/ rab 'byor 'di ltar yang gzugs la ngo bo nyid med do/ /tshor ba dang / 'du shes dang / 'du byed rnams dang / rnam par shes pa la ngo bo nyid med do/ /skye mched dang / khams dang / rten cing 'brel par</text></item>
<item><p>171b.6</p><section></section><text>'byung ba la ngo bo nyid med do/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos sum cu rtsa bdun la ngo bo nyid med do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam</text></item>
<item><p>171b.7</p><section></section><text>par thar ba brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la ngo bo nyid med do/ /rgyun du zhugs pa'i 'bras bu la ngo bo nyid med</text></item>
<item><p>172a.1</p><section></section><text>do/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la ngo bo nyid med do/ /rang byang chub la ngo bo nyid med do/ /byang chub sems dpa'i sa rnams la ngo bo nyid med do/ /byang chub sems dpa'i skyon med pa la ngo bo nyid med</text></item>
<item><p>172a.2</p><section></section><text>do/ /sangs rgyas kyi zhing yongs su dag par bya ba dang / sems can yongs su smin par bya ba la ngo bo nyid med do/ /de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres</text></item>
<item><p>172a.3</p><section></section><text>pa rnams la ngo bo nyid med do/ /rnam pa thams cad mkhyen pa nyid la ngo bo nyid med do/ /gang la ngo bo nyid med pa de ni spror med pa ste/ rab 'byor de'i phyir na gzugs dang / tshor ba dang / 'du shes dang / 'du byed rnams dang / rnam par shes pa ni spror med pa'o/ /skye mched dang / khams dang / </text></item>
<item><p>172a.4</p><section></section><text>rten cing 'brel par 'byung ba ni spror med pa'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos rnams ni spror med do / /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam</text></item>
<item><p>172a.5</p><section></section><text>par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams ni spror med pa'o/ /rgyun du zhugs pa'i 'bras bu dang / lan cig phyir 'ong ba'i 'bras bu</text></item>
<item><p>172a.6</p><section></section><text>dang / phyir mi 'ong ba'i 'bras bu dang / dgra bcom pa nyid ni spror med pa'o/ /rang byang chub ni spror med pa'o/ /byang chub sems dpa'i sa rnams ni spror med pa'o/ /byang chub sems dpa'i skyon med pa ni spror med pa'o/ /sangs rgyas kyi zhing yongs su dag par bya ba dang / sems can yongs</text></item>
<item><p>172a.7</p><section></section><text>su smin par bya ba ni spror med pa'o/ /de bzhin gshegs pa'i stobs bcu dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams ni spror med pa'o/ /rnam pa thams cad mkhyen pa nyid ni spror</text></item>
<item><p>172b.1</p><section></section><text>med pa'o/ /rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ byang chub sems dpa'i skyon med pa la 'jug go/ /gsol pa/ bcom ldan 'das gal te de ltar chos gang la yang ngo bo nyid dmigs su ma mchis na byang chub</text></item>
<item><p>172b.2</p><section></section><text>sems dpa' sems dpa' chen po nyan thos kyi lam mam/ rang sangs rgyas kyi lam mam/ yang dag par rdzogs pa'i sangs rgyas kyi lam mam lam gang gis byang chub sems dpa'i skyon ma mchis par 'jug par 'gyur / bcom ldan 'das kyis bka' stsal pa/ rab 'byor</text></item>
<item><p>172b.3</p><section></section><text>byang chub sems dpa' sems dpa' chen po ni nyan thos kyi lam gyis byang chub sems dpa'i skyon med par mi 'jug /rang sangs rgyas kyi lam gyis byang chub sems dpa'i skyon med par mi 'jug /rab 'byor 'di ltar byang chub sems dpa' sems dpa' chen po ni lam thams</text></item>
<item><p>172b.4</p><section></section><text>cad la bslabs shing byang chub sems dpa'i skyon med par 'jug go/ /'di lta ste dper na dgra bcom pa ni chos thams cad la bslabs shing yang dag pa'i skyon med pa la 'jug ste/ nam 'bras bu'i lam ma grub kyi bar du 'bras bu thob par mi byed do/ /rab 'byor de bzhin du byang chub</text></item>
<item><p>172b.5</p><section></section><text>sems dpa' sems dpa' chen po yang lam thams cad bsgrubs shing byang chub sems dpa'i skyon med par 'jug ste/ nam rdo rje lta bu'i ting nge 'dzin ma thob kyi bar du rnam pa thams cad mkhyen pa nyid thob par mi byed do/ /des ting nge 'dzin de thob ma thag tu skad cig gcig dang ldan pa'i</text></item>
<item><p>172b.6</p><section></section><text>shes rab kyis rnam pa thams cad mkhyen pa nyid thob par byed do zhes bya ba ni phyin ci log la log par rtog pa yin no// //gsol pa/ bcom ldan 'das gal te de ltar byang chub sems dpa' sems dpa' chen pos lam thams cad yongs su rdzogs par bgyis te/ byang chub sems</text></item>
<item><p>172b.7</p><section></section><text>dpa'i skyon ma mchis par 'jug par bgyi na/ bcom ldan 'das 'di ltar brgyad pa'i lam yang gzhan/ rgyun du zhugs pa'i lam yang gzhan/ lan cig phyir 'ong bar zhugs pa'i lam yang gzhan/ lan cig phyir 'ong ba'i lam yang gzhan/ phyir mi 'ong bar zhugs pa'i lam yang</text></item>
<item><p>173a.1</p><section></section><text>gzhan/ phyir mi 'ong ba'i lam yang gzhan/ dgra bcom par zhugs pa'i lam yang gzhan/ dgra bcom pa'i lam yang gzhan/ rang sangs rgyas su zhugs pa'i lam yang gzhan/ rang sangs rgyas kyi lam yang gzhan/ de bzhin gshegs pa dgra bcom</text></item>
<item><p>173a.2</p><section></section><text>pa yang dag par rdzogs pa'i sangs rgyas kyi lam yang gzhan te/ bcom ldan 'das gal te lam de dag gzhan dang gzhan na/ ji ltar byang chub sems dpa' sems dpa' chen pos lam thams cad yongs su rdzogs par bgyis te/ byang chub sems dpa'i skyon ma mchis par 'jug par</text></item>
<item><p>173a.3</p><section></section><text>bgyi/ bcom ldan 'das gal te byang chub sems dpa' sems dpa' chen pos lam thams cad yongs su rdzogs par bgyis na/ byang chub sems dpa' sems dpa' chen po de dag brgyad pa'i lam bsgrubs shing brgyad par mi 'gyur ram/ mthong ba'i lam bsgrubs shing rgyun du zhugs par</text></item>
<item><p>173a.4</p><section></section><text>mi 'gyur ram/ bsgom pa'i lam bsgrubs shing lan cig phyir 'ong bar zhugs pa'am/ lan cig phyir 'ong bar mi 'gyur ram/ phyir mi 'ong bar zhugs pa'am/ phyir mi 'ong bar mi 'gyur ram/ dgra bcom par zhugs pa'am/ dgra bcom par mi 'gyur ram/ rang sangs rgyas kyi lam bsgrubs</text></item>
<item><p>173a.5</p><section></section><text>shing rang sangs rgyas su mi 'gyur ram/ bcom ldan 'das byang chub sems dpa' sems dpa' chen po ni brgyad par gyur nas byang chub sems dpa'i skyon ma mchis par 'jug pa'i gnas dang skabs ma mchis te/ de ni gnas ma lags so/ /byang chub sems dpa'i skyon ma mchis par ma</text></item>
<item><p>173a.6</p><section></section><text>chud par yang rnam pa thams cad mkhyen pa nyid thob par 'gyur ba'i gnas ma mchis/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob nas byang chub sems dpa'i skyon ma mchis par</text></item>
<item><p>173a.7</p><section></section><text>'jug pa'i gnas ma mchis/ byang chub sems dpa'i skyon ma mchis par ma chud par rnam pa thams cad mkhyen pa nyid thob par 'gyur ba'i gnas ma mchis na bcom ldan 'das de ltar byang chub sems dpa' sems dpa' chen po lam thams cad yongs su rdzogs par bgyis shing</text></item>
<item><p>173b.1</p><section></section><text>byang chub sems dpa'i skyon ma mchis par 'jug par 'gyur ba dang / byang chub sems dpa'i skyon ma mchis par chud par gyur nas rnam pa thams cad mkhyen pa nyid thob par 'gyur ba dang / bag chags kyi mtshams sbyor ba'i nyon mongs pa thams cad yongs su spong bar 'gyur ba ji ltar</text></item>
<item><p>173b.2</p><section></section><text>'tshal bar bgyi/ bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po brgyad par gyur to / /rgyun du zhugs pa'i 'bras bu thob pa dang / lan cig phyir 'ong ba'i 'bras bu dang / phyir mi 'ong ba'i 'bras bu thob</text></item>
<item><p>173b.3</p><section></section><text>pa'am/ dgra bcom pa nyid thob pa'am/ rang byang chub thob par gyur nas byang chub sems dpa'i skyon med par 'jug pa'i gnas dang skabs med de/ de ni gnas ma yin no/ /byang chub sems dpa'i skyon med par ma chud par yang rnam pa thams cad mkhyen pa nyid thob par 'gyur ba'i gnas</text></item>
<item><p>173b.4</p><section></section><text>med do/ /rab 'byor gyis gsol pa/ bcom ldan 'das byang chub sems dpa' sems dpa' chen pos lam 'di snyed ma thob par rnam pa thams cad mkhyen pa nyid thob par ji ltar mi 'gyur lags/ bcom ldan 'das kyis bka' stsal pa/ rab 'byor 'di la byang chub sems dpa'</text></item>
<item><p>173b.5</p><section></section><text>sems dpa' chen po ni sems dang po bskyed pa nas nye bar bzung ste/ pha rol tu phyin pa drug la spyod pa'i tshe/ shes pa dang mthong bas sa brgyad las yongs su 'da' ste/ brgyad gang zhe na/ dkar po rnam par mthong ba'i sa dang / rigs kyi sa dang / brgyad pa'i sa dang / mthong ba'i sa dang / bsrabs</text></item>
<item><p>173b.6</p><section></section><text>pa'i sa dang / 'dod chags dang bral ba'i sa dang / byas pa rtogs pa'i sa dang / rang sangs rgyas kyi sa ste/ sa bstan pa brgyad po 'di dag las shes pa dang mthong ba las 'das nas lam gyi rnam pa shes pa nyid kyis byang chub sems dpa'i skyon med par 'jug go/ /byang chub sems dpa'i skyon med</text></item>
<item><p>173b.7</p><section></section><text>par zhugs nas rnam pa thams cad mkhyen pa nyid kyi ye shes kyi bag chags kyis mtshams sbyor ba'i nyon mongs pa thams cad rab tu spong ngo / /de ci'i phyir zhe na/ rab 'byor de la brgyad pa'i ye shes dang spong ba gang yin pa de yang byang chub sems dpa' sems dpa' chen po'i bzod pa'o / /</text></item>
<item><p>174a.1</p><section></section><text>rgyun du zhugs pa'i ye shes dang spong ba gang yin pa de yang byang chub sems dpa' sems dpa' chen po'i bzod pa/ lan cig phyir 'ong ba'i ye shes dang spong ba gang yin pa de yang byang chub sems dpa' sems dpa' chen po'i bzod pa/ phyir mi 'ong ba'i ye shes dang</text></item>
<item><p>174a.2</p><section></section><text>spong ba gang yin pa de yang byang chub sems dpa' sems dpa' chen po'i bzod pa/ dgra bcom pa'i ye shes dang spong ba gang yin pa de yang byang chub sems dpa' sems dpa' chen po'i bzod pa/ rang sangs rgyas kyi ye shes dang spong ba gang yin pa de yang byang chub sems dpa' sems dpa' chen</text></item>
<item><p>174a.3</p><section></section><text>po'i bzod pa ste/ de lta bas na byang chub sems dpa' sems dpa' chen po ni nyan thos dang rang sangs rgyas kyi lam yongs su rdzogs par byas shing lam gyi rnam pa shes pa nyid kyi ye shes kyis byang chub sems dpa'i skyon med par 'jug go/ /byang chub sems dpa'i skyon med par zhugs nas</text></item>
<item><p>174a.4</p><section></section><text>rnam pa thams cad mkhyen pa nyid kyi bag chags kyis mtshams sbyor ba'i nyon mongs pa thams cad rab tu spong ngo / /rab 'byor de ltar na byang chub sems dpa' sems dpa' chen po ni lam thams cad yongs su rdzogs par byas nas bla na med pa yang dag par rdzogs pa'i byang chub tu mngon</text></item>
<item><p>174a.5</p><section></section><text>par rdzogs par sangs rgyas shing 'bras bu ltar sems can thams cad kyi nye bar 'tsho bar 'gyur ro// //bam po drug cu gnyis pa/ gsol pa/ bcom ldan 'das gang nyan thos kyi lam dang / rang sangs rgyas kyi lam dang / sangs rgyas kyi lam de dag las lam gyi rnam pa shes</text></item>
<item><p>174a.6</p><section></section><text>pa nyid kyi lam gang lags/ bcom ldan 'das kyis bka' stsal pa/ rab 'byor byang chub sems dpa' sems dpa' chen pos lam gyi rnam pa shes pa nyid rnam par dag par bsgrub par bya ste/ de la lam gyi rnam pa shes pa nyid rnam par dag pa ni 'di yin te/ rnam pa gang dang gang dag </text></item>
<item><p>174a.7</p><section></section><text>dang rtags gang dang gang dag dang / mtshan ma gang dang gang gis lam du brjod pa'i rnam pa de dag dang / rtags de dag dang / mtshan ma de dag byang chub sems dpa' sems dpa' chen pos mngon par rdzogs par 'tshang rgya bar bya ba dang / mngon par rdzogs par sangs rgyas nas ci nas kyang</text></item>
<item><p>174b.1</p><section></section><text>gzhan gyis shes par 'gyur ba dang / gzhan 'dul ba'i don du gzhan la brjod pa dang / bstan pa dang / bshad pa dang / gdags pa dang / rnam par dgod pa ste/ de la byang chub sems dpa' sems dpa' chen pos sgra brnyan lta bur shes par bya ba'i don du sgra skad dang brdar byas pa gang gis</text></item>
<item><p>174b.2</p><section></section><text>stong gsum gyi stong chen po'i 'jig rten gyi khams su go bar 'gyur ba de lta bu'i sgra skad dang / brda thams cad brjod par bya/ yongs su gzung bar bya ste/ rab 'byor rnam grangs des kyang byang chub sems dpa' sems dpa' chen pos lam thams cad yongs su rdzogs par bya'o/ /lam</text></item>
<item><p>174b.3</p><section></section><text>thams cad shes pa nyid yongs su rdzogs par byas nas sems can thams cad kyi bsam pa rig par bya ste/ sems can dmyal ba pa'i sems can rnams kyi sems can dmyal ba'i lam shes par bya'o/ /rgyu shes par bya'o/ /'bras bu shes par bya ste/ sems can dmyal ba'i lam de las</text></item>
<item><p>174b.4</p><section></section><text>bzlog par bya zhing rgyu las kyang bzlog par bya'o/ /'bras bu las kyang bzlog par bya'o/ /byol song gi skye gnas kyi sems can rnams kyi byol song gi skye gnas kyi lam shes par bya / rgyu shes par bya/ 'bras bu shes par bya ste/ byol song gi skye gnas kyi lam de las bzlog par bya zhing rgyu</text></item>
<item><p>174b.5</p><section></section><text>las kyang bzlog par bya'o/ /'bras bu las kyang bzlog par bya'o/ /gshin rje'i 'jig rten gyi sems can rnams kyi gshin rje'i 'jig rten gyi lam shes par bya/ rgyu shes par bya/ 'bras bu shes par bya ste/ gshin rje'i 'jig rten gyi lam de las kyang bzlog par bya zhing rgyu las kyang bzlog</text></item>
<item><p>174b.6</p><section></section><text>par bya'o/ /'bras bu las kyang bzlog par bya'o/ /mi 'am ci dang / lto 'phye chen po dang / klu dang / gnod sbyin dang / srin po dang / lha ma yin dang / nam mkha' lding dang / gsang ba pa dang / rig pa 'dzin pa dang / grub pa dang / sgrub par byed pa rnams kyi lam shes par bya/ rgyu shes</text></item>
<item><p>174b.7</p><section></section><text>par bya/ 'bras bu shes par bya'o/ /rgyal chen bzhi'i rigs kyi lha rnams dang / sum cu rtsa gsum gyi lha rnams dang / 'thab bral gyi lha rnams dang / dga' ldan gyi lha rnams dang / 'phrul dga'i lha rnams dang / gzhan 'phrul dbang byed kyi lha rnams kyi lam shes par bya/ rgyu shes</text></item>
<item><p>175a.1</p><section></section><text>par bya/ 'bras bu shes par bya / tshangs ris kyi lha rnams dang / tshangs pa mdun na 'don gyi lha rnams dang / tshangs 'khor ba'i lha rnams dang / tshangs chen gyi lha rnams kyi lam shes par bya/ rgyu shes par bya/ 'bras bu shes par bya'o/ /'od chung gi lha</text></item>
<item><p>175a.2</p><section></section><text>rnams dang / tshad med 'od kyi lha rnams dang / 'od gsal gyi lha rnams kyi lam shes par bya/ rgyu shes par bya/ 'bras bu shes par bya'o/ /dge chung gi lha rnams dang / tshad med dge ba'i lha rnams dang / dge rgyas [(]gyi [,]kyi [)]lha rnams kyi lam shes par bya/ rgyu shes par bya/ 'bras bu</text></item>
<item><p>175a.3</p><section></section><text>shes par bya'o/ /sprin med kyi lha rnams dang / bsod nams skyes kyi lha rnams dang / 'bras bu che ba'i lha rnams dang / 'du shes med pa'i sems can gyi lha rnams kyi lam shes par bya/ rgyu shes par bya/ 'bras bu shes par bya'o/ /mi spong ba'i lha rnams dang / mi gdung ba'i</text></item>
<item><p>175a.4</p><section></section><text>lha rnams dang / legs mthong gi lha rnams dang / rab lta'i lha rnams dang / 'og min gyi lha rnams kyi lam shes par bya/rgyu shes par bya/ 'bras bu shes par bya'o/ /nam mkha' mtha' yas skye mched kyi lha rnams dang / rnam shes mtha' yas skye mched kyi lha rnams dang / </text></item>
<item><p>175a.5</p><section></section><text>cung zad med pa'i skye mched kyi lha rnams dang / 'du shes med 'du shes med min skye mched kyi lha rnams kyi lam shes par bya/ rgyu shes par bya/ 'bras bu shes par bya'o/ /dran pa nye bar gzhag pa bzhi shes par bya'o/ /yang dag par spong ba bzhi dang / rdzu 'phrul gyi rkang pa bzhi dang / </text></item>
<item><p>175a.6</p><section></section><text>dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa shes par bya'o/ /rnam par thar pa'i sgo gsum dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par</text></item>
<item><p>175a.7</p><section></section><text>thar pa brgyad dang / mthar gyis gnas pa'i snyoms par 'jug pa dgu shes par bya'o/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres</text></item>
<item><p>175b.1</p><section></section><text>pa bco brgyad shes par bya'o/ /lam de dag gis kyang sems can gang rgyun du zhugs pa'i 'bras bu la dgod par bya ba de dag ni rgyun du zhugs pa'i 'bras bu la dgod/ lan cig phyir 'ong ba'i 'bras bu la dgod par bya ba de dag ni lan cig phyir 'ong ba'i 'bras bu la dgod/ gang phyir</text></item>
<item><p>175b.2</p><section></section><text>mi 'ong ba'i 'bras bu la dgod par bya ba de dag ni phyir mi 'ong ba'i 'bras bu la dgod/ gang dgra bcom pa nyid la dgod par bya ba de dag ni dgra bcom pa nyid la dgod/ gang rang byang chub la dgod par bya ba de dag ni rang byang chub la dgod de/ gang byang chub la dgod par bya ba de dag ni byang</text></item>
<item><p>175b.3</p><section></section><text>chub la dgod do/ /rab 'byor 'di ni byang chub sems dpa' sems dpa' chen po'i lam gyi rnam pa shes pa nyid do/ /de dag la bslabs shing byang chub sems dpa' sems dpa' chen po sems can rnams kyi bsam pa la 'jug go/ /sems can rnams kyi bsam pa la zhugs nas</text></item>
<item><p>175b.4</p><section></section><text>de bzhin nyid du chos ston to/ /des chos bstan pa de yang 'bras bu med par mi 'gyur ro/ /de ci'i phyir zhe na/ de ni 'di ltar des skyes pa'i dbang po shin tu shes par bya ba'i phyir te/ de ni sems can rnams kyi lam dang / lam ma yin pa dang / 'chi 'pho ba dang / skye ba yang</text></item>
<item><p>175b.5</p><section></section><text>rab tu shes so/ /rab 'byor byang chub sems dpa' sems dpa' chen pos shes rab kyi pha rol tu phyin pa la de ltar spyad par bya ste/ shes rab kyi pha rol tu phyin pa 'dir ni byang chub kyi phyogs gang la byang chub sems dpa' sems dpa' chen pos bslab par bya ba'am/ nyan thos</text></item>
<item><p>175b.6</p><section></section><text>kyis bslab par bya ba'am/ rang sangs rgyas kyis bslab par bya ba'i chos gang yang ma 'dus pa med do/ /gsol pa/ bcom ldan 'das gal te de ltar byang chub kyi phyogs kyi chos gang lags pa dang / byang chub kyi bar gang lags pa'i chos de dag thams cad ldan pa'ang ma lags</text></item>
<item><p>175b.7</p><section></section><text>mi ldan pa'ang ma lags/ gzugs ma mchis/ bstan du ma mchis / thogs pa ma mchis pa ste/ 'di ltar mtshan nyid ma mchis par mtshan nyid gcig na/ ji ltar byang chub kyi phyogs kyi chos rnams byang chub sgrub par 'gyur ba lags/ bcom ldan 'das ldan pa yang ma</text></item>
<item><p>176a.1</p><section></section><text>lags/ mi ldan pa yang ma lags la / gzugs ma mchis shing bstan du ma mchis/ thogs pa ma mchis pa 'di ltar mtshan nyid ma mchis par mtshan nyid gcig pa ni chos gang la yang sgrub pa'am 'jig par bgyid pa ma mchis so/ /bcom ldan</text></item>
<item><p>176a.2</p><section></section><text>'das 'di lta ste dper na/ nam mkha' ni chos gang la yang sgrub pa'am 'jig par mi bgyid do/ /bcom ldan 'das de bzhin du rang gi mtshan nyid kyis stong pa'i chos ni chos gang la yang sgrub pa'am 'jig par bgyid pa ma mchis so/ /bcom ldan 'das kyis bka' stsal pa/ rab</text></item>
<item><p>176a.3</p><section></section><text>'byor de de bzhin no/ /de de bzhin te/ rang gi mtshan nyid kyis stong pa'i chos ni chos gang la yang sgrub pa'am 'jig par byed pa med do/ /rab 'byor sems can gang rang gi mtshan nyid kyis stong pa'i chos mi shes pa de dag gi don du 'di skad du 'di dag ni byang chub kyi phyogs kyi chos</text></item>
<item><p>176a.4</p><section></section><text>byang chub thob par byed pa'o zhes bshad do zhes bya ba ni lam la log par rtog pa yin no// //rab 'byor 'on kyang 'di ltar gzugs gang yin pa dang / tshor ba dang / 'du shes dang / 'du byed rnams dang / rnam par shes pa gang yin pa dang / skye mched dang / khams dang / rten cing</text></item>
<item><p>176a.5</p><section></section><text>'brel par 'byung ba gang yin pa dang / sbyin pa'i pha rol tu phyin pa gang yin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa gang yin pa</text></item>
<item><p>176a.6</p><section></section><text>dang / nang stong pa nyid gang yin pa dang / phyi stong pa nyid gang yin pa dang / phyi nang stong pa nyid gang yin pa dang / dngos po med pa'i ngo bo nyid stong pa nyid kyi bar du gang yin pa dang / bsam gtan dang po gang yin pa dang / bsam gtan gnyis pa dang / bsam gtan gsum pa dang / </text></item>
<item><p>176a.7</p><section></section><text>bsam gtan bzhi pa gang yin pa dang / byams pa gang yin pa dang / snying rje gang yin pa dang / dga' ba dang / btang snyoms la snyoms par 'jug pa gang yin pa dang / nam mkha' mtha' yas skye mched kyi snyoms par 'jug pa gang yin pa dang / rnam shes mtha' yas skye</text></item>
<item><p>176b.1</p><section></section><text>mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min gyi skye mched kyi snyoms par 'jug pa gang yin pa dang / dran pa nye bar gzhag pa gang yin pa dang / yang dag par spong ba dang / rdzu 'phrul gyi rkang pa dang / dbang</text></item>
<item><p>176b.2</p><section></section><text>po dang / stobs dang / byang chub kyi yan lag dang / 'phags pa'i lam yan lag brgyad pa gang yin pa dang / 'phags pa'i bden pa dang / bsam gtan dang / rnam par thar pa'i sgo gsum dang / rnam par thar pa brgyad dang / mthar gyis gnas pa'i snyoms par 'jug pa dgu dang / </text></item>
<item><p>176b.3</p><section></section><text>ting nge 'dzin rnams dang / gzungs kyi sgo rnams gang yin pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad gang yin pa dang / </text></item>
<item><p>176b.4</p><section></section><text>rnam pa thams cad mkhyen pa nyid kyi bar gang yin pa'i chos de dag thams cad ni chos 'dul ba 'di la ldan pa'ang ma yin/ mi ldan pa'ang ma yin/ gzugs med pa/ bstan du med pa/ thogs pa med pa/ mtshan nyid gcig pa ste/ 'di ltar mtshan nyid med kyang de dag de bzhin</text></item>
<item><p>176b.5</p><section></section><text>gshegs pas sems can rnams gzud par bya ba'i don du 'jig rten gyi tha snyad kyis de skad du brjod de / don dam par ni ma yin no/ /de dag thams cad la byang chub sems dpa' sems dpa' chen pos shes pa dang mthong bas bslab par bya ste/ ji lta ba de bzhin du shes pa dang mthong</text></item>
<item><p>176b.6</p><section></section><text>bas bslabs nas chos la la ni mngon du bya'i/ la la ni mngon du mi bya'o/ /de la byang chub sems dpa' sems dpa' chen pos chos gang ni shes pa dang mthong bas bslabs te mngon du bya/ chos gang ni mngon du mi bya zhe na/ nyan thos dang rang sangs rgyas kyi chos rnams ni shes pa</text></item>
<item><p>176b.7</p><section></section><text>dang mthong bas bslabs te mngon du mi bya'o/ /rnam pa thams cad mkhyen pa nyid kyi ye shes kyis chos thams cad rnam pa thams cad du mngon du bya ste/ rab 'byor de ltar byang chub sems dpa' sems dpa' chen pos 'phags pa'i chos dang 'dul ba 'dir shes rab kyi pha rol tu</text></item>
<item><p>177a.1</p><section></section><text>phyin pa la bslab par bya'o/ /gsol pa/ bcom ldan 'das 'phags pa'i chos dang 'dul ba 'phags pa'i chos dang 'dul ba zhes bgyi ba de ji tsam gyis na 'phags pa'i chos 'dul ba zhes bgyi ba / bcom ldan 'das kyis bka' stsal pa/ rab 'byor 'di</text></item>
<item><p>177a.2</p><section></section><text>la nyan thos rnams dang / rang sangs rgyas rnams dang / byang chub sems dpa' sems dpa' chen po rnams dang / de bzhin gshegs pa dgra bcom pa yang dag par rdzogs pa'i sangs rgyas rnams ni 'dod chags dang ldan pa yang ma yin/ bral ba yang ma yin/ zhe sdang dang ldan</text></item>
<item><p>177a.3</p><section></section><text>pa yang ma yin/ bral ba yang ma yin/ gti mug dang ldan pa yang ma yin/ bral ba yang ma yin/ 'jig [(]chogs [,]tshogs [)]su lta ba dang ldan pa yang ma yin/ bral ba yang ma yin/ the tshom dang ldan pa yang ma yin/ bral ba yang ma yin/ tshul khrims dang brtul zhugs snyems pa dang</text></item>
<item><p>177a.4</p><section></section><text>ldan pa yang ma yin/ bral ba yang ma yin/ 'dod pa'i 'dod chags dang gnod sems dang ldan pa yang ma yin/ bral ba yang ma yin/ gzugs dang gzugs med pa'i 'dod chags dang ldan pa yang ma yin/ bral ba yang ma yin/ ma rig pa dang ldan pa yang ma yin/ bral ba yang</text></item>
<item><p>177a.5</p><section></section><text>ma yin/ nga rgyal dang rgod pa dang ldan pa yang ma yin/ bral ba yang ma yin/ bsam gtan dang po dang ldan pa yang ma yin/ bral ba yang ma yin/ bsam gtan gnyis pa dang ldan pa yang ma yin/ bral ba yang ma yin/ bsam gtan gsum pa dang ldan pa yang ma yin/ bral ba yang ma</text></item>
<item><p>177a.6</p><section></section><text>yin/ bsam gtan bzhi pa dang ldan pa yang ma yin/ bral ba yang ma yin/ byams pa dang ldan pa yang ma yin/ bral ba yang ma yin/ snying rje dang ldan pa yang ma yin/ bral ba yang ma yin/ dga' ba dang ldan pa yang ma yin/ bral ba yang ma yin/ btang snyoms dang ldan pa yang ma</text></item>
<item><p>177a.7</p><section></section><text>yin/ bral ba yang ma yin/ nam mkha' mtha' yas skye mched kyi snyoms par 'jug pa dang ldan pa yang ma yin/ bral ba yang ma yin/ rnam shes mtha' yas skye mched kyi snyoms par 'jug pa dang ldan pa yang ma yin/ bral ba yang ma yin/ cung zad med pa'i skye mched kyi snyoms par</text></item>
<item><p>177b.1</p><section></section><text>'jug pa dang / 'du shes med 'du shes med min skye mched la snyoms par 'jug pa dang ldan pa yang ma yin/ bral ba yang ma yin/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / </text></item>
<item><p>177b.2</p><section></section><text>'phags pa'i lam yan lag brgyad pa dang ldan pa yang ma yin/ bral ba yang ma yin/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa</text></item>
<item><p>177b.3</p><section></section><text>dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams dang ldan pa yang ma yin/ bral ba yang ma yin/ de bzhin gshegs pa'i stobs dang / mi 'jigs pa dang / so so yang dag</text></item>
<item><p>177b.4</p><section></section><text>par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang ldan pa yang ma yin/ bral ba yang ma yin/ 'dus byas kyi khams dang 'dus ma byas kyi khams dang ldan pa yang ma yin/ bral ba yang ma yin pas / de'i phyir de dag ni 'phags</text></item>
<item><p>177b.5</p><section></section><text>pa zhes bya ste/ 'di ni de dag gi chos 'dul ba yin pas de'i phyir 'phags pa'i chos 'dul ba zhes bya'o/ /de ci'i phyir zhe na/ de ni 'di ltar chos de dag thams cad ni gzugs med pa/ bstan du med pa/ thogs pa med pa/ mtshan nyid gcig pa/ 'di ltar mtshan nyid med pa</text></item>
<item><p>177b.6</p><section></section><text>ste/ de dag ni gzugs med pa/ gzugs med pa dang ldan pa yang ma yin/ bral ba yang ma yin no/ /bstan du med pa dang / bstan du med par ldan pa yang ma yin bral ba yang ma yin no/ /thogs pa med pa dang / thogs pa med par ldan pa yang ma yin bral ba yang ma yin no/ /</text></item>
<item><p>177b.7</p><section></section><text>mtshan nyid med pa dang mtshan nyid med par ldan pa yang ma yin bral ba yang ma yin no zhes bya ba ni mi mthun pa'i phyogs dang gnyen po'i phyogs la log par rtog pa yin no// //rab 'byor 'di ni byang chub sems dpa' sems dpa' chen po rnams kyi gzugs med pa/ bstan du med pa/ </text></item>
<item><p>178a.1</p><section></section><text>thogs pa med pa/ mtshan nyid med pa/ mtshan nyid gcig pa'i pha rol tu phyin pa ste/ de la byang chub sems dpa' sems dpa' chen pos bslab par bya'o/ /des de la bslabs nas chos kyi mtshan nyid gang yang dmigs par mi 'gyur ro/ /rab 'byor gyis gsol</text></item>
<item><p>178a.2</p><section></section><text>pa/ bcom ldan 'das 'o na gzugs kyi mtshan nyid la bslab par mi bgyi'am/ tshor ba dang / 'du shes dang / 'du byed dang / rnam par shes pa'i mtshan nyid la bslab par mi bgyi'am/ skye mched dang / khams dang / rten cing 'brel par 'byung ba'i mtshan nyid la bslab par mi bgyi'am/ </text></item>
<item><p>178a.3</p><section></section><text>sbyin pa'i pha rol tu phyin pa'i mtshan nyid la bslab par mi bgyi'am/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa'i mtshan nyid la bslab par mi bgyi'am/ </text></item>
<item><p>178a.4</p><section></section><text>nang stong pa nyid kyi mtshan nyid la bslab par mi bgyi'am/ dngos po med pa'i ngo bo nyid stong pa nyid kyi bar gyi mtshan nyid la bslab par mi bgyi'am/ bsam gtan dang po'i mtshan nyid la bslab par mi bgyi'am/ bsam gtan gnyis pa dang / bsam gtan gsum pa dang / </text></item>
<item><p>178a.5</p><section></section><text>bsam gtan bzhi pa'i mtshan nyid la bslab par mi bgyi'am/ byams pa chen po'i mtshan nyid la bslab par mi bgyi'am/ snying rje chen po dang / dga' ba chen po dang / btang snyoms chen po'i mtshan nyid la bslab par mi bgyi'am/ nam mkha' mtha' yas skye mched kyi snyoms</text></item>
<item><p>178a.6</p><section></section><text>par 'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa'i mtshan nyid la bslab par mi bgyi'am/ dran pa nye bar gzhag pa</text></item>
<item><p>178a.7</p><section></section><text>rnams kyi mtshan nyid la bslab par mi bgyi'am/ yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa'i mtshan nyid la bslab par mi bgyi'am/ stong pa nyid dang mtshan ma</text></item>
<item><p>178b.1</p><section></section><text>med pa dang / smon pa med pa'i ting nge 'dzin dang / rnam par thar pa dang / mthar gyis gnas pa'i snyoms par 'jug pa dang / mngon par shes pa dang / ting nge 'dzin dang / gzungs kyi sgo rnams kyi mtshan nyid la bslab par mi bgyi'am/ de bzhin gshegs pa'i stobs dang / mi 'jigs pa dang / </text></item>
<item><p>178b.2</p><section></section><text>so so yang dag par rig pa dang / byams pa chen po dang / snying rje chen po'i mtshan nyid la bslab par mi bgyi'am/ sangs rgyas kyi chos ma 'dres pa bco brgyad kyi mtshan nyid la bslab par mi bgyi'am/ sdug bsngal 'phags pa'i bden pa'i mtshan nyid la bslab par mi bgyi'am/ kun</text></item>
<item><p>178b.3</p><section></section><text>'byung ba dang / 'gog pa dang / lam 'phags pa'i bden pa'i mtshan nyid la bslab par mi bgyi'am/ rten cing 'brel par 'byung ba lugs dang mthun pa dang / lugs dang mi mthun pa'i mtshan nyid la bslab par mi bgyi'am/ 'dus byas kyi khams kyi mtshan nyid la bslab par mi</text></item>
<item><p>178b.4</p><section></section><text>bgyi'am/ 'dus ma byas kyi khams kyi mtshan nyid la bslab par mi bgyi'am/ bcom ldan 'das gal te chos 'di dag gi mtshan nyid la bslab par mi bgyi na/ bcom ldan 'das ji ltar byang chub sems dpa' sems dpa' chen pos chos thams cad kyi mtshan nyid la bslabs te/</text></item>
<item><p>178b.5</p><section></section><text>nyan thos dang / rang sangs rgyas kyi sa las 'da' bar 'gyur/ nyan thos dang rang sangs rgyas kyi sa las ma 'das na ji ltar byang chub sems dpa'i skyon ma mchis par 'jug par 'gyur/ byang chub sems dpa'i skyon ma mchis par ma zhugs na/ ji ltar rnam pa thams cad mkhyen pa nyid</text></item>
<item><p>178b.6</p><section></section><text>thob par 'gyur/ rnam pa thams cad mkhyen pa nyid ma thob na/ ji ltar chos kyi 'khor lo bskor bar bgyi/ chos kyi 'khor lo ma bskor na ji ltar nyan thos kyi theg pa'am/ rang sangs rgyas kyi theg pa'am/ theg pa chen pos sems can rnams 'khor ba las sgrol bar bgyi/ bcom</text></item>
<item><p>178b.7</p><section></section><text>ldan 'das kyis bka' stsal pa/ rab 'byor gal te chos la la zhig la mtshan nyid yod na ni de'i phyir byang chub sems dpa' sems dpa' chen pos mtshan nyid de la bslab par yang 'gyur na/ chos thams cad la mtshan nyid med cing gzugs med pa/ bstan du med pa/ thogs pa med pa</text></item>
<item><p>179a.1</p><section></section><text>'di ltar mtshan nyid med par mtshan nyid gcig pas na/ de'i phyir byang chub sems dpa' sems dpa' chen pos mtshan nyid la yang bslab par mi bya/ mtshan nyid med pa la yang bslab par mi bya'o/ /de ci'i phyir zhe na/ sngan chad mtshan nyid med par gyur pa de phyis mtshan nyid yod par 'gyur ba</text></item>
<item><p>179a.2</p><section></section><text>ma yin gyi/ rab 'byor chos 'di dag ni sngan chad kyang mtshan nyid med la/ de ltar yang mtshan nyid med pas na de'i phyir byang chub sems dpa' sems dpa' chen pos mtshan nyid la yang bslab par mi bya/ mtshan nyid med pa la yang bslab par mi bya'o/ /</text></item>
<item><p>179a.3</p><section></section><text>de ci'i phyir zhe na/ de bzhin gshegs pa rnams byung yang rung / de bzhin gshegs pa rnams ma byung yang rung ste mtshan nyid med pa'i dbyings 'di ni de bzhin du gnas pa'o zhes bya ba ni mtshan nyid la log par rtog pa yin no// //gsol pa/ bcom ldan 'das gal te de ltar chos thams cad</text></item>
<item><p>179a.4</p><section></section><text>la mtshan nyid ma mchis shing mtshan nyid tha dad pa yang ma lags/ mtshan nyid gcig pa yang ma lags na/ de ji ltar byang chub sems dpa' sems dpa' chen po'i shes rab kyi pha rol tu phyin pa sgom pa mchis par 'gyur/ bcom ldan 'das shes rab kyi pha rol tu phyin pa sgom pa ma</text></item>
<item><p>179a.5</p><section></section><text>mchis par ni byang chub sems dpa' sems dpa' chen pos nyan thos kyi sa'am/ rang sangs rgyas kyi sa las 'da' bar mi nus so/ /nyan thos kyi sa'am rang sangs rgyas kyi sa las ma 'das par ni byang chub sems dpa' sems dpa' chen pos byang chub sems dpa'i skyon ma mchis par</text></item>
<item><p>179a.6</p><section></section><text>'jug par mi nus so/ /byang chub sems dpa'i skyon ma mchis par ma zhugs par ni byang chub sems dpa' sems dpa' chen pos mi skye ba'i chos la bzod pa skye bar mi nus so/ /mi skye ba'i chos la bzod pa ma skyes par ni mngon par shes pa sgrub par mi nus so/ /byang chub sems dpa'i</text></item>
<item><p>179a.7</p><section></section><text>mngon par shes pa ma bsgrubs par ni sangs rgyas kyi zhing yongs su dag par bgyi ba dang / sems can yongs su smin par bgyi bar mi nus so/ /sangs rgyas kyi zhing yongs su dag pa dang / sems can yongs su smin par ma bgyis par ni rnam pa thams cad mkhyen pa nyid thob</text></item>
<item><p>179b.1</p><section></section><text>par mi nus so/ /rnam pa thams cad mkhyen pa nyid thob par ma bgyis par ni chos kyi 'khor lo bskor bar mi nus so/ /chos kyi 'khor lo ma bskor bar ni sems can rnams rgyun du zhugs pa'i 'bras bu la dgod par mi nus so/ /lan cig phyir 'ong ba'i 'bras bu dang / phyir</text></item>
<item><p>179b.2</p><section></section><text>mi 'ong ba'i 'bras bu dang / dgra bcom pa'i 'bras bu la dgod par mi nus so/ /rang byang chub la dgod par mi nus so/ /bla na med pa yang dag par rdzogs pa'i byang chub la dgod par mi nus so/ /sems can rnams sbyin pa las byung ba'i bsod nams bgyi ba'i dang po la dgod par</text></item>
<item><p>179b.3</p><section></section><text>mi nus so/ /tshul khrims las byung ba'i bsod nams bgyi ba'i dngos po dang / bsgom pa las byung ba'i bsod nams bgyi ba'i dngos po la dgod par mi nus so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor chos thams cad ni</text></item>
<item><p>179b.4</p><section></section><text>mtshan nyid med pa ste/ mtshan nyid tha dad pa'ang ma yin/ mtshan nyid gcig pa'ang ma yin no / /gsol pa/ de ji ltar chos thams cad mtshan nyid ma mchis na ji ltar shes rab kyi pha rol tu phyin pa sgom par 'gyur/ bcom ldan 'das kyis bka' stsal pa/ rab 'byor byang chub</text></item>
<item><p>179b.5</p><section></section><text>sems dpa' sems dpa' chen pos shes rab kyi pha rol tu phyin pa la sgom pa ni mtshan nyid tha dad pa yang ma yin/ mtshan nyid gcig pa yang ma yin te/ rab 'byor mtshan nyid med pa sgom pa ni byang chub sems dpa' sems dpa' chen po'i shes rab kyi pha rol tu phyin pa sgom pa'o/ /gsol pa/ </text></item>
<item><p>179b.6</p><section></section><text>de ji ltar na mtshan nyid ma mchis pa sgom pa ni shes rab kyi pha rol tu phyin pa sgom par 'gyur/ bcom ldan 'das kyis bka' stsal pa/ chos thams cad rnam par sgom pa rnam par 'jig pa ni shes rab kyi pha rol tu phyin pa sgom pa'o/ /gsol pa/ bcom ldan 'das de ji ltar</text></item>
<item><p>179b.7</p><section></section><text>chos thams cad rnam par sgom pa rnam par 'jig pa shes rab kyi pha rol tu phyin pa sgom pa lags/ bcom ldan 'das kyis bka' stsal pa/ gzugs rnam par sgom pa rnam par 'jig pa ni shes rab kyi pha rol tu phyin pa sgom pa'o/ /tshor ba dang / 'du shes dang / 'du byed</text></item>
<item><p>180a.1</p><section></section><text>rnams dang / rnam par shes pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mig rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rna ba dang / sna dang / lce dang / lus dang / yid rnam</text></item>
<item><p>180a.2</p><section></section><text>par sgom pa rnam par 'jig pa ni shes rab kyi pha rol tu phyin pa sgom pa'o/ /gzugs rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sgra dang / dri dang / ro dang / reg dang / chos rnam par sgom pa rnam par 'jig pa ni shes rab kyi pha rol tu phyin pa</text></item>
<item><p>180a.3</p><section></section><text>sgom pa'o/ /mig gi rnam par shes pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa rnam par sgom pa</text></item>
<item><p>180a.4</p><section></section><text>rnam par 'jig pa ni shes rab kyi pha rol tu phyin pa sgom pa'o/ /mig gi 'dus te reg pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rna ba'i 'dus te reg pa dang / sna'i 'dus te reg pa dang / lce'i 'dus te reg pa dang / lus kyi 'dus te reg pa dang / yid</text></item>
<item><p>180a.5</p><section></section><text>kyi 'dus te reg pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mig gi 'dus te reg pa'i rkyen gyis tshor ba rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rna ba'i 'dus te reg pa'i rkyen gyis tshor ba dang / sna'i 'dus te</text></item>
<item><p>180a.6</p><section></section><text>reg pa'i rkyen gyis tshor ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sa'i khams rnam par sgom pa</text></item>
<item><p>180a.7</p><section></section><text>rnam par 'jig pa ni shes rab kyi pha rol tu phyin pa sgom pa'o/ /chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rten cing 'brel par</text></item>
<item><p>180b.1</p><section></section><text>'byung ba rnam par sgom pa rnam par 'jig pa ni shes rab kyi pha rol tu phyin pa sgom pa'o/ /ma rig pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /'du byed rnams dang / rnam par shes pa dang / ming dang / gzugs dang / skye mched drug dang / reg</text></item>
<item><p>180b.2</p><section></section><text>pa dang / tshor ba dang / sred pa dang / len pa dang / srid pa dang / skye ba dang / rga shi rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mya ngan la sogs pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /blang ba rnam par</text></item>
<item><p>180b.3</p><section></section><text>sgom pa rnam par 'jig pa ni shes rab kyi pha rol tu phyin pa sgom pa'o/ /dor ba rnam par sgom pa rnam par 'jig pa ni shes rab kyi pha rol tu phyin pa sgom pa'o/ /bsam gtan dang po rnam par sgom pa rnam par 'jig pa ni shes rab kyi pha rol tu phyin pa sgom pa'o/ /bsam gtan gnyis pa dang / </text></item>
<item><p>180b.4</p><section></section><text>bsam gtan gsum pa dang / bsam gtan bzhi pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /byams pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /snying rje chen po dang / dga' ba dang / btang snyoms rnam par</text></item>
<item><p>180b.5</p><section></section><text>sgom pa rnam par 'jig pa ni shes rab kyi pha rol tu phyin pa sgom pa'o/ /nam mkha' mtha' yas skye mched kyi snyoms par 'jug pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rnam shes mtha' yas skye mched kyi snyoms par 'jug pa dang / cung</text></item>
<item><p>180b.6</p><section></section><text>zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sangs rgyas rjes su dran pa rnam par sgom pa rnam par 'jig pa ni shes rab kyi pha</text></item>
<item><p>180b.7</p><section></section><text>rol tu phyin pa sgom pa'o/ /chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / skyo ba rjes su dran pa dang / dbugs phyi nang du rgyu ba rjes su dran pa dang / 'chi ba rjes su dran pa dang / </text></item>
<item><p>181a.1</p><section></section><text>lus kyi rnam pa rjes su dran pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mi rtag pa'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sdug bsngal gyi 'du shes dang / bdag med</text></item>
<item><p>181a.2</p><section></section><text>pa'i 'du shes dang / mi sdug pa'i 'du shes dang / dngos po med pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / skye ba'i 'du shes dang / gso ba'i 'du shes dang / skyes bu'i 'du shes dang / gang zag gi 'du shes dang / shed</text></item>
<item><p>181a.3</p><section></section><text>las skyes kyi 'du shes dang / shed bu'i 'du shes dang / byed pa po'i 'du shes dang / tshor ba po'i 'du shes dang / shes pa po'i 'du shes dang / mthong ba po'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rtag pa'i 'du shes rnam par sgom pa rnam</text></item>
<item><p>181a.4</p><section></section><text>par 'jig pa ni shes rab kyi pha rol tu phyin pa sgom pa'o/ /mi rtag pa'i 'du shes dang / bde ba'i 'du shes dang / sdug bsngal gyi 'du shes dang / bdag gi 'du shes dang / bdag med pa'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa'o/ /zhi ba'i</text></item>
<item><p>181a.5</p><section></section><text>'du shes dang / ma zhi ba'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa'o/ /dran pa nye bar gzhag pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /yang dag par spong ba dang / rdzu 'phrul gyi rkang pa dang / dbang po dang / </text></item>
<item><p>181a.6</p><section></section><text>stobs dang / byang chub kyi yan lag dang / lam rnam par sgom pa rnam par 'jig pa ni shes rab kyi pha rol tu phyin pa sgom pa'o/ /stong pa nyid dang / mtshan ma med pa dang / smon pa med pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rnam par thar pa</text></item>
<item><p>181a.7</p><section></section><text>brgyad dang / mthar gyis gnas pa'i snyoms par 'jug pa dgu rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rtog pa dang bcas dpyod pa dang bcas pa'i ting nge 'dzin dang / rtog pa med la dpyod pa tsam gyi ting nge 'dzin dang / rtog pa med cing dpyod pa</text></item>
<item><p>181b.1</p><section></section><text>med pa'i ting nge 'dzin rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sdug bsngal 'phags pa'i bden pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /kun 'byung 'phags pa'i bden pa dang / 'gog pa</text></item>
<item><p>181b.2</p><section></section><text>'phags pa'i bden pa dang / lam 'phags pa'i bden pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /sdug bsngal shes pa dang / kun 'byung shes pa dang / 'gog pa shes pa dang / lam shes pa rnam par sgom pa rnam par 'jig pa ni shes rab</text></item>
<item><p>181b.3</p><section></section><text>kyi pha rol tu phyin pa sgom pa'o/ /zad pa shes pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mi skye ba shes pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin pa shes pa rnam par sgom pa rnam</text></item>
<item><p>181b.4</p><section></section><text>par 'jig pa ni shes rab kyi pha rol tu phyin pa sgom pa'o/ /sbyin pa'i pha rol tu phyin pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam</text></item>
<item><p>181b.5</p><section></section><text>gtan gyi pha rol tu phyin pa dang / shes rab kyi pha rol tu phyin pa rnam par sgom pa rnam par 'jig pa ni shes rab kyi pha rol tu phyin pa sgom pa'o/ /nang stong pa nyid rnam par sgom pa rnam par 'jig pa ni shes rab kyi pha rol tu phyin pa sgom pa'o/ /dngos po med pa'i ngo bo nyid stong pa nyid kyi bar du</text></item>
<item><p>181b.6</p><section></section><text>rnam par sgom pa rnam par 'jig pa ni shes rab kyi pha rol tu phyin pa sgom pa'o/ /mngon par shes pa drug rnam par sgom pa rnam par 'jig pa ni shes rab kyi pha rol tu phyin pa sgom pa'o/ /ting nge 'dzin thams cad rnam par sgom pa rnam par 'jig pa ni shes rab kyi pha rol tu phyin pa sgom pa'o/ /</text></item>
<item><p>181b.7</p><section></section><text>gzungs kyi sgo thams cad rnam par sgom pa rnam par 'jig pa ni shes rab kyi pha rol tu phyin pa sgom pa'o/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po rnam par sgom pa rnam</text></item>
<item><p>182a.1</p><section></section><text>par 'jig pa ni shes rab kyi pha rol tu phyin pa sgom pa'o/ /sangs rgyas kyi chos ma 'dres pa bco brgyad rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rgyun du zhugs pa'i 'bras bu rnam par sgom pa rnam par 'jig pa ni shes</text></item>
<item><p>182a.2</p><section></section><text>rab kyi pha rol tu phyin pa sgom pa'o/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid rnam par sgom pa rnam par 'jig pa ni shes rab kyi pha rol tu phyin pa sgom pa'o/ /rang byang chub rnam par sgom pa rnam par 'jig pa ni shes rab kyi pha rol tu phyin pa</text></item>
<item><p>182a.3</p><section></section><text>sgom pa'o/ /rnam pa thams cad mkhyen pa nyid kyi bar du rnam par sgom pa rnam par 'jig pa ni shes rab kyi pha rol tu phyin pa sgom pa'o/ /bag chags kyi mtshams sbyor ba'i nyon mongs pa thams cad spangs pa rnam par sgom pa rnam par 'jig pa ni shes rab kyi pha rol tu phyin pa</text></item>
<item><p>182a.4</p><section></section><text>sgom pa'o/ /rab 'byor gyis gsol pa/ bcom ldan 'das ji ltar na gzugs rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na tshor ba dang / 'du shes dang / 'du byed rnams dang / rnam par shes pa rnam par sgom pa rnam par</text></item>
<item><p>182a.5</p><section></section><text>'jig pa ni shes rab kyi pha rol tu phyin pa sgom pa lags/ ji ltar na skye mched dang / khams dang / rten cing [(]'drel [,]'brel [)]par 'byung ba rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na blang ba dang dor ba rnam par sgom pa rnam par 'jig pa</text></item>
<item><p>182a.6</p><section></section><text>ni shes rab kyi pha rol tu phyin pa sgom pa lags/ ji ltar na bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye</text></item>
<item><p>182a.7</p><section></section><text>mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa rnam par sgom pa rnam par 'jig pa ni shes</text></item>
<item><p>182b.1</p><section></section><text>rab kyi pha rol tu phyin pa sgom pa lags/ ji ltar na sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / skye ba rjes su dran pa dang / dbugs phyi nang du rgyu</text></item>
<item><p>182b.2</p><section></section><text>ba rjes su dran pa dang / 'chi ba rjes su dran pa dang / lus kyi rnam pa rjes su dran pa rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na mi rtag pa'i 'du shes dang / sdug bsngal ba'i 'du shes dang / bdag med pa'i 'du shes dang / mi</text></item>
<item><p>182b.3</p><section></section><text>sdug pa'i 'du shes dang / dngos po med pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / skye ba'i 'du shes dang / gso ba'i 'du shes dang / skyes bu'i 'du shes dang / gang zag gi 'du shes dang / shed las skyes pa'i 'du</text></item>
<item><p>182b.4</p><section></section><text>shes dang / shed bu'i 'du shes dang / byed pa po'i 'du shes dang / tshor ba po'i 'du shes dang / shes pa po'i 'du shes dang / mthong ba po'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na rtag pa'i 'du shes dang / mi</text></item>
<item><p>182b.5</p><section></section><text>rtag pa'i 'du shes dang / bde ba'i 'du shes dang / sdug bsngal ba'i 'du shes dang / bdag gi 'du shes dang / bdag med pa'i 'du shes dang / zhi ba'i 'du shes dang / ma zhi ba'i 'du shes rnam par sgom pa rnam par 'jig pa ni shes rab kyi pha rol tu phyin pa sgom pa lags/ </text></item>
<item><p>182b.6</p><section></section><text>ji ltar na byang chub kyi phyogs kyi chos rnams rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na stong pa nyid dang / mtshan ma med pa dang / smon pa med pa'i ting nge 'dzin dang / rnam par thar pa brgyad dang / mthar gyis gnas pa'i</text></item>
<item><p>182b.7</p><section></section><text>snyoms par 'jug pa dgu rnam par sgom par rnam par 'jig pa ni shes rab kyi pha rol tu phyin pa sgom pa lags/ ji ltar na rtog pa dang bcas/ dpyod pa dang bcas pa'i ting nge 'dzin dang / rtog pa med pa la dpyod pa tsam gyi ting nge 'dzin dang / rtog pa med cing dpyod pa med pa'i ting</text></item>
<item><p>183a.1</p><section></section><text>nge 'dzin rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na sdug bsngal 'phags pa'i bden pa dang / kun 'byung 'phags pa'i bden pa dang / 'gog pa 'phags pa'i bden pa dang / lam 'phags pa'i</text></item>
<item><p>183a.2</p><section></section><text>bden pa dang / sdug bsngal shes pa dang / kun 'byung shes pa dang / 'gog pa shes pa dang / lam shes pa dang / zad pa shes pa dang / mi skye ba shes pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin </text></item>
<item><p>183a.3</p><section></section><text>shes pa rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na pha rol tu phyin pa thams cad dang / stong pa nyid thams cad rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na mngon par shes pa</text></item>
<item><p>183a.4</p><section></section><text>drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad</text></item>
<item><p>183a.5</p><section></section><text>rnam par sgom pa rnam par 'jig pa ni shes rab kyi pha rol tu phyin pa sgom pa lags/ ji ltar na rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen</text></item>
<item><p>183a.6</p><section></section><text>pa nyid kyi bar dang / ji ltar na bag chags kyi mtshams sbyor ba'i nyon mongs pa thams cad rnam par spong ba rnam par sgom pa rnam par 'jig pa ni shes rab kyi pha rol tu phyin pa sgom pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems</text></item>
<item><p>183a.7</p><section></section><text>dpa' chen po shes rab kyi pha rol tu phyin pa la spyod pa'i tshe/ gzugs dngos po yod ces bya bar mi sgom mo/ /tshor ba dang / 'du shes dang / 'du byed rnams dang / rnam par shes pa dngos po yod ces bya bar mi sgom mo/ /skye mched dang / khams dang / rten cing</text></item>
<item><p>183b.1</p><section></section><text>'brel par 'byung ba dngos po yod ces bya bar mi sgom mo/ /blang ba dang dor ba dngos po yod ces bya bar mi sgom mo/ /bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / byams pa dang / snying rje dang / dga'</text></item>
<item><p>183b.2</p><section></section><text>ba dang / btang snyoms dang / nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi</text></item>
<item><p>183b.3</p><section></section><text>snyoms par 'jug pa dngos po yod ces bya bar mi sgom mo/ /sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / skye ba rjes su dran pa dang / </text></item>
<item><p>183b.4</p><section></section><text>dbugs phyi nang du rgyu ba rjes su dran pa dang / 'chi ba rjes su dran pa dang / lus kyi rnam pa rjes su dran pa dngos po yod ces bya bar mi sgom mo/ /mi rtag pa'i 'du shes dang / sdug bsngal ba'i 'du shes dang / bdag med pa'i 'du shes dang / mi sdug pa'i 'du shes dang / dngos po</text></item>
<item><p>183b.5</p><section></section><text>med pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / skye ba'i 'du shes dang / gso ba'i 'du shes dang / skyes bu'i 'du shes dang / gang zag gi 'du shes dang / shed las skyes kyi 'du shes dang / shed bu'i 'du shes dang / </text></item>
<item><p>183b.6</p><section></section><text>byed pa po'i 'du shes dang / tshor ba po'i 'du shes dang / shes pa po'i 'du shes dang / mthong ba po'i 'du shes dngos po yod ces bya bar mi sgom mo/ /rtag pa'i 'du shes dang / mi rtag pa'i 'du shes dang / bde ba'i 'du shes dang / sdug bsngal ba'i 'du shes dang / bdag gi</text></item>
<item><p>183b.7</p><section></section><text>'du shes dang / bdag med pa'i 'du shes dang / zhi ba'i 'du shes dang / ma zhi ba'i 'du shes dngos po yod ces bya bar mi sgom mo/ /byang chub kyi phyogs kyi chos rnams dngos po yod ces bya bar mi sgom mo/ /stong pa nyid dang / mtshan ma med pa dang / smon pa med pa'i ting nge</text></item>
<item><p>184a.1</p><section></section><text>'dzin dang / rnam par thar pa brgyad dang / mthar gyis gnas pa'i snyoms par 'jug pa dgu dngos po yod ces bya bar mi sgom mo/ /rtog pa dang bcas/ dpyod pa dang bcas pa'i ting nge 'dzin dang / rtog pa med pa la dpyod pa tsam gyi ting nge 'dzin dang / rtog pa med</text></item>
<item><p>184a.2</p><section></section><text>cing dpyod pa med pa'i ting nge 'dzin dngos po yod ces bya bar mi sgom mo/ /sdug bsngal 'phags pa'i bden pa dang / kun 'byung 'phags pa'i bden pa dang / 'gog pa 'phags pa'i bden pa dang / lam 'phags pa'i bden pa dang / sdug bsngal shes pa dang / kun 'byung shes pa dang / </text></item>
<item><p>184a.3</p><section></section><text>'gog pa shes pa dang / lam shes pa dang / zad pa shes pa dang / mi skye ba shes pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin pa shes pa dngos po yod ces bya bar mi sgom mo/ /pha rol tu phyin pa thams cad</text></item>
<item><p>184a.4</p><section></section><text>dang / stong pa nyid thams cad dngos po yod ces bya bar mi sgom mo/ /mngon par shes pa drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams</text></item>
<item><p>184a.5</p><section></section><text>pa chen po dang / snying rje chen po dang / sangs rgyas kyi chos ma 'dres pa bco brgyad dngos po yod ces bya bar mi sgom mo/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa</text></item>
<item><p>184a.6</p><section></section><text>thams cad mkhyen pa nyid kyi bar dang / bag chags kyi mtshams sbyor ba'i nyon mongs pa thams cad spong ba dngos po yod ces bya bar mi sgom mo/ /de ci'i phyir zhe na/ rab 'byor dngos po'i 'du shes can la shes rab kyi pha rol tu phyin pa sgom pa med do/ /dngos po'i 'du shes can la</text></item>
<item><p>184a.7</p><section></section><text>bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa sgom pa med do/ /dngos po'i 'du shes can la bag chags kyi mtshams sbyor ba'i nyon mongs pa thams cad</text></item>
<item><p>184b.1</p><section></section><text>spangs pa'i bar du med do/ /de ci'i phyir zhe na/ 'di ltar de dngos po la 'di ni bdag go zhes bya bar mtha' gnyis la chags te/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / bag chags kyi mtshams sbyor ba'i nyon mongs</text></item>
<item><p>184b.2</p><section></section><text>pa thams cad spangs pa'i bar 'di ni bdag go zhes bya bar mtha' gnyis la chags par gyur pas / gang mtha' gnyis la chags par 'gyur ba de la ni thar pa med de/ de ci'i phyir zhe na/ rab 'byor dngos po'i 'du shes can la ni sbyin pa'ang med/ tshul khrims kyang med/ bzod pa yang</text></item>
<item><p>184b.3</p><section></section><text>med/ brtson 'grus kyang med/ bsam gtan yang med/ shes rab kyang med/ bag chags kyi mtshams sbyor ba'i nyon mongs pa thams cad spangs pa'i bar du yongs su shes pa med na/ de thar par 'gyur ba lta ga las 'ong / gsol pa/ bcom ldan 'das dngos po mchis zhes</text></item>
<item><p>184b.4</p><section></section><text>bgyi ba ni ci lags/ dngos po ma mchis zhes bgyi ba ni ci lags/ bcom ldan 'das kyis bka' stsal pa/ rab 'byor gnyis ni dngos po yod pa'o/ /mi gnyis pa ni dngos po med pa'o/ /gsol pa/ bcom ldan 'das gnyis zhes bgyi ba ni ji lta bu lags/ bcom ldan</text></item>
<item><p>184b.5</p><section></section><text>'das kyis bka' stsal pa/ rab 'byor gzugs kyi 'du shes ni gnyis so/ /tshor ba dang / 'du shes dang / 'du byed dang / rnam par shes pa'i 'du shes ni gnyis so/ /skye mched dang / khams dang / rten cing 'brel par 'byung ba'i 'du shes ni gnyis so/ /blang ba dang dor ba'i</text></item>
<item><p>184b.6</p><section></section><text>'du shes ni gnyis so/ /bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched kyi snyoms par 'jug pa dang / rnam</text></item>
<item><p>184b.7</p><section></section><text>shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa'i 'du shes ni gnyis so/ /sangs rgyas rjes su dran pa dang / chos rjes su dran pa dang / dge 'dun rjes</text></item>
<item><p>185a.1</p><section></section><text>su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / skye ba rjes su dran pa dang / dbugs phyi nang du rgyu ba rjes su dran pa dang / 'chi ba rjes su dran pa dang / lus kyi rnam pa rjes su dran pa'i 'du shes ni</text></item>
<item><p>185a.2</p><section></section><text>gnyis so/ /mi rtag pa'i 'du shes dang / sdug bsngal gyi 'du shes dang / bdag med pa'i 'du shes dang / mi sdug pa'i 'du shes dang / dngos po med pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / skye ba'i 'du shes</text></item>
<item><p>185a.3</p><section></section><text>dang / gso ba'i 'du shes dang / skyes bu'i 'du shes dang / gang zag gi 'du shes dang / shed las skyes kyi 'du shes dang / shed bu'i 'du shes dang / byed pa po'i 'du shes dang / tshor ba po'i 'du shes dang / shes pa po'i 'du shes dang / mthong ba po'i 'du shes ni gnyis so/ /</text></item>
<item><p>185a.4</p><section></section><text>rtag pa'i 'du shes dang / bde ba'i 'du shes dang / sdug pa'i 'du shes dang / bdag gi 'du shes ni gnyis so/ /byang chub kyi phyogs kyi chos rnams kyi 'du shes ni gnyis so/ /stong pa nyid dang / mtshan ma med pa dang / smon pa med pa'i ting nge 'dzin dang / rnam par thar pa brgyad</text></item>
<item><p>185a.5</p><section></section><text>dang / mthar gyis gnas pa'i snyoms par 'jug pa dgu'i 'du shes ni gnyis so/ /rtog pa dang bcas dpyod pa dang bcas pa'i ting nge 'dzin dang / rtog pa med pa la dpyod pa tsam gyi ting nge 'dzin dang / rtog pa med cing dpyod pa med pa'i ting nge 'dzin gyi 'du shes ni gnyis so/ /sdug</text></item>
<item><p>185a.6</p><section></section><text>bsngal 'phags pa'i bden pa dang / kun 'byung 'phags pa'i bden pa dang / 'gog pa 'phags pa'i bden pa dang / lam 'phags pa'i bden pa dang / sdug bsngal shes pa dang / kun 'byung shes pa dang / 'gog pa shes pa dang / lam shes pa dang / zad pa shes pa dang / mi skye ba</text></item>
<item><p>185a.7</p><section></section><text>shes pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin pa shes pa'i 'du shes ni gnyis so/ /pha rol tu phyin pa thams cad dang / stong pa nyid thams cad kyi 'du shes ni gnyis so/ /mngon par shes pa drug dang / ting nge 'dzin thams cad</text></item>
<item><p>185b.1</p><section></section><text>dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad kyi bar gyi 'du shes ni gnyis</text></item>
<item><p>185b.2</p><section></section><text>so/ /rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / bla na med pa yang dag par rdzogs pa'i sangs rgyas kyi 'du shes ni gnyis so/ /'dus byas kyi khams kyi 'du shes</text></item>
<item><p>185b.3</p><section></section><text>dang / 'dus ma byas kyi khams kyi 'du shes ni gnyis so/ /rab 'byor de ltar de ji snyed du 'du shes dang bcas pa thams cad dang / de ji snyed du 'du shes med pa de dag thams cad ni gnyis te/ ji tsam du gnyis pa de tsam du dngos po'o/ /ji tsam du dngos po yod pa de tsam du 'khor ba'o/ /</text></item>
<item><p>185b.4</p><section></section><text>ji tsam du 'khor ba de tsam du sems can rnams skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa las yongs su mi 'grol lo/ /'du shes thams cad yid la mi byed pa de ni gnyis su med</text></item>
<item><p>185b.5</p><section></section><text>pa ste/ rab 'byor rnam grangs des kyang 'di ltar gnyis kyi 'du shes can la sbyin pa med pa dang / tshul khrims med pa dang / bzod pa med pa dang / brtson 'grus med pa dang / bsam gtan med pa dang / shes rab med pa dang / lam med pa dang / thob pa med pa dang / mngon par rtogs pa</text></item>
<item><p>185b.6</p><section></section><text>med par rig par bya'o/ /rab 'byor gnyis kyi 'du shes can la ni chung ngu na mthun pa'i bzod pa yang med na/ gzugs yongs su shes par 'gyur ba lta ga la yod/ tshor ba dang / 'du shes dang / 'du byed rnams dang / rnam par shes pa yongs su shes par 'gyur ba lta ga la yod/ skye mched</text></item>
<item><p>185b.7</p><section></section><text>dang / khams dang / rten cing 'brel par 'byung ba yongs su shes par 'gyur ba lta ga la yod/ blang ba dang / dor ba yongs su shes par 'gyur ba lta ga la yod/ bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / </text></item>
<item><p>186a.1</p><section></section><text>byams pa dang / snying rje dang / dga' ba dang / btang snyoms dang / nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du</text></item>
<item><p>186a.2</p><section></section><text>shes med 'du shes med min skye mched kyi snyoms par 'jug pa yongs su shes par 'gyur ba lta ga la yod/ sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / gtong ba rjes su dran pa dang / lha rjes su dran pa dang / </text></item>
<item><p>186a.3</p><section></section><text>skye ba rjes su dran pa dang / dbugs phyi nang du rgyu ba rjes su dran pa dang / 'chi ba rjes su dran pa dang / lus kyi rnam pa rjes su dran pa yongs su shes par 'gyur ba lta ga la yod/ mi rtag pa'i 'du shes dang / sdug bsngal ba'i 'du shes dang / bdag med pa'i 'du shes dang / mi sdug</text></item>
<item><p>186a.4</p><section></section><text>pa'i 'du shes dang / dngos po med pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / skye ba'i 'du shes dang / gso ba'i 'du shes dang / skyes bu'i 'du shes dang / gang zag gi 'du shes dang / shed las skyes kyi 'du shes dang / </text></item>
<item><p>186a.5</p><section></section><text>shed bu'i 'du shes dang / byed pa po'i 'du shes dang / tshor ba po'i 'du shes dang / shes pa po'i 'du shes dang / mthong ba po'i 'du shes yongs su shes par 'gyur ba lta ga la yod/ rtag pa'i 'du shes dang / bde ba'i 'du shes dang / sdug pa'i 'du shes dang / bdag gi 'du shes</text></item>
<item><p>186a.6</p><section></section><text>yongs su shes par 'gyur ba lta ga la yod/ byang chub kyi phyogs kyi chos rnams yongs su shes par 'gyur ba lta ga la yod/ stong pa nyid dang / mtshan ma med pa dang / smon pa med pa'i ting nge 'dzin dang / rnam par thar pa brgyad dang / mthar gyis gnas pa'i snyoms par 'jug pa dgu</text></item>
<item><p>186a.7</p><section></section><text>yongs su shes par 'gyur ba lta ga la yod/ rtog pa dang bcas dpyod pa dang bcas pa'i ting nge 'dzin dang / rtog pa med pa la dpyod pa tsam gyi ting nge 'dzin dang / rtog pa med cing dpyod pa med pa'i ting nge 'dzin yongs su shes par 'gyur ba lta ga la yod/ sdug bsngal 'phags</text></item>
<item><p>186b.1</p><section></section><text>pa'i bden pa dang / kun 'byung 'phags pa'i bden pa dang / 'gog pa 'phags pa'i bden pa dang / lam 'phags pa'i bden pa dang / sdug bsngal shes pa dang / kun 'byung ba shes pa dang / 'gog pa shes pa dang / lam shes pa dang / zad pa shes pa dang / mi skye ba shes</text></item>
<item><p>186b.2</p><section></section><text>pa dang / chos shes pa dang / rjes su 'gro ba shes pa dang / kun rdzob shes pa dang / 'dris pa shes pa dang / sgra ji bzhin pa shes pa yongs su shes par 'gyur ba lta ga la yod/ pha rol tu phyin pa thams cad dang / stong pa nyid thams cad yongs su shes par 'gyur ba lta ga la yod/</text></item>
<item><p>186b.3</p><section></section><text>mngon par shes pa drug dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos </text></item>
<item><p>186b.4</p><section></section><text>'dres pa rnams yongs su shes par 'gyur ba lta ga la yod/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid kyi bar du yongs su shes par</text></item>
<item><p>186b.5</p><section></section><text>'gyur ba lta ga la yod/ gang la lam sgom pa med pa de la rgyun du zhugs pa'i 'bras bu'ang ga la yod/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid kyi bar yang ga la yod/ bag</text></item>
<item><p>186b.6</p><section></section><text>chags kyi mtshams sbyor ba'i nyon mongs pa thams cad spangs pa yang ga la yod/ de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te de ltar dngos po'i 'du shes can la mthun pa'i bzod pa yang ma mchis pas thob pa lta ga</text></item>
<item><p>186b.7</p><section></section><text>la mchis te ma mchis/ mngon par rtogs pa lta ga la mchis te ma mchis na/ ci lags/ bcom ldan 'das dngos po ma mchis pa'i 'du shes can la mthun pa'i bzod pa'am/ dkar po rnam par mthong ba'i sa'am/ rigs kyi sa'am/ brgyad pa'i sa'am/ mthong ba'i sa'am/ </text></item>
<item><p>187a.1</p><section></section><text>bsrabs pa'i sa'am/ 'dod chags dang bral ba'i sa'am/ byas pa rtogs pa'i sa'am/ rang sangs rgyas kyi sa'am/ byang chub sems dpa'i sa'am/ sangs rgyas kyi sa'am/ lam sgom pa gang la brten cing nyon mongs pa gang gis bsgribs pas byang</text></item>
<item><p>187a.2</p><section></section><text>chub sems dpa'i skyon ma mchis par chud par mi 'gyur ba dang / byang chub sems dpa'i skyon ma mchis par ma chud pas rnam pa thams cad mkhyen pa nyid thob par mi 'gyur ba dang / rnam pa thams cad mkhyen pa nyid ma thob pas bag chags kyi mtshams sbyor ba'i nyon mongs pa thams</text></item>
<item><p>187a.3</p><section></section><text>cad mi spong ba'i sgrib pa nyan thos dang ldan pa'am/ rang sangs rgyas dang ldan pa'i nyon mongs pa de dag yongs su spong bar 'gyur ba'i lam mchis sam/ bcom ldan 'das gal te chos skye bar 'gyur ba gang yang skye ba ma mchis na / ji ltar chos de dag ma bskyed par rnam pa thams cad</text></item>
<item><p>187a.4</p><section></section><text>mkhyen pa nyid thob par 'gyur/ bcom ldan 'das kyis bka' stsal pa/ rab 'byor de de bzhin no/ /de de bzhin te/ dngos po med pa'i 'du shes can la mthun pa'i bzod pa med do/ /mngon par rtogs pa'i sa med do/ /dkar po rnam par mthong ba'i sa med do/ /rigs kyi sa med do/ /</text></item>
<item><p>187a.5</p><section></section><text>brgyad pa'i sa med do/ /mthong ba'i sa med do/ /bsrabs pa'i sa med do/ /'dod chags dang bral ba'i sa med do/ /byas pa rtogs pa'i sa med do/ /rang sangs rgyas kyi sa med do/ /byang chub sems dpa'i sa med do/ /sangs rgyas kyi sa med do/ /lam sgom pa gang la brten cing nyon mongs pa</text></item>
<item><p>187a.6</p><section></section><text>gang gis bsgribs pas byang chub sems dpa'i skyon med par chud par mi 'gyur ba dang / byang chub sems dpa'i skyon med par ma chud pas rnam pa thams cad mkhyen pa nyid thob par mi 'gyur ba dang / rnam pa thams cad mkhyen pa nyid ma thob pas bag chags kyi mtshams sbyor ba'i nyon mongs pa</text></item>
<item><p>187a.7</p><section></section><text>thams cad mi spong ba'i sgrib pa nyan thos dang ldan pa'am/ rang sangs rgyas dang ldan pa'i nyon mongs pa de dag spong bar 'gyur ba'i lam med do/ /gsol pa/ bcom ldan 'das ci lags/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ dngos po</text></item>
<item><p>187b.1</p><section></section><text>mchis par 'du shes pa dang / dngos po ma mchis par 'du shes pa mchis sam/ gzugs su 'du shes pa dang / tshor ba dang / 'du shes dang / 'du byed rnams dang / rnam par shes par 'du shes pa dang / skye mched dang / khams su 'du shes pa dang / 'dod chags su</text></item>
<item><p>187b.2</p><section></section><text>'du shes pa dang / 'dod chags spang bar 'du shes pa dang / zhe sdang du 'du shes pa dang / zhe sdang spang bar 'du shes pa dang / gti mug tu 'du shes pa dang / gti mug spang bar 'du shes pa dang / ma rig par 'du shes pa dang / ma rig pa spang bar 'du shes pa dang / 'du byed du 'du shes</text></item>
<item><p>187b.3</p><section></section><text>pa dang / 'du byed spang bar 'du shes pa dang / rnam par shes par 'du shes pa dang / rnam par shes pa spang bar 'du shes pa dang / ming dang gzugs su 'du shes pa dang / ming dang gzugs spang bar 'du shes pa dang / skye mched drug tu 'du shes pa dang / skye mched drug tu spang bar 'du shes pa dang / </text></item>
<item><p>187b.4</p><section></section><text>reg par 'du shes pa dang / reg pa spang bar 'du shes pa dang / tshor bar 'du shes pa dang / tshor ba spang bar 'du shes pa dang / sred par 'du shes pa dang / sred pa spang bar 'du shes pa dang / len par 'du shes pa dang / len pa spang bar 'du shes pa dang / srid par 'du shes pa dang / srid pa</text></item>
<item><p>187b.5</p><section></section><text>spang bar 'du shes pa dang / skye bar 'du shes pa dang / skye ba spang bar 'du shes pa dang / rga shir 'du shes pa dang / rga shi spang bar 'du shes pa dang / mya ngan dang smre sngags 'don par 'du shes pa dang / mya ngan dang smre sngags 'don pa spang bar 'du shes pa dang / sdug bsngal du 'du shes pa dang / </text></item>
<item><p>187b.6</p><section></section><text>sdug bsngal kun shes par bya ba spang bar 'du shes pa dang / kun 'byung bar 'du shes pa dang / kun 'byung ba spang bar 'du shes pa dang / 'gog par 'du shes pa dang / 'gog pa mngon du bya ba spang bar 'du shes pa dang / lam du 'du shes pa dang / lam sgom pa spang bar 'du shes pa dang / </text></item>
<item><p>187b.7</p><section></section><text>rnam pa thams cad mkhyen pa nyid du 'du shes pa dang / bag chags kyi mtshams sbyor ba'i nyon mongs pa thams cad spang bar 'du shes pa'i bar du mchis sam/ bcom ldan 'das kyis bka' stsal pa/ rab 'byor de ni med do/ /rab 'byor byang chub sems dpa' sems dpa' chen po ni</text></item>
<item><p>188a.1</p><section></section><text>shes rab kyi pha rol tu phyin pa la spyod pa'i tshe/ chos gang la yang dngos po yod par 'du shes pa'am/ dngos po med par 'du shes pa med de / /gang la dngos po yod par 'du shes pa dang / dngos po med par 'du shes pa med pa de nyid ni byang chub sems dpa'</text></item>
<item><p>188a.2</p><section></section><text>sems dpa' chen po'i rjes su mthun pa'i bzod pa'o/ /gang la dngos po yod par 'du shes pa dang / dngos po med par 'du shes pa med pa de nyid ni lam sgom pa'o/ /gang la dngos po yod par 'du shes pa dang / dngos po med par 'du shes pa med pa de nyid ni 'bras bu'o/ /rab 'byor byang</text></item>
<item><p>188a.3</p><section></section><text>chub sems dpa' sems dpa' chen po'i lam ni dngos po med pa'o/ /mngon par rtogs pa yang dngos po med pa'o/ /rab 'byor de ltar rnam grangs des kyang 'di ltar chos thams cad ni dngos po med pa'i ngo bo nyid du rig par bya'o/ /gsol pa/ bcom ldan 'das gal te de ltar chos thams cad</text></item>
<item><p>188a.4</p><section></section><text>dngos po ma mchis pa'i ngo bo nyid lags na/ bcom ldan 'das ji ltar de bzhin gshegs pas chos thams cad dngos po ma mchis pa'i ngo bo nyid du mngon par rdzogs par sangs rgyas par 'gyur ba 'am / de dag mngon par rdzogs par sangs rgyas pas chos thams cad la mnga'</text></item>
<item><p>188a.5</p><section></section><text>bsgyur ba'i yul la mnga' brnyes par 'gyur/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor 'di la sngon byang chub sems dpa'i spyad pa spyod cing pha rol tu phyin pa drug la spyod pa'i tshe/ 'dod pas dben/ sdig to mi dge ba'i chos kyis</text></item>
<item><p>188a.6</p><section></section><text>dben pa/ rtog pa dang bcas dpyod pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /bsam gtan bzhi pa'i bar la nye bar bsgrubs shing gnas par gyur te/ 'on kyang ngas bsam gtan de dag dang / bsam gtan gyi</text></item>
<item><p>188a.7</p><section></section><text>yan lag de dag gi mtshan mar ma bzung ste/ bsam gtan de dag gis snyems par ma gyur/ bsam gtan gyi ro myang bar ma gyur/ bsam gtan du dmigs par ma gyur te/ de ltar ngas bsam gtan de dag gi rnam pa yongs su dag pa la mnyam par gzhag go/ /de ltar ngas bsam</text></item>
<item><p>188b.1</p><section></section><text>gtan de dag gis rnam par smin par byas nas/ rdzu 'phrul gyi shes pa rnam pa tha dad pa mngon du bya ba'i phyir sems gzhol bar byas/ lha'i rna ba shes pa mngon du bya ba'i phyir sems gzhol bar byas/ pha rol gyi sems shes pa mngon du bya ba'i phyir sems gzhol bar byas/ sngon gyi</text></item>
<item><p>188b.2</p><section></section><text>gnas rjes su dran pa shes pa mngon du bya ba'i phyir sems gzhol bar byas/ lha'i mig gi shes pa mngon du bya ba'i phyir sems gzhol bar byas te/ 'on kyang ngas mngon par shes pa mngon du byas pa de dag la mtshan mar ma bzung ste/ mngon par shes pa de dag gis rlom sems su ma gyur / ro </text></item>
<item><p>188b.3</p><section></section><text>myong bar ma gyur/ dmigs par ma gyur te/ mngon par shes pa lnga po de dag nam mkha' lta bur yang dag par rjes su dran pas mnyam par gzhag ste/ de ltar ngas skad cig gcig dang ldan pa'i shes rab kyis bla na med pa yang dag par rdzogs pa'i byang chub tu mngon par rdzogs par sangs rgyas nas</text></item>
<item><p>188b.4</p><section></section><text>'di ni sdug bsngal lo/ /'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gyur ba'i lam mo zhes yang dag pa ji lta ba bzhin du rab tu shes par gyur te/ de ltar nga de bzhin gshegs pa'i stobs bcu dang ldan par gyur/ mi 'jigs pa bzhi</text></item>
<item><p>188b.5</p><section></section><text>dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa dang ldan par gyur nas sems can rnams phung po gsum du lung bstan par gyur to/ /rab 'byor gyis gsol pa/ bcom ldan 'das ji ltar de bzhin gshegs pa dgra</text></item>
<item><p>188b.6</p><section></section><text>bcom pa yang dag par rdzogs pa'i sangs rgyas kyis dngos po ma mchis pa'i ngo bo nyid kyi bsam gtan bzhi bskyed par gyur/ ji ltar mngon par shes pa drug mngon par mkhyen pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / </text></item>
<item><p>188b.7</p><section></section><text>byams pa chen po dang / snying rje chen po dang / sangs rgyas kyi chos ma 'dres pa bco brgyad bskyed par gyur/ sems can rnams kyang sems can ma mchis par yang ji ltar phung po gsum du lung bstan par gyur/ bcom ldan 'das kyis bka' stsal pa/ rab 'byor gal te 'dod pa rnams</text></item>
<item><p>189a.1</p><section></section><text>dang sdig to mi dge ba'i chos rnams la rang gi ngo bo'am dngos po med pa zhig yod na ni/ rab 'byor ngas sngon byang chub sems dpa'i spyad pa spyod pa'i tshe/ 'dod pa rnams dngos po med pa'i ngo bo nyid dang / sdig to mi dge ba'i chos rnams dngos po med pa'i</text></item>
<item><p>189a.2</p><section></section><text>ngo bo nyid du rig nas bsam gtan bzhi nye bar bsgrubs te gnas par yang mi 'gyur te/ rab 'byor 'di ltar dngos po med pa'i ngo bo nyid ma gtogs par 'dod pa rnams dang / sdig to mi dge ba'i chos rnams la rang gi ngo bo'am dngos po med pa nyid med pa yin te/ rab 'byor de'i phyir sngon nga</text></item>
<item><p>189a.3</p><section></section><text>byang chub sems dpa'i spyad pa spyod pa'i tshe/ 'dod pas dben pa / sdig to mi dge ba'i chos kyis dben pa/ rtog pa dang bcas pa / dpyod pa dang bcas pa'i dben pa las skyes pa'i dga' ba dang bde ba can bsam gtan dang po la nye bar bsgrubs te gnas par gyur to/ /bsam gtan bzhi pa'i</text></item>
<item><p>189a.4</p><section></section><text>bar la nye bar bsgrubs te gnas par gyur to/ /rab 'byor gal te mngon par shes pa rnams la dngos po zhig yod de/ ngo bo 'am gzhan gyi dngos po zhig yod na ni/ rab 'byor ngas kyang mngon par shes pa thams cad dngos po med pa'i ngo bo nyid du rig nas/ bla na med pa yang dag par rdzogs</text></item>
<item><p>189a.5</p><section></section><text>pa'i byang chub tu mngon par rdzogs par sangs rgyas par mi 'gyur te/ rab 'byor 'di ltar mngon par shes pa rnams la dngos po med de/ ngo bo nyid med pa/ gzhan gyi dngos po med pa ste/ gzhan du na dngos po med pa'i ngo bo nyid yin pas de'i phyir de bzhin gshegs pa dgra bcom pa</text></item>
<item><p>189a.6</p><section></section><text>yang dag par rdzogs pa'i sangs rgyas kyis mngon par shes pa thams cad dngos po med pa'i ngo bo nyid du thugs su chud de/ bla na med pa yang dag par rdzogs pa'i byang chub tu mngon par rdzogs par sangs rgyas te/ sems can rnams kyang phung po gsum du lung bstan to zhes bya ba ni</text></item>
<item><p>189a.7</p><section></section><text>bsgom pa'i lam la log par rtog pa ste/ 'di dag gis ni log par rtog pa gsungs te/ de ltar na rtse mo'i mngon par rtogs pa bstan pa yin no/ /'phags pa shes rab kyi pha rol tu phyin pa stong phrag nyi shu lnga pa mngon par rtogs pa'i rgyan gyi rjes su 'brangs nas yang dag par</text></item>
<item><p>189b.1</p><section></section><text>gtugs pa las rtse mo'i mngon par rtogs pa'i skabs te bslabs pa yongs su dag pa zhes bya ba'i le'u ste lnga pa'o// //bam po drug cu gsum pa/ de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan</text></item>
<item><p>189b.2</p><section></section><text>'das gal te de ltar byang chub sems dpa' sems dpa' chen po chos thams cad dngos po ma mchis pa'i ngo bo nyid la bsam gtan bzhi dang / mngon par shes pa lngas bla na med pa yang dag par rdzogs pa'i byang chub tu mngon par rdzogs par 'tshang rgya na bcom ldan 'das ji ltar chos thams cad</text></item>
<item><p>189b.3</p><section></section><text>dngos po ma mchis pa'i ngo bo nyid la byang chub sems dpa' sems dpa' chen po mthar gyis spyad pa dang / mthar gyis bslab pa dang mthar gyis nan tan du bgyi ba gang gis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i</text></item>
<item><p>189b.4</p><section></section><text>mthar gyis spyad pa dang mthar gyis bslab pa dang / mthar gyis nan tan du bgyi ba ma mchis par 'gyur/ bcom ldan 'das kyis bka' stsal pa/ rab 'byor 'di ltar byang chub sems dpa' sems dpa' chen pos thog mar sangs rgyas bcom ldan 'das rnams dang / byang chub</text></item>
<item><p>189b.5</p><section></section><text>sems dpa' sems dpa' chen po dag dang / sangs rgyas mang po la bsnyen bkur ba'i dgra bcom pa dag dang / phyir mi 'ong ba dang / lan cig phyir 'ong ba dang / rgyun du zhugs pa dag las sangs rgyas bcom ldan 'das rnams dngos po med pa'i ngo bo nyid dang / byang chub sems</text></item>
<item><p>189b.6</p><section></section><text>dpa' sems dpa' chen po rnams dngos po med pa'i ngo bo nyid dang / rang sangs rgyas rnams dngos po med pa'i ngo bo nyid dang / dgra bcom pa rnams dngos po med pa'i ngo bo nyid dang / phyir mi 'ong ba rnams dngos po med pa'i ngo bo nyid dang / lan cig phyir 'ong ba rnams dngos po med pa'i ngo bo</text></item>
<item><p>189b.7</p><section></section><text>nyid dang / rgyun du zhugs pa rnams dngos po med pa'i ngo bo nyid dang / 'phags pa thams cad dngos po med pa'i ngo bo nyid dang / 'du byed rnams ni ngo bo nyid chung ngu na skra'i rtse mo'i cha shas kyi gnas tsam yang med do zhes bya bar thos nas/ byang chub sems dpa' sems dpa' chen po de ci</text></item>
<item><p>190a.1</p><section></section><text>ste/ sangs rgyas bcom ldan 'das rnams kyang dngos po med pa'i ngo bo nyid dang / byang chub sems dpa' sems dpa' chen po dang / dgra bcom pa rnams dang / phyir mi 'ong ba rnams dang / lan cig phyir 'ong ba rnams dang / rgyun du zhugs pa rnams kyang dngos</text></item>
<item><p>190a.2</p><section></section><text>po med pa'i ngo bo nyid yin na/ gal te bdag bla na med pa yang dag par rdzogs pa'i byang chub tu mngon par rdzogs par sangs rgyas kyang rung / gal te mngon par rdzogs par sangs ma rgyas kyang rung ste/ chos thams cad ni dngos po med pa'i ngo bo nyid yin gyi / ci nas kyang bdag bla na med pa yang</text></item>
<item><p>190a.3</p><section></section><text>dag par rdzogs pa'i byang chub tu mngon par rdzogs par sangs rgyas par byas te/ sems can dngos po'i 'du shes la spyod pa thams cad dngos po med pa la rab tu dgod par bya'o snyam ste/ rab 'byor byang chub sems dpa' sems dpa' chen po de sems can thams cad yongs su mya ngan</text></item>
<item><p>190a.4</p><section></section><text>las 'da' ba'i phyir bla na med pa yang dag par rdzogs pa'i byang chub tu mngon par 'jug ste/ mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa gang la bslabs pas sngon gyi byang chub sems dpa' sems dpa' chen po rnams bla na med pa yang dag</text></item>
<item><p>190a.5</p><section></section><text>par rdzogs pa'i byang chub tu mngon par rdzogs par sangs rgyas par gyur pa de lta bu'i mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa rtsom mo/ /de thog mar sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol</text></item>
<item><p>190a.6</p><section></section><text>tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / pha rol tu phyin pa drug la spyod do zhes bya ba ni/ mthar gyis pa'i mngon par rtogs par spyir bkod pa yin no// //rab 'byor gzhan yang byang chub sems dpa' sems</text></item>
<item><p>190a.7</p><section></section><text>dpa' chen po sems dang po bskyed pa nas nye bar bzung ste/ de sbyin pa'i pha rol tu phyin pa la spyod pa'i tshe/ bdag kyang sbyin pa yongs su gtong ngo / /pha rol yang sbyin pa la rab tu 'jog go/ /sbyin pa'i legs pa brjod do/ /sems can gzhan gang sbyin pa yongs su</text></item>
<item><p>190b.1</p><section></section><text>gtong ba de dag gi yang legs pa brjod cing mthun pas dga' bar spyod do/ /de sbyin pa des longs spyod kyi phung po chen po thob nas ser sna med pa'i sems kyis sbyin pa yongs su gtong bar byed de/ zas 'dod pa la ni zas/ skom 'dod pa la ni skom/ bzhon pa 'dod pa la ni bzhon pa/ </text></item>
<item><p>190b.2</p><section></section><text>gos 'dod pa la ni gos/ spos 'dod pa la ni spos/ phreng ba 'dod pa la ni phreng ba/ byug pa 'dod pa la ni byug pa/ mal cha 'dod pa la ni mal cha/ gnas 'dod pa la ni gnas/ mar me 'dod pa la ni mar me gtong ba nas/ mi'i yo byad gang ci yang rung ba dag kyang de la gtong ba'i bar du</text></item>
<item><p>190b.3</p><section></section><text>ste/ de sbyin pa de nyid kyis sems can rnams tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba la rab tu 'god par byed do/ /de tshul khrims kyi phung po dang / ting nge 'dzin gyi phung po dang / shes rab kyi phung po dang / rnam</text></item>
<item><p>190b.4</p><section></section><text>par grol ba'i phung po dang / rnam par grol ba'i ye shes mthong ba'i phung po de nyid dang ldan pas nyan thos dang rang sangs rgyas kyi sa las 'das nas byang chub sems dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi zhing yongs su dag par</text></item>
<item><p>190b.5</p><section></section><text>byed do/ /sangs rgyas kyi zhing yongs su dag par byas nas sems can rnams yongs su smin par byed do/ /sems can rnams yongs su smin par byas nas rnam pa thams cad mkhyen pa nyid thob par byed do/ /rnam pa thams cad mkhyen pa nyid thob par byas nas chos kyi 'khor lo bskor ro/ /chos</text></item>
<item><p>190b.6</p><section></section><text>kyi 'khor lo bskor nas sems can rnams theg pa gsum la so sor 'god par byed do/ /theg pa gsum la so sor bkod nas 'khor ba las yongs su grol bar byed do/ /rab 'byor de ltar na byang chub sems dpa' sems dpa' chen po sbyin pas mthar gyis pa'i bya ba rab tu 'dogs te/ mthar</text></item>
<item><p>190b.7</p><section></section><text>gyis pa'i bslab pa dang / mthar gyis pa'i sgrub pa rab tu 'dogs te/ de thams cad kyang dmigs su med do/ /de ci'i phyir zhe na/ de ni 'di ltar de la ngo bo nyid med do zhes bya ba ni sbyin pa'i pha rol tu phyin pa'i mthar gyis pa'i mngon par rtogs pa yin no// //rab 'byor gzhan yang byang chub</text></item>
<item><p>191a.1</p><section></section><text>sems dpa' sems dpa' chen po sems dang po bskyed pa nas nye bar bzung ste/ bdag kyang tshul khrims kyi pha rol tu phyin pa la spyod do/ /gzhan yang tshul khrims kyi pha rol tu phyin pa la yang dag par bskul lo/ /tshul khrims kyi pha rol tu phyin pa'i legs pa</text></item>
<item><p>191a.2</p><section></section><text>brjod do/ /gzhan tshul khrims kyi pha rol tu phyin pa la spyod pa de dag gi yang legs pa brjod cing mthun pas dga' bar spyod do/ /de tshul khrims des sems can rnams lha'i che ba nyid dang mi'i che ba nyid rab tu thob par byed do/ /de nor med pa'i sems can rnams la nor byin zhing</text></item>
<item><p>191a.3</p><section></section><text>tshul khrims la rab tu 'god pa dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba la rab tu 'god do/ /de tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam</text></item>
<item><p>191a.4</p><section></section><text>par grol ba'i ye shes mthong ba'i phung po des nyan thos dang rang sangs rgyas kyi sa las 'das nas tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po de nyid kyis byang chub</text></item>
<item><p>191a.5</p><section></section><text>sems dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi zhing yongs su dag par byed do/ /sangs rgyas kyi zhing yongs su dag par byas nas sems can yongs su smin par byed do/ /sems can yongs su smin par byas nas rnam pa</text></item>
<item><p>191a.6</p><section></section><text>thams cad mkhyen pa nyid thob par byed do/ /rnam pa thams cad mkhyen pa nyid thob par byas nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum la so sor 'god do/ /theg pa gsum la so sor bkod nas 'khor ba las yongs su grol bar</text></item>
<item><p>191a.7</p><section></section><text>byed do/ /rab 'byor de ltar na byang chub sems dpa' sems dpa' chen pos tshul khrims kyis mthar gyis pa'i bya ba rab tu 'dogs te/ mthar gyis pa'i bslab pa dang / mthar gyis pa'i sgrub pa de rab tu 'dogs te/ de thams cad kyang dmigs su med do/ /de ci'i phyir zhe na/</text></item>
<item><p>191b.1</p><section></section><text>de ni 'di ltar de la ngo bo nyid med do zhes bya ba ni tshul khrims kyi pha rol tu phyin pa la mthar gyis pa'i mngon par rtogs pa yin no// //rab 'byor gzhan yang byang chub sems dpa' sems dpa' chen po sems dang po bskyed pa nas nye bar bzung ste/ bdag kyang bzod pa'i pha rol tu phyin pa</text></item>
<item><p>191b.2</p><section></section><text>la spyod do/ /gzhan yang bzod pa'i pha rol tu phyin pa la yang dag par bskul lo/ /bzod pa'i pha rol tu phyin pa'i legs pa brjod do/ /gzhan yang bzod pa'i pha rol tu phyin pa la spyod pa de dag gi yang legs pa brjod cing mthun pas dga' bar spyod do/ /de bzod pa des sems can</text></item>
<item><p>191b.3</p><section></section><text>rnams tshul khrims la rab tu 'god do/ /ting nge 'dzin dang / shes rab dang / rnam par grol ba dang / rnam par grol ba'i ye shes mthong ba la rab tu 'god do/ /de tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam</text></item>
<item><p>191b.4</p><section></section><text>par grol ba'i ye shes mthong ba'i phung po des nyan thos dang rang sangs rgyas kyi sa las 'das nas tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po de nyid kyis byang chub sems</text></item>
<item><p>191b.5</p><section></section><text>dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi zhing yongs su dag par byed do/ /sangs rgyas kyi zhing yongs su dag par byas nas/ sems can rnams yongs su smin par byed do/ /sems can rnams yongs su smin par byas nas rnam pa</text></item>
<item><p>191b.6</p><section></section><text>thams cad mkhyen pa nyid thob par byed do/ /rnam pa thams cad mkhyen pa nyid thob nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum la so sor 'god do/ /theg pa gsum la so sor bkod nas 'khor ba las yongs su grol bar byed do/ /rab 'byor</text></item>
<item><p>191b.7</p><section></section><text>de ltar na byang chub sems dpa' sems dpa' chen po bzod pas mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa rab tu 'dogs te/ de thams cad kyang dmigs su med do/ /de ci'i phyir zhe na/ de ni 'di ltar de la ngo bo nyid med do zhes bya ba ni bzod pa'i pha rol</text></item>
<item><p>192a.1</p><section></section><text>tu phyin pa'i mthar gyis pa'i mngon par rtogs pa yin no// //rab 'byor gzhan yang byang chub sems dpa' sems dpa' chen po sems dang po bskyed pa nas nye bar bzung ste/ bdag kyang dge ba'i chos rnams la brtson 'grus rtsom mo/ /gzhan yang</text></item>
<item><p>192a.2</p><section></section><text>brtson 'grus la yang dag par bskul lo/ /brtson 'grus kyi legs pa brjod do/ /gzhan brtson 'grus rtsom pa de dag gi yang legs pa brjod cing mthun pas dga' bar spyod do/ /de brtson 'grus des sems can rnams tshul khrims la rab tu 'god do/ /ting nge 'dzin dang / shes rab</text></item>
<item><p>192a.3</p><section></section><text>dang / rnam par grol ba dang / rnam par grol ba'i ye shes mthong ba la rab tu 'god do/ /de tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po des nyan thos dang rang</text></item>
<item><p>192a.4</p><section></section><text>sangs rgyas kyi sa las 'das nas tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po de nyid kyis byang chub sems dpa'i skyon med par 'jug go / /byang chub sems dpa'i</text></item>
<item><p>192a.5</p><section></section><text>skyon med par zhugs nas sangs rgyas kyi zhing yongs su dag par byed do/ /sangs rgyas kyi zhing yongs su dag par byas nas sems can rnams yongs su smin par byed do/ /sems can rnams yongs su smin par byas nas rnam pa thams cad mkhyen pa nyid thob par byed do/ /rnam pa thams cad</text></item>
<item><p>192a.6</p><section></section><text>mkhyen pa nyid thob nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum la so sor 'god do/ /theg pa gsum la bkod nas 'khor ba las yongs su grol bar byed do/ /rab 'byor de ltar byang chub sems dpa' sems dpa' chen po brtson</text></item>
<item><p>192a.7</p><section></section><text>'grus kyis mthar gyis pa'i bya ba rab tu 'dogs te/ mthar gyis pa'i bslab pa dang / mthar gyis pa'i sgrub pa de rab tu 'dogs te/ de thams cad kyang dmigs su med do/ /de ci'i phyir zhe na/ de ni 'di ltar de la ngo bo nyid med do zhes bya ba ni brtson 'grus kyi pha rol tu phyin pa'i mthar gyis</text></item>
<item><p>192b.1</p><section></section><text>pa'i mngon par rtogs pa yin no// //rab 'byor gzhan yang byang chub sems dpa' sems dpa' chen po sems dang po bskyed pa nas nye bar bzung ste/ bdag kyang tshad med pa dang / bsam gtan dang / gzugs med pa'i snyoms par 'jug pa la snyoms par 'jug go/ /gzhan yang tshad med pa</text></item>
<item><p>192b.2</p><section></section><text>dang / bsam gtan dang / gzugs med pa'i snyoms par 'jug pa la gzhog go/ /gzhan yang tshad med pa dang / bsam gtan dang / gzugs med pa'i snyoms par 'jug pa la mnyam par gzhog pa de dag gi yang legs pa brjod cing mthun pas dga' bar spyod do/ /de tshad med pa dang / </text></item>
<item><p>192b.3</p><section></section><text>bsam gtan dang / gzugs med pa'i snyoms par 'jug pa de dag gis sems can rnams tshul khrims la rab tu 'god do/ /ting nge 'dzin dang / shes rab dang / rnam par grol ba dang / rnam par grol ba'i ye shes mthong ba la rab tu 'god do/ /de tshul khrims kyi phung po dang / ting</text></item>
<item><p>192b.4</p><section></section><text>nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po de nyid kyis nyan thos dang rang sangs rgyas kyi sa las 'das nas/ tshul khrims kyi phung po dang / ting nge 'dzin gyi phung po dang / shes rab kyi phung po dang / rnam</text></item>
<item><p>192b.5</p><section></section><text>par grol ba'i phung po dang / rnam par grol ba'i ye shes mthong ba'i phung po de nyid kyis byang chub sems dpa'i skyon med par 'jug go/ /byang chub sems dpa'i skyon med par zhugs nas/ sangs rgyas kyi zhing yongs su dag par byed do/ /sangs rgyas kyi zhing yongs su dag par byas nas</text></item>
<item><p>192b.6</p><section></section><text>sems can rnams yongs su smin par byed do/ /sems can rnams yongs su smin par byas nas rnam pa thams cad mkhyen pa nyid thob par byed do/ /rnam pa thams cad mkhyen pa nyid thob nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum la</text></item>
<item><p>192b.7</p><section></section><text>so sor 'god do/ /theg pa gsum la bkod nas 'khor ba las yongs su grol bar byed do/ /rab 'byor de ltar na byang chub sems dpa' sems dpa' chen po bsam gtan gyis mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa rab tu 'dogs te/ de</text></item>
<item><p>193a.1</p><section></section><text>thams cad kyang dmigs su med do/ /de ci'i phyir zhe na/ de ni 'di ltar de la ngo bo nyid med do zhes bya ba ni bsam gtan gyi pha rol tu phyin pa'i mthar gyis pa'i mngon par rtogs pa yin no// //rab 'byor gzhan yang byang chub sems dpa' sems dpa' chen po sems</text></item>
<item><p>193a.2</p><section></section><text>dang po bskyed pa nas nye bar bzung ste/ bdag nyid kyang shes rab kyi pha rol tu phyin pa la spyod cing sbyin pa yongs su gtong ngo / /tshul khrims srung ngo / /bzod pa sgrub bo/ /brtson 'grus rtsom mo/ /bsam gtan la mnyam par gzhog go/ /shes rab sgom mo/ /gzhan yang sbyin pa dang / </text></item>
<item><p>193a.3</p><section></section><text>tshul khrims dang / bzod pa dang / brtson 'grus dang / bsam gtan dang / shes rab la rab tu gzhog go/ /sbyin pa dang / tshul khrims dang / bzod pa dang / brtson 'grus dang / bsam gtan dang / shes rab kyi legs pa brjod do/ /gang gzhan sbyin pa yongs su gtong ba dang / </text></item>
<item><p>193a.4</p><section></section><text>tshul khrims srung ba dang / bzod pa sgrub pa dang / brtson 'grus rtsom pa dang / bsam gtan la mnyam par gzhog pa dang / shes rab sgom pa de dag gi legs pa brjod cing mthun pas dga' bar spyod do/ /de shes rab de nyid kyis sems can rnams tshul khrims dang / ting nge 'dzin</text></item>
<item><p>193a.5</p><section></section><text>dang / shes rab dang / rnam par grol ba dang / rnam par grol ba'i ye shes mthong ba la rab tu 'god par byed do/ /de tshul khrims kyi phung po dang / ting nge 'dzin gyi phung po dang / shes rab kyi phung po dang / rnam par grol ba'i phung po dang / rnam par grol ba'i ye shes mthong ba'i phung po de nyid</text></item>
<item><p>193a.6</p><section></section><text>dang ldan pas nyan thos dang rang sangs rgyas kyi sa las 'das nas byang chub sems dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi zhing yongs su dag par byed do/ /sangs rgyas kyi zhing yongs su dag par byas nas sems can rnams yongs su</text></item>
<item><p>193a.7</p><section></section><text>smin par byed do/ /sems can rnams yongs su smin par byas nas rnam pa thams cad mkhyen pa nyid thob par byed do/ /rnam pa thams cad mkhyen pa nyid thob nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum la so sor 'god do/ /theg pa</text></item>
<item><p>193b.1</p><section></section><text>gsum la bkod nas 'khor ba las yongs su grol bar byed do/ /rab 'byor de ltar na byang chub sems dpa' sems dpa' chen po shes rab kyis mthar gyis pa'i bya ba 'dogs/ mthar gyis pa'i bslab pa dang / mthar gyis pa'i sgrub pa 'dogs te de thams cad kyang dmigs su med do/ /de ci'i</text></item>
<item><p>193b.2</p><section></section><text>phyir zhe na/ de ni 'di ltar de la ngo bo nyid med do zhes bya ba ni shes rab kyi pha rol tu phyin pa'i mthar gyis pa'i mngon par rtogs pa yin no// //rab 'byor gzhan yang byang chub sems dpa' sems dpa' chen po mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa</text></item>
<item><p>193b.3</p><section></section><text>la bslab ste/ de sems dang po bskyed pa nas nye bar bzung ste/ rnam pa thams cad mkhyen pa nyid dang ldan pa'i yid la bya bas chos thams cad dngos po med pa'i ngo bo nyid du lhag par mos pas sangs rgyas rjes su dran pa sgom mo/ /chos rjes su dran pa dang / dge 'dun rjes su dran pa dang / tshul</text></item>
<item><p>193b.4</p><section></section><text>khrims rjes su dran pa dang / gtong ba rjes su dran pa dang / lha rjes su dran pa sgom mo/ /rab 'byor ji ltar na byang chub sems dpa' sems dpa' chen po sangs rgyas rjes su dran pa sgom pa yin zhe na/ rab 'byor 'di la byang chub sems dpa' sems dpa' chen po de bzhin gshegs pa dgra</text></item>
<item><p>193b.5</p><section></section><text>bcom pa yang dag par rdzogs pa'i sangs rgyas gzugs su yid la mi byed de / tshor ba dang / 'du shes dang / 'du byed dang / rnam par shes pa yid la mi byed do/ /de ci'i phyir zhe na/ de ni 'di ltar gzugs la ngo bo nyid med de/ gang la ngo bo nyid med pa de ni dngos po med pa'o/ /tshor ba</text></item>
<item><p>193b.6</p><section></section><text>dang / 'du shes dang / 'du byed rnams dang / rnam par shes pa la ngo bo nyid med de/ gang la ngo bo nyid med pa de ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ dran pa med cing yid la bya ba med pa ni sangs rgyas rjes su dran pa'o</text></item>
<item><p>193b.7</p><section></section><text>zhes bya ba ni gzugs la sogs pa yid la mi byed pas sangs rgyas rjes su dran pa yin no// //rab 'byor gzhan yang byang chub sems dpa' sems dpa' chen po sangs rgyas rjes su dran pa sgom na/ de bzhin gshegs pa dgra bcom pa yang dag par rdzogs pa'i sangs rgyas mi</text></item>
<item><p>194a.1</p><section></section><text>chen po'i mtshan sum cu rtsa gnyis kyis yid la mi byed/ sku gser gyi kha dog gis yid la mi byed/ 'od 'dom gang bas yid la mi byed/ dpe byad bzang po brgyad cus yid la mi byed de/ de ci'i phyir zhe na/ de ni 'di ltar de dag la ngo bo nyid med de/ </text></item>
<item><p>194a.2</p><section></section><text>gang la ngo bo nyid med pa de ni dngos po med pa'o/ /dngos po med pas ni dngos po med par dran par mi nus te/ de ci'i phyir zhe na/ dran pa med cing yid la byed pa med pa ni sangs rgyas rjes su dran pa'o zhes bya ba ni mtshan la sogs pa yid la mi byed pas sangs rgyas rjes su dran pa yin no// //</text></item>
<item><p>194a.3</p><section></section><text>rab 'byor gzhan yang byang chub sems dpa' sems dpa' chen po sangs rgyas rjes su dran pa sgom na/ de bzhin gshegs pa dgra bcom pa yang dag par rdzogs pa'i sangs rgyas tshul khrims kyi phung por yid la mi byed/ ting nge 'dzin gyi phung po dang / shes rab kyi phung po dang / rnam par grol</text></item>
<item><p>194a.4</p><section></section><text>ba'i phung po dang / rnam par grol ba'i ye shes gzigs pa'i phung por yid la mi byed de/ de ci'i phyir zhe na/ de ni 'di ltar de dag la ngo bo nyid med de/ gang la ngo bo nyid med pa de ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ dran pa</text></item>
<item><p>194a.5</p><section></section><text>med cing yid la bya ba med pa ni sangs rgyas rjes su dran pa'o zhes bya ba ni tshul khrims la sogs pa'i phung po yid la mi byed pas sangs rgyas rjes su dran pa yin no// //rab 'byor gzhan yang byang chub sems dpa' sems dpa' chen po sangs rgyas rjes su dran pa sgom na/ de bzhin gshegs</text></item>
<item><p>194a.6</p><section></section><text>pa dgra bcom pa yang dag par rdzogs pa'i sangs rgyas de bzhin gshegs pa'i stobs bcur yid la mi byed/ mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad kyis yid la mi byed de/ </text></item>
<item><p>194a.7</p><section></section><text>de ci'i phyir zhe na/ de ni 'di ltar de dag la ngo bo nyid med de/ gang la ngo bo nyid med pa de dag ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ dran pa med cing yid la byed pa med pa ni sangs rgyas rjes su dran pa'o zhes bya ba ni stobs bcu la sogs</text></item>
<item><p>194b.1</p><section></section><text>pa yid la mi byed pas sangs rgyas rjes su dran pa yin no// //rab 'byor gzhan yang byang chub sems dpa' sems dpa' chen po sangs rgyas rjes su dran pa sgom na/ de bzhin gshegs pa dgra bcom pa yang dag par rdzogs pa'i sangs rgyas rten cing 'brel par 'byung bar yid la mi byed do/ /de ci'i</text></item>
<item><p>194b.2</p><section></section><text>phyir zhe na/ de ni 'di ltar de dag la ngo bo nyid med de/ gang la ngo bo nyid med pa de ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ dran pa med cing yid la byed pa med pa ni sangs rgyas rjes su dran pa'o zhes bya ba ni rten cing 'brel par 'byung ba yid la mi</text></item>
<item><p>194b.3</p><section></section><text>byed pas sangs rgyas rjes su dran pa yin no// //rab 'byor de ltar byang chub sems dpa' sems dpa' chen po chos thams cad dngos po med pa'i ngo bo nyid la shes rab kyi pha rol tu phyin pa la spyod pa la sangs rgyas rjes su dran pa bsgom par bya'o/ /de ltar na mthar gyis pa'i bya ba 'dogs par byed pa</text></item>
<item><p>194b.4</p><section></section><text>dang / mthar gyis pa'i bslab pa dang / mthar gyis pa'i sgrub pa 'dogs par byed do/ /de mthar gyis pa'i bya ba dang / mthar gyis pa'i bslab pa dang / mthar gyis pa'i sgrub pa la slob pa na/ dngos po med pa'i ngo bo nyid kyi tshul gyis pha rol tu phyin pa thams cad dang / stong pa nyid thams</text></item>
<item><p>194b.5</p><section></section><text>cad dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med</text></item>
<item><p>194b.6</p><section></section><text>pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug pa dgu yongs su rdzogs par byed do/ /stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin yongs su rdzogs</text></item>
<item><p>194b.7</p><section></section><text>par byed do/ /mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po yongs su rdzogs par byed do/ /sangs rgyas kyi chos ma</text></item>
<item><p>195a.1</p><section></section><text>'dres pa bco brgyad yongs su rdzogs par byed do/ /rnam pa thams cad mkhyen pa nyid kyi bar du yongs su rdzogs par byed do/ /de ni chos thams cad dngos po med pa'i ngo bo nyid du mngon par rdzogs par 'tshang rgya bar 'gyur te/ de la dngos po yod par 'du shes pa</text></item>
<item><p>195a.2</p><section></section><text>'am/ dngos po med par 'du shes pa yang med na/ dran pa'i las rdul tsam yang yod pa'am/ dran pa dang bral bar 'gyur ba lta ci zhig smos zhes bya ba ni sangs rgyas rjes su dran pa yin no// //rab 'byor ji ltar na byang chub sems dpa' sems dpa' chen po chos rjes su dran pa sgom pa</text></item>
<item><p>195a.3</p><section></section><text>yin zhe na/ rab 'byor 'di ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos rjes su dran pa sgom pa na dge ba'i chos yid la mi byed/ mi dge ba dang lung du ma bstan pa'i chos yid la mi byed/ 'jig rten pa'i chos dang / 'jig rten las</text></item>
<item><p>195a.4</p><section></section><text>'das pa'i chos dang / zang zing dang bcas pa'i chos dang / zang zing med pa'i chos dang / 'phags pa'i chos dang / 'phags pa ma yin pa'i chos dang / zag pa dang bcas pa'i chos dang / zag pa med pa'i chos dang / 'dod pa'i khams su gtogs pa'i chos dang / gzugs kyi khams</text></item>
<item><p>195a.5</p><section></section><text>su gtogs pa'i chos dang / gzugs med pa'i khams su gtogs pa'i chos dang / 'dus byas kyi chos dang / 'dus ma byas kyi chos yid la mi byed do/ /de ci'i phyir zhe na/ de ni 'di ltar chos de dag la ngo bo nyid med de/ gang la ngo bo nyid med pa de dag ni dngos po med pa'o/ /dngos po med</text></item>
<item><p>195a.6</p><section></section><text>pas ni dngos po med pa dran par mi nus te/ de ci'i phyir zhe na/ de ni 'di ltar dran pa med cing rjes su dran pa med pa ni chos rjes su dran pa'o/ /rab 'byor de ltar byang chub sems dpa' sems dpa' chen po chos rjes su dran pa de la bslabs shing dngos po med pa'i ngo bo nyid kyi tshul gyis rnam pa</text></item>
<item><p>195a.7</p><section></section><text>thams cad mkhyen pa nyid kyi bar du yongs su rdzogs par byed do/ /de ni chos thams cad dngos po med pa'i ngo bo nyid du mngon par rdzogs par 'tshang rgya bar 'gyur te/ de la dngos po yod par 'du shes pa'am/ dngos po med par 'du shes pa yang med na/ dran pa'i las rdul tsam</text></item>
<item><p>195b.1</p><section></section><text>yang yod pa'am/ dran pa dang bral bar 'gyur ba lta ci zhig smos zhes bya ba ni chos rjes su dran pa yin no// //rab 'byor ji ltar na byang chub sems dpa' sems dpa' chen po dge 'dun rjes su dran pa sgom pa yin zhe na/ rab 'byor 'di la byang chub sems dpa' sems dpa' chen po</text></item>
<item><p>195b.2</p><section></section><text>shes rab kyi pha rol tu phyin pa la spyod pa'i tshe/ dge 'dun rjes su dran pa sgom ste/ bcom ldan 'das kyi nyan thos kyi dge 'dun dang / tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba phun sum tshogs pa'i skyes bu zung bzhi</text></item>
<item><p>195b.3</p><section></section><text>dang / skyes bu gang zag brgyad po de dag dngos po med pa'i ngo bo nyid du yid la byed do/ /de ci'i phyir zhe na/ de ni 'di ltar de dag la ngo bo nyid med do/ /gang la ngo bo nyid med pa de dag ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ de ni 'di ltar</text></item>
<item><p>195b.4</p><section></section><text>dran pa med cing yid la bya ba med pa ni dge 'dun rjes su dran pa'o/ /rab 'byor de ltar byang chub sems dpa' sems dpa' chen po dge 'dun rjes su dran pa de la bslabs shing dngos po med pa'i ngo bo nyid kyi tshul gyis rnam pa thams cad mkhyen pa nyid kyi bar du yongs su rdzogs par byed do/ /de ni</text></item>
<item><p>195b.5</p><section></section><text>chos thams cad dngos po med pa'i ngo bo nyid du mngon par rdzogs par 'tshang rgya bar 'gyur te/ de la dngos po yod par 'du shes pa'am/ dngos po med par 'du shes pa'ang med na/ dran pa'i las rdul tsam yang yod pa'am/ dran pa dang bral bar 'gyur ba lta ci zhig smos zhes bya ba ni dge 'dun</text></item>
<item><p>195b.6</p><section></section><text>rjes su dran pa yin no// //rab 'byor ji ltar na byang chub sems dpa' sems dpa' chen po tshul khrims rjes su dran pa sgom pa yin zhe na/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ tshul khrims rjes su dran pa sgom pa na/ tshul khrims</text></item>
<item><p>195b.7</p><section></section><text>ma nyams pa/ skyon med pa/ ma 'dres pa/ nag nog med pa/ mchog tu 'dzin pa med pa/ dbang 'byor pa/ mkhas pas bsngags pa/ shin tu rdzogs pa / ting nge 'dzin rdzogs par byed pa la gnas te/ de tshul khrims des dngos po med pa'i ngo bo nyid du yid la byed do/ /de ci'i phyir zhe na/ de ni</text></item>
<item><p>196a.1</p><section></section><text>'di ltar de la ngo bo nyid med de/ gang la ngo bo nyid med pa de dag ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ de ni 'di ltar dran pa med cing yid la bya ba med pa ni/ tshul khrims rjes su dran pa'o/ /rab 'byor de ltar</text></item>
<item><p>196a.2</p><section></section><text>byang chub sems dpa' sems dpa' chen po tshul khrims rjes su dran pa de la bslabs shing / dngos po med pa'i ngo bo nyid kyi tshul gyis rnam pa thams cad mkhyen pa nyid kyi bar du yongs su rdzogs par byed do/ /de ni chos thams cad dngos po med pa'i ngo bo nyid du mngon par rdzogs par 'tshang rgya</text></item>
<item><p>196a.3</p><section></section><text>bar 'gyur te/ de la dngos po yod par 'du shes pa'am/ dngos po med par 'du shes pa yang med na/ dran pa'i las rdul tsam yang yod pa'am/ dran pa dang bral bar 'gyur ba lta ci zhig smos zhes bya ba ni tshul khrims rjes su dran pa yin no// //rab 'byor ji ltar na byang chub sems dpa'</text></item>
<item><p>196a.4</p><section></section><text>sems dpa' chen po shes rab kyi pha rol tu phyin pa la spyod pa'i tshe/ gtong ba rjes su dran par 'gyur zhe na/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gtong ba rjes su dran pa sgom nas dngos po med pa'i ngo bo nyid kyi tshul gyis</text></item>
<item><p>196a.5</p><section></section><text>gtong ba rjes su dran par bya ste/ gang zang zing gtong ba dang / chos gtong ba yid la mi byed do / /de yan lag dang nying lag kyang yongs su gtong na dngos po gzhan lta ci zhig smos/ de ltar sbyin pa yongs su gtong yang 'di ltar bdag ni sbyin pa yongs su gtong ba'o/ /dngos po ni 'di btang ba'o/ /</text></item>
<item><p>196a.6</p><section></section><text>'di la gtang bar bya'o snyam du mi sems so/ /de ci'i phyir zhe na/ de ni 'di ltar dngos po med pa de dag la ngo bo nyid med de/ gang la ngo bo nyid med pa de dag ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ de ni 'di ltar dran pa med cing yid la byed pa</text></item>
<item><p>196a.7</p><section></section><text>med pa ni gtong ba rjes su dran pa'o/ /rab 'byor de ltar byang chub sems dpa' sems dpa' chen po gtong ba rjes su dran pa la bslabs shing dngos po med pa'i ngo bo nyid kyi tshul gyis rnam pa thams cad mkhyen pa nyid kyi bar du yongs su rdzogs par byed do/ /de ni chos thams cad dngos po med pa'i</text></item>
<item><p>196b.1</p><section></section><text>ngo bo nyid du mngon par rdzogs par 'tshang rgya bar 'gyur te/ de la dngos po yod par 'du shes pa'am/ dngos po med par 'du shes pa yang med na/ dran pa'i las rdul tsam yod pa'am/ dran pa dang bral bar 'gyur ba lta ci zhig smos zhes bya ba ni gtong ba rjes su dran pa yin no// //rab 'byor ji</text></item>
<item><p>196b.2</p><section></section><text>ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ lha rjes su dran pa yin zhe na/ rab 'byor 'di la byang chub sems dpa' sems dpa' chen po lha rjes su dran pa sgom pa na/ rgyal chen bzhi'i ris kyi lhar skye ba dang / sum cu rtsa gsum gyi lhar skye ba</text></item>
<item><p>196b.3</p><section></section><text>dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lhar skye ba'i rgyun du zhugs pa'i lha gang yin pa de dag dang / gzugs na spyod pa dang / gzugs med pa na spyod pa skye ba'i phyir mi 'ong ba'i lha gang yin pa de dag dngos po med pa'i ngo bo nyid kyi tshul gyis yid la</text></item>
<item><p>196b.4</p><section></section><text>byed do/ /de ci'i phyir zhe na/ de ni 'di ltar de dag la ngo bo nyid med de/ gang la ngo bo nyid med pa de dag ni dngos po med pa'o/ /dngos po med pas ni dngos po med pa dran par mi nus te/ de ci'i phyir zhe na/ de ni 'di ltar dran pa med cing yid la bya ba med pa ni lha rjes su dran pa'o/ /rab 'byor de ltar</text></item>
<item><p>196b.5</p><section></section><text>byang chub sems dpa' sems dpa' chen po lha rjes su dran pa de la bslabs shing rnam pa thams cad mkhyen pa nyid kyi bar du yongs su rdzogs par byed do/ /de ni chos thams cad dngos po med pa'i ngo bo nyid du mngon par rdzogs par 'tshang rgya bar 'gyur te/ de la dngos po yod par 'du shes pa</text></item>
<item><p>196b.6</p><section></section><text>'am/ dngos po med par 'du shes pa'ang med na/ dran pa'i las rdul tsam yang yod pa'am dran pa dang bral bar 'gyur ba lta ci zhig smos zhes bya ba ni lha rjes su dran pa yin no// //rab 'byor de ltar na byang chub sems dpa' sems dpa' chen po rjes su dran pa drug yid la byed pa'i mthar</text></item>
<item><p>196b.7</p><section></section><text>gyis pa'i bya ba 'dogs te/ mthar gyis pa'i bslab pa dang / mthar gyis pa'i sgrub pa de rab tu 'dogs te/ de thams cad kyang dmigs su med do/ /de ci'i phyir zhe na/ de ni 'di ltar de la ngo bo nyid med do zhes bya ba ni rjes su dran pa drug yin no// //rab 'byor gzhan yang byang chub sems dpa'</text></item>
<item><p>197a.1</p><section></section><text>sems dpa' chen po shes rab kyi pha rol tu phyin pa la spyod pa mthar gyis pa'i bya ba yongs su rdzogs par 'dod pa dang / mthar gyis pa'i bslab pa dang / mthar gyis pa'i sgrub pa yongs su rdzogs par bya bar 'dod pas sems dang po bskyed pa nas nye bar bzung ste/ rnam</text></item>
<item><p>197a.2</p><section></section><text>pa thams cad mkhyen pa nyid dang ldan pa'i yid la bya bas dngos po med pa'i ngo bo nyid kyi tshul gyis nang stong pa nyid la bslab par bya'o/ /phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar la bslab par bya'o/ /dran pa nye bar gzhag pa rnams la bslab par bya'o/ /yang</text></item>
<item><p>197a.3</p><section></section><text>dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam la bslab par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar</text></item>
<item><p>197a.4</p><section></section><text>gyis gnas pa'i snyoms par 'jug pa dgu dang / ting nge 'dzin la snyoms par 'jug pa dang / gzungs kyi sgo rnams la bslab par bya'o/ /stong pa nyid dang / mtshan ma med pa dang / smon pa med pa'i ting nge 'dzin dang / dngos po med pa'i ngo bo nyid kyi tshul gyis de bzhin gshegs pa'i stobs</text></item>
<item><p>197a.5</p><section></section><text>dang / mi 'jigs pa dang / so so yang dag par rig pa dang / sangs rgyas kyi chos ma 'dres pa bco brgyad la bslab par bya'o/ /pha rol tu phyin pa bcu po rnams la bslab par bya'o/ /snying rje chen po la bslab par bya'o/ / de byang chub kyi sems la de ltar slob pa na/ chos thams cad</text></item>
<item><p>197a.6</p><section></section><text>dngos po med pa'i ngo bo nyid du mngon par rdzogs par 'tshang rgya bar 'gyur te/ de la dran pa'i las rdul tsam yang med na/ gzugs sam/ tshor ba'am/ 'du shes sam/ 'du byed dam/ rnam par shes pa'am/ skye mched rnams sam/ khams rnams sam/ rten cing 'brel par 'byung</text></item>
<item><p>197a.7</p><section></section><text>ba rnams sam/ pha rol tu phyin pa rnams sam/ stong pa nyid thams cad dang / byang chub kyi phyogs kyi chos rnams sam/ 'phags pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam</text></item>
<item><p>197b.1</p><section></section><text>par thar pa rnams sam/ mthar gyis gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa med pa'am / mngon par shes pa rnams sam/ ting nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs</text></item>
<item><p>197b.2</p><section></section><text>pa rnams sam/ so so yang dag par rig pa rnams sam/ byams pa chen po'am/ snying rje chen po'am/ sangs rgyas kyi chos ma 'dres pa'am/ rnam pa thams cad mkhyen pa nyid kyi bar du yod par gyur pa'am/ rnam pa thams cad mkhyen pa nyid kyi ye shes yod par 'gyur ba lta ga la yod de/ de ni</text></item>
<item><p>197b.3</p><section></section><text>gnas med do/ /rab 'byor de ltar na byang chub sems dpa' sems dpa' chen po chos thams cad dngos po med pa'i ngo bo nyid la slob pa'i mthar gyis pa'i spyod pa yod pa yin/ mthar gyis pa'i bslab pa yod pa yin/ mthar gyis 'jug pa'i lam yod pa yin te/ de la sems dang spyod pa</text></item>
<item><p>197b.4</p><section></section><text>dang bslab pa 'jug par 'gyur ro/ / de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te de ltar chos thams cad dngos po ma mchis pa'i ngo bo nyid lags na/ 'o na ni gzugs kyang ma mchis/ tshor ba dang / </text></item>
<item><p>197b.5</p><section></section><text>'du shes dang / 'du byed dang / rnam par shes pa'ang ma mchis/ skye mched rnams dang / khams rnams dang / rten cing 'brel par 'byung ba yang ma mchis/ rten cing 'brel par 'byung ba'i yan lag rnams kyang ma mchis/ pha rol tu phyin pa rnams dang / stong pa nyid thams cad dang / byang chub</text></item>
<item><p>197b.6</p><section></section><text>kyi phyogs kyi chos rnams kyang ma mchis/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med</text></item>
<item><p>197b.7</p><section></section><text>pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams kyang ma mchis/ rnam pa</text></item>
<item><p>198a.1</p><section></section><text>thams cad mkhyen pa nyid kyi ye shes kyi bar yang ma mchis/ sangs rgyas dang chos dang dge 'dun yang ma mchis/ lam yang ma mchis/ 'bras bu yang ma mchis/ nyon mongs pa yang ma mchis/ rnam par byang ba yang ma mchis/ thob pa'ang ma mchis/ mngon</text></item>
<item><p>198a.2</p><section></section><text>par rtogs pa'ang ma mchis/ chos thams cad kyang ma mchis pa lags sam / bcom ldan 'das kyis bka' stsal pa/ rab 'byor de ji snyam du sems/ chos thams cad dngos po med pa'i ngo bo nyid la yod pa'am med pa zhig dmigs su yod snyam mam / rab 'byor gyis gsol pa/ bcom</text></item>
<item><p>198a.3</p><section></section><text>ldan 'das de ni ma lags te/ chos thams cad dngos po med pa'i ngo bo nyid la mchis pa'am ma mchis pa mi dmigs so/ /bcom ldan 'das kyis bka' stsal pa/ rab 'byor 'o na ci'i phyir khyod de ltar gal te chos thams cad dngos po med pa'i ngo bo nyid yin na gzugs kyang med/ tshor ba dang / </text></item>
<item><p>198a.4</p><section></section><text>'du shes dang / 'du byed dang / rnam par shes pa'ang med/ skye mched dang / khams dang / rten cing 'brel par 'byung ba'ang med/ pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams kyang med/ 'phags pa'i bden pa dang / bsam gtan</text></item>
<item><p>198a.5</p><section></section><text>dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin</text></item>
<item><p>198a.6</p><section></section><text>gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams kyang med/ rnam pa thams cad mkhyen pa nyid kyi ye shes kyi bar yang med/ sangs rgyas dang / </text></item>
<item><p>198a.7</p><section></section><text>chos dang / dge 'dun yang med/ lam yang med/ 'bras bu yang med/ nyon mongs pa yang med/ rnam par byang ba yang med/ 'thob pa'ang med/ mngon par rtogs pa'ang med/ chos thams cad kyang med do zhes bya bar sems par gyur / rab 'byor gyis gsol pa/ bcom ldan 'das</text></item>
<item><p>198b.1</p><section></section><text>bdag ni chos 'di dag la [(]ner [,]nem [)]nur yang ma mchis/ the tshom yang ma mchis te/ 'on kyang bcom ldan 'das ma byung ba'i dus na dge slong nyan thos kyi theg pa pa'am/ rang sangs rgyas kyi theg pa pa'am/ byang chub sems dpa'i theg pa pa dag 'di skad du/ gal te chos thams cad dngos po med</text></item>
<item><p>198b.2</p><section></section><text>pa'i ngo bo nyid yin na/ chos thams cad dngos po med pa la su zhig kun nas nyon mongs pa'am/ rnam par byang bar 'gyur zhes mchi zhing / de dag kun nas nyon mongs pa dang / rnam par byang ba ma 'tshal bas tshul khrims log par 'gyur/ lta ba log par 'gyur/ spyod pa log par 'gyur/ 'tsho ba</text></item>
<item><p>198b.3</p><section></section><text>log par 'gyur te/ tshul khrims log par gyur pa dang / lta ba log par gyur pa dang / spyod pa log par gyur pa dang / 'tsho ba log par gyur pas de dag sems can dmyal ba'am/ byol song gi skye gnas sam/ gshin rje'i 'jig rten gyi ngan song gsum las gcig tu mchis par 'gyur te/ </text></item>
<item><p>198b.4</p><section></section><text>bcom ldan 'das bdag gis ma byung ba'i 'jig pa de mthong nas/ de bzhin gshegs pa dgra bcom pa yang dag par rdzogs pa'i sangs rgyas la don de zhu ba lags kyis bcom ldan 'das bdag ni chos 'di dag la nem nur ram the tshom ma mchis so/ /bcom ldan 'das kyis bka' stsal pa/ rab</text></item>
<item><p>198b.5</p><section></section><text>'byor legs so legs so/ /de de bzhin te/ ji skad du smra ba de bzhin no/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te chos thams cad dngos po ma mchis pa'i ngo bo nyid lags na/ don gyi dbang ci zhig mthong na byang chub</text></item>
<item><p>198b.6</p><section></section><text>sems dpa' sems dpa' chen po sems can rnams kyi don gyi slad du bla na med pa yang dag par rdzogs pa'i byang chub tu 'jug pa lags/ bcom ldan 'das kyis bka' stsal pa/ rab 'byor gang gi phyir chos thams cad dngos po med pa'i ngo bo nyid yin pa de nyid kyi phyir byang chub sems dpa'</text></item>
<item><p>198b.7</p><section></section><text>sems dpa' chen po bla na med pa yang dag par rdzogs pa'i byang chub tu 'jug ste/ de ci'i phyir zhe na/ rab 'byor dmigs pa ni rgya chung ba ste/ dmigs pa'i 'du shes can la thob pa med do/ /mngon par rtogs pa med do/ /bla na med pa yang dag par rdzogs pa'i byang chub med do/ /</text></item>
<item><p>199a.1</p><section></section><text>gsol pa/ bcom ldan 'das dmigs pa ma mchis pa la thob pa'am/ mngon par rtogs pa'am/ bla na med pa yang dag par rdzogs pa'i byang chub mchis sam/ bcom ldan 'das kyis bka' stsal pa/ rab 'byor chos kyi dbyings la rnam par 'khrug</text></item>
<item><p>199a.2</p><section></section><text>pa med pa'i phyir mi dmigs pa nyid thob pa'o/ /mi dmigs pa nyid mngon par rtogs pa'o/ /mi dmigs pa nyid bla na med pa yang dag par rdzogs pa'i byang chub po/ /gang mi dmigs pa la thob pa'am/ mngon par rtogs pa'am/ bla na med pa yang dag par rdzogs pa'i byang chub 'dod pa de ni</text></item>
<item><p>199a.3</p><section></section><text>chos kyi dbyings la rnam par 'khrug par 'dod du zad do/ /gsol pa/ bcom ldan 'das gal te de ltar dmigs pa ma mchis pa la yang 'thob pa ma mchis/ mngon par rtogs pa ma mchis/ bla na med pa yang dag par rdzogs pa'i byang chub ma mchis la/ mi dmigs pa nyid thob pa/ mi</text></item>
<item><p>199a.4</p><section></section><text>dmigs pa nyid mngon par rtogs pa/ mi dmigs pa nyid bla na med pa yang dag par rdzogs pa'i byang chub lags na/ bcom ldan 'das byang chub sems dpa' sems dpa' chen po'i sa dang po yang ga la mchis/ sa gnyis pa yang ga la mchis/ sa gsum pa yang ga la mchis/ sa bcu</text></item>
<item><p>199a.5</p><section></section><text>pa'i bar yang ga la mchis/ mi skye ba'i chos la bzod pa thob pa yang ga la mchis/ rnam par smin pa las byung ba'i mngon par shes pa yang ga la mchis/ rnam par smin pa las byung ba'i sbyin pa'ang ga la mchis/ rnam par smin pa las byung ba'i tshul khrims dang / bzod pa dang / brtson</text></item>
<item><p>199a.6</p><section></section><text>'grus dang / bsam gtan dang / rnam par smin pa las byung ba'i shes rab kyang ga la mchis/ rnam par smin pa las byung ba'i byang chub kyi phyogs kyi chos rnams kyang ga la mchis / rnam par smin pa'i chos de dag la gnas shing sems can rnams yongs su smin par bgyis pa dang / sangs rgyas</text></item>
<item><p>199a.7</p><section></section><text>kyi zhing yongs su dag par bgyid pa dang / sangs rgyas bcom ldan 'das rnams la zhal zas dang / btung ba dang / na bza' dang / gzims cha dang / pho brang dang / yo byad dang / me tog dang / bdug spos dang / spos dang / phreng ba dang / byug pa dang / phye ma dang / chos gos dang / </text></item>
<item><p>199b.1</p><section></section><text>gdugs dang / rgyal mtshan dang / ba dan dang / mar me dang / phreng ba dang / lha dang mi'i phun sum tshogs pa gzhan gang yang rung ba dag gis rim gro bgyid cing de la de dag rgyun mi 'chad par yongs su mya ngan las 'das kyi bar du sku gdung dang / nyan thos dag la rnam par smin par gyur kyang</text></item>
<item><p>199b.2</p><section></section><text>bas bar mi 'gyur na/ bcom ldan 'das de ci'i slad du byang chub sems dpa' sems dpa' chen po chos kyi dbyings rnam par 'khrug par bgyid par mi 'gyur ram/ bcom ldan 'das kyis bka' stsal pa/ rab 'byor gang gi phyir mi dmigs pa de nyid kyi phyir byang chub sems dpa' sems</text></item>
<item><p>199b.3</p><section></section><text>dpa' chen po chos kyi dbyings rnam par 'khrug par mi byed de/ de nyid kyi phyir byang chub sems dpa' sems dpa' chen po'i sa dang po yod do/ /de nyid kyi phyir sa gnyis pa dang / sa gsum pa dang / sa bcu pa'i bar du yod do/ /de nyid kyi phyir mi skye ba'i chos la bzod pa yod do/ /de nyid kyi phyir</text></item>
<item><p>199b.4</p><section></section><text>rnam par smin pa las byung ba'i mngon par shes pa yod do/ /de nyid kyi phyir rnam par smin pa las byung ba'i sbyin pa dang / tshul khrims dang / bzod pa dang / brtson 'grus dang / bsam gtan dang / shes rab yod do/ /de nyid kyi phyir rnam par smin pa las byung ba'i byang chub kyi phyogs kyi chos</text></item>
<item><p>199b.5</p><section></section><text>rnams yod do/ /de nyid kyi phyir rnam par smin pa las byung ba'i dge ba'i rtsa ba rnams te/ dge ba'i rtsa ba de dag gis byang chub sems dpa' sems dpa' chen po sems can rnams yongs su smin par byed do/ /sangs rgyas kyi zhing yongs su dag par byed do/ /sangs rgyas bcom ldan 'das</text></item>
<item><p>199b.6</p><section></section><text>rnams la yang zhal zas dang / btung ba dang / na bza' dang / gzims cha dang / pho brang dang / yo byad dang / me tog dang / bdug spos dang / spos dang / phreng ba dang / byug pa dang / phye ma dang / chos gos dang / gdugs dang / rgyal mtshan dang / ba dan dang / mar me dang / lha dang / </text></item>
<item><p>199b.7</p><section></section><text>mi'i phun sum tshogs pa gzhan gang yang rung ba dag gis rim gro byed cing de la de dag la rgyun mi 'chad par yongs su mya ngan las 'das pa'i sku gdung rnams kyi bar dang / nyan thos dag la rnam par smin par gyur kyang zad par mi 'gyur ro/ /gsol pa/ bcom ldan 'das mi dmigs</text></item>
<item><p>200a.1</p><section></section><text>pa dang / sbyin pa dang / tshul khrims dang / bzod pa dang / brtson 'grus dang / ting nge 'dzin dang / shes rab dang / mngon par shes pa rnams la bye brag ni ci zhig mchis/ tha dad du bgyi ba ni ci zhig mchis/ bcom ldan 'das kyis bka' stsal pa/ rab</text></item>
<item><p>200a.2</p><section></section><text>'byor mi dmigs pa dang / sbyin pa dang / tshul khrims dang / bzod pa dang / brtson 'grus dang / ting nge 'dzin dang / shes rab dang / mngon par shes pa rnams la tha dad du bya ba gang yang med do/ /rab 'byor gos pa med pa'i sbyin pa dang / tshul khrims dang / bzod pa dang / brtson 'grus</text></item>
<item><p>200a.3</p><section></section><text>dang / bsam gtan dang / shes rab dang / gos pa med pa'i mngon par shes pa dag la tha dad du bya ba bstan to/ /gsol pa/ bcom ldan 'das gos pa ma mchis pa'i sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / mngon</text></item>
<item><p>200a.4</p><section></section><text>par shes pa rnams la ji ltar tha dad du bgyi ba bstan/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sbyin pa mi dmigs/ gtong ba mi dmigs/ len pa mi dmigs par</text></item>
<item><p>200a.5</p><section></section><text>sbyin pa gtong ngo / /tshul khrims mi dmigs par tshul khrims srung ngo / /bzod pa mi dmigs par bzod pa sgom mo/ /brtson 'grus mi dmigs par brtson 'grus rtsom mo/ /ting nge 'dzin mi dmigs par ting nge 'dzin la snyoms par 'jug go/ /shes rab mi dmigs par shes</text></item>
<item><p>200a.6</p><section></section><text>rab sgom mo/ /mngon par shes pa mi dmigs par mngon par shes pa rnams la spyod do/ /dran pa nye bar gzhag pa rnams mi dmigs par dran pa nye bar gzhag pa rnams la spyod do/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan</text></item>
<item><p>200a.7</p><section></section><text>lag dang / lam mi dmigs par lam la spyod do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa rnams mi dmigs par gzugs med pa'i snyoms par 'jug pa rnams la spyod do/ /rnam par thar pa rnams dang / mthar</text></item>
<item><p>200b.1</p><section></section><text>gyis gnas pa'i snyoms par 'jug pa rnams mi dmigs par mthar gyis gnas pa'i snyoms par 'jug pa rnams la spyod do/ /stong pa nyid dang / mtshan ma med pa dang / smon pa med pa mi dmigs par smon pa med pa la spyod do/ /mngon par shes pa rnams dang / ting nge 'dzin rnams dang / gzungs</text></item>
<item><p>200b.2</p><section></section><text>kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams mi dmigs par so so yang dag par rig pa rnams la spyod do/ /byams pa chen po dang / snying rje chen po dang / sangs rgyas kyi chos ma 'dres pa rnams mi dmigs par</text></item>
<item><p>200b.3</p><section></section><text>sangs rgyas kyi chos ma 'dres pa rnams la spyod do/ /sems can rnams mi dmigs par sems can rnams yongs su smin par byed do/ /sangs rgyas kyi zhing mi dmigs par sangs rgyas kyi zhing yongs su dag par byed do/ /sangs rgyas kyi chos rnams mi dmigs par byang chub tu mngon par rdzogs par</text></item>
<item><p>200b.4</p><section></section><text>'tshang rgya'o/ /rab 'byor de ltar byang chub sems dpa' sems dpa' chen po mi dmigs pa'i tshul gyis shes rab kyi pha rol tu phyin pa la spyod do/ /rab 'byor byang chub sems dpa' sems dpa' chen po de ltar shes rab kyi pha rol tu phyin pa la spyod pa na/ de la bdud sdig can rnams sam/ bdud kyi</text></item>
<item><p>200b.5</p><section></section><text>ris kyi lha rnams kyis thub par dka' ba yin no zhes bya ba ni chos thams cad dngos po med pa'i ngo bo nyid du shes pa'i mthar gyis pa'i mngon par rtogs pa yin no/ /'di dag gis ni mthar gyis pa'i mngon par rtogs pa gsungs so/ /'phags pa bcom ldan 'das ma shes rab kyi pha rol tu phyin</text></item>
<item><p>200b.6</p><section></section><text>pa stong phrag nyi shu lnga pa mngon par rtogs pa'i rgyan gyi rjes su 'brangs nas dag par gtugs pa las mthar gyis pa'i mngon par rtogs pa'i dbang du mdzad pa rim gyis 'jug pas bslab pa'i le'u ste drug pa'o// //de skad ces bka' stsal pa dang / tshe dang ldan pa rab 'byor gyis bcom ldan 'das</text></item>
<item><p>200b.7</p><section></section><text>la 'di skad ces gsol to/ /bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ji ltar sems bskyed pa gcig gis pha rol tu phyin pa drug yongs su 'dzin pa lags/ bcom ldan 'das bsam gtan bzhi dang / tshad med pa</text></item>
<item><p>201a.1</p><section></section><text>bzhi dang / gzugs med pa'i snyoms par 'jug pa bzhi dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag</text></item>
<item><p>201a.2</p><section></section><text>brgyad pa yongs su 'dzin pa lags/ rnam par thar pa'i sgo gsum dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa lnga yongs su 'dzin pa lags/ nang stong pa nyid dang / phyi stong pa nyid dang / </text></item>
<item><p>201a.3</p><section></section><text>phyi nang stong pa nyid dang / dngos po med pa'i ngo bo nyid stong pa nyid kyi bar du yongs su 'dzin pa lags/ ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying</text></item>
<item><p>201a.4</p><section></section><text>rje chen po dang / sangs rgyas kyi chos ma 'dres pa bco brgyad dang / mi chen po'i mtshan sum cu rtsa gnyis dang / dpe byad bzang po brgyad cu yongs su 'dzin pa lags zhes bya ba ni sems kyi skad cig ma gcig gis mngon par rtogs pa spyir gsungs pa yin no// //bcom ldan 'das kyis bka'</text></item>
<item><p>201a.5</p><section></section><text>stsal pa/ rab 'byor 'di la byang chub sems dpa' sems dpa' chen po sbyin pa gang yongs su gtong ba de shes rab kyi pha rol tu phyin pas yongs su zin pa las gzhan du ma yin no/ /tshul khrims gang srung ba dang / bzod pa gang sgom pa dang / brtson 'grus gang rtsom pa dang / ting nge 'dzin</text></item>
<item><p>201a.6</p><section></section><text>gang la snyoms par 'jug pa dang / shes rab gang la sgom pa de shes rab kyi pha rol tu phyin pas yongs su zin pa las gzhan du ma yin no/ /bsam gtan rnams dang / tshad med pa rnams dang / gzugs med pa'i snyoms par 'jug pa rnams la gang snyoms par 'jug pa dang / dran pa nye bar</text></item>
<item><p>201a.7</p><section></section><text>gzhag pa rnams la gang sgom pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa la gang sgom pa dang / rnam par thar pa'i sgo gsum dang / 'phags pa'i bden pa dang / rnam</text></item>
<item><p>201b.1</p><section></section><text>par thar pa rnams dang / mthar gyis gnas pa'i snyoms par 'jug pa rnams dang / mngon par shes pa rnams la gang sgom pa de shes rab kyi pha rol tu phyin pas yongs su zin pa las gzhan du ma yin [(]na[,]no[)]/ /nang stong pa nyid dang / dngos po med pa'i ngo bo nyid stong pa nyid kyi bar la sgom pa dang / ting</text></item>
<item><p>201b.2</p><section></section><text>nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams la gang sgom pa de shes rab kyi pha rol tu phyin</text></item>
<item><p>201b.3</p><section></section><text>pas yongs su zin pa las gzhan du ma yin no/ /mtshan rnams dang / dpe byad bzang po rnams gang mngon par sgrub pa de shes rab kyi pha rol tu phyin pas yongs su zin pa las gzhan du ma yin no/ /rab 'byor byang chub sems dpa' sems dpa' chen po shes rab kyi pha rol tu phyin pa la de ltar</text></item>
<item><p>201b.4</p><section></section><text>spyod pa ni sems bskyed pa gcig gis pha rol tu phyin pa drug yongs su rdzogs par byed do/ /bsam gtan rnams dang / tshad med pa rnams dang / gzugs med pa'i snyoms par 'jug pa rnams yongs su rdzogs par byed do/ /dran pa nye bar gzhag pa rnams dang / yang dag par spong ba</text></item>
<item><p>201b.5</p><section></section><text>rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa yongs su rdzogs par byed do/ /rnam par thar pa'i sgo rnams dang / 'phags pa'i bden pa rnams dang / rnam par</text></item>
<item><p>201b.6</p><section></section><text>thar pa rnams dang / mthar gyis gnas pa'i snyoms par 'jug pa rnams dang / mngon par shes pa rnams yongs su rdzogs par byed do/ /nang stong pa nyid dang / dngos po med pa'i ngo bo nyid stong pa nyid kyi bar dang / ting nge 'dzin rnams dang / gzungs kyi sgo rnams dang / de bzhin gshegs</text></item>
<item><p>201b.7</p><section></section><text>pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams yongs su rdzogs par byed do/ /skyes bu chen po'i mtshan rnams dang / dpe byad bzang po rnams yongs su</text></item>
<item><p>202a.1</p><section></section><text>rdzogs par byed do/ /gsol pa/ bcom ldan 'das byang chub sems dpa' sems dpa' chen po shes rab kyi pha rol tu phyin pas yongs su zin pa de sems can sems bskyed pa gcig gis ji ltar pha rol tu phyin pa drug yongs su 'dzin pa lags/ bsam gtan rnams dang / </text></item>
<item><p>202a.2</p><section></section><text>tshad med pa rnams dang / gzugs med pa'i snyoms par 'jug pa rnams yongs su 'dzin pa lags/ dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags</text></item>
<item><p>202a.3</p><section></section><text>pa'i lam yan lag brgyad pa yongs su 'dzin pa lags/ rnam par thar pa'i sgo rnams dang / 'phags pa'i bden pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / mngon par shes pa rnams yongs su 'dzin pa lags/ stong pa nyid thams</text></item>
<item><p>202a.4</p><section></section><text>cad yongs su 'dzin pa lags/ ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams yongs</text></item>
<item><p>202a.5</p><section></section><text>su 'dzin pa lags/ skyes bu chen po'i mtshan sum cu rtsa gnyis dang / dpe byad bzang po brgyad cu yongs su 'dzin pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sbyin pa gang gtong</text></item>
<item><p>202a.6</p><section></section><text>ba de shes rab kyi pha rol tu phyin pas yongs su zin par gtong ste/ de la gnyis kyi 'du shes su mi 'gyur ro/ /tshul khrims gang srung ba dang / bzod pa gang sgom pa dang / brtson 'grus gang rtsom pa dang / ting nge 'dzin gang la snyoms par 'jug pa dang / shes rab gang sgom pa de shes rab kyi pha</text></item>
<item><p>202a.7</p><section></section><text>rol tu phyin pas yongs su zin par sgom ste/ de la gnyis kyi 'du shes su mi 'gyur ro/ /nang stong pa nyid gang sgom pa dang / dngos po med pa'i ngo bo nyid stong pa nyid kyi bar du gang sgom pa de shes rab kyi pha rol tu phyin pas yongs su zin par sgom ste/ de la gnyis kyi 'du shes su mi 'gyur ro/ /byang chub</text></item>
<item><p>202b.1</p><section></section><text>kyi phyogs kyi chos rnams gang sgom pa de shes rab kyi pha rol tu phyin pas yongs su zin par sgom ste/ de la gnyis kyi 'du shes su mi 'gyur ro/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis</text></item>
<item><p>202b.2</p><section></section><text>gnas pa'i snyoms par 'jug pa rnams dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs rnams dang / mi 'jigs pa rnams dang / so so yang dag par rig </text></item>
<item><p>202b.3</p><section></section><text>pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams gang sgom pa de shes rab kyi pha rol tu phyin pas yongs su zin par sgom ste/ de la gnyis kyi 'du shes su mi 'gyur ro/ /mtshan rnams dang / dpe byad bzang po rnams gang mngon par sgrub pa de</text></item>
<item><p>202b.4</p><section></section><text>shes rab kyi pha rol tu phyin pas yongs su zin par mngon par sgrub ste/ de la gnyis kyi 'du shes su mi 'gyur ro/ /gsol pa/ bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ji ltar na sbyin pa gtong ba dang / de la gnyis kyi</text></item>
<item><p>202b.5</p><section></section><text>'du shes su mi 'gyur ba lags/ ji ltar na tshul khrims dang / bzod pa dang / brtson 'grus dang / bsam gtan dang / shes rab sgom pa dang / de gnyis kyi 'du shes su mi 'gyur ba lags/ ji ltar na nang stong pa nyid dang / dngos po med pa'i ngo bo nyid stong pa nyid kyi bar du sgom pa dang / </text></item>
<item><p>202b.6</p><section></section><text>de la gnyis kyi 'du shes su mi 'gyur ba lags/ ji ltar na byang chub kyi phyogs kyi chos rnams dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug</text></item>
<item><p>202b.7</p><section></section><text>pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying</text></item>
<item><p>203a.1</p><section></section><text>rje chen po dang / sangs rgyas kyi chos ma 'dres pa rnams sgom pa dang / de la gnyis kyi 'du shes su mi 'gyur ba lags/ ji ltar na skyes bu chen po'i mtshan sum cu rtsa gnyis dang / dpe byad bzang po brgyad cu mngon par sgrub pa dang / de la gnyis kyi 'du shes</text></item>
<item><p>203a.2</p><section></section><text>su mi 'gyur ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sbyin pa'i pha rol tu phyin pa yongs su rdzogs par byed do/ /de sbyin pa'i pha rol tu phyin pa der pha rol tu phyin pa</text></item>
<item><p>203a.3</p><section></section><text>drug po thams cad 'dus par byas shing sbyin pa gtong ba nas/ byang chub kyi phyogs kyi chos thams cad kyi bar du 'dus par byas nas sbyin pa gtong ngo / /sbyin pa'i pha rol tu phyin pa yongs su rdzogs par byed do/ /de tshul khrims kyi pha rol tu phyin pa dang / bzod pa'i pha rol tu phyin pa dang / </text></item>
<item><p>203a.4</p><section></section><text>brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su rdzogs par byed de/ de shes rab kyi pha rol tu phyin pa der pha rol tu phyin pa drug po thams cad 'dus par byas shing shes rab kyi pha rol tu phyin pa yongs su rdzogs par byed</text></item>
<item><p>203a.5</p><section></section><text>do/ /de shes rab kyi pha rol tu phyin pa la spyod pa'i tshe/ byang chub kyi phyogs kyi chos rnams yongs su rdzogs par byed de/ de byang chub kyi phyogs kyi chos der pha rol tu phyin pa drug po thams cad 'dus par byas shing byang chub kyi phyogs kyi chos rnams yongs su rdzogs par byed do/ / </text></item>
<item><p>203a.6</p><section></section><text>rab 'byor byang chub sems dpa' sems dpa' chen po de gang gi tshe shes rab kyi pha rol tu phyin pa la spyod cing sbyin pa gtong ba de'i tshe/ zag pa med pa'i sems la gnas shing sbyin pa yongs su gtong ste/ de zag pa med pa'i sems de dag la gnas te/ gang la sbyin pa dang / gang sbyin</text></item>
<item><p>203a.7</p><section></section><text>pa dang / gang gis sbyin pa'i mtshan ma yang dag par rjes su mi mthong ngo / /de mtshan ma dang bral ba'i sems zag pa med pa'i sems sred pa dang bral zhing dngos po dang bral bas sbyin pa gtong ste/ des sbyin pa de yang yang dag par rjes su mi mthong / sems de yang yang dag par rjes</text></item>
<item><p>203b.1</p><section></section><text>su mi mthong / len pa po de yang yang dag par rjes su mi mthong ba nas/ des sangs rgyas kyi chos rnams kyi bar du yang yang dag par rjes su mi mthong ngo / /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod cing mtshan ma</text></item>
<item><p>203b.2</p><section></section><text>dang bral ba'i sems kyis tshul khrims srung ba'i tshe/ tshul khrims de yang yang dag par rjes su mi mthong ste/ sems de yang yang dag par rjes su mi mthong ba nas/ sangs rgyas kyi chos thams cad kyi bar du yang yang dag par rjes su mi mthong ngo // //bam po drug cu</text></item>
<item><p>203b.3</p><section></section><text>bzhi pa/ rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod cing mtshan ma dang bral ba'i sems kyis bzod pa sgom pa'i tshe/ bzod pa de yang yang dag par rjes su mi mthong ste/ sems de yang yang dag par rjes su mi</text></item>
<item><p>203b.4</p><section></section><text>mthong ba nas/ sangs rgyas kyi chos ma 'dres pa'i bar du yang yang dag par rjes su mi mthong ngo / /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod cing mtshan ma dang bral ba'i sems kyis brtson 'grus rtsom pa'i tshe/ des brtson</text></item>
<item><p>203b.5</p><section></section><text>'grus de yang yang dag par rjes su mi mthong ste/ sems de yang yang dag par rjes su mi mthong ba nas/ sangs rgyas kyi chos thams cad kyi bar du yang yang dag par rjes su mi mthong ngo / /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa</text></item>
<item><p>203b.6</p><section></section><text>la spyod cing mtshan ma dang bral ba'i sems kyis bsam gtan la snyoms par 'jug pa'i tshe/ bsam gtan de yang yang dag par rjes su mi mthong ste/ sems de yang yang dag par rjes su mi mthong ba nas/ sangs rgyas kyi chos thams cad kyi bar du yang yang dag par rjes su</text></item>
<item><p>203b.7</p><section></section><text>mi mthong ngo / /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod cing mtshan ma dang bral ba'i sems kyis shes rab sgom pa'i tshe/ shes rab de yang yang dag par rjes su mi mthong ste/ sems de yang yang dag par rjes su mi</text></item>
<item><p>204a.1</p><section></section><text>mthong ba nas/ sangs rgyas kyi chos thams cad kyi bar du yang yang dag par rjes su mi mthong ngo / /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod cing / mtshan ma dang bral ba'i sems kyis</text></item>
<item><p>204a.2</p><section></section><text>nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i</text></item>
<item><p>204a.3</p><section></section><text>lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa</text></item>
<item><p>204a.4</p><section></section><text>med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams dang / mi chen po'i</text></item>
<item><p>204a.5</p><section></section><text>mtshan sum cu rtsa gnyis dang / dpe byad bzang po brgyad cu mngon par sgrub pa'i tshe/ sems de yang yang dag par rjes su mi mthong ba nas sangs rgyas kyi chos de dag kyang yang dag par rjes su mi mthong ste/ chos thams cad kyi bar du yang yang dag par rjes su mi mthong ngo / /rab 'byor gyis</text></item>
<item><p>204a.6</p><section></section><text>gsol pa/ bcom ldan 'das ji ltar chos thams cad mtshan ma ma mchis pa dang / mngon par 'du bgyi ba ma mchis pa la byang chub sems dpa' sems dpa' chen po'i sbyin pa'i pha rol tu phyin pa yongs su rdzogs par 'gyur ba lags/ tshul khrims kyi pha rol tu phyin pa dang / </text></item>
<item><p>204a.7</p><section></section><text>bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su rdzogs par 'gyur ba lags/ nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar</text></item>
<item><p>204b.1</p><section></section><text>gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad</text></item>
<item><p>204b.2</p><section></section><text>med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin</text></item>
<item><p>204b.3</p><section></section><text>gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams yongs su rdzogs par 'gyur ba lags/ bcom ldan 'das kyis bka' stsal pa/ rab 'byor 'di la byang chub</text></item>
<item><p>204b.4</p><section></section><text>sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan ma dang bral ba'i sems kyis sbyin pa gtong ba yin te/ bza' ba dang / btung ba dang / bgo ba dang / bzhon pa dang / mal cha dang / gnas dang / khyim dang / nor dang / 'bru dang / dbyig dang / gser dang / </text></item>
<item><p>204b.5</p><section></section><text>nor bu dang / mu tig dang / bai DUr+ya dang / dung dang / man shel dang / byi ru dang / sa le sbram dang / dngul dang / mi'i cha dang / yo byad gang ci yang rung ba'i bar dag dang / chung ma dang / bu dang / bu mo dang / phyi dang / nang ngam/ yan lag dang / nying lag dang / rgyal srid kyang rung / rgyan</text></item>
<item><p>204b.6</p><section></section><text>gyis brgyan cing slong ba rnams la yongs su gtong ste/ gal te de'i drung du la la zhig 'ongs shing / 'di skad du khyod kyi sbyin pa de lta bur de ltar phan pa med pa/ mi brtan pa yongs su btang ba des ci zhig bya zhes zer na/ de la byang chub sems dpa' sems dpa' chen po shes rab kyi pha</text></item>
<item><p>204b.7</p><section></section><text>rol tu phyin pa la spyod pa de 'di snyam du bdag la sems can 'di dag khyod kyi sbyin pa de ltar phan pa med pa mi brtan pa yongs su btang ba des ci zhig bya zhes zer mod kyi/ 'on kyang bdag gis sbyin pa yongs su gtang bar bya'i/ bdag gis sbyin pa mi sbyin par mi bya'o snyam nas/ des sbyin pa</text></item>
<item><p>205a.1</p><section></section><text>de sems can thams cad dang thun mong du byas shing / bla na med pa yang dag par rdzogs pa'i byang chub tu yongs su bsngo ste/ ci nas kyang yongs su bsngo ba'i tshe/ gang la sbyin pa dang / gang sbyin pa dang / gang gis sbyin pa dang / su yongs su gtong ba dang / ci yongs su gtong ba</text></item>
<item><p>205a.2</p><section></section><text>dang / su la yongs su gtong ba dang / ci yongs su bsngo ba dang / gang la yongs su bsngo ba dang / gang gis yongs su bsngo ba dang / su yongs su bsngo ba dang / ci yongs su bsngo ba dang / gang la yongs su bsngo ba'i mtshan ma gang yang yang dag par rjes su ma mthong ba de ltar yongs su bsngo</text></item>
<item><p>205a.3</p><section></section><text>ste/ de gang gtong ba dang / gang gi phyir btang ste/ bla na med pa yang dag par rdzogs pa'i byang chub tu yongs su bsngo ba de lta bus dngos po yang dag par rjes su mi mthong ngo / /de ci'i phyir zhe na/ 'di ltar dngos po thams cad ni nang stong pa nyid kyis stong / phyi stong pa nyid kyis stong / phyi nang stong pa</text></item>
<item><p>205a.4</p><section></section><text>nyid kyis stong / dngos po med pa'i ngo bo nyid stong pa nyid kyi bar gyis stong ngo / /des de ltar chos thams cad stong par yang rjes su mthong na/ ci zhig yongs su bsngo bar 'gyur/ gang la yongs su bsngo bar 'gyur/ gang gis yongs su bsngo bar 'gyur te/ de'i bsngo ba de lta bu'i bsngo ba ni</text></item>
<item><p>205a.5</p><section></section><text>dam pa yin te dug med pa'i bsngo ba dang / chos kyi dbyings kyi bsngo ba yin te/ rab 'byor byang chub sems dpa' sems dpa' chen po de ni shes rab kyi pha rol tu phyin pa la spyod pa'i tshe/ chos thams cad mtshan ma med pa dang / byed pa med pa dang / dmigs su med pa dang / 'byung ba</text></item>
<item><p>205a.6</p><section></section><text>med pa dang / mngon par 'du bya ba med pa la sems can rnams yongs su smin par byed de/ sangs rgyas kyi zhing yongs su 'dzin to/ /sbyin pa'i pha rol tu phyin pa yongs su rdzogs par byed do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi</text></item>
<item><p>205a.7</p><section></section><text>pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs su rdzogs par byed do/ /stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa dang / tshad med pa dang / gzugs med pa'i</text></item>
<item><p>205b.1</p><section></section><text>snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs</text></item>
<item><p>205b.2</p><section></section><text>pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams yongs su rdzogs par byed do/ /de thog ma nyid du sbyin pa'i pha rol tu phyin pa yongs su rdzogs par byed kyang / rnam par smin pa yongs su mi 'dzin te/ 'on kyang</text></item>
<item><p>205b.3</p><section></section><text>de'i yo byad bsams pa tsam gyis 'grub bo/ / rab 'byor 'di lta ste dper na/ gzhan 'phrul dbang byed kyi lha rnams kyi yo byad phun sum tshogs pa thams cad ni bsams pa tsam gyis 'byung ngo / /rab 'byor de bzhin du byang chub sems dpa' sems dpa' chen po yo byad phun sum tshogs</text></item>
<item><p>205b.4</p><section></section><text>pa thams cad kyang bsams pa tsam gyis 'byung ngo / /de yo byad de dag gis sangs rgyas bcom ldan 'das rnams la yang bsnyen bkur byed/ lha dang mi dang lha ma yin du bcas pa'i 'jig rten yang tshim par byed do/ /des sems can de dag sbyin pa'i pha rol tu phyin pa des yang dag par</text></item>
<item><p>205b.5</p><section></section><text>bsdus te/ thabs mkhas pas theg pa gsum la rab tu 'jog go/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ zag pa dang bral ba'i sems kyis de ltar sbyin pa'i pha rol tu phyin pa yongs su rdzogs par byed do/ /rab</text></item>
<item><p>205b.6</p><section></section><text>'byor gyis gsol pa/ bcom ldan 'das ji ltar byang chub sems dpa' sems dpa' chen po tshul khrims kyi pha rol tu phyin pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes</text></item>
<item><p>205b.7</p><section></section><text>rab kyi pha rol tu phyin pa la spyod pa'i tshe/ mtshan ma dang bral ba'i sems kyis sems dang po bskyed pa nas nye bar bzung ste/ tshul khrims kyi pha rol tu phyin pa yongs su rdzogs par byed do/ /de 'phags pa'i tshul khrims zag pa med pa/ lam gyi khongs su chud pa dang / chos nyid kyis </text></item>
<item><p>206a.1</p><section></section><text>thob pa de rab tu 'thob ste/ de'i tshul khrims kyi phung po de yang ma nyams pa skyon med pa mkhas pas bstod pa yin te/ tshul khrims des chos 'ga' yang mchog tu 'dzin pa med de gzugs sam/ tshor ba'am/ 'du shes sam/ 'du byed dam/ rnam par shes pa'am/ </text></item>
<item><p>206a.2</p><section></section><text>mi chen po'i mtshan sum cu rtsa gnyis dang / dpe byad bzang po brgyad cu'i bar ram/ rgyal rigs shing sA la chen po lta bu'am/ bram ze'i rigs shing sA la chen po lta bu'am/ khyim bdag gi rigs shing sA la chen po lta bu'am/ rgyal chen bzhi'i rigs kyi lha rnams sam / sum cu rtsa gsum</text></item>
<item><p>206a.3</p><section></section><text>dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / </text></item>
<item><p>206a.4</p><section></section><text>sprin med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lha rnams sam/ nam mkha' mtha' yas skye mched dang / rnam shes mtha' yas skye mched dang / cung zad</text></item>
<item><p>206a.5</p><section></section><text>med pa'i skye mched dang / 'du shes med 'du shes med min skye mched kyi lha rnams sam/ rgyun du zhugs pa'i 'bras bu'am / lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang sangs rgyas sam/ 'khor los sgyur ba'i rgyal po'i dbang phyug</text></item>
<item><p>206a.6</p><section></section><text>tshul khrims 'dis thob par bya'o zhes mchog tu 'dzin pa med do/ /gzhan du na tshul khrims de sems can thams cad dang thun mong du byas shing rnam pa thams cad mkhyen pa nyid du mtshan ma med pa'i yongs su bsngo ba dang / dmigs pa med pa dang / gnyis su med pa'i yongs su bsngo bas</text></item>
<item><p>206a.7</p><section></section><text>yongs su bsngo ste/ de yang 'jig rten gyi tha snyad du / don dam par ni ma yin no/ /de tshul khrims kyi pha rol tu phyin pa yongs su rdzogs pa de dang / thabs mkhas pas ro myang ba med pa'i tshul gyis bsam gtan bzhi sgrub po/ /de lha'i mig mngon par sgrub ste/ lha'i mig rnam par smin pa</text></item>
<item><p>206b.1</p><section></section><text>las byung ba des shar phyogs kyi 'jig rten gyi khams tshad med grangs med dpag tu med pa dag na sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag thams cad mthong ste/ de'i mthong ba de ni bla na med pa yang dag par rdzogs pa'i byang chub</text></item>
<item><p>206b.2</p><section></section><text>tu mngon par rdzogs par sangs rgyas kyi bar du chud za bar mi 'gyur ro/ /lha'i mig rnam par smin pa las byung ba des lho dang nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi phyogs re re zhing 'jig rten gyi khams tshad med grangs</text></item>
<item><p>206b.3</p><section></section><text>med dpag tu med pa dag na sangs rgyas bcom ldan 'das gang ji snyed cig bzhugs shing 'tsho skyong ba dang chos ston pa de dag thams cad mthong ste/ de'i mthong ba de ni bla na med pa yang dag par rdzogs pa'i byang chub tu mngon par rdzogs par sangs rgyas kyi bar du chud za bar mi 'gyur ro/ /de lha'i</text></item>
<item><p>206b.4</p><section></section><text>rna ba'i khams rnam par dag pa mi'i las 'das pas sangs rgyas bcom ldan 'das de dag gis gsungs pa'i sgra thos te/ de'i thos pa de yang ji srid du thos pa des bdag dang gzhan gyi don byas par ma gyur gyi bar du chud za bar mi 'gyur ro/ /sems kyi rnam par shes pas sangs rgyas bcom ldan</text></item>
<item><p>206b.5</p><section></section><text>'das de dag gi thugs sems kyis rab tu shes te/ des sems kyi rnam pa shes pa de yang ji srid du sems kyi rnam pa shes pa des sems can thams cad kyi don byas par ma gyur gyi bar du chud za bar mi 'gyur ro/ /de sngon gyi gnas rjes su dran pa'i shes pas sems can de dag gi 'das pa</text></item>
<item><p>206b.6</p><section></section><text>dang ma 'ongs pa'i dge ba'i rtsa ba rnams shes shing dge ba'i rtsa ba de dag gis sems can de dag yang dag par ston to/ /yang dag par bskul lo/ /yang dag par gzengs bstod do/ /yang dag par dga' bar byed do/ /de dag de ltar yang dag par bstan pa dang / yang dag par dga' ba'i</text></item>
<item><p>206b.7</p><section></section><text>bar du byas pa rnams kyang khyad par du 'dong bar 'gyur ro/ /zag pa zad pa'i shes pas kyang sems can rnams rgyun du zhugs pa'i 'bras bu la rab tu gzhog go/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la rab tu gzhog go/ /rang</text></item>
<item><p>207a.1</p><section></section><text>byang chub la rab tu gzhog go/ /byang chub la rab tu gzhog go/ / de bzhin du sems can rnams dge ba'i chos gang dang gang la mthu yod pa de dang de la rab tu gzhog go / /rab 'byor de ltar na byang chub sems dpa' sems dpa' chen po shes rab kyi pha rol tu phyin</text></item>
<item><p>207a.2</p><section></section><text>pa la spyod pa'i tshe/ mtshan ma dang bral ba'i sems kyis tshul khrims kyi pha rol tu phyin pa yongs su rdzogs par byed do/ /rab 'byor gyis gsol pa/ bcom ldan 'das ji ltar mtshan ma ma mchis pa dang / dmigs su ma mchis pa dang / spob pa med pa rnams la bzod pa'i pha rol tu phyin</text></item>
<item><p>207a.3</p><section></section><text>pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan ma dang bral ba'i sems kyis sems dang po bskyed pa nas nye bar bzung ste/ snying po byang</text></item>
<item><p>207a.4</p><section></section><text>chub la 'dug gi bar du de'i drung du sems can thams cad yang dang yang 'ongs te/ rdo ba dang dbyig pas brdegs shing mtshon gyis btab kyang de la byang chub sems dpa' sems dpa' chen pos 'khrugs pa dang ldan pa'i sems bskyed pa 'ga' tsam gyi go skabs kyang mi dbye'o/ /de la byang chub</text></item>
<item><p>207a.5</p><section></section><text>sems dpa' sems dpa' chen pos bzod pa gnyis bsgom par bya'o/ /gnyis gang zhe na/ spyo ba dang / dbyig pa dang / bong ba la sogs pas brdeg pa'i sems can rnams thams cad la bzod par bya ba gang yin pa dang / 'di'i mi skye ba'i chos rnams la bzod pa skyed par byed pa</text></item>
<item><p>207a.6</p><section></section><text>gang yin pa'o/ /de la byang chub sems dpa' sems dpa' chen pos spyo ba dang / mtshang 'dru ba dang / bong ba dang / dbyig pa la sogs pas brdeg pa la 'di ltar so sor brtag par bya ste/ nga la spyo bar byed pa'am/ mtshang 'dru bar byed pa'am/ bong ba dang dbyig pa dang</text></item>
<item><p>207a.7</p><section></section><text>mtshon gyis rdeg par byed pa su zhig yod ces 'di ltar so sor brtag par bya'o/ /des chos rnams kyi rang bzhin la so sor brtag par bya ste/ chos thams cad la so sor brtags pa na chos nyid kyang ma dmigs na/ chos rnams kyi rang bzhin lta ga la mchis zhes brtag par bya'o/ /</text></item>
<item><p>207b.1</p><section></section><text>de de ltar chos kyi rang bzhin la so sor rtog pa na 'di snyam du bdag la 'bigs pa'am gcod par byed pa su yod snyam du sems so/ /des chos kyi rang bzhin la de ltar rtog pa na mi skye ba'i chos rnams la bzod pa rab tu thob bo/ /de ci'i phyir bzod pa zhes bya zhe na/ nyon mongs pa mi skye ba dang</text></item>
<item><p>207b.2</p><section></section><text>ye shes mi chod pa'i phyir bzod pa ni mi skye ba'i chos la bzod pa'o/ /de bzod pa de gnyis la gnas shing bsam gtan bzhi yongs su rdzogs par byed do/ /tshad med pa bzhi dang / gzugs med pa'i snyoms par 'jug pa bzhi dang / dran pa nye bar gzhag pa bzhi dang / yang dag par spong ba bzhi dang / </text></item>
<item><p>207b.3</p><section></section><text>rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo gsum dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi</text></item>
<item><p>207b.4</p><section></section><text>'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams yongs su rdzogs par byed do/ /de 'phags pa'i chos zag pa med pa/ 'jig rten las 'das pa/ nyan thos dang rang sangs rgyas thams cad dang thun</text></item>
<item><p>207b.5</p><section></section><text>mong ma yin pa de dag la gnas te/ 'phags pa'i mngon par shes pa rnams yongs su rdzogs par byed do/ /mngon par shes pa de dag yongs su rdzogs nas pha rol tu phyin pa drug yang dag par sgrub po/ /de mngon par shes pa de la gnas te/ lha'i mig gis shar phyogs kyi 'jig rten gyi khams</text></item>
<item><p>207b.6</p><section></section><text>tshad med grangs med dpag tu med pa dag na sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag thams cad mthong ste/ sangs rgyas bcom ldan 'das de dag mthong nas sangs rgyas rjes su dran pa 'thob po/ /de'i sangs rgyas rjes su dran pa de yang</text></item>
<item><p>207b.7</p><section></section><text>nam bla na med pa yang dag par rdzogs pa'i byang chub tu mngon par rdzogs par sangs rgyas kyi bar du rgyun mi 'chad do/ /de bzhin du lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi phyogs re re zhing 'jig rten gyi khams tshad med</text></item>
<item><p>208a.1</p><section></section><text>grangs med dpag tu med pa dag na sangs rgyas bcom ldan 'das gang ji snyed cig bzhugs pa de dag thams cad mthong ste/ sangs rgyas bcom ldan 'das de dag mthong nas sangs rgyas rjes su dran pa 'thob po/ /de'i sangs rgyas rjes su dran pa de yang nam bla na med pa yang dag</text></item>
<item><p>208a.2</p><section></section><text>par rdzogs pa'i byang chub tu mngon par rdzogs par sangs rgyas kyi bar du rgyun mi 'chad do/ /de lha'i rna ba mi las 'das pas sangs rgyas bcom ldan 'das de dag gis gsungs pa thos te/ thos nas kyang 'dzin to/ /bzung nas kyang de bzhin du nan tan byed do/ /de bzhin nyid du nan tan byas nas kyang de bzhin</text></item>
<item><p>208a.3</p><section></section><text>nyid du sems can rnams la chos ston to/ /de sems kyi rnam grangs shes pas sangs rgyas bcom ldan 'das de dag gi thugs sems kyis rab tu shes so/ /'phags pa nyan thos dang rang sangs rgyas thams cad dang / sems can thams cad kyi sems kyang rab tu shes so/ /de sems can thams cad kyi</text></item>
<item><p>208a.4</p><section></section><text>sems sems [(]gyis [,]kyis [)]yongs su shes par byas shing de bzhin nyid du chos ston to/ /de sngon gyi gnas rjes su dran pa shes pas sems can de dag gi sngon gyi dge ba'i rtsa ba rnams yongs su shes par byas shing yang sems can de dag la dge ba'i rtsa ba yang dag par ston to/ /yang dag par bskul lo/ /yang dag</text></item>
<item><p>208a.5</p><section></section><text>par gzengs bstod do/ /yang dag par dga' bar byed do/ /de zag pa zad pa shes te/ de zag pa zad pa shes pa des sems can rnams theg pa gsum la rab tu 'god do/ /rab tu 'jog par 'gyur ro/ /byang chub sems dpa' sems dpa' chen po de ni shes rab kyi pha rol tu phyin pa la spyod cing</text></item>
<item><p>208a.6</p><section></section><text>thabs mkhas pas sems can rnams yongs su smin par byed do/ /sangs rgyas kyi zhing yongs su dag par byed do/ /rnam pa thams cad mkhyen pa nyid yongs su rdzogs par byas te/ bla na med pa yang dag par rdzogs pa'i byang chub tu mngon par rdzogs par sangs rgya'o/ /bla na med pa yang</text></item>
<item><p>208a.7</p><section></section><text>dag par rdzogs pa'i byang chub tu mngon par rdzogs par sangs rgyas nas chos kyi 'khor lo bskor ro/ /chos kyi 'khor lo bskor nas sems can rnams theg pa gsum gyis 'khor ba las yongs su 'grel to/ /rab 'byor de ltar na byang chub sems dpa' sems dpa' chen po shes rab kyi pha rol</text></item>
<item><p>208b.1</p><section></section><text>tu phyin pa la spyod pa'i tshe/ mtshan ma dang bral ba'i sems kyis bzod pa'i pha rol tu phyin pa yongs su rdzogs par byed pa yin no/ /rab 'byor gyis gsol pa/ bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan ma med</text></item>
<item><p>208b.2</p><section></section><text>pa dang / zag pa med pa/ 'bad rtsol med pa/ snang ba med pa'i chos rnams la brtson 'grus kyi pha rol tu phyin pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la</text></item>
<item><p>208b.3</p><section></section><text>spyod pa'i tshe/ mtshan ma dang bral ba'i sems kyis sems dang po bskyed pa nas nye bar bzung ste/ lus kyi brtson 'grus dang ldan pa yin/ sems kyi brtson 'grus dang ldan pa yin te/ de lus kyi brtson 'grus la gnas nas/ bsam gtan dang po la nye bar bsgrubs te gnas so/ /bsam</text></item>
<item><p>208b.4</p><section></section><text>gtan gnyis pa dang / bsam gtan gsum pa dang / bsam gtan bzhi pa la nye bar bsgrubs te gnas so/ /des bsam gtan bzhi pa la mnyam par gzhag cing / rdzu 'phrul gyi rnam pa du ma nyams su myong bar byed do/ /nyi ma dang zla ba'i bar du lag pas byugs shing tshangs pa'i 'jig rten</text></item>
<item><p>208b.5</p><section></section><text>gyi bar du lus kyis dbang bsgyur te/ de lus kyi brtson 'grus de lta bu dang ldan pas rdzu 'phrul gyi rnam pa des phyogs bcu'i 'jig rten gyi khams tshad med grangs med dpag tu med pa dag na sangs rgyas bcom ldan 'das gang ji snyed cig bzhugs shing 'tsho skyong ba dang chos ston pa de dag tu song zhing</text></item>
<item><p>208b.6</p><section></section><text>sangs rgyas bcom ldan 'das de dag la na bza' dang / bsod snyoms dang / gzims cha dang / snyun gyi rkyen sman dang / yo byad mang pos bsnyen bkur byed de / na bza' dang / bsod snyoms dang / gzims cha dang / snyun gyi rkyen sman dang / yo byad mang po de dag kyang nam bla na med pa yang</text></item>
<item><p>208b.7</p><section></section><text>dag par rdzogs pa'i byang chub tu mngon par rdzogs par sangs rgyas kyi bar du zad par mi 'gyur te/ byang chub tu mngon par rdzogs par sangs rgyas nas kyang gos dang / bsod snyoms dang / mal cha dang / nad kyi rkyen rtsi dang / yo byad mang pos lha dang / mi dang lha ma yin du bcas pa'i 'jig</text></item>
<item><p>209a.1</p><section></section><text>rten bde bar 'gyur ro/ /yongs su mya ngan las 'das kyang ring bsrel la ring bsrel gyi mchod pa mang po 'byung bar 'gyur ro/ /rdzu 'phrul mngon par 'du bya ba de nyid kyis sangs rgyas bcom ldan 'das de dag gi drung du song zhing chos nyan te/ ji skad du thos pa de yang bla na med pa</text></item>
<item><p>209a.2</p><section></section><text>yang dag par rdzogs pa'i byang chub tu mngon par rdzogs par sangs rgyas kyi bar du nam yang chud za bar mi 'gyur ro/ /rnam pa thams cad mkhyen pa nyid la spyod cing sems can rnams kyang yongs su smin par byed/ sangs rgyas kyi zhing yang yongs su 'dzin to/ /rab 'byor de ltar na byang chub sems</text></item>
<item><p>209a.3</p><section></section><text>dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad mtshan ma med pa dang / byed pa med pa dang / dmigs su med pa dang / 'byung ba med pa dang / mngon par 'du bya ba med pa la lus kyi brtson 'grus dang ldan pas brtson 'grus kyi pha rol tu phyin pa</text></item>
<item><p>209a.4</p><section></section><text>yongs su rdzogs par byed do/ /rab 'byor ji ltar na byang chub sems dpa' sems dpa' chen po chos ci ltar sems kyi brtson 'grus 'phags pa zag pa med pa lam gyi yan lag gi khongs su gtogs pa dang ldan pas brtson 'grus kyi pha rol tu phyin pa yongs su rdzogs par byed ce na/</text></item>
<item><p>209a.5</p><section></section><text>sems kyi brtson 'grus dang ldan pas lus kyi las mi dge ba'i skabs mi 'byed / ngag gi las mi dge ba'i skabs mi 'byed/ yid kyi las mi dge ba'i skabs mi 'byed de/ rtag ces bya ba'am/ mi rtag ces bya ba'am/ bde zhes bya ba'am/ sdug bsngal zhes bya ba'am/ bdag ces</text></item>
<item><p>209a.6</p><section></section><text>bya ba'am/ bdag med ces bya ba'am/ zhi zhes bya ba'am/ ma zhi zhes bya ba'am/ 'dod pa'i khams sam/ gzugs kyi khams sam/ gzugs med pa'i khams sam/ zag pa dang bcas pa'i khams sam/ zag pa med pa'i khams sam/ bsam gtan dang po'am/ bsam</text></item>
<item><p>209a.7</p><section></section><text>gtan gnyis pa'am/ bsam gtan gsum pa'am/ bsam gtan bzhi pa'am/ byams pa'am/ snying rje'am/ dga' ba'am/ btang snyoms sam/ nam mkha' mtha' yas skye mched dam/ rnam shes mtha' yas skye mched dam/ cung zad med pa'i skye mched dam/ 'du shes</text></item>
<item><p>209b.1</p><section></section><text>med 'du shes med min skye mched dam/ dran pa nye bar gzhag pa rnams sam/ yang dag par spong ba rnams sam/ rdzu 'phrul gyi rkang pa rnams sam/ dbang po rnams sam/ stobs rnams sam/ byang chub kyi yan lag rnams sam/ 'phags pa'i lam yan lag brgyad pa'am/ 'phags</text></item>
<item><p>209b.2</p><section></section><text>pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa rnams sam/ mthar gyis gnas pa'i snyoms par 'jug pa rnams sam/ stong pa nyid dam/ mtshan ma med pa'am/ smon pa med</text></item>
<item><p>209b.3</p><section></section><text>pa'am/ mngon par shes pa'am/ ting nge 'dzin tam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag par rig pa rnams sam/ byams pa chen po'am/ snying rje chen po'am/ sangs rgyas kyi chos ma 'dres</text></item>
<item><p>209b.4</p><section></section><text>pa rnams la yang rtag ces bya ba'am/ mi rtag ces bya ba'am/ bde zhes bya ba'am/ sdug bsngal zhes bya ba'am/ bdag ces bya ba'am/ bdag med ces bya ba'am/ zhi zhes bya ba'am/ ma zhi zhes bya ba'am/ dge zhes bya ba'am/ mi dge zhes bya ba'am/ 'jig rten pa zhes bya ba'am/ </text></item>
<item><p>209b.5</p><section></section><text>'jig rten las 'das pa zhes bya ba'am/ nyon mongs pa dang bcas pa zhes bya ba'am/ nyon mongs pa med pa zhes bya ba'am/ kha na ma tho ba dang bcas pa zhes bya ba'am/ kha na ma tho ba med pa zhes bya ba'am/ zag pa dang bcas pa zhes bya ba'am/ zag pa med pa zhes bya ba'am/ kun nas nyon</text></item>
<item><p>209b.6</p><section></section><text>mongs pa zhes bya ba'am/ rnam par byang ba zhes bya ba'am/ 'dus byas zhes bya ba'am/ 'dus ma byas zhes bya ba snyems pa med do/ /rgyun du zhugs pa'i 'bras bu snyems pa med do/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang</text></item>
<item><p>209b.7</p><section></section><text>chub dang / byang chub sems dpa' nyid dang / bla na med pa yang dag par rdzogs pa'i byang chub tu snyems pa med do/ /rgyun du zhugs pa zhes bya ba dang / lan cig phyir 'ong ba zhes bya ba dang / phyir mi 'ong ba zhes bya ba dang / dgra bcom pa zhes bya ba dang / rang sangs rgyas zhes bya ba dang / </text></item>
<item><p>210a.1</p><section></section><text>byang chub sems dpa' zhes bya ba dang / sangs rgyas zhes bya bar snyems pa med do/ /sems can de dag ni mthong ba'i lam gyis rab tu phye ba/ 'di dag ni bsrabs pa'i sas rab tu phye ba/ 'di dag ni 'og ma'i cha dang mthun pas rab tu phye ba/ 'di dag ni gong ma'i cha</text></item>
<item><p>210a.2</p><section></section><text>dang mthun pas rab tu phye ba/ 'di dag ni rang sangs rgyas nyid kyis rab tu brjod pa/ 'di dag ni lam gyi rnam pa shes pa nyid kyis rab tu brjod pa/ 'di dag ni rnam pa thams cad mkhyen pa nyid kyis rab tu brjod pa zhes bya bar snyems pa med do/ /de ci'i phyir zhe na/ de ni 'di ltar/ de dag la ngo bo</text></item>
<item><p>210a.3</p><section></section><text>nyid gang gis rab tu dbye bar bya ba de dag gi ngo bo nyid med de / de sems las byung ba'i brtson 'grus de lta bu dang ldan pas mngon du gyur kyang sems can de dag kyang mi dmigs so/ /brtson 'grus kyi pha rol tu phyin pa yang yongs su rdzogs par byed / brtson 'grus kyi pha rol tu phyin pa de yang mi</text></item>
<item><p>210a.4</p><section></section><text>dmigs so/ /sangs rgyas kyi chos rnams kyang yongs su rdzogs par byed de/ sangs rgyas kyi chos de dag kyang mi dmigs so/ /sangs rgyas kyi zhing yang yongs su rdzogs par byed de/ sangs rgyas kyi zhing de yang mi dmigs so/ /de sems kyi brtson 'grus de lta bu dang ldan pas dge ba'i</text></item>
<item><p>210a.5</p><section></section><text>chos thams cad yongs su 'dzin kyang de la chags pa med de/ de chags pa med par sems can rnams kyi don byed cing sangs rgyas kyi zhing nas sangs rgyas kyi zhing du 'gro/ 'jig rten gyi khams nas 'jig rten gyi khams su 'gro zhing sems can rnams kyi don byed do/ /sems can rnams kyi don</text></item>
<item><p>210a.6</p><section></section><text>byed pa na rdzu 'phrul dang cho 'phrul gang dang gang gis rnam par 'phrul pa 'dod pa'i rdzu 'phrul de dang cho 'phrul de dang des rnam par 'phrul te/ me tog gi char dbab pa'am/ spos kyi ngad 'gyed pa'am/ 'brug gi sgra bsgrags pa'am / glu bro dang sil snyan gyi sgra bsgrags pa'am / sa bskyod</text></item>
<item><p>210a.7</p><section></section><text>pa'am/ snang ba bstan pa'am/ rin po che sna bdun gyi 'jig rten gyi khams bstan pa rnam par 'phrul te/ gang dang gang du gang sems can rnams kyi don du 'gyur ba de dag kyang bdag gi lus las 'gyed de/ sems can rnams kyi don du bar 'ga' bdag 'gyed do/ / bar 'ga' dri zhim</text></item>
<item><p>210b.1</p><section></section><text>por 'gyed do/ /bar 'ga' srog gcod pa med pa'i mchod sbyin chen po byed do/ /bar 'ga' sems can mtha' yas pa lam ma yin pa nas 'don te/ srog gcod pa las ldog go/ /ma byin par len pa dang / 'dod pas log par g.yem pa dang / phra ma smra ba'am/ zhe gcod pa'i tshig dang / </text></item>
<item><p>210b.2</p><section></section><text>brdzun du smra ba dang / tshig kyal pa dang / chags sems dang / gnod sems dang / log par lta ba las yongs su 'grel to/ /la la la ni sbyin pas phan 'dogs so/ /la la la ni tshul khrims kyis phan 'dogs so/ /la la'i don du ni yan lag dang nying lag yongs su gtong ngo // </text></item>
<item><p>210b.3</p><section></section><text>la la'i don du ni bu dang chung ma yongs su gtong ngo / /la la'i don du ni rgyal srid yongs su gtong ngo / /la la'i don du ni bdag kyang yongs su gtong ngo / /de ltar thabs gang dang gang gis sems can rnams kyi don du 'gyur ba'i thabs de dang des sems can rnams kyi don byed do/ /rab 'byor de ltar na</text></item>
<item><p>210b.4</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad mtshan ma med pa dang / sems kyi brtson 'grus dang ldan pas brtson 'grus kyi pha rol tu phyin pa yongs su rdzogs par byed do/ /rab 'byor gyis gsol pa/ bcom ldan 'das ji ltar na</text></item>
<item><p>210b.5</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa na/ mtshan ma med pa'i chos rnams la gnas nas bsam gtan gyi pha rol tu phyin pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems</text></item>
<item><p>210b.6</p><section></section><text>dpa' sems dpa' chen po shes rab kyi pha rol tu phyin pa la spyod pa'i tshe/ de bzhin gshegs pa'i ting nge 'dzin ma gtogs par ting nge 'dzin gzhan thams cad yongs su rdzogs par byed do/ /de 'dod pas dben pa/ sdig to mi dge ba'i chos kyis dben pa/ rtog pa dang bcas pa/ dpyod </text></item>
<item><p>210b.7</p><section></section><text>pa dang bcas pa/ dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/ /bsam gtan gnyis pa dang / bsam gtan gsum pa dang / bsam gtan bzhi pa la nye bar bsgrubs te gnas so/ /de byams pa dang ldan pa'i sems dang / snying rje</text></item>
<item><p>211a.1</p><section></section><text>dang ldan pa'i sems dang / dga' ba dang ldan pa'i sems dang / btang snyoms dang ldan pa'i sems kyis 'jig rten gyi chos kyi dbyings kyis klas pa/ nam mkha'i mthas gtugs pa thams cad rnam pa thams cad du rgyas par bkang zhing nye bar bsgrubs te</text></item>
<item><p>211a.2</p><section></section><text>gnas so/ /de nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la nye bar bsgrubs te gnas so/ /de bsam gtan gyi ting nge 'dzin gyi pha rol tu phyin pa de la gnas shing rnam par thar pa brgyad</text></item>
<item><p>211a.3</p><section></section><text>la lugs dang mthun pa dang lugs dang mi mthun par snyoms par 'jug cing rnam par ldang ngo / /mthar gyis gnas pa'i snyoms par 'jug pa dgu dang / stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin la nye bar bsgrubs te gnas so/ /bar chad</text></item>
<item><p>211a.4</p><section></section><text>med pa'i ting nge 'dzin la nye bar bsgrubs te gnas so/ /glog lta bu'i ting nge 'dzin dang / yang dag pa'i ting nge 'dzin dang / rdo rje lta bu'i ting nge 'dzin la nye bar bsgrubs te gnas so/ /byang chub kyi phyogs kyi chos sum cu rtsa bdun la nye bar bsgrubs te gnas so/ /de ting nge 'dzin gyi pha rol tu phyin pa 'di</text></item>
<item><p>211a.5</p><section></section><text>la gnas nas lam gyi rnam pa shes pa nyid kyi ye shes kyis lam gyi rnam pa shes pa nyid kyi khongs su ting nge 'dzin thams cad chud par byas shing dkar po rnam par mthong ba'i sa las 'da'o/ /dkar po rnam par mthong ba'i sa las 'das nas rigs kyi sa dang / brgyad pa'i sa dang / mthong ba'i sa dang / </text></item>
<item><p>211a.6</p><section></section><text>bsrabs pa'i sa dang / 'dod chags dang bral ba'i sa dang / byas pa rtogs pa'i sa dang / rang sangs rgyas kyi sa las 'da'o/ /rang sangs rgyas kyi sa las 'das nas byang chub sems dpa'i skyon med par 'jug go/ /byang chub sems dpa'i skyon med par zhugs nas sangs rgyas kyi sa yongs</text></item>
<item><p>211a.7</p><section></section><text>su rdzogs par byed do/ /des de dag la spyod cing rnam pa thams cad mkhyen pa nyid kyi ye shes ma thob kyi bar du 'bras bu bar ma dor thob par mi byed de/ ting nge 'dzin gyi pha rol tu phyin pa 'di la gnas shing mngon par shes pa rnams yongs su rdzogs par byas nas sangs rgyas bcom ldan 'das rnams</text></item>
<item><p>211b.1</p><section></section><text>la bsnyen bkur byed cing sangs rgyas kyi zhing nas sangs rgyas kyi zhing du 'gro ste/ sangs rgyas bcom ldan 'das de dag la bsnyen bkur byed do/ /sangs rgyas bcom ldan 'das de dag la yang dge ba'i rtsa ba gang gis sangs rgyas kyi zhing yongs su dag par 'gyur ba dang / sems can rnams yongs</text></item>
<item><p>211b.2</p><section></section><text>su smin par 'gyur ba'i dge ba'i rtsa ba skyed par byed de/ 'jig rten gyi khams nas 'jig rten gyi khams su 'gro zhing sems can rnams kyi don byed de / de la sems can la la ni sbyin pas yongs su sdud do/ /la la ni tshul khrims kyis yongs su sdud do/ /la la ni bzod pas yongs su sdud do / / </text></item>
<item><p>211b.3</p><section></section><text>la la ni brtson 'grus kyis yongs su 'dzin to/ /la la ni ting nge 'dzin gyis yongs su sdud do/ /la la ni shes rab kyis yongs su sdud do/ /la la ni rnam par grol bas yongs su sdud do/ /la la ni rnam par grol ba'i ye shes mthong bas yongs su sdud do/ /la la ni rgyun du zhugs pa'i 'bras bu la</text></item>
<item><p>211b.4</p><section></section><text>rab tu gzhog go/ /la la ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la rab tu gzhog go/ /la la ni rang byang chub la rab tu gzhog go/ /la la ni bla na med pa yang dag par rdzogs pa'i byang chub la rab tu gzhog go/ /de de ltar dge ba'i</text></item>
<item><p>211b.5</p><section></section><text>chos gang dang gang gis sems can rnams mthong bar 'gyur ba de dang de la sbyor te/ de ting nge 'dzin gyi pha rol tu phyin pa de la gnas shing gzungs kyi sgo thams cad mngon par sgrub po/ /so so yang dag par rig pa bzhi rab tu thob bo/ /rnam par smin pa las byung ba'i mngon par shes pa rnams</text></item>
<item><p>211b.6</p><section></section><text>kyang thob pa yin te/ de nam yang las dang nyon mongs pa'i dbang gis ma'i mngal du skye bar mi 'gyur ro/ /nam yang 'dod pa la brten par mi 'gyur ro/ /sems can yongs su smin par bya ba'i don du skye ba yongs su mi 'dzin pa'ang gang yang med do/ /skye ba'i nyes pas kyang gos par mi</text></item>
<item><p>211b.7</p><section></section><text>'gyur ro/ /de ci'i phyir zhe na/ de ni 'di ltar des sgyu ma lta bu'i chos thams cad rab tu mthong rab tu rig rab tu rtogs pas na de sgyu ma lta bu'i 'du byed thams cad rig par byas shing snying rje chen pos yongs su bzung ste/ sems can thams cad kyi don byed do/ /de la yang sems can nam sems can</text></item>
<item><p>212a.1</p><section></section><text>du gdags pa dmigs su med do/ /des chos thams cad mi dmigs nas 'jig rten gyi tha snyad nye bar bzung ste dmigs su med pa de nyid la sems can rnams 'god de/ don dam par ni ma yin no/ /de ting nge 'dzin gyi pha rol tu phyin pa 'di la gnas shing bsam</text></item>
<item><p>212a.2</p><section></section><text>gtan dang / rnam par thar pa dang / ting nge 'dzin dang / snyoms par 'jug pa thams cad la spyod de/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar du nam yang ting nge 'dzin gyi pha rol tu phyin pa dang bral bar mi 'gyur ro/ /ting nge 'dzin gyi pha rol tu phyin pa</text></item>
<item><p>212a.3</p><section></section><text>'di dag la gnas shing lam gyi rnam pa shes pa nyid kyis rnam pa thams cad mkhyen pa nyid mngon par bsgrubs te/ de la gnas nas bag chags kyi mtshams sbyor ba'i nyon mongs pa thams cad rab tu spong ngo / /de la gnas shing bag chags kyi mtshams sbyor ba'i nyon mongs pa thams cad rab tu</text></item>
<item><p>212a.4</p><section></section><text>spangs nas/ bdag gi don kyang byed/ gzhan gyi don kyang byed/ des bdag dang gzhan gyi don byas nas lha dang / mi dang / lha ma yin du bcas pa'i 'jig rten gyi rim gro'i gnas su gyur pa yin te/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa</text></item>
<item><p>212a.5</p><section></section><text>la spyod pa'i tshe/ chos thams cad mtshan ma med pa dang / mtshan ma dang bral ba'i sems kyi ting nge 'dzin gyi pha rol tu phyin pa yongs su rdzogs par byed do zhes bya ba ni sbyin pa la sogs pa gang yang rung bar zag pa med pa'i chos thams cad skad cig ma gcig gis bsdus pa'i mtshan nyid can gyi</text></item>
<item><p>212a.6</p><section></section><text>sems kyi skad cig ma gcig pa'i mngon par rtogs pa ste dang po'o// //rab 'byor gyis gsol pa/ bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan ma med pa'i chos rnams la gnas nas shes rab kyi pha rol tu</text></item>
<item><p>212a.7</p><section></section><text>phyin pa yongs su rdzogs par 'gyur ba lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ yang dag pa'am yongs su grub pa'i chos gang yang yang dag par rjes su mthong ba med</text></item>
<item><p>212b.1</p><section></section><text>de/ gzugs kyi yang dag pa dang yongs su grub pa yang dag par rjes su mi mthong ngo / /tshor ba dang / 'du shes dang / 'du byed dang / rnam par shes pa'i yang dag pa dang / yongs su grub pa yang dag par rjes su mi mthong ngo / /de de ltar rtogs pa'i tshe/ gzugs kyi rang bzhin mi dmigs</text></item>
<item><p>212b.2</p><section></section><text>so/ /tshor ba dang / 'du shes dang / 'du byed rnams dang / rnam par shes pa'i rang bzhin mi dmigs so/ /rnam pa thams cad mkhyen pa nyid kyi bar gyi rang bzhin mi dmigs so/ /de shes rab kyi pha rol tu phyin pa la spyod pa'i tshe/ chos thams cad dngos po med pa'i rang bzhin du rtogs par byed de/ de</text></item>
<item><p>212b.3</p><section></section><text>de ltar rtogs par byed cing nang stong pa nyid la spyod pa dang / phyi stong pa nyid la spyod pa dang / phyi nang stong pa nyid la spyod pa dang / dngos po med pa'i ngo bo nyid stong pa nyid kyi bar la spyod pa'i tshe/ gzugs sam/ tshor ba'am/ 'du shes sam/ 'du byed dam/ rnam par shes pa'am/ skye mched dam/ khams</text></item>
<item><p>212b.4</p><section></section><text>sam/ rten cing 'brel par 'byung ba'am/ pha rol tu phyin pa rnams sam/ stong pa nyid thams cad dam/ byang chub kyi phyogs kyi chos rnams sam/ 'phags pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ </text></item>
<item><p>212b.5</p><section></section><text>rnam par thar pa rnams sam/ mthar gyis gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa med pa rnams sam/ mngon par shes pa rnams sam/ ting nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ </text></item>
<item><p>212b.6</p><section></section><text>mi 'jigs pa rnams sam/ so so yang dag par rig pa rnams sam/ byams pa chen po'am/ snying rje chen po'am/ sangs rgyas kyi chos ma 'dres pa rnams sam/ bla na med pa yang dag par rdzogs pa'i byang chub kyi bar ram/ chos gang la yang mngon par chags pa med do/ /de dngos po med</text></item>
<item><p>212b.7</p><section></section><text>pa'i ngo bo nyid kyis shes rab kyi pha rol tu phyin pa la spyod pa'i tshe/ byang chub kyi lam yongs su rdzogs par byed de/ 'di ltar pha rol tu phyin pa drug dang / stong pa nyid thams cad dang / byang chub kyi phyogs kyi chos sum cu rtsa bdun dang / 'phags pa'i bden pa rnams dang / bsam gtan rnams</text></item>
<item><p>213a.1</p><section></section><text>dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon</text></item>
<item><p>213a.2</p><section></section><text>par shes pa dang / ting nge 'dzin dang / gzungs kyi sgo dang / de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par byed de/ skyes</text></item>
<item><p>213a.3</p><section></section><text>bu mi chen po'i mtshan sum cu rtsa gnyis dang / dpe byad bzang po brgyad cu yongs su 'dzin to/ /de byang chub sems dpa'i lam rnam par smin pa'i chos can la gnas pas pha rol tu phyin pa drug po yongs su rdzogs pa dang / stong pa nyid thams cad dang / byang chub kyi phyogs kyi chos sum cu rtsa</text></item>
<item><p>213a.4</p><section></section><text>bdun yongs su rdzogs pa dang / rnam par smin pa las byung ba'i mngon par shes pa lnga'i bar du yongs su rdzogs par gyur nas sems can gang la sbyin pas phan gdags par bya ba de dag la yang sbyin pas phan 'dogs so/ /gang la tshul khrims kyis phan gdags par bya ba de dag la</text></item>
<item><p>213a.5</p><section></section><text>yang tshul khrims kyis phan 'dogs so/ /gang la bzod pas phan gdags par bya ba de dag la yang bzod pas phan 'dogs so/ /gang la brtson 'grus kyis phan gdags par bya ba de dag la yang brtson 'grus kyis phan 'dogs so/ /gang la ting nge 'dzin gyis phan gdags par bya ba</text></item>
<item><p>213a.6</p><section></section><text>de dag la yang ting nge 'dzin gyis phan 'dogs so/ /gang la shes rab kyis phan gdags par bya ba de dag la yang shes rab kyis phan 'dogs so/ /gang la rnam par grol bas phan gdags par bya ba de dag la yang rnam par grol bas phan 'dogs so/ /gang la rnam par grol ba'i ye</text></item>
<item><p>213a.7</p><section></section><text>shes mthong bas phan gdags par bya ba de dag la yang rnam par grol ba'i ye shes mthong bas phan 'dogs so/ /gang rgyun du zhugs pa'i 'bras bu la 'god par bya ba de dag kyang rgyun du zhugs pa'i 'bras bu la rab tu 'god do/ /gang lan cig phyir 'ong ba'i 'bras bu dang / phyir mi 'ong ba'i</text></item>
<item><p>213b.1</p><section></section><text>'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub la rab tu 'god par bya ba de dag kyang bla na med pa yang dag par rdzogs pa'i byang chub la rab tu 'god do/ /de bzhin du rgyas par sbyar bar bya'o/ /de rdzu 'phrul gyi rnam pa du mas</text></item>
<item><p>213b.2</p><section></section><text>rnam par 'phrul zhing 'jig rten gyi khams gang gA'i klung gi bye ma snyed du 'gro ste/ de 'dod na 'jig rten gyi khams gang gA'i klung gi bye ma snyed po de dag rin po che gang las 'dod pa'i rin po che de dag las grub par mngon par sgrub ste/ de sems can rnams kyi bsam pa yongs su rdzogs par byed cing</text></item>
<item><p>213b.3</p><section></section><text>'jig rten gyi khams nas 'jig rten gyi khams su 'gro ste/ des 'jig rten gyi khams de dag mthong nas ci 'dod par sangs rgyas kyi zhing yongs su 'dzin te/ 'di ltar dper na/ gzhan 'phrul dbang byed kyi lha'i ris kyi longs spyod dang / skyid pa lta bu dag dang / sangs rgyas kyi zhing gzhan</text></item>
<item><p>213b.4</p><section></section><text>btsal ba dang bral ba dag na longs spyod dang skyid pa gang ji snyed pa de dag der 'byung ste/ de rnam par smin pa las byung ba'i sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi</text></item>
<item><p>213b.5</p><section></section><text>pha rol tu phyin pa dang / shes rab kyi pha rol tu phyin pa dang / rnam par smin pa las byung ba'i mngon par shes pa rnams dang / rnam par smin pa las byung ba'i byang chub kyi lam des lam gyi rnam pa shes pa nyid la spyod cing chos thams cad yongs su rdzogs pa thob nas/ rnam pa thams cad</text></item>
<item><p>213b.6</p><section></section><text>mkhyen pa nyid rjes su thob ste/ gal te ji tsam du gzugs yongs su gzung ba med pa dang / tshor ba dang / 'du shes dang / 'du byed rnams dang / rnam par shes pa yongs su gzung ba med pa dang / skye mched dang / khams dang / rten cing 'brel par 'byung ba yongs su gzung ba med</text></item>
<item><p>213b.7</p><section></section><text>pa dang / dge ba dang / mi dge ba dang / 'jig rten pa dang / 'jig rten las 'das pa dang / zag pa dang bcas pa dang / zag pa med pa dang / 'dus byas dang / 'dus ma byas kyi chos rnams yongs su gzung ba med pa de bzhin du bla na med pa yang dag par rdzogs pa'i byang chub tu mngon par</text></item>
<item><p>214a.1</p><section></section><text>rdzogs par sangs rgyas nas sangs rgyas kyi zhing der longs spyod pa dang / skyid pa thams cad yongs su gzung ba med par 'gyur ro/ /de ci'i phyir zhe na/ de ltar chos thams cad ni dmigs su med pa'i tshul gyis yongs su gzung ba med pa dang / chos thams</text></item>
<item><p>214a.2</p><section></section><text>cad yongs su gzung ba med pa'i phyir yang sems can rnams la chos ston to/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad mtshan ma med pa dang / byed pa med pa dang / dmigs su med pa dang / byung ba</text></item>
<item><p>214a.3</p><section></section><text>med pa dang / mngon par 'du bya ba med pa la shes rab kyi pha rol tu phyin pa yongs su rdzogs par byed pa yin te/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad mtshan ma med pa dang / byed pa med pa dang / dmigs</text></item>
<item><p>214a.4</p><section></section><text>pa med pa dang / 'byung ba med pa dang / mngon par 'du bya ba med pa la pha rol tu phyin pa rnams yongs su rdzogs par 'gyur ro/ /sangs rgyas kyi chos ma 'dres pa'i bar du yongs su rdzogs par 'gyur ro zhes bya ba ni rnam par smin pa'i chos nyid kyi gnas skabs kyi zag pa med pa'i chos thams cad</text></item>
<item><p>214a.5</p><section></section><text>skad cig gcig gis rtogs pa'i mtshan nyid can gyi sems kyi skad cig gis mngon par rtogs pa ste gnyis pa'o// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das de ltar chos thams cad dbyer ma mchis shing mtshan ma ma</text></item>
<item><p>214a.6</p><section></section><text>mchis pa rang gi mtshan nyid kyis stong pa nyid lags na/ ji ltar pha rol tu phyin pa drug po sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi</text></item>
<item><p>214a.7</p><section></section><text>pha rol tu phyin pa sgom pa yongs su rdzogs par 'gyur/ zag pa dang bcas pa dang / zag pa med pa'i chos de dag kyang ji ltar na tha dad du gyur par gdags pa lags/ ji ltar na shes rab kyi pha rol tu phyin par sbyin pa'i pha rol tu phyin pa 'dus pa lags/ ji ltar na shes rab kyi pha rol tu phyin</text></item>
<item><p>214b.1</p><section></section><text>par tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa 'dus pa lags/ ji ltar na shes rab kyi pha rol tu phyin par sangs rgyas kyi chos ma 'dres pa rnams kyi bar du 'dus pa lags/ </text></item>
<item><p>214b.2</p><section></section><text>bcom ldan 'das de ltar mtshan ma ma mchis pa'i chos mtshan nyid gcig pa 'di lta ste/ mtshan nyid med pa rnams la 'di ltar tha dad du byed pa dag rab tu 'byed pa lags/ de skad ces gsol pa dang / bcom ldan 'das kyis tshe dang ldan pa rab 'byor la 'di skad [(]cis [,]ces [)]bka' stsal to/ /rab 'byor</text></item>
<item><p>214b.3</p><section></section><text>'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i nye bar len pa'i phung po lnga la gnas shing sbyin pa yongs su gtong ngo / /tshul khrims srung ngo / /bzod pa sgom mo/ /brtson 'grus rtsom mo/ /ting nge 'dzin sgom mo/ /shes rab</text></item>
<item><p>214b.4</p><section></section><text>sgom mo/ /sgyu ma lta bu dang / smig rgyu lta bu dang / chu zla lta bu dang / mig yor lta bu dang / sgra brnyan lta bu dang / gzugs brnyan lta bu dang / dri za'i grong khyer lta bu dang / sprul pa lta bu'i nye bar len pa'i phung po lnga la nye bar gnas shing sbyin pa yongs su gtong ngo / /tshul khrims srung ngo // </text></item>
<item><p>214b.5</p><section></section><text>bzod pa sgom mo/ /brtson 'grus rtsom mo/ /ting nge 'dzin sgom mo/ /shes rab sgom mo/ /de 'di ltar rtogs te/ nye bar len pa'i phung po lnga ni rmi lam lta bu ste/ mtshan nyid med pa'o/ /nye bar len pa'i phung po lnga ni sgyu ma lta bu dang / smig rgyu lta bu dang / chu zla lta bu dang / mig yor lta bu</text></item>
<item><p>214b.6</p><section></section><text>dang / sgra brnyan lta bu dang / gzugs brnyan lta bu dang / dri za'i grong khyer lta bu dang / sprul pa lta bu ste/ mtshan nyid med pa'o/ /de ci'i phyir zhe na/ rmi lam la rang bzhin gang yang med do/ /sgyu ma dang / smig rgyu dang / chu zla dang / mig yor dang / sgra brnyan dang / gzugs</text></item>
<item><p>214b.7</p><section></section><text>brnyan dang / dri za'i grong khyer dang / sprul pa la rang bzhin gang yang med do/ /gang la rang bzhin med pa de la mtshan nyid med de gang la mtshan nyid med pa de ni 'di ltar mtshan nyid med par mtshan nyid gcig pa'o zhes bya bar rtogs par byed do/ /rab 'byor rnam grangs des na khyod kyis</text></item>
<item><p>215a.1</p><section></section><text>'di ltar rig par bya ste/ sbyin pa ni mtshan nyid med pa'o/ /gtong ba ni mtshan nyid med pa'o/ /len pa ni mtshan nyid med pa'o zhes bya bar shes par bya ste/ gang de ltar shes nas sbyin pa gtong ba de ni sbyin pa'i pha rol tu phyin pa yongs su rdzogs par byed pa yin te/</text></item>
<item><p>215a.2</p><section></section><text>de sbyin pa'i pha rol tu phyin pa yongs su rdzogs par byed na/ tshul khrims kyi pha rol tu phyin pa las phyir mi ldog go/ /bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa las phyir mi ldog go/ /de pha</text></item>
<item><p>215a.3</p><section></section><text>rol tu phyin pa drug po de dag la gnas shing bsam gtan bzhi yongs su rdzogs par byed do/ /tshangs pa bzhi dang / gzugs med pa'i snyoms par 'jug pa bzhi yongs su rdzogs par byed do/ /dran pa nye bar gzhag pa bzhi yongs su rdzogs par byed do/ /yang dag par spong ba bzhi dang / </text></item>
<item><p>215a.4</p><section></section><text>rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad yongs su rdzogs par byed do/ /nang stong pa nyid dang / dngos po med pa'i ngo bo nyid stong pa nyid kyi bar du yongs su rdzogs par byed do/ /stong pa nyid</text></item>
<item><p>215a.5</p><section></section><text>kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa dang / ting nge 'dzin dang / gzungs kyi sgo dang / so so yang dag par rig pa rnams</text></item>
<item><p>215a.6</p><section></section><text>dang / de bzhin gshegs pa'i stobs bcu dang / mi 'jigs pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par [(]byad [,]byed [)]do/ /de 'phags pa'i chos 'jig rten las 'das pas thun mong ma yin pa rnam par smin</text></item>
<item><p>215a.7</p><section></section><text>pa las byung ba rnams la gnas shing phyogs bcu'i 'jig rten gyi khams tshad med pa grangs med dpag tu med pa dag na sangs rgyas bcom ldan 'das gang ji snyed cig bzhugs pa de dag gi drung du rdzu 'phrul gyis song zhing na bza' dang / bsod snyoms dang / gzims cha dang / snyun gyi</text></item>
<item><p>215b.1</p><section></section><text>rkyen sman dang / yo byad mang pos bsnyen bkur byed de/ longs spyod dang skyid pa thams cad kyis kyang sems can rnams kyi don byed do/ /de na sems can gang sbyin pas yongs su bsdu ba de dag kyang / /sbyin pas yongs su sdud do/ /gang tshul khrims kyis yongs su bsdu ba de dag dang / gang bzod</text></item>
<item><p>215b.2</p><section></section><text>pas yongs su bsdu ba de dag dang / gang brtson 'grus kyis yongs su bsdu ba de dag dang / gang bsam gtan gyis yongs su bsdu ba de dag dang / gang shes rab kyis yongs su bsdu ba de dag kyang shes rab kyis yongs su sdud do/ /gang rnam pa thams cad mkhyen pa nyid kyi bar gyis yongs su bsdu ba de</text></item>
<item><p>215b.3</p><section></section><text>dag kyang rnam pa thams cad mkhyen pa nyid kyis yongs su sdud do/ /de ltar gang dang gang dge ba'i chos gang dang gang gis yongs su bsdu ba de dag kyang dge ba'i chos de dang de dag gis yongs su sdud do/ /de dge ba'i rtsa ba de dag dang ldan zhing chos thams cad la dbang bsgyur bas 'khor ba de nye bar len</text></item>
<item><p>215b.4</p><section></section><text>kyang 'khor ba'i sdug bsngal gyis mi gos te/ de sems can rnams kyi don du mi dang lha'i phun sum tshogs pa nye bar len te/ phun sum tshogs pa de dag gis sems can rnams yongs su sdud do/ /de chos thams cad mtshan nyid med par shes pas rgyun du zhugs pa'i 'bras bu shes kyang de la</text></item>
<item><p>215b.5</p><section></section><text>mi gnas so/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid shes kyang de la mi gnas so/ /rang byang chub shes kyang de la mi gnas so/ /de ci'i phyir zhe na/ 'di ltar nyan thos dang rang sangs rgyas thams cad dang thun mong ma yin pa'i rnam pa thams cad</text></item>
<item><p>215b.6</p><section></section><text>mkhyen pa nyid thob par bya ba'i phyir te/ rab 'byor de ltar byang chub sems dpa' sems dpa' chen po ni/ chos thams cad mtshan nyid med par shes pas pha rol tu phyin pa drug mtshan nyid med par shes so/ /rnam pa thams cad mkhyen pa nyid kyi bar du mtshan nyid med par shes so/ /rab 'byor gzhan</text></item>
<item><p>215b.7</p><section></section><text>yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i nye bar len pa'i phung po lnga la gnas/ sgyu ma lta bu dang / smig rgyu lta bu dang / chu zla lta bu dang / mig yor lta bu dang / sgra brnyan lta bu dang / gzugs brnyan lta bu dang / dri za'i grong</text></item>
<item><p>216a.1</p><section></section><text>khyer lta bu dang / sprul pa lta bu'i nye bar len pa'i phung po lnga la gnas shing tshul khrims kyi pha rol tu phyin pa yongs su rdzogs par byed do/ /rab 'byor gzhan yang byang chub sems dpa' sems dpa' chen po de yang nye bar len pa'i phung po lnga rmi lam lta bur shes/ sgyu ma</text></item>
<item><p>216a.2</p><section></section><text>lta bu dang / smig rgyu lta bu dang / chu zla lta bu dang / mig yor lta bu dang / sgra brnyan lta bu dang / gzugs brnyan lta bu dang / dri za'i grong khyer lta bu dang / sprul pa lta bur shes nas tshul khrims kyi pha rol tu phyin pa mtshan nyid med pa ma zhig pa/ ma ral ba/ skyon med pa/ rnyog pa med pa/ nyams</text></item>
<item><p>216a.3</p><section></section><text>pa med pa/ dpang du gyur pa/ mkhas pas bsngags pa/ shin tu rdzogs pa/ 'phags par gyur pa/ zag pa med pa/ lam gyi khongs su chud pa/ 'jig rten las 'das pa/ yongs su rdzogs par byed do / de la gnas shing yang dag par blang ba'i brda dang ldan pa'i tshul khrims dang chos nyid kyis</text></item>
<item><p>216a.4</p><section></section><text>thob pa'i tshul khrims dang / sdom pa'i tshul khrims dang / dmigs pa'i tshul khrims dang / spyad pa'i tshul khrims dang / mi spyad pa'i tshul khrims bsrung ngo / /de tshul khrims de lta bu dang ldan yang 'dis bdag rgyal rigs shing sA la chen po lta bu che zhing mtho ba'i rigs dang skal ba mnyam</text></item>
<item><p>216a.5</p><section></section><text>pa'am/ bram ze'i rigs shing sA la chen po lta bu che zhing mtho ba'i rigs dang / khyim bdag gi rigs shing sA la chen po lta bu che zhing mtho ba'i rigs dang skal ba mnyam par skye bar bya'o zhe'am/ rgyal phran nam/ 'khor los sgyur ba'i rgyal por 'gyur bar bya'o zhe'am/ rgyal chen bzhi'i</text></item>
<item><p>216a.6</p><section></section><text>rigs kyi lha rnams dang skal ba mnyam par skye bar bya'o zhe'am/ sum cu rtsa gsum pa'am/ 'thab bral lam / dga' ldan nam/ 'phrul dga' 'am/ gzhan 'phrul dbang byed kyi lha rnams dang skal ba mnyam par skye bar bya'o zhe'am/ tshangs ris sam/ tshangs 'khor ram/ tshangs</text></item>
<item><p>216a.7</p><section></section><text>pa'i mdun na 'don nam/ tshangs chen nam/ 'og min gyi lha rnams dang skal ba mnyam par skye bar bya'o zhe'am/ rgyun du zhugs pa'i 'bras bu thob par bya'o zhe'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang byang chub bam/ </text></item>
<item><p>216b.1</p><section></section><text>byang chub thob par bya'o zhes tshul khrims des mchog tu 'dzin pa med do/ /de ci'i phyir zhe na/ 'di ltar chos thams cad ni mtshan nyid med pa ste/ 'di ltar dngos po med pa'i ngo bo nyid kyi mtshan nyid du mtshan nyid gcig pas na mtshan nyid med pa'i chos kyis mtshan nyid med pa'i chos thob par</text></item>
<item><p>216b.2</p><section></section><text>mi rung ngo / /mtshan nyid tha dad pa'i chos kyis mtshan nyid tha dad pa'i chos thob par mi rung ngo / /mtshan nyid tha dad pa'am/ mtshan nyid med pa'i chos kyis kyang mtshan nyid tha dad pa'am/ mtshan nyid med pa'i chos thob par mi 'gyur ro/ /rab 'byor de ltar na byang chub sems</text></item>
<item><p>216b.3</p><section></section><text>dpa' sems dpa' chen po shes rab kyi pha rol tu phyin pa la spyod cing tshul khrims kyi pha rol tu phyin pa mtshan nyid med pa yongs su rdzogs par byas nas byang chub sems dpa'i skyon med par 'jug go/ /byang chub sems dpa'i skyon med par 'jug pa'i tshe/ mi skye ba'i chos la bzod pa thob ste/ lam gyi rnam pa</text></item>
<item><p>216b.4</p><section></section><text>shes pa nyid la spyod pa'i tshe/ rnam par smin pa las byung ba'i mngon par shes pa lnga rab tu thob nas/ gzungs kyi sgo lnga brgya dang / ting nge 'dzin gyi sgo lnga brgya la gnas te/ so so yang dag par rig pa bzhi thob nas sangs rgyas bcom ldan 'das rnams la bsnyen bkur byed cing / sangs</text></item>
<item><p>216b.5</p><section></section><text>rgyas kyi zhing nas sangs rgyas kyi zhing du 'gro ste/ sems can rnams kyang yongs su smin par byed do/ /sangs rgyas kyi zhing yongs su 'dzin to/ /de 'gro ba lnga'i 'khor ba na 'khor yang 'khor ba'i las kyi rnam par smin pas gos par mi 'gyur te/ 'di lta ste dper na sprul pa ni 'gro ba</text></item>
<item><p>216b.6</p><section></section><text>'am 'ong ba'am sdod pa'am 'dug pa'am nyal bar byed kyang de la 'gro ba'am 'ong ba'am sdod pa'am 'dug pa'am nyal ba yang mi dmigs te/ de sems can rnams kyi don yang byed do/ /sems can dang sems can du gdags pa yang mi dmigs so// //bam po drug cu lnga pa/ </text></item>
<item><p>216b.7</p><section></section><text>rab 'byor 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas shin tu zhi ba zhes bya ba bla na med pa yang dag par rdzogs pa'i byang chub tu mngon par rdzogs par sangs rgyas nas chos kyi 'khor lo bskor te sems can tshad med pa theg pa gnyis</text></item>
<item><p>217a.1</p><section></section><text>kyis yongs su mya ngan las 'das kyang gang bla na med pa yang dag par rdzogs pa'i byang chub tu lung bstan par bya ba'i byang chub sems dpa' de lta bu gang yang ma gzigs nas des tshe'i 'du byed spangs nas sprul pa sprul pa mdzad de/ phung po ma lus pa'i mya ngan</text></item>
<item><p>217a.2</p><section></section><text>las 'das pa'i dbyings su yongs su mya ngan las 'das so/ /rab 'byor de ltar sprul pa des bskal pa gcig lon nas byang chub sems dpa' sems dpa' chen po bla na med pa yang dag par rdzogs pa'i byang chub tu lung bstan te yongs su mya ngan las 'das par gyur to/ /yongs su mya ngan</text></item>
<item><p>217a.3</p><section></section><text>las 'das par gyur pa de'i gzugs sam/ tshor ba'am/ 'du shes sam/ 'du byed dam/ rnam par shes pa'am/ dngos po gang yang dmigs su med do/ /rab 'byor de bzhin du byang chub sems dpa' sems dpa' chen po yang sems can nam sems can du gdags par mi dmigs la</text></item>
<item><p>217a.4</p><section></section><text>sems can rnams kyi don kyang byed do/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan nyid med pa'i tshul khrims kyi pha rol tu phyin pa yongs su rdzogs par byed do/ /de yongs su rdzogs pas mtshan nyid med pa'i chos</text></item>
<item><p>217a.5</p><section></section><text>thams cad khong du chud par shes so/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i nye bar len pa'i phung po lnga la gnas/ sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / </text></item>
<item><p>217a.6</p><section></section><text>sprul pa lta bu'i nye bar len pa'i phung po lnga la gnas te/ mtshan nyid med pa'i bzod pa'i pha rol tu phyin pa yongs su rdzogs par byed do/ /rab 'byor gyis gsol pa/ bcom ldan 'das ji ltar byang chub sems dpa' sems dpa' chen po mtshan nyid med pa'i nye bar len pa'i phung po lnga po</text></item>
<item><p>217a.7</p><section></section><text>rnams la gnas nas bzod pa'i pha rol tu phyin pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po bzod pa gnyis kyis bzod pa'i pha rol tu phyin pa yongs su rdzogs par byed de/ gnyis gang zhe na/ </text></item>
<item><p>217b.1</p><section></section><text>nyams su len pa'i bzod pa dang / chos khong du chud pa'i bzod pa'o/ /de la nyams su len pa'i bzod pa gang zhe na/ sems dang po bskyed pa nas nye bar bzung ste/ snying po byang chub la 'dug gi bar du byang chub sems dpa' sems dpa' chen po'i drung du gal te sems can thams cad yang</text></item>
<item><p>217b.2</p><section></section><text>dang yang du 'ongs shing gshe ba'am mi snyan par brjod cing ma klas pa'i tshig brlang bar zer bar gyur tam/ rdo dbyug dang mtshon chas brdegs sam btab kyang de la byang chub sems dpa' sems dpa' chen po bzod pa'i pha rol tu phyin pa yongs su rdzogs par 'dod pas/ sems bskyed pa 'ga'</text></item>
<item><p>217b.3</p><section></section><text>tsam yang 'khrugs pa dang ldan pa'am/ gnod sems dang ldan pa bskyed par mi bya ste/ phyir sems can de dag la kye ma sems can 'di dag ni nyon mongs pa'i nad kyis mnar ba ste/ 'di dag la bdag gis sdig to'i sems mi bskyed kyi/ 'di ni bdag nyid kyis phung po dgrar gyur pa 'di</text></item>
<item><p>217b.4</p><section></section><text>rnams blangs pas lan to zhes de dag la lhag par snying rje bskyed par bya'o/ /byams pa dang ldan te snying rje bar gyur nas rnam pa de ltar rtogs pa de ni nyams su len pa'i bzod pa zhes bya'o/ /de la chos khong du chud pa'i bzod pa gang zhe na/ sems can de dag kyang don dam par dmigs su med na/ </text></item>
<item><p>217b.5</p><section></section><text>bdag la gshe ba'am/ mi snyan par brjod pa'am/ ma klas pa'i tshig brlang po zer ba'am/ rdo dbyug gis brdeg cing mtshon 'debs pa lta bu zhig yod de/ 'du byed thams cad ni sgyu ma lta bu gsob gsog rag las pa nam mkha' lta bu/ bdag dang sems can dang srog dang / 'gro ba</text></item>
<item><p>217b.6</p><section></section><text>dang / gso ba dang / skyes bu dang / gang zag dang / shed can dang / shed bdag dang bral ba ste/ rnam par rtog pa de dag thams cad ni yongs su rtog pa las byung ba yin na/ bdag la gshe ba dang / mi snyan par brjod pa dang / ma klas pa'i tshig brlang po zer ba dang / rdo dbyug</text></item>
<item><p>217b.7</p><section></section><text>gis brdeg cing mtshon 'debs pa lta bu zhig yod de/ bdag gis ngo bo nyid stong pa nyid dang / don dam pa stong pa nyid nye bar bzung ste/ de ltar rnam par brtag par mi bya'o zhes bya ba 'di ni chos khong du chud pa'i bzod pa zhes bya ste/ de de ltar yongs su rtog cing bzod pa'i pha rol tu phyin pa</text></item>
<item><p>218a.1</p><section></section><text>yongs su rdzogs par byed de/ de bzod pa'i pha rol tu phyin pa yongs su rdzogs pa des mi skye ba'i chos la bzod pa thob pa'o/ /rab 'byor gyis gsol pa/ bcom ldan 'das mi skye ba'i chos la bzod pa thob pa zhes bgyi ba ni gang lags/ de la spangs pa ni ci mchis ye</text></item>
<item><p>218a.2</p><section></section><text>shes ni ci mchis/ bcom ldan 'das kyis bka' stsal pa/ rab 'byor chos gang la yang rdul tsam yang skye ba med pa de ni mi skye ba'o/ /de gang gis shes pa de ni bzod pa zhes bya ba ste/ shes pa des mi skye ba'i chos la bzod pa 'thob po/ /gsol pa/ bcom ldan 'das nyan thos rnams dang / rang</text></item>
<item><p>218a.3</p><section></section><text>sangs rgyas rnams kyi mi skye ba'i chos la bzod pa gang lags pa dang / byang chub sems dpa' sems dpa' chen po'i mi skye ba'i chos la bzod pa gang lags pa'i bzod pa de dag la bye brag tu bgyi ba ci mchis/ bcom ldan 'das kyis bka' stsal pa/ rab 'byor rgyun du zhugs pa'i shes pa gang</text></item>
<item><p>218a.4</p><section></section><text>yin pa dang / spong ba gang yin pa de ni byang chub sems dpa' sems dpa' chen po'i bzod pa'o/ /lan cig phyir 'ong ba'i shes pa gang yin pa dang spong ba gang yin pa de ni byang chub sems dpa' sems dpa' chen po'i bzod pa'o/ /phyir mi 'ong ba'i shes pa gang yin pa dang spong ba gang yin pa</text></item>
<item><p>218a.5</p><section></section><text>de ni byang chub sems dpa' sems dpa' chen po'i bzod pa'o/ /dgra bcom pa'i shes pa gang yin pa dang / spong ba gang yin pa de ni byang chub sems dpa' sems dpa' chen po'i bzod pa'o/ /rang sangs rgyas kyi shes pa gang yin pa dang / spong ba gang yin pa de ni byang chub sems</text></item>
<item><p>218a.6</p><section></section><text>dpa' sems dpa' chen po'i bzod pa ste/ rab 'byor de ni nyan thos dang / rang sangs rgyas kyi bzod pa dang / byang chub sems dpa'i bzod pa'i bye brag yin no/ /rab 'byor byang chub sems dpa' sems dpa' chen po de ni bzod pa de lta bu dang ldan pas nyan thos dang rang sangs rgyas de dag</text></item>
<item><p>218a.7</p><section></section><text>thams cad zil gyis gnon te/ de rnam par smin pa las byung ba'i mi skye ba'i chos [(]gyi [,]kyi [)]bzod pa la gnas te/ byang chub sems dpa'i lam la spyod cing lam gyi rnam pa shes pa nyid yongs su rdzogs par byed de/ de yongs su rdzogs pas byang chub kyi phyogs kyi chos sum cu rtsa bdun dang / stong</text></item>
<item><p>218b.1</p><section></section><text>pa nyid dang / mtshan ma med pa dang / smon pa med pa'i ting nge 'dzin rnams dang mi 'bral ba yin/ de mngon par shes pa rnams dang mi 'bral ba yin/ de mngon par shes pa rnams dang mi 'bral bas sems can rnams yongs su smin par byed pa yin/ sangs rgyas kyi zhing yongs su rdzogs par byed</text></item>
<item><p>218b.2</p><section></section><text>pa yin/ de sems can rnams yongs su smin par byas/ sangs rgyas kyi zhing yongs su dag par byas nas/ skad cig gcig dang ldan pa'i shes rab kyis rnam pa thams cad mkhyen pa nyid thob par byed de/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa</text></item>
<item><p>218b.3</p><section></section><text>la spyod pa'i tshe/ mtshan nyid med pa'i bzod pa'i pha rol tu phyin pa yongs su rdzogs par byed do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i nye bar len pa'i phung po lnga la gnas/ sgra brnyan lta bu dang / mig yor lta</text></item>
<item><p>218b.4</p><section></section><text>bu dang / sgyu ma lta bu dang / sprul pa lta bu'i nye bar len pa'i phung po lnga la gnas shing mtshan ma med pa'i lus dang sems kyi brtson 'grus rtsom mo/ /rab 'byor gyis gsol pa/ bcom ldan 'das ji ltar byang chub sems dpa' sems dpa' chen po mtshan nyid med pa'i nye bar len pa'i phung po lnga po</text></item>
<item><p>218b.5</p><section></section><text>rnams la gnas nas brtson 'grus kyi pha rol tu phyin pa yongs su rdzogs par bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po ni lus dang sems kyi brtson 'grus rtsom par byed do/ /de lus kyi brtson 'grus kyis rdzu 'phrul</text></item>
<item><p>218b.6</p><section></section><text>mngon par bsgrubs te phyogs dang phyogs mtshams thams cad kyi 'jig rten gyi khams dag tu song nas/ sangs rgyas bcom ldan 'das rnams la bsnyen bkur byed cing sems can rnams kyi don byed do/ /sangs rgyas kyi zhing yongs su dag par byed do/ /de lus kyi brtson 'grus des sems can</text></item>
<item><p>218b.7</p><section></section><text>rnams yongs su smin par byas nas theg pa gsum la 'dzud cing 'dul la rab tu 'god do/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mtshan nyid med pa'i brtson 'grus kyi pha rol tu phyin pa yongs su rdzogs par byed do/ /de sems</text></item>
<item><p>219a.1</p><section></section><text>kyi brtson 'grus zag pa med pa lam gyi yan lag tu gyur pa lam gyi khongs su chud pas brtson 'grus kyi pha rol tu phyin pa gang du dge ba'i chos 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga</text></item>
<item><p>219a.2</p><section></section><text>dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo gsum dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis</text></item>
<item><p>219a.3</p><section></section><text>gnas pa'i snyoms par 'jug pa dgu dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad khongs su 'dus pa/ yongs su rdzogs par byed</text></item>
<item><p>219a.4</p><section></section><text>do/ /de la spyod cing byang chub sems dpa' sems dpa' chen po rnam pa thams cad mkhyen pa nyid yongs su rdzogs par byed do / /de yongs su rdzogs par byas pas bag chags kyi mtshams sbyor ba thams cad spangs par 'gyur ro/ /bag chags kyi mtshams sbyor ba thams cad spangs nas mtshan phun sum</text></item>
<item><p>219a.5</p><section></section><text>tshogs pa thams cad yongs su rdzogs par byed do/ /mtshan phun sum tshogs pa yongs su rdzogs nas kun nas snang ba thob par byed do/ /kun nas snang ba thob par byas nas chos kyi 'khor lo rnam pa bcu gnyis lan gsum du bzlas pa bskor bar 'gyur ro/ /de bskor bas stong gsum gyi stong</text></item>
<item><p>219a.6</p><section></section><text>chen po'i 'jig rten gyi khams rnam pa drug tu g.yo ba dang / rab tu g.yo ba dang / kun nas g.yo ba dang / 'gul ba dang / rab tu 'gul ba dang / kun nas 'gul ba dang / ldeg pa dang / rab tu ldeg pa dang / kun nas ldeg par 'gyur te/ stong gsum gyi stong chen po'i 'jig rten gyi khams</text></item>
<item><p>219a.7</p><section></section><text>thams cad kyang snang ba chen pos rgyas par gang bar 'gyur ro/ /de bzhin gshegs pa dgra bcom pa yang dag par rdzogs pa'i sangs rgyas de'i sgra gang du byung zhing dbyangs grag par gyur pa'i sgra de stong gsum gyi stong chen po'i 'jig rten gyi khams kyi sems can gang ji snyed kyis thos pa de</text></item>
<item><p>219b.1</p><section></section><text>dag thams cad theg pa gsum la nges par 'gyur te/ rab 'byor de ltar phan pa chen po dang ldan pa ni byang chub sems dpa' sems dpa' chen po'i brtson 'grus kyi pha rol tu phyin pa ste/ brtson 'grus kyi pha rol tu phyin pa de la gnas te/ byang chub sems dpa' sems dpa' chen pos sangs</text></item>
<item><p>219b.2</p><section></section><text>rgyas kyi chos thams cad yongs su rdzogs par byed do/ /rnam pa thams cad mkhyen pa nyid thob par byed do/ /rab 'byor de ltar na byang chub sems dpa' sems dpa' chen po mtshan nyid med pa'i brtson 'grus kyi pha rol tu phyin pa yongs su rdzogs par byed do/ /rab 'byor gzhan yang byang chub sems</text></item>
<item><p>219b.3</p><section></section><text>dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i nye bar len pa'i phung po lnga la gnas/ sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / sprul pa lta bu'i nye bar len pa'i phung po lnga la gnas shing mtshan nyid med pa'i</text></item>
<item><p>219b.4</p><section></section><text>bsam gtan gyi pha rol tu phyin pa yongs su rdzogs par byed do/ /rab 'byor gyis gsol pa/ bcom ldan 'das ji ltar byang chub sems dpa' sems dpa' chen po mtshan nyid med pa'i nye bar len pa'i phung po lnga po rnams la gnas nas bsam gtan gyi pha rol tu phyin pa yongs su rdzogs par</text></item>
<item><p>219b.5</p><section></section><text>bgyid pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa na / bsam gtan dang po la nye bar bsgrubs te gnas so/ /bsam gtan gnyis pa dang / bsam gtan gsum pa dang / bsam</text></item>
<item><p>219b.6</p><section></section><text>gtan bzhi pa la nye bar bsgrubs te gnas so/ /byams pa dang / snying rje dang / dga' ba dang / btang snyoms la nye bar bsgrubs te gnas so/ /nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med</text></item>
<item><p>219b.7</p><section></section><text>min skye mched la nye bar bsgrubs te gnas so/ /stong pa nyid dang / mtshan ma med pa dang / smon pa med pa'i ting nge 'dzin sgom mo/ /glog lta bu'i ting nge 'dzin sgom mo/ /yang dag pa'i ting nge 'dzin sgom mo/ /rdo rje lta bu'i ting nge 'dzin sgom par byed de/ ting nge 'dzin de la gnas shing de</text></item>
<item><p>220a.1</p><section></section><text>bzhin gshegs pa'i ting nge 'dzin ma gtogs par nyan thos dang thun mong ba'am / rang sangs rgyas dang ldan pa'i ting nge 'dzin gang ji snyed pa dang / gzhan yang ting nge 'dzin dang snyoms par 'jug pa'i tshogs gang ji snyed pa de dag thams cad lus kyis khyab par byas shing</text></item>
<item><p>220a.2</p><section></section><text>nye bar bsgrubs te gnas kyang ting nge 'dzin de dag dang snyoms par 'jug pa'i 'bras bu'i ro myong bar yang mi byed do/ /de ci'i phyir zhe na/ de ni 'di ltar byang chub sems dpa' sems dpa' chen po des ting nge 'dzin de dag gi mtshan nyid med pa dang / dngos po med pa'i ngo bo nyid du shes pas na/</text></item>
<item><p>220a.3</p><section></section><text>mtshan nyid med pa'i chos mtshan nyid med pa'i chos kyis ro myong bar byed pa yang ga la 'gyur ro / /dngos po med pa'i chos kyang dngos po med pa'i chos kyis ro myong bar byed par yang ga la 'gyur te / de ro myong bar byed pa med pas ting nge 'dzin de dag gis kyang gzugs kyi khams sam/ gzugs med</text></item>
<item><p>220a.4</p><section></section><text>pa'i khams su skye bar mi 'gyur ro/ /de ci'i phyir zhe na/ 'di ltar des khams de nyid kyang mi dmigs/ gang snyoms par 'jug pa dang / gang gis snyoms par 'jug pa de yang mi dmigs so/ /de mi dmigs pas mtshan nyid med pa'i ting nge 'dzin gyis pha rol tu phyin pa yongs su rdzogs par byed do/ /</text></item>
<item><p>220a.5</p><section></section><text>ting nge 'dzin gyi pha rol tu phyin pa des nyan thos dang / rang sangs rgyas kyis las yongs su 'da'o/ /rab 'byor gyis gsol pa/ bcom ldan 'das ji ltar na byang chub sems dpa' sems dpa' chen po ting nge 'dzin gyis pha rol tu phyin pa yongs su rdzogs par bgyis shing nyan thos dang rang sangs rgyas</text></item>
<item><p>220a.6</p><section></section><text>kyi sa las yongs su 'da' ba lags/ bcom ldan 'das kyis bka' stsal pa/ rab 'byor de ni 'di ltar byang chub sems dpa' sems dpa' chen pos nang stong pa nyid la shin tu bslabs pa dang / phyi stong pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi</text></item>
<item><p>220a.7</p><section></section><text>bar la shin tu bslabs pa'i phyir te/ stong pa nyid 'di dag la ni rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang byang chub bam/ gang la gnas par bya ba'i chos de lta bu gang yang mi dmigs te/ rnam</text></item>
<item><p>220b.1</p><section></section><text>pa thams cad mkhyen pa nyid ces bya ba de'ang stong pa nyid rnams kyis stong ste/ stong pa nyid de dag gis byang chub sems dpa' sems dpa' chen po nyan thos dang rang sangs rgyas kyi sa las yongs su 'das nas byang chub sems dpa'i skyon med par 'jug go/ /gsol pa/ bcom ldan</text></item>
<item><p>220b.2</p><section></section><text>'das byang chub sems dpa' sems dpa' chen po'i skyon ni gang lags/ skyon ma mchis pa de gang lags/ bcom ldan 'das kyis bka' stsal pa/ rab 'byor dmigs pa thams cad ni byang chub sems dpa' sems dpa' chen po'i skyon no/ /mi dmigs pa thams cad ni skyon med pa'o/ /gsol</text></item>
<item><p>220b.3</p><section></section><text>pa/ bcom ldan 'das dmigs pa ni gang lags/ mi dmigs pa ni gang lags/ bcom ldan 'das kyis bka' stsal pa/ rab 'byor gzugs ni byang chub sems dpa' sems dpa' chen po'i dmigs pa'o/ /rab 'byor tshor ba dang / 'du shes dang / 'du byed rnams dang / rnam par shes</text></item>
<item><p>220b.4</p><section></section><text>pa ni byang chub sems dpa' sems dpa' chen po'i dmigs pa'o/ /mig dang gzugs ni byang chub sems dpa' sems dpa' chen po'i dmigs pa'o/ /rna ba dang / sgra dang / sna dang / dri dang / lce dang / ro dang / lus dang / reg bya dang / yid dang chos ni byang chub sems dpa' sems dpa'</text></item>
<item><p>220b.5</p><section></section><text>chen po'i dmigs pa'o/ /mig gi rnam par shes pa dang / mig gi 'dus te reg pa dang / mig gi 'dus te reg pa'i rkyen gyis tshor ba ni dmigs pa'o/ /rna ba dang / sna dang / lce dang / lus dang / yid kyi rnam par shes pa dang / yid kyi 'dus te reg pa dang / yid kyi 'dus te reg pa'i rkyen gyis</text></item>
<item><p>220b.6</p><section></section><text>tshor ba ni dmigs pa'o/ /sa'i khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni dmigs pa'o/ /ma rig pa dang / 'du byed dang / rnam par shes pa dang / ming dang gzugs dang / skye mched drug dang / reg</text></item>
<item><p>220b.7</p><section></section><text>pa dang / tshor ba dang / sred pa dang / len pa dang / srid pa dang / skye ba dang / rga shi ni dmigs pa'o/ /pha rol tu phyin pa thams cad dang / stong pa nyid thams cad dang / byang chub kyi phyogs kyi chos thams cad dang / 'phags pa'i bden pa rnams dang / bsam gtan rnams dang / tshad</text></item>
<item><p>221a.1</p><section></section><text>med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / </text></item>
<item><p>221a.2</p><section></section><text>ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad ni dmigs pa'o/ /rnam pa thams</text></item>
<item><p>221a.3</p><section></section><text>cad mkhyen pa nyid kyi bar ni dmigs pa ste skyon no/ /rab 'byor skyon med pa ni gang la gzugs dang / tshor ba dang / 'du shes dang / 'du byed rnams dang / rnam par shes pa dang / skye mched dang / khams dang / rten cing 'brel par 'byung ba dang / pha rol tu phyin pa thams cad dang / stong pa nyid</text></item>
<item><p>221a.4</p><section></section><text>thams cad dang / byang chub kyi phyogs kyi chos rnams dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong</text></item>
<item><p>221a.5</p><section></section><text>pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje</text></item>
<item><p>221a.6</p><section></section><text>chen po dang / sangs rgyas kyi chos ma 'dres pa bco brgyad dang / rnam pa thams cad mkhyen pa nyid kyi bar dang / chos de dag gis brjod pa yang dmigs su med pa'o/ /de ci'i phyir zhe na/ rab 'byor de ni 'di ltar gzugs la rang bzhin med de/ gang la rang bzhin med pa de ni brjod du med</text></item>
<item><p>221a.7</p><section></section><text>pa'o/ /tshor ba dang / 'du shes dang / 'du byed dang / rnam par shes pa la rang bzhin med de/ gang la rang bzhin med pa de ni brjod du med pa'o/ /skye mched dang / khams dang / rten cing 'brel par 'byung ba la rang bzhin med de/ gang la rang bzhin med pa de ni brjod du med pa'o/ /pha rol tu</text></item>
<item><p>221b.1</p><section></section><text>phyin pa thams cad dang / stong pa nyid thams cad dang / byang chub kyi phyogs kyi chos rnams la rang bzhin med de/ gang la rang bzhin med pa de ni brjod du med pa'o/ /'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par</text></item>
<item><p>221b.2</p><section></section><text>'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la rang bzhin med de / gang la rang bzhin</text></item>
<item><p>221b.3</p><section></section><text>med pa de ni brjod du med pa'o/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la rang bzhin med de/ gang la rang bzhin med pa de ni brjod du med</text></item>
<item><p>221b.4</p><section></section><text>pa'o/ /rnam pa thams cad mkhyen pa nyid kyi bar la rang bzhin med de/ gang la rang bzhin med pa de ni brjod du med pa'o/ /rab 'byor 'di ni byang chub sems dpa' sems dpa' chen po'i skyon med pa ste/ byang chub sems dpa' sems dpa' chen po skyon med par zhugs pa/ ting</text></item>
<item><p>221b.5</p><section></section><text>nge 'dzin dang / snyoms par 'jug pa thams cad yongs su rdzogs par byed pa de ni ting nge 'dzin dang snyoms par 'jug pa'i dbang gis kyang mi skye na 'dod chags sam/ zhe sdang ngam/ gti mug gis skye bar 'gyur zhing de la gnas te/ de la las mngon par 'du byed pa dang / las de mngon</text></item>
<item><p>221b.6</p><section></section><text>par 'du byas pas 'gro ba lnga'i 'khor bar ltung bar 'gyur ba lta ci smos te/ de ni gnas med do/ /gzhan du na sgyu ma lta bu'i chos rnams la gnas shing sems can thams cad kyi don byed de/ sems can nam sgyu mar yang dmigs pa med do/ /de sems can dang sgyu mar mi dmigs pas</text></item>
<item><p>221b.7</p><section></section><text>sems can rnams yongs su smin par byed cing sangs rgyas kyi zhing yongs su 'dzin to/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ting nge 'dzin gyi pha rol tu phyin pa yongs su rdzogs par byas nas chos kyi 'khor</text></item>
<item><p>222a.1</p><section></section><text>lo bskor ba'i bar du ste/ mi dmigs pa'i 'khor lo dang / stong pa nyid dang / mtshan ma med pa dang / smon pa med pa'i 'khor lo bskor ro/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams</text></item>
<item><p>222a.2</p><section></section><text>cad rmi lam lta bur yongs su shes so/ /chos thams cad sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / sprul pa lta bur yongs su shes so zhes bya ba ni chos thams cad mtshan ma med par skad cig ma gcig gis mngon par rtogs pa'i mtshan nyid can gyi sems</text></item>
<item><p>222a.3</p><section></section><text>kyi skad cig gis mngon par rtogs pa ste gsum pa'o// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ ji ltar na chos thams cad rmi lam lta bur</text></item>
<item><p>222a.4</p><section></section><text>yang dag pa ji lta ba bzhin du yongs su 'tshal ba lags/ ji ltar na chos thams cad sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / sprul pa lta bur yang dag pa ji lta ba bzhin du yongs su 'tshal ba lags/ bcom ldan 'das kyis bka' stsal pa/ rab 'byor</text></item>
<item><p>222a.5</p><section></section><text>'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam mi mthong ngo / /rmi lam mthong ba mi mthong ngo / /sgra brnyan mi thos so/ /sgra brnyan nyan pa mi thos so/ / mig yor mi mthong ngo / /mig yor mthong ba mi mthong ngo / /sgyu ma mi mthong ngo / / </text></item>
<item><p>222a.6</p><section></section><text>sgyu ma mthong ba mi mthong ngo / /smig rgyu mi mthong ngo / /smig rgyu mthong ba mi mthong ngo / /sprul pa mi mthong ngo / /sprul pa mthong ba mi mthong ngo / /de ci'i phyir zhe na/ 'di ltar byis pa so so'i skye bo rnams kyi rmi lam ni phyin ci log go/ /sgra brnyan ni phyin ci log go/ /mig yor ni phyin ci log</text></item>
<item><p>222a.7</p><section></section><text>go/ /sgyu ma ni phyin ci log go/ /smig rgyu ni phyin ci log go/ /sprul pa ni phyin ci log go/ /dgra bcom pa ni rmi lam mi mthong ngo / /rmi lam mthong ba mi mthong ngo / /sgra brnyan mi thos so/ /sgra brnyan nyan pa mi thos so/ /mig yor mi mthong ngo / /mig yor mthong ba mi mthong ngo / /sgyu ma mi</text></item>
<item><p>222b.1</p><section></section><text>mthong ngo / /sgyu ma mthong ba mi mthong ngo / /smig rgyu mi mthong ngo / /smig rgyu mthong ba mi mthong ngo / /sprul pa mi mthong ngo / /sprul pa mthong ba mi mthong ngo / /rang sangs rgyas kyi bar dang / byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>222b.2</p><section></section><text>ni rmi lam mi gzigs so/ /rmi lam mthong ba mi gzigs so/ /sgra brnyan mi gsan to/ /sgra brnyan nyan pa mi gzigs so/ /mig yor mi gzigs so/ /mig yor mthong ba mi gzigs so/ /sgyu ma mi gzigs so/ /sgyu ma mthong ba mi gzigs so/ /smig rgyu mi gzigs so/ /smig rgyu</text></item>
<item><p>222b.3</p><section></section><text>mthong ba mi gzigs so/ /sprul pa mi gzigs so/ /sprul pa mthong ba mi gzigs so/ /de ci'i phyir zhe na/ 'di ltar yang dag pa ma yin pas chos thams cad ni dngos po med pa'i ngo bo nyid de/ yongs su mya ngan las 'das pa dang mnyam pa ste yang dag pa ma yin pa'i phyir chos thams cad</text></item>
<item><p>222b.4</p><section></section><text>yongs su grub pa med na/ de la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ dngos po'i 'du shes sam/ yongs su grub pa'i 'du shes sam/ yang dag pa'i 'du shes su 'gyur ba lta ga la yod de/ de ni gnas med do/ /de ci'i phyir zhe na/ gal te chos</text></item>
<item><p>222b.5</p><section></section><text>la la zhig gi ngo bo nyid dam/ yongs su grub pa'am/ yang dag par gyur pa zhig dmigs na ni shes rab kyi pha rol tu phyin par yang mi 'gyur te/ byang chub sems dpa' sems dpa' chen po shes rab kyi pha rol tu phyin pa la de ltar spyod pa na/ gzugs la chags pa med do/ /tshor ba dang / </text></item>
<item><p>222b.6</p><section></section><text>'du shes dang / 'du byed rnams dang / rnam par shes pa la chags pa med do/ /khams dang / skye mched dang / rten cing 'brel par 'byung ba la chags pa med do/ /'dod pa'i khams la chags pa med do/ /gzugs kyi khams la chags pa med do / /gzugs med pa'i khams la chags</text></item>
<item><p>222b.7</p><section></section><text>pa med do/ /sbyin pa'i pha rol tu phyin pa la chags pa med do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la chags pa med do/ /nang stong pa nyid</text></item>
<item><p>223a.1</p><section></section><text>la chags pa med do/ /dngos po med pa'i ngo bo nyid stong pa nyid kyi bar la chags pa med do/ /byang chub kyi phyogs kyi chos sum cu rtsa bdun la chags pa med do/ /'phags pa'i bden pa rnams dang / bsam gtan rnams dang / tshad med pa rnams dang / gzugs</text></item>
<item><p>223a.2</p><section></section><text>med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la chags pa med do/ /ting nge 'dzin dang / gzungs kyi sgo rnams la chags</text></item>
<item><p>223a.3</p><section></section><text>pa med do/ /de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams la chags pa med do/ /rnam pa thams cad mkhyen pa nyid kyi bar la chags pa med do/ /de shes</text></item>
<item><p>223a.4</p><section></section><text>rab kyi pha rol tu phyin pa 'di la gnas shing sa dang po yongs su rdzogs par byed do / /de la 'dod pa'i 'dod chags mi bskyed do/ /de ci'i phyir zhe na/ de ni 'di ltar des sa de yang mi dmigs na/ de la 'dod pa'i 'dod chags skye bar lta ga la 'gyur te/ shes rab kyi pha rol tu phyin pa 'di la gnas shing sa</text></item>
<item><p>223a.5</p><section></section><text>gnyis pa dang / sa gsum pa dang / sa bzhi pa dang / sa lnga pa dang / sa drug pa dang / sa bdun pa dang / sa brgyad pa dang / sa dgu pa dang / sa bcu pa yongs su rdzogs par byed de/ de la 'dod pa'i 'dod chags mi bskyed do/ /de ci'i phyir zhe na/ de ni 'di ltar des sa de yang mi dmigs na/ de la</text></item>
<item><p>223a.6</p><section></section><text>'dod pa'i 'dod chags bskyed par lta ga la 'gyur te/ shes rab kyi pha rol tu phyin pa la spyod cing shes rab kyi pha rol tu phyin pa de yang mi dmigs so/ /de mi dmigs pa'i shes rab kyi pha rol tu phyin pa la spyod pa'i tshe/ shes rab kyi pha rol tu phyin pa der chos thams cad kyang 'dus par mthong ste/ </text></item>
<item><p>223a.7</p><section></section><text>chos de dag kyang mi dmigs so/ /de ci'i phyir zhe na/ de ni 'di ltar chos de dag dang shes rab kyi pha rol tu phyin pa de la gnyis su med de gnyis su byar med do/ /de ci'i phyir zhe na/ de ni 'di ltar chos de dag ni tha dad du bya ba gang yang med do/ /chos kyi dbyings su bstan pa dang / de bzhin nyid du</text></item>
<item><p>223b.1</p><section></section><text>bstan pa dang / yang dag pa'i mtha' bstan pas chos thams cad dbyer med do / /gsol pa/ bcom ldan 'das de ltar chos thams cad dbyer med pa lags na ji ltar dge ba dang / mi dge ba'i chos rnams bstan pa lags/ ji ltar 'jig rten dang 'jig rten las 'das pa'i chos rnams</text></item>
<item><p>223b.2</p><section></section><text>bstan pa lags/ ji ltar zag pa dang bcas pa dang / zag pa ma mchis pa'i chos rnams bstan pa lags/ ji ltar 'dus byas dang / 'dus ma byas kyi chos rnams bstan pa lags/ bcom ldan 'das kyis bka' stsal pa/ rab 'byor de ji snyam du sems/ chos rnams kyi chos nyid gang yin pa</text></item>
<item><p>223b.3</p><section></section><text>de la 'dus byas sam/ 'dus ma byas sam/ rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang byang chub bam/ byang chub bam/ sems gang yang brjod du yod dam/ gsol pa/ bcom ldan 'das de ni</text></item>
<item><p>223b.4</p><section></section><text>ma lags so/ /bcom ldan 'das kyis bka' stsal pa/ rab 'byor de bas na khyod kyis rnam grangs des 'di ltar chos thams cad dbyer med pa dang / chos thams cad mtshan nyid med pa dang / skye ba med pa dang / 'gag pa med par rig par bya'o/ /rab 'byor nga sngon byang chub sems dpa'i</text></item>
<item><p>223b.5</p><section></section><text>spyad pa spyod pa'i tshe/ gzugs zhes bya ba'am/ tshor ba zhes bya ba'am/ 'du shes zhes bya ba'am/ 'du byed ces bya ba'am/ rnam par shes pa zhes bya ba'am/ skye mched dang / khams dang / rten cing 'brel par 'byung ba zhes bya ba'am/ pha rol tu phyin pa rnams dang / stong pa nyid thams</text></item>
<item><p>223b.6</p><section></section><text>cad dang / byang chub kyi phyogs kyi chos rnams zhes bya ba'am/ sangs rgyas kyi chos ma 'dres pa rnams kyi bar zhes bya ba'am/ dge ba dang mi dge ba'i chos rnams zhes bya ba'am/ nyon mongs pa dang bcas pa dang / nyon mongs pa med pa dang / 'jig rten pa dang / 'jig rten las 'das pa</text></item>
<item><p>223b.7</p><section></section><text>dang / zag pa dang bcas pa dang / zag pa med pa dang / thun mong dang thun mong ma yin pa dang / 'dus byas dang / 'dus ma byas kyi chos rnams zhes bya ba'am/ rgyun du zhugs pa'i 'bras bu zhes bya ba'am/ lan cig phyir 'ong ba'i 'bras bu'am/ phyir mi 'ong ba'i 'bras bu dang / </text></item>
<item><p>224a.1</p><section></section><text>dgra bcom pa nyid ces bya ba'am/ rang byang chub ces bya ba'am/ rnam pa thams cad mkhyen pa nyid kyi bar zhes bya ba'i chos gang gi rang bzhin yang mi dmigs so/ /rab 'byor de ltar na byang chub sems dpa' sems dpa' chen po shes rab kyi pha rol tu</text></item>
<item><p>224a.2</p><section></section><text>phyin pa la spyod pa'i tshe/ sems dang po bskyed pa nas nye bar bzung ste/ bla na med pa yang dag par rdzogs pa'i byang chub tu mngon par rdzogs par sangs rgyas kyi bar du mi dmigs pa'i tshul gyis chos thams cad kyi rang bzhin la mkhas par bya'o/ /byang chub sems dpa' sems dpa'</text></item>
<item><p>224a.3</p><section></section><text>chen po chos thams cad kyi rang bzhin la mkhas pa ni/ byang chub kyi lam yongs su rdzogs par bya'o / /sems can rnams yongs su smin par byed do/ /sangs rgyas kyi zhing yongs su 'dzin to/ /de la gnas te bla na med pa yang dag par rdzogs pa'i byang chub tu mngon par rdzogs par</text></item>
<item><p>224a.4</p><section></section><text>sangs rgyas nas/ sems can rnams ci nas kyang 'dul bar gyur nas srid pa gsum na mi snang ba de ltar rnam par btul lo/ /rab 'byor de ltar byang chub sems dpa' sems dpa' chen pos mtshan ma med pa'i tshul gyis shes rab kyi pha rol tu phyin pa la bslab par bya'o zhes bya ba ni</text></item>
<item><p>224a.5</p><section></section><text>gnyis su med pa nyid du chos thams cad skad cig ma gcig la mngon par rtogs pa'i mtshan nyid can sems kyi skad cig ma gcig gis mngon par rtogs pa ste bzhi pa'o/ /'di dag gis ni skad cig ma gcig gis mngon par rtogs pa gsungs pa yin no/ /'phags pa bcom ldan</text></item>
<item><p>224a.6</p><section></section><text>'das ma shes rab kyi pha rol tu phyin pa stong phrag nyi shu lnga pa mngon par rtogs pa'i rgyan gyi rjes su 'brangs nas dag par gtugs pa las/ skad cig ma gcig gis mngon par rtogs pa'i dbang du byas pa bslab pa yongs su rdzogs pa zhes bya ba'i le'u ste bdun pa'o// //rab 'byor gzhan</text></item>
<item><p>224a.7</p><section></section><text>yang zag pa med pa'i chos rmi lam lta bu dngos po dang mi ldan pa dngos po med pa'i rang bzhin can rang gi mtshan nyid kyis stong pa rnam pa thams cad du yongs su dag par 'gyur ba de dag thams cad kyi rang bzhin gang yin pa mtshan nyid gcig po 'di lta ste/ mtshan nyid med pa de ni de bzhin</text></item>
<item><p>224b.1</p><section></section><text>gshegs pa dgra bcom pa yang dag par rdzogs pa'i sangs rgyas yin par rig par bya ste/ rab 'byor byang chub sems dpa' sems dpa' chen po de ltar shes rab kyi pha rol tu phyin pa la bslab par bya'o/ /rab 'byor gyis gsol pa/ bcom ldan 'das zag pa med pa'i</text></item>
<item><p>224b.2</p><section></section><text>chos de dag thams cad kyang gang dag lags/ bcom ldan 'das kyis bka' stsal pa/ byang chub kyi phyogs kyi chos sum cu rtsa bdun dang / tshad med pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / zad par gyi skye mched bcu dang / zil</text></item>
<item><p>224b.3</p><section></section><text>gyis gnon pa'i skye mched brgyad dang / nyon mongs pa med pa'i ting nge 'dzin dang / smon nas mkhyen pa dang / mngon par shes pa drug dang / so so yang dag par rig pa bzhi dang / rnam pa thams cad du yongs su dag pa bzhi dang / dbang bcu dang stobs bcu dang / mi 'jigs pa bzhi</text></item>
<item><p>224b.4</p><section></section><text>dang / bsrung ba med pa gsum dang / dran pa nye bar gzhag pa gsum dang / bsnyel ba mi mnga' ba'i chos nyid dang / bag chags yang dag par bcom pa dang / thugs rje chen po dang / sangs rgyas kyi chos ma 'dres pa bco brgyad dang / rnam pa thams cad mkhyen pa nyid dang / </text></item>
<item><p>224b.5</p><section></section><text>lam gyi rnam pa shes pa nyid dang / thams cad mkhyen pa nyid dag ste/ rab 'byor 'di dag ni zag pa med pa'i chos thams cad ces bya'o/ /rab 'byor de ltar byang chub sems dpa' sems dpa' chen po shes rab kyi pha rol tu phyin pa 'di la bslab par bya'o zhes bya ba ni ngo bo nyid kyi sku</text></item>
<item><p>224b.6</p><section></section><text>yin no// //rab 'byor gzhan yang shes rab kyi pha rol tu phyin pa 'di la bslabs shing chos de dag thams cad thob nas bla na med pa yang dag par rdzogs pa'i byang chub tu mngon par rdzogs par sangs rgyas te/ thams cad du thams cad rnam pa thams cad nas thams cad du de bzhin</text></item>
<item><p>224b.7</p><section></section><text>gshegs pa dgra bcom pa yang dag par rdzogs pa'i sangs rgyas rnams kyi sku skyes bu chen po'i mtshan sum cu rtsa gnyis kyis brgyan pa/ dpe byad bzang po brgyad cus brgyan pa/ byang chub sems dpa' sems dpa' chen po rnams la theg pa chen po mchog gi chos kyi longs spyod</text></item>
<item><p>225a.1</p><section></section><text>bla na med pa'i dga' ba dang / bde ba dang / tshim pa dang / rab tu dga' ba ston par mdzad par 'gyur ro zhes/ rab 'byor de ltar byang chub sems dpa' sems dpa' chen pos shes rab kyi pha rol tu phyin pa la bslab par bya'o zhes bya ba ni longs spyod rdzogs pa'i sku</text></item>
<item><p>225a.2</p><section></section><text>yin no// //rab 'byor gzhan yang shes rab kyi pha rol tu phyin pa la bslab pa na chos de dag thams cad rtogs par byas nas bla na med pa yang dag par rdzogs pa'i byang chub tu mngon par rdzogs par sangs rgyas nas phyogs bcu'i 'jig rten gyi khams dpag tu med mtha' med par dus thams cad du de</text></item>
<item><p>225a.3</p><section></section><text>bzhin gshegs pa dgra bcom pa yang dag par rdzogs pa'i sangs rgyas kyi sku'i sprul pa sna tshogs kyi sprin gyis sems can thams cad kyi don mdzad pa de ltar rab 'byor byang chub sems dpa' sems dpa' chen pos shes rab kyi pha rol tu phyin pa la bslab par bya'o zhes bya ba ni sprul pa'i sku yin no// //</text></item>
<item><p>225a.4</p><section></section><text>de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das chos thams cad rmi lam lta bu dngos po ma mchis pa dngos po ma mchis pa'i ngo bo nyid rang gi mtshan nyid kyis stong pa rnams la 'di dag ni dge ba'i chos so/ /'di dag ni mi dge ba'i chos so/ /'di</text></item>
<item><p>225a.5</p><section></section><text>dag ni 'jig rten pa'i chos so/ /'di dag ni 'jig rten las 'das pa'i chos so/ /'di dag ni zag pa dang bcas pa'i chos so/ /'di dag ni zag pa med pa'i chos so/ /'di dag ni 'dus byas kyi chos so/ /'di dag ni 'dus ma byas kyi chos so/ /'di dag ni rgyun du zhugs pa'i 'bras bu mngon du bya ba'i</text></item>
<item><p>225a.6</p><section></section><text>rgyur 'gyur ba'o/ /'di dag ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu mngon du bya ba'i rgyur 'gyur ba'o/ /'di dag ni rang byang chub kyi rgyur 'gyur ba'o/ /'di dag ni bla na med pa yang dag par rdzogs pa'i byang chub kyi rgyur 'gyur ba'o zhes bgyi</text></item>
<item><p>225a.7</p><section></section><text>bar ji ltar rnam par dgod par 'gyur chos thams cad sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / dngos po ma mchis pa dngos po ma mchis pa'i ngo bo nyid dang / rang gi mtshan nyid kyis stong pa rnams la 'di dag ni dge ba'i chos so/ /'di dag ni mi dge ba'i</text></item>
<item><p>225b.1</p><section></section><text>chos so/ /'di dag ni 'jig rten pa'i chos so/ /'di dag ni 'jig rten las 'das pa'i chos so/ /'di dag ni zag pa dang bcas pa'i chos so/ /'di dag ni zag pa med pa'i chos so/ /'di dag ni 'dus byas kyi chos so/ /'di dag ni 'dus ma byas kyi chos so/ /'di dag ni rgyun du zhugs pa'i 'bras</text></item>
<item><p>225b.2</p><section></section><text>bu mngon du bya ba'i rgyur 'gyur ro / /'di dag ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu mngon du bya ba'i rgyur 'gyur ba'o / /'di dag ni rang byang chub kyi rgyur 'gyur ba'o/ /'di dag ni bla na med pa yang dag par rdzogs pa'i byang chub kyi rgyur 'gyur</text></item>
<item><p>225b.3</p><section></section><text>ba'o zhes bgyi bar ji ltar rnam par dgod par 'gyur/ bcom ldan 'das kyis bka' stsal pa/ rab 'byor 'di la byis pa thos pa dang mi ldan pa'i so so'i skye bo ni rmi lam yang dmigs la rmi lam mthong ba yang dmigs so/ /sgra brnyan yang dmigs la sgra brnyan nyan pa yang dmigs so/ /mig</text></item>
<item><p>225b.4</p><section></section><text>yor yang dmigs la mig yor mthong ba yang dmigs so/ /sgyu ma yang dmigs la sgyu ma mthong ba yang dmigs so/ /smig rgyu yang dmigs la smig rgyu mthong ba yang dmigs so/ /sprul pa yang dmigs la sprul pa mthong ba yang dmigs so/ /des rmi lam yang dmigs la rmi lam mthong ba</text></item>
<item><p>225b.5</p><section></section><text>yang dmigs so/ /sprul pa'i bar yang dmigs la sprul pa mthong ba yang dmigs nas/ lus dang ngag dang yid kyis dge ba'i 'du bya ba yang mngon par 'du byed do/ /lus dang ngag dang yid kyis mi dge ba'i 'du bya ba yang mngon par 'du byed do/ /lus dang ngag dang yid kyis bsod nams dang </text></item>
<item><p>225b.6</p><section></section><text>bsod nams ma yin pa dang / mig yo ba'i 'du bya ba yang mngon par 'du byed do/ /de bas na byang chub sems dpa' sems dpa' chen po shes rab kyi pha rol tu phyin pa la spyod pa mtha' las 'das pa stong pa nyid dang / thog ma dang tha ma med pa stong pa nyid dang / stong pa nyid 'di gnyis la gnas</text></item>
<item><p>225b.7</p><section></section><text>shing sems can rnams la chos ston te/ khams gsum po 'di ni stong pa ste/ 'di la gzugs sam/ tshor ba'am/ 'du shes sam/ 'du byed dam/ rnam par shes pa'am/ skye mched rnams sam/ khams rnams med do/ /'di ni rmi lam/ 'di ni sgra brnyan/ 'di ni mig yor/ 'di ni</text></item>
<item><p>226a.1</p><section></section><text>sgyu ma/ 'di ni smig rgyu / 'di ni sprul pa ste/ 'di la phung po rnams sam/ khams rnams sam/ skye mched rnams med do/ /'di la ni rmi lam med do/ /rmi lam mthong ba med do/ /sgra brnyan med do/ /sgra brnyan nyan pa med do/ /mig yor med do/ /mig yor</text></item>
<item><p>226a.2</p><section></section><text>mthong ba med do/ /sgyu ma med do/ /sgyu ma byed pa med do/ /smig rgyu med do/ /smig rgyu mthong ba med do/ /sprul pa med do/ /sprul pa byed pa med do/ /chos 'di dag thams cad ni dngos po med pa dngos po med pa'i ngo bo nyid yin na/ 'on kyang khyod ni phung po med pa la phung por 'du shes pa/ skye mched</text></item>
<item><p>226a.3</p><section></section><text>med pa la skye mched du 'du shes pa dang / khams med pa la khams su 'du shes pa dag ste/ chos 'di dag thams cad ni rten cing 'brel par 'byung ba phyin ci log las skye ba las kyi rnam par smin pas yongs su bzung ba yin na/ khyed rnams ci'i phyir chos thams cad dngos po med pa la dngos po'i</text></item>
<item><p>226a.4</p><section></section><text>'du shes su byed ces te/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can ser sna can de dag ser sna las rnam par bzlog nas sbyin pa'i pha rol tu phyin pa la sbyor te sbyin pa yongs su btang ba de yang de dag la longs</text></item>
<item><p>226a.5</p><section></section><text>spyod chen po'i rgyur 'gyur ba'o/ /des de dag las bskyod nas tshul khrims kyi pha rol tu phyin pa la sbyor te/ tshul khrims yang dag par blangs pa de yang de dag la mtho ris su skye ba'i rgyur 'gyur ro/ /des de dag las bskyod nas ting nge 'dzin la sbyor te/ ting nge 'dzin de yang de dag la tshangs pa'i</text></item>
<item><p>226a.6</p><section></section><text>'jig rten du skye ba'i rgyur 'gyur ro/ /des de dag las bskyod nas bsam gtan dang po la sbyor te/ bsam gtan dang po las bsam gtan gnyis pa / bsam gtan gnyis pa las bsam gtan gsum pa/ bsam gtan gsum pa las bsam gtan bzhi pa/ bsam gtan bzhi pa</text></item>
<item><p>226a.7</p><section></section><text>las nam mkha' mtha' yas skye mched kyi snyoms par 'jug pa/ nam mkha' mtha' yas skye mched kyi snyoms par 'jug pa las rnam shes mtha' yas skye mched kyi snyoms par 'jug pa/ rnam shes mtha' yas skye mched kyi snyoms par 'jug pa las cung zad med pa'i skye mched kyi snyoms</text></item>
<item><p>226b.1</p><section></section><text>par 'jug pa/ cung zad med pa'i skye mched kyi snyoms par 'jug pa las 'du shes med 'du shes med min skye mched kyi snyoms par 'jug pa la sbyor ro/ /des sbyin pa dang sbyin pa'i 'bras bu dma' ba de las rnam grangs su bskyed de/ phung po ma lus pa'i mya ngan las 'das pa'i dbyings</text></item>
<item><p>226b.2</p><section></section><text>su dbugs 'byin to/ /gzhog go/ /rab tu 'god do/ /de tshul khrims dang tshul khrims kyi 'bras bu de las rnam grangs du mas bskyed de/ phung po ma lus pa'i mya ngan las 'das pa'i dbyings su rab tu gzhog go/ /des ting nge 'dzin dang ting nge 'dzin gyi 'bras bu de las rnam grangs du</text></item>
<item><p>226b.3</p><section></section><text>mas bskyed de/ phung po ma lus pa'i mya ngan las 'das pa'i dbyings su rab tu gzhog go/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan</text></item>
<item><p>226b.4</p><section></section><text>lag brgyad pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo gsum dang / </text></item>
<item><p>226b.5</p><section></section><text>mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad</text></item>
<item><p>226b.6</p><section></section><text>la 'god do/ /rab tu 'jog go/ /de zag pa med pa'i chos gzugs med pa bstan du med pa thogs pa med pa de dag gis gang rgyun du zhugs pa'i 'bras bu don du gnyer ba de dag rgyun du zhugs pa'i 'bras bu la rab tu 'god do/ /gang lan cig phyir 'ong ba'i 'bras bu don du gnyer ba de dag</text></item>
<item><p>226b.7</p><section></section><text>lan cig phyir 'ong ba'i 'bras bu la rab tu 'god do/ /gang phyir mi 'ong ba'i 'bras bu don du gnyer pa de dag phyir mi 'ong ba'i 'bras bu la rab tu 'god do/ /gang dgra bcom pa nyid don du gnyer ba de dag dgra bcom pa nyid la rab tu 'god do/ /gang rang byang chub don du gnyer pa de dag rang byang</text></item>
<item><p>227a.1</p><section></section><text>chub la rab tu 'god do/ /gang bla na med pa yang dag par rdzogs pa'i byang chub don du gnyer ba de dag la byang chub kyi lam brjod cing ston to/ /yang dag par bskul lo/ /yang dag par gzengs bstod do/ /yang dag par dga' bar byed do/ /'dul lo/ /gzhog go/ /</text></item>
<item><p>227a.2</p><section></section><text>rab tu 'god do/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad rmi lam lta bu dang / sgra brnyan lta bu dang / mig yor lta bu dang / sgyu ma lta bu dang / smig rgyu lta bu dang / sprul pa lta bu dang / dngos po med pa dang / </text></item>
<item><p>227a.3</p><section></section><text>dngos po med pa'i ngo bo nyid dang / rang gi mtshan nyid kyis stong pa la rnam par 'god par byed do/ /de skad ces bka' stsal pa dang / tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das de ltar byang chub sems dpa' sems dpa' chen po de shes rab kyi</text></item>
<item><p>227a.4</p><section></section><text>pha rol tu phyin pa zab mo 'di la spyod pa'i tshe/ chos thams cad dngos po med pa'i ngo bo nyid dang / chos thams cad mtha' las 'das pa stong pa nyid dang / thog ma dang tha ma med pa stong pa nyid la 'di dag ni dge ba'i chos so/ /'di dag ni mi dge ba'i chos so/ /'di dag ni 'jig rten pa'i</text></item>
<item><p>227a.5</p><section></section><text>chos so/ /'di dag ni 'jig rten las 'das pa'i chos so/ /'di dag ni kha na ma tho ba dang bcas pa'i chos so/ /'di dag ni kha na ma tho ba med pa'i chos so/ /'di dag ni zag pa dang bcas pa'i chos so/ /'di dag ni zag pa med pa'i chos so/ /'di dag ni 'dus byas kyi chos so/ /'di dag ni</text></item>
<item><p>227a.6</p><section></section><text>'dus ma byas kyi chos so/ /'di dag ni rgyun du zhugs pa'i 'bras bu mngon du bya ba'i rgyur 'gyur ba'o/ /'di dag ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu mngon du bya ba'i rgyur 'gyur ba'o/ /'di dag ni rang byang chub kyi rgyur 'gyur ba'o/ /</text></item>
<item><p>227a.7</p><section></section><text>'di dag ni bla na med pa yang dag par rdzogs pa'i byang chub kyi rgyur 'gyur ba'o zhes bya bar rnam par dgod par bgyid pa de dag ni ngo mtshar te rmad du byung ba'i chos so/ /de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor de de</text></item>
<item><p>227b.1</p><section></section><text>bzhin no/ /de de bzhin te/ de ltar byang chub sems dpa' sems dpa' chen po shes rab kyi pha rol tu phyin pa zab mo 'di nyid la spyod pa'i tshe/ chos thams cad dngos po med pa'i ngo bo nyid dang / chos thams cad mtha' las 'das pa stong pa nyid dang / thog ma dang tha ma med pa stong pa nyid la 'di</text></item>
<item><p>227b.2</p><section></section><text>dag ni dge ba'i chos so/ /'di dag ni mi dge ba'i chos so/ /'di dag ni 'jig rten pa'i chos so/ /'di dag ni 'jig rten las 'das pa'i chos so/ /'di dag ni kha na ma tho ba dang bcas pa'i chos so/ /'di dag ni kha na ma tho ba med pa'i chos so/ /'di dag ni zag pa dang bcas pa'i chos so/ /'di</text></item>
<item><p>227b.3</p><section></section><text>dag ni zag pa med pa'i chos so/ /'di dag ni 'dus byas kyi chos so/ /'di dag ni 'dus ma byas kyi chos so/ /'di dag ni rgyun du zhugs pa'i 'bras bu mngon du bya ba'i rgyur 'gyur ba'o/ /'di dag ni lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras</text></item>
<item><p>227b.4</p><section></section><text>bu mngon du bya ba'i rgyur 'gyur ba'o/ /'di dag ni rang byang chub kyi rgyur 'gyur ba'o/ /'di dag ni bla na med pa yang dag par rdzogs pa'i byang chub kyi rgyur 'gyur ba'o zhes bya bar rnam par dgod par byed pa de ni ngo mtshar te rmad du byung ba'i chos so/ /rab 'byor gal te khyod kyis byang chub sems dpa'</text></item>
<item><p>227b.5</p><section></section><text>sems dpa' chen po gang gi ngo mtshar rmad kyi chos de shes kyang nyan thos dang rang sangs rgyas thams cad kyis byang chub sems dpa' sems dpa' chen po de la slar phan gdags par bya ba sla ba ma yin te/ khyed cag thams cad kyis kyang byang chub sems dpa' sems dpa' chen po'i chos de dag zil</text></item>
<item><p>227b.6</p><section></section><text>gyis mnan par mi nus so/ /rab 'byor gyis gsol pa/ bcom ldan 'das nyan thos dang rang sangs rgyas thams cad la ma mchis pa'i ngo mtshar rmad kyi chos byang chub sems dpa' sems dpa' chen po ma mchis pa gang lags/ bcom ldan 'das kyis bka' stsal pa/ rab 'byor de'i phyir</text></item>
<item><p>227b.7</p><section></section><text>shin tu legs par nyon la yid la zung shig dang bshad par bya'o/ /rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rnam par smin pa las byung ba'i pha rol tu phyin pa drug la gnas/ rnam par smin pa las byung ba'i stong pa nyid thams cad</text></item>
<item><p>228a.1</p><section></section><text>dang / byang chub kyi phyogs kyi chos sum cu rtsa bdun dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i</text></item>
<item><p>228a.2</p><section></section><text>snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen</text></item>
<item><p>228a.3</p><section></section><text>po dang / snying rje chen po dang / sangs rgyas kyi chos ma 'dres pa bco brgyad la gnas shing phyogs dang phyogs mtshams kyi 'jig rten gyi khams dag tu song zhing sems can gang la sbyin pas phan gdags par bya ba de ni sbyin pas phan 'dogs so/ /de sems can gang la tshul khrims dang / bzod pa</text></item>
<item><p>228a.4</p><section></section><text>dang / brtson 'grus dang / ting nge 'dzin dang / shes rab kyis phan gdags par bya ba de dag la ni shes rab kyis phan 'dogs so/ /sems can gang la bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pas phan gdags par bya ba de</text></item>
<item><p>228a.5</p><section></section><text>dag la ni bsam gtan bzhi pas phan 'dogs so/ /sems can gang la nam mkha' mtha' yas kyi skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med</text></item>
<item><p>228a.6</p><section></section><text>min gyi skye mched kyi snyoms par 'jug pas phan gdags par bya ba de dag la ni 'du shes med 'du shes med min skye mched la snyoms par 'jug pas phan 'dogs so/ /sems can gang la byams pas phan gdags par bya ba de dag la ni byams pas phan 'dogs so/ /sems can gang la snying rje</text></item>
<item><p>228a.7</p><section></section><text>dang / dga' ba dang / btang snyoms kyis phan gdags par bya ba de dag la ni btang snyoms kyis phan 'dogs so/ /sems can gang la dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag</text></item>
<item><p>228b.1</p><section></section><text>bdun dang / 'phags pa'i lam yan lag brgyad pa dang / 'phags pa'i bden pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / </text></item>
<item><p>228b.2</p><section></section><text>gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad kyis phan gdags par bya ba de dag la ni sangs rgyas kyi chos ma 'dres pa bco</text></item>
<item><p>228b.3</p><section></section><text>brgyad kyis phan 'dogs so/ /gang la rnam pa thams cad mkhyen pa nyid kyi bar gyis phan gdags par bya ba de dag la rnam pa thams cad mkhyen pa nyid kyis phan 'dogs so/ /rab 'byor gyis gsol pa/ bcom ldan 'das ji ltar na byang chub sems dpa' sems dpa' chen po sbyin pas sems</text></item>
<item><p>228b.4</p><section></section><text>can rnams la phan 'dogs pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ zas 'dod pa rnams la zas/ skom 'dod pa rnams la skom/ bzhon pa 'dod pa rnams la bzhon pa/ </text></item>
<item><p>228b.5</p><section></section><text>phreng ba 'dod pa rnams la phreng ba/ spos 'dod pa rnams la spos/ byug pa 'dod pa rnams la byug pa/ gos 'dod pa rnams la gos/ mal cha 'dod pa rnams la mal cha/ gnas 'dod pa rnams la gnas/ mi'i yo byad gang ci yang rung ba'i bar du yongs su gtong ste/ ji ltar de bzhin gshegs</text></item>
<item><p>228b.6</p><section></section><text>pa dgra bcom pa yang dag par rdzogs pa'i sangs rgyas rnams la dbul zhing yongs su gtong ba dang / ji ltar rang sangs rgyas rnams dang / dgra bcom pa rnams dang / phyir mi 'ong ba rnams dang / lan cig phyir 'ong ba rnams dang / rgyun du zhugs pa rnams dang / yang dag par spong ba rnams</text></item>
<item><p>228b.7</p><section></section><text>dang / yang dag par zhugs pa rnams la yongs su gtong ba de bzhin du mir gyur pa rnams dang / de bzhin du byol song gi skye gnas su gtogs pa'i sems can thams cad la yang tha dad du bya ba med pa'i 'du shes nye bar gzhag cing sbyin pa yongs su gtong ngo / /de ci'i phyir zhe na/ 'di ltar</text></item>
<item><p>229a.1</p><section></section><text>chos thams cad ni tha dad du bya ba med pa ste/ des tha dad du bya ba med pa'i sbyin pa byin pas tha dad du bya ba med pa'i chos 'di lta ste/ rnam pa thams cad mkhyen pa nyid thob par 'gyur ro/ /rab 'byor gal te byang chub sems dpa' sems dpa' chen po byol song gi skye gnas</text></item>
<item><p>229a.2</p><section></section><text>su gtogs pa'i srog chags sbyin pa'i gnas ma yin pa mthong nas/ 'di snyam du bdag gi sbyin gnas ni yang dag par rdzogs pa'i sangs rgyas te/ byol song gi skye gnas su gtogs pa ma yin no snyam na byang chub sems dpa' sems dpa' chen po'i chos ma yin no/ /de ci'i phyir zhe na/ </text></item>
<item><p>229a.3</p><section></section><text>byang chub sems dpa' sems dpa' chen pos ni byang chub tu sems bskyed nas 'di ltar bdag gis sems can 'di dag la ni sbyin pas phan gdags par bya'o/ /'di dag la ni phan gdags par mi bya'o zhes bya bar bla na med pa yang dag par rdzogs pa'i byang chub tu yang dag par zhugs pa ma yin te/</text></item>
<item><p>229a.4</p><section></section><text>de dag sbyin pas phan btags nas rgyal rigs shing sA la chen po lta bu'i rigs su skye/ bram ze'i rigs shing sA la chen po lta bu'i rigs su skye/ khyim bdag gi rigs shing sA la chen po lta bu'i rigs su skye bar 'gyur te/ sbyin pa de nyid kyis phan btags pa de dag theg pa gsum gyis rim</text></item>
<item><p>229a.5</p><section></section><text>gyis phung po ma lus pa'i mya ngan las 'das pa'i dbyings su yongs su mya ngan las 'da' bar 'gyur ro/ /gal te byang chub sems dpa' sems dpa' chen po la skye bo'i tshogs thams cad kyis bsad par gsol ba btab na/ de la byang chub sems dpa' sems dpa' chen pos sbyin no snyam</text></item>
<item><p>229a.6</p><section></section><text>pa'am / mi sbyin no snyam pa'i sems gzhan bskyed par mi bya'i/ 'khrug pa med pa'i sems kyis skye bo'i tshogs de dag la sbyin par bya'o/ /de ci'i phyir zhe na/ 'di ltar de ni sems can thams cad kyi don du bla na med pa yang dag par rdzogs pa'i byang chub tu yang dag par zhugs pa'i phyir/ </text></item>
<item><p>229a.7</p><section></section><text>gal te rnam par rtog na sangs rgyas bcom ldan 'das de dag dang / byang chub sems dpa' sems dpa' chen po de dag dang / rang sangs rgyas rnams dang / dgra bcom pa rnams dang / slob pa rnams dang / lha dang mi dang lha ma yin du bcas pa'i 'jig rten gyis smad par 'gyur te/ de la</text></item>
<item><p>229b.1</p><section></section><text>thog mar sems can thams cad kyi mgon gyis shig ce'am/ gnas dang skyabs dang dpung gnyen gyis shig ces gsol ba btab ces smad par 'gyur ro/ /rab 'byor gzhan yang gal te byang chub sems dpa' sems dpa' chen po'i drung du mir gyur pa'am/ mi ma yin par gyur</text></item>
<item><p>229b.2</p><section></section><text>pa dag 'ongs nas bdag ni slong mo pa'o zhes yan lag dang nying lag bcad par gsol ba btab na de'i tshe des sbyin nam mi sbyin snyam pa'i sems gnyis su bskyed par mi bya'o/ /de ci'i phyir zhe na/ de ni 'di ltar byang chub sems dpa' sems dpa' chen po des sems can rnams kyi don du ched du bsams te/ </text></item>
<item><p>229b.3</p><section></section><text>lus 'dis bdag gis sems can thams cad kyi don bya'o zhes lus yongs su bzung bas na de 'di snyam du bdag gis sems can 'di dag gi don du lus yongs su bzung bas na de dag blang mi dgos par khyer cig dengs shig ces sems bskyed par bya ste/ rab 'byor de ltar byang chub sems dpa'</text></item>
<item><p>229b.4</p><section></section><text>sems dpa' chen pos shes rab kyi pha rol tu phyin pa la bslab par bya'o/ /rab 'byor gzhan yang byang chub sems dpa' sems dpa' chen pos slong mo pa mthong na 'di snyam du chos 'di dag thams cad kyi rang bzhin dmigs su med na/ 'di la su zhig ni sbyin pa yongs su gtong / su la ni sbyin par bya/ ci</text></item>
<item><p>229b.5</p><section></section><text>zhig ni sbyin par bya zhes sems bskyed par bya'o/ /de ci'i phyir zhe na/ 'di ltar chos 'di dag ni mtha' las 'das pa stong pa nyid kyis stong pa ste/ stong pa nyid la ni gang la yang yongs su stong pa'am gang las kyang phrogs pa med do/ /rab 'byor de ltar byang chub sems dpa' sems dpa' chen pos shes</text></item>
<item><p>229b.6</p><section></section><text>rab kyi pha rol tu phyin pa dang / 'di lta ste nang stong pa nyid nas dngos po med pa'i ngo bo nyid stong pa nyid kyi bar la bslab par bya'o/ /de stong pa nyid la gnas shing sbyin pa yongs su gtong ba de'i sbyin pa'i pha rol tu phyin pa rtag tu rgyun mi 'chad par yongs su rdzogs par 'gyur te/ de la sbyin pa'i pha rol tu phyin pa</text></item>
<item><p>229b.7</p><section></section><text>yongs su rdzogs pa des phyi nang gi dngos po gcad cing gtubs kyang bdag la su yang gtub pa'am gcod do snyam pa'i sems mi 'byung ngo zhes pa ni sprul pa'i sku'i sgo nas chos kyi sku'i phrin las spyir bstan pa yin no// //rab 'byor ngas 'di nas sangs rgyas kyi spyan gyis 'jig rten la rnam par gzigs</text></item>
<item><p>230a.1</p><section></section><text>na/ shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag ched du bsams te/ sems can dmyal ba chen po dag tu dong zhing sems can dmyal ba chen po'i sdug bsngal zhi bar byas nas/ rdzu 'phrul</text></item>
<item><p>230a.2</p><section></section><text>gyi cho 'phrul dang / kun brjod pa'i cho 'phrul dang / rjes su bstan pa'i cho 'phrul dang / cho 'phrul gsum po de dag gis sems can dmyal ba pa'i sems can de dag la chos ston cing / rdzu 'phrul gyi cho 'phrul gyis sems can dmyal ba chen po'i sdug bsngal zhi bar byas te/ kun brjod pa'i cho</text></item>
<item><p>230a.3</p><section></section><text>'phrul dang / rjes su bstan pa'i cho 'phrul gyis chos ston pa dang / byang chub sems dpa' sems dpa' chen po de dag byams pa chen po dang / snying rje chen po dang / dga' ba chen po dang / btang snyoms chen pos chos ston te/ des sems can dmyal ba pa'i sems can de dag byang chub sems dpa'</text></item>
<item><p>230a.4</p><section></section><text>sems dpa' chen po de dag la sems mos par byas shing sems can dmyal ba chen po de dag nas rnam par ldang ba dang / de dag sems can dmyal ba chen po de dag nas rnam par langs nas lha dang mi dag dang skal ba mnyam par skyes shing rim gyis theg pa gsum gyis sdug bsngal mthar 'byin pa mthong ngo / /</text></item>
<item><p>230a.5</p><section></section><text>rab 'byor ngas 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi 'jig rten gyi khams gang gA'i klung gi bye ma snyed dag na/ byang chub sems dpa' sems dpa' chen</text></item>
<item><p>230a.6</p><section></section><text>po de dag la ched du bsams te/ sems can dmyal ba chen po dag tu dong zhing sems can dmyal ba chen po'i sdug bsngal zhi bar byas nas/ rdzu 'phrul gyi cho 'phrul dang / kun brjod pa'i cho 'phrul dang / rjes su bstan pa'i cho 'phrul dang / cho 'phrul gsum po de dag gis sems can dmyal ba pa'i</text></item>
<item><p>230a.7</p><section></section><text>sems can de dag la chos ston zhing rdzu 'phrul gyi cho 'phrul gyis sems can dmyal ba chen po'i sdug bsngal de dag zhi bar byas te/ kun brjod pa'i cho 'phrul dang / rjes su bstan pa'i cho 'phrul gyis chos ston pa dang / byang chub sems dpa' sems dpa' chen po de dag byams pa chen po dang /</text></item>
<item><p>230b.1</p><section></section><text>snying rje chen po dang / dga' ba chen po dang / btang [(]snyams [,]snyoms [)]chen pos chos ston te/ des sems can dmyal ba pa'i sems can de dag byang chub sems dpa' sems dpa' chen po de dag la sems mos par byas shing sems can dmyal ba chen po de dag nas rnam par ldang ba dang / de dag</text></item>
<item><p>230b.2</p><section></section><text>sems can dmyal ba chen po de dag nas rnam par langs nas/ lha dang mi dag dang skal ba mnyam par skyes shing rim gyis theg pa gsum gyis sdug bsngal mthar 'byin pa mthong ngo zhes bya ba ni dmyal ba'i 'gro ba zhi bar mdzad pa'i phrin las yin no// //rab 'byor ngas 'di nyid nas sangs</text></item>
<item><p>230b.3</p><section></section><text>rgyas kyi spyan gyis 'jig rten la rnam par gzigs na/ shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po sangs rgyas bcom ldan 'das rnams la bsnyen bkur byed pa rnams mthong ste/ byang chub sems dpa' sems dpa' chen</text></item>
<item><p>230b.4</p><section></section><text>po de dag sangs rgyas bcom ldan 'das de dag la dgyes par mi 'gyur bas ma yin gyi dgyes par 'gyur ba dang / thugs su mi byon pas ma yin gyi thugs su byon pa dang / ma gus pas ma yin gyi/ gus pas shin tu dad pas bsnyen bkur byed cing / byang chub sems dpa' sems dpa' chen po de</text></item>
<item><p>230b.5</p><section></section><text>dag sangs rgyas bcom ldan 'das de dag gis chos bstan pa de yang 'dzin zhing bzung nas bla na med pa yang dag par rdzogs pa'i byang chub tu mngon par rdzogs par sangs rgyas kyi bar du 'chang zhing nam du yang chud mi gson no/ /rab 'byor ngas 'di nyid nas sangs rgyas kyi spyan gyis 'jig rten</text></item>
<item><p>230b.6</p><section></section><text>la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po sangs rgyas bcom ldan 'das rnams la bsnyen</text></item>
<item><p>230b.7</p><section></section><text>bkur byed pa dag mthong ste/ byang chub sems dpa' sems dpa' chen po de dag sangs rgyas bcom ldan 'das de dag la dgyes par mi 'gyur bas ma yin gyi/ dgyes par 'gyur ba dang / thugs su mi byon pas ma yin gyi/ thugs su byon pa dang / ma gus pas ma yin gyi / gus pas</text></item>
<item><p>231a.1</p><section></section><text>shin tu dad par bsnyen bkur byed cing / byang chub sems dpa' sems dpa' chen po de dag sangs rgyas bcom ldan 'das de dag gis chos gang bstan pa de yang 'dzin zhing bzung nas/ bla na med pa yang dag par rdzogs pa'i byang chub tu mngon par rdzogs par sangs rgyas kyi</text></item>
<item><p>231a.2</p><section></section><text>bar du 'chang zhing nam du yang chud mi gson to// //bam po drug cu drug pa/ rab 'byor ngas yang 'di nas sangs rgyas kyi spyan gyis 'jig rten la rnam par gzigs na / shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag [(]byel</text></item>
<item><p>231a.3</p><section></section><text>sang [,]byol song [)]gi skye gnas pa'i sems can rnams kyi don du bdag yongs su gtong bar byed cing / de la byang chub sems dpa' sems dpa' chen po de dag yan lag dang nying lag bcad cing gtubs te phyogs bcur rnam par 'thor ba dang / byol song gi skye gnas su gtogs pa'i sems can de dag gis</text></item>
<item><p>231a.4</p><section></section><text>byang chub sems dpa' sems dpa' chen po de dag gi sha zos nas de dag byang chub sems dpa' sems dpa' chen po de dag la byams pa thob pa dang / de dag la byams pa thob pa des byol song gi skye gnas nas rnam par ldang zhing rnam par langs nas lha dang mi'i nang du skye ba dang / de dag tu skyes</text></item>
<item><p>231a.5</p><section></section><text>nas kyang sangs rgyas bcom ldan 'das rnams mnyes par byed pa dang / de dag sangs rgyas bcom ldan 'das de dag la bsnyen bkur byed pa dang / de dag sangs rgyas bcom ldan 'das las chos thos te/ de bzhin nyid du nan tan du byed pa dang / de dag nyan thos kyi theg pa'am/ rang sangs rgyas kyi</text></item>
<item><p>231a.6</p><section></section><text>theg pa'am/ theg pa chen po'am/ theg pa gsum po de dag gis phung po ma lus pa'i mya ngan las 'das pa'i dbyings su rim gyis yongs su mya ngan las 'das pa mthong ste/ rab 'byor de ltar na byang chub sems dpa' sems dpa' chen po gang bla na med pa yang dag par rdzogs pa'i byang chub tu</text></item>
<item><p>231a.7</p><section></section><text>sems bskyed cing / de bzhin nyid du nan tan du byed pa de dag ni de ltar phan pa mang po byed pa'o/ /rab 'byor ngas 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs</text></item>
<item><p>231b.1</p><section></section><text>kyi 'jig rten gyi khams gang gA'i [(]glung [,]klung [)]gi bye ma snyed dag na/ byang chub sems dpa' sems dpa' chen po dag byol song gi skye gnas pa'i sems can rnams kyi don du bdag yongs su gtong bar byed cing / de la byang chub sems dpa' sems dpa' chen po de dag yan lag dang nying lag bcad</text></item>
<item><p>231b.2</p><section></section><text>cing gtubs te phyogs bcur rnam par 'thor ba dang / byol song gi skye gnas su gtogs pa'i sems can de dag gis byang chub sems dpa' sems dpa' chen po de dag gi sha zos nas de dag byang chub sems dpa' sems dpa' chen po de dag la byams pa thob pa dang / de dag byams pa thob</text></item>
<item><p>231b.3</p><section></section><text>pa des byol song gi skye gnas nas rnam par ldang zhing rnam par langs nas lha dang mi'i nang du skye ba dang / de dag tu skyes nas kyang sangs rgyas bcom ldan 'das rnams la mnyes par byed pa dang / de dag sangs rgyas bcom ldan 'das de dag la bsnyen bkur byed pa dang / de dag sangs rgyas</text></item>
<item><p>231b.4</p><section></section><text>bcom ldan 'das de dag las chos thos te/ de bzhin nyid du nan tan byed pa dang / de dag nyan thos kyi theg pa dang / rang sangs rgyas kyi theg pa'am/ theg pa chen po'am/ theg pa gsum po de dag gis phung po ma lus pa'i mya ngan las 'das pa'i dbyings su rim gyis yongs su mya ngan</text></item>
<item><p>231b.5</p><section></section><text>las 'da' ba mthong ste/ rab 'byor de ltar na byang chub sems dpa' sems dpa' chen po gang bla na med pa yang dag par rdzogs pa'i byang chub tu sems bskyed cing de bzhin nyid du nan tan du byed pa de dag ni de ltar phan pa mang po byed pa'o zhes bya ba ni byol song gi skye gnas zhi bar mdzad pa'i phrin</text></item>
<item><p>231b.6</p><section></section><text>las yin no// //rab 'byor ngas 'di nas sangs rgyas kyi spyan gyis 'jig rten la rnam par gzigs na/ shar phyogs [(]gyi [,]kyi [)]'jig rten gyi khams gang gA'i klung gi bye ma snyed dag na byang chub sems dpa' sems dpa' chen po sems can yi dgas kyi yul pa rnams kyi yi dgas kyi yul de dag na</text></item>
<item><p>231b.7</p><section></section><text>sdug bsngal ji snyed cig yod pa de dag thams cad rab tu 'jil zhing / ser sna spang ba'i phyir chos ston pa dang / de dag na sems can yi dgas kyi yul pa de dag byang chub sems dpa' sems dpa' chen po de dag la byams pa'i sems bskyed cing / yi dgas kyi skye gnas de dang de dag</text></item>
<item><p>232a.1</p><section></section><text>nas rnam par ldang ba dang / de dag yi dwags kyi skye gnas de dag nas rnam par langs nas dge ba'i rtsa ba de nyid kyis lha'i 'jig rten dang mi'i 'jig rten du skyes te/ phung po ma lus pa'i mya ngan las 'das pa'i dbyings su yongs su mya ngan las 'das pa'i bar du sangs</text></item>
<item><p>232a.2</p><section></section><text>rgyas bcom ldan 'das rnams dang nam yang bral bar mi 'gyur bdag mthong ngo / /rab 'byor ngas 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi 'jig rten gyi</text></item>
<item><p>232a.3</p><section></section><text>khams gang gA'i klung gi bye ma snyed dag na byang chub sems dpa' sems dpa' chen po sems can yi dgas kyi yul pa rnams kyi yi dgas kyi yul de dag na sdug bsngal ji snyed cig yod pa de dag thams cad rab tu 'jil zhing ser sna spang ba'i phyir chos ston pa dang / de dag na sems can yi</text></item>
<item><p>232a.4</p><section></section><text>dgas kyi yul pa de dag byang chub sems dpa' sems dpa' chen po de dag la byams pa'i sems bskyed cing / yi dgas kyi skye gnas de dag nas rnam par ldang ba dang / de dag yi dgas kyi skye gnas de dag nas rnam par langs nas de dge ba'i rtsa ba de nyid kyis lha'i 'jig rten dang / mi'i 'jig</text></item>
<item><p>232a.5</p><section></section><text>rten du skyes te/ phung po ma lus pa'i mya ngan las 'das pa'i dbyings su yongs su mya ngan las 'das kyi bar du sangs rgyas bcom ldan 'das rnams dang nam yang 'bral bar mi 'gyur ba dag mthong ngo zhes bya ba ni yi dgas kyi 'jig rten zhi bar mdzad pa'i phrin las yin no// //rab 'byor ngas yang </text></item>
<item><p>232a.6</p><section></section><text>'di nas sangs rgyas kyi spyan gyis 'jig rten la rnam par gzigs na/ shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po rgyal chen bzhi'i rigs kyi lha rnams la chos ston pa dang / sum cu rtsa gsum dang / 'thab bral dang / dga' ldan dang / </text></item>
<item><p>232a.7</p><section></section><text>'phrul dga' dang / gzhan 'phrul dbang byed kyi lha rnams la chos ston pa dang / byang chub sems dpa' sems dpa' chen po de dag las lha'i bu de dag gis chos de thos nas theg pa gsum pos rim gyis yongs su mya ngan las 'das par gyur pa dang / yongs su mya ngan las 'da' ba dang / yongs su mya ngan</text></item>
<item><p>232b.1</p><section></section><text>las 'da' bar 'gyur ba mthong ste/ rab 'byor de la lha'i bu gang 'dod pa'i yon tan lngas shas cher myos pa de dag la gzhal med khang de dag 'bar bar snang bar byas shing / de la skyo bar gyur par shes nas/ 'di skad du grogs po dag 'du byed thams cad ni mi rtag pa/ 'du byed thams cad ni sdug</text></item>
<item><p>232b.2</p><section></section><text>bsngal pa/ 'du byed thams cad ni bdag med pa/ 'du byed thams cad ni mi brtan pa/ 'du byed thams cad ni yid brtan du mi rung ba/ 'du byed thams cad ni rnam par 'gyur ba'i chos can yin na/ 'du byed thams cad la lta su zhig yid la 'bebs par gnas zhes chos ston to/ /rab 'byor ngas</text></item>
<item><p>232b.3</p><section></section><text>yang 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po rgyal chen</text></item>
<item><p>232b.4</p><section></section><text>bzhi'i ris kyi lha rnams la chos ston pa dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams la chos ston pa dang / byang chub sems dpa' sems dpa' chen po de dag las lha'i bu de dag gis chos de thos nas theg pa</text></item>
<item><p>232b.5</p><section></section><text>gsum pos rim gyis yongs su mya ngan las 'das par gyur pa dang / yongs su mya ngan las 'da' ba dang / yongs su mya ngan las 'da' bar 'gyur bar mthong ste/ rab 'byor de la lha'i bu gang 'dod pa'i yon tan lngas shas cher myos pa de dag la gzhal med khang de dag 'bar bar snang bar byas</text></item>
<item><p>232b.6</p><section></section><text>shing de dag skyo bar gyur par shes nas 'di skad du grogs po dag 'du byed thams cad ni mi rtag pa/ 'du byed thams cad ni sdug bsngal ba/ 'du byed thams cad ni bdag med pa/ 'du byed thams cad ni mi brtan pa/ 'du byed thams cad ni yid brtan du mi rung ba/ 'du byed thams cad ni rnam</text></item>
<item><p>232b.7</p><section></section><text>par 'gyur ba'i chos can yin na/ 'du byed rnams la lta su zhig yid phebs par gnas zhes chos ston to/ /rab 'byor ngas yang 'di nas sangs rgyas kyi spyan gyis 'jig rten la rnam par gzigs na/ shar phyogs kyi 'jig rten gyi khams gang gA'i klung gi bye ma snyed dag na/ byang chub sems</text></item>
<item><p>233a.1</p><section></section><text>dpa' sems dpa' chen po rnams sems can gang tshangs pa'i lta ba la mngon par zhen pa de dag la/ kye grogs po dag chos thams cad stong pa la ci zhig lta ba bskyed/ chos thams cad gsog dang / gsob sha stag la ci zhig lta ba bskyed ces lta ba'i rnam pa de</text></item>
<item><p>233a.2</p><section></section><text>dag dang bral bar byed pa de dag mthong ste/ rab 'byor de ltar byang chub sems dpa' sems dpa' chen po rnams snying rje chen po la gnas shing sems can rnams la chos ston to/ /rab 'byor de ni ngo mtshar che ste/ byang chub sems dpa' sems dpa' chen po rnams kyi rmad du byung ba'i chos</text></item>
<item><p>233a.3</p><section></section><text>so/ /rab 'byor ngas yang 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs kyi 'jig rten gyi khams gang gA'i klung gi bye ma snyed dag na/ byang chub sems</text></item>
<item><p>233a.4</p><section></section><text>dpa' sems dpa' chen po rnams sems can gang tshangs pa'i lta ba la mngon par zhen pa de dag la kye grogs po dag chos thams cad stong pa la ci zhig lta ba bskyed/ chos thams cad gsog dang gsob sha stag la ci zhig lta ba bskyed ces lta ba'i rnam pa de dag dang bral bar byed pa mthong ste/ rab</text></item>
<item><p>233a.5</p><section></section><text>'byor de ltar byang chub sems dpa' sems dpa' chen po rnams snying rje chen po la gnas shing sems can rnams la chos ston to/ /rab 'byor de ni ngo mtshar che ste/ byang chub sems dpa' sems dpa' chen po rnams kyi rmad du byung ba'i chos so zhes bya ba ni lha'i 'gro ba zhi bar mdzad pa'i phrin</text></item>
<item><p>233a.6</p><section></section><text>las yin no// //rab 'byor ngas yang 'di nas sangs rgyas kyi spyan gyis 'jig rten la rnam par gzigs na/ shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag mi rnams bsdu ba'i dngos po bzhis sdud pa mthong ste/ bzhi</text></item>
<item><p>233a.7</p><section></section><text>gang zhe na/ sbyin pa dang / tshig snyan pa dang / don spyod pa dang / don mthun pa'o/ /rab 'byor ngas 'di nas sangs rgyas kyi spyan gyis 'jig rten la rnam par gzigs na/ lho dang / nub dang / byang dang / byang shar dang / shar lho dang / lho nub dang / nub byang dang / 'og dang steng gi phyogs</text></item>
<item><p>233b.1</p><section></section><text>kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag mi rnams bsdu ba'i dngos po bzhis sdud pa mthong ste/ bzhi gang zhe na/ sbyin pa dang / tshig snyan pa dang / don spyod pa dang / don mthun pa'o/ /rab 'byor ji ltar na byang chub sems dpa'</text></item>
<item><p>233b.2</p><section></section><text>sems dpa' chen po sbyin pas sems can rnams sdud pa yin zhe na/ rab 'byor 'di la byang chub sems dpa' sems dpa' chen po sbyin pa gnyis kyis sems can rnams sdud de/ gnyis gang zhe na/ 'di lta ste/ zang zing gi sbyin pa dang / chos kyi sbyin pa'o/ /rab 'byor ji ltar na byang chub</text></item>
<item><p>233b.3</p><section></section><text>sems dpa' sems dpa' chen po zang zing gi sbyin pas sems can rnams sdud pa yin zhe na/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe gser ram/ dngul lam/ nor bu'am/ mu tig gam/ bai DUR+Ya 'am/ dung ngam/</text></item>
<item><p>233b.4</p><section></section><text>man shel lam/ byi ru'am/ sa le sbram mam/ zas sam/ skom mam/ gdugs sam/ gos sam/ spos sam/ phreng ba'am/ byug pa'am/ mal cha'am/ stan nam/ 'tsho ba'am/ bud med dam/ skyes pa'am/ rta'am/ glang po'am/ bdag yongs su gtong na/ 'di</text></item>
<item><p>233b.5</p><section></section><text>skad du kye sems can dag tshur shog /bdag nyid kyi dang 'dra bar bslang mi dgos par khyer cig /long la dengs shig ces brjod do/ /sbyin pa des sbyin pa byin nas sangs rgyas la skyabs su gtong ngo / /chos la skyabs su gtong ngo / /dge 'dun la skyabs su gtong ngo / /la la ni bslab</text></item>
<item><p>233b.6</p><section></section><text>pa'i gnas lnga 'dzin du 'dzud do/ /la la ni yan lag brgyad dang ldan pa'i gso sbyong la nye bar gnas par byed do/ /la la ni dge ba bcu'i las kyi lam la rnam par 'god do/ /la la ni bsam gtan dang po la/ la la ni bsam gtan gnyis pa la/ la la ni bsam gtan gsum pa la/ </text></item>
<item><p>233b.7</p><section></section><text>la la ni bsam gtan bzhi pa la 'god do/ /la la ni byams pa la/ la la ni snying rje la/ la la ni dga' ba la/ la la ni btang snyoms la 'god do/ /la la ni nam mkha' mtha' yas skye mched la/ la la ni rnam shes mtha' yas skye mched la/ la la ni cung zad med pa'i skye mched la/ </text></item>
<item><p>234a.1</p><section></section><text>la la ni 'du shes med 'du shes med min skye mched la 'god do/ /la la ni sangs rgyas rjes su dran pa la/ la la ni chos rjes su dran pa la/ la la ni dge 'dun rjes su dran pa la/ la la ni tshul khrims rjes su dran pa la/ la la ni gtong ba rjes su dran pa la/ la la ni</text></item>
<item><p>234a.2</p><section></section><text>lha rjes su dran pa la yang dag par bskul lo/ /la la ni lus la mi gtsang ba la sogs pa'i 'du shes so sor brtag pa la/ la la ni rnam par dag pa la yang dag par bskul lo/ /la la ni dran pa nye bar gzhag pa bzhi la/ la la ni yang dag par spong ba bzhi la / la la ni rdzu 'phrul gyi rkang</text></item>
<item><p>234a.3</p><section></section><text>pa bzhi la/ la la ni dbang po lnga la/ la la ni stobs lnga la/ la la ni byang chub kyi yan lag bdun la/ la la ni 'phags pa'i lam yan lag brgyad pa la yang dag par bskul lo/ /la la ni stong pa nyid dang / mtshan ma med pa dang / smon pa med pa'i ting nge 'dzin la / la la ni rnam par</text></item>
<item><p>234a.4</p><section></section><text>thar pa brgyad la/ la la ni mthar gyis gnas pa'i snyoms par 'jug pa dgu la/ la la ni de bzhin gshegs pa'i stobs bcu la/ la la ni mi 'jigs pa bzhi la/ la la ni so so yang dag par rig pa bzhi la yang dag par bskul lo/ /la la ni byams pa chen po la/ la la ni snying</text></item>
<item><p>234a.5</p><section></section><text>rje chen po la/ la la ni sangs rgyas kyi chos ma 'dres pa bco brgyad la yang dag par bskul lo/ /la la ni skyes bu chen po'i mtshan sum cu rtsa gnyis yongs su grub par bya ba la yang dag par bskul lo/ /la la ni dpe byad bzang po brgyad cu la yang dag par bskul lo/ /la la ni rgyun du</text></item>
<item><p>234a.6</p><section></section><text>zhugs pa'i 'bras bu la / la la ni lan cig phyir 'ong ba'i 'bras bu la/ la la ni phyir mi 'ong ba'i 'bras bu la/ la la ni dgra bcom pa nyid la/ la la ni rang byang chub la yang dag par bskul lo/ /la la ni byang chub la/ la la ni lam gyi rnam pa shes pa nyid la/ la la ni rnam pa thams cad</text></item>
<item><p>234a.7</p><section></section><text>mkhyen pa nyid kyi bar la yang dag par bskul lo/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems can rnams la zang zing gi sbyin pa yongs su gtong zhing / thabs mkhas pas bla na med pa'i bde ba dang ldan par 'god do / /</text></item>
<item><p>234b.1</p><section></section><text>rab 'byor de ni byang chub sems dpa' sems dpa' chen po'i ngo mtshar rmad du byung ba'i chos so/ /rab 'byor ji ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos kyi sbyin pas sems can rnams sdud pa yin zhe na/ rab 'byor gnyis po 'di</text></item>
<item><p>234b.2</p><section></section><text>dag ni chos kyi sbyin pa ste/ 'jig rten dang / 'jig rten las 'das pa'o/ /rab 'byor 'jig rten pa'i chos kyi sbyin pa gang zhe na/ 'jig rten pa'i chos rnams brjod pa dang / bshad pa dang / ma nor bar bstan pa ste/ 'di ltar mi gtsang ba'i rnam pa dang / bsam gtan bzhi dang / tshangs pa'i</text></item>
<item><p>234b.3</p><section></section><text>rnam par spyod pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / gzhan yang 'jig rten pa'i chos byis pa so so'i skye bo dag dang thun mong du gyur pa rnams te/ rab 'byor de ni 'jig rten pa'i chos kyi sbyin pa'o/ /rab 'byor byang chub sems dpa' sems dpa'</text></item>
<item><p>234b.4</p><section></section><text>chen po des 'jig rten pa'i chos kyi sbyin pa de btang nas rnam grangs du mas 'jig rten gyi chos rnams ma nor bar blangs pa de las bskyod de/ de dag las bskyod nas/ thabs mkhas pas 'phags pa'i chos rnams dang / 'phags pa'i chos kyi 'bras bu dag la rab tu 'god do/ /de la 'phags</text></item>
<item><p>234b.5</p><section></section><text>pa'i chos rnams ni gang / 'phags pa'i chos kyi 'bras bu ni gang zhe na 'phags pa'i chos zhes bya ba ni byang chub kyi phyogs kyi chos sum cu rtsa bdun dang / rnam par thar pa'i sgo gsum mo/ /'phags pa'i chos rnams kyi 'bras bu ni rgyun du zhugs pa'i 'bras bu dang / lan cig phyir 'ong ba'i 'bras</text></item>
<item><p>234b.6</p><section></section><text>bu dang / phyir mi 'ong ba'i 'bras bu dang / dgra bcom pa nyid de/ rab 'byor byang chub sems dpa' sems dpa' chen po 'phags pa'i chos ni rgyun du zhugs pa'i 'bras bu shes pa'o/ /lan cig phyir 'ong ba'i 'bras bu shes pa'o/ /phyir mi 'ong ba'i 'bras bu shes</text></item>
<item><p>234b.7</p><section></section><text>pa'o/ /dgra bcom pa'i 'bras bu nyid shes pa'o/ /sbyin pa'i pha rol tu phyin pa shes pa'o/ /tshul khrims kyi pha rol tu phyin pa shes pa'o/ /bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa</text></item>
<item><p>235a.1</p><section></section><text>dang / shes rab kyi pha rol tu phyin pa shes pa'o/ /nang stong pa nyid shes pa'o/ /dngos po med pa'i ngo bo nyid stong pa nyid kyi bar du shes pa'o/ /byang chub kyi phyogs kyi chos sum cu rtsa bdun shes pa'o/ /'phags pa'i bden pa bzhi dang / bsam gtan bzhi dang / tshad med</text></item>
<item><p>235a.2</p><section></section><text>pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams shes pa'o/ /ting nge 'dzin dang / gzungs kyi sgo</text></item>
<item><p>235a.3</p><section></section><text>rnams shes pa'o/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bco brgyad shes pa'o/ /byams pa chen po dang / snying rje chen po dang / dga' ba chen po dang / btang snyoms chen po shes pa'o/ /gzhan</text></item>
<item><p>235a.4</p><section></section><text>yang 'jig rten pa dang / 'jig rten las 'das pa'i chos rnams dang / zag pa dang bcas pa dang / zag pa med pa'i chos rnams dang / 'dus byas dang / 'dus ma byas kyi chos rnams shes pa ste/ rnam pa thams cad mkhyen pa nyid kyi ye shes ma gtogs par de dag byang chub sems dpa'</text></item>
<item><p>235a.5</p><section></section><text>sems dpa' chen po'i 'phags pa'i chos rnams so/ /byang chub sems dpa' sems dpa' chen po'i 'phags pa'i chos rnams kyi 'bras bu gang zhe na/ bag chags kyi mtshams sbyor ba'i nyon mongs pa thams cad spong ba ste / 'di ni byang chub sems dpa' sems dpa' chen po'i</text></item>
<item><p>235a.6</p><section></section><text>'phags pa'i chos rnams kyi 'bras bu'o/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das ci lags/ byang chub sems dpa' sems dpa' chen pos rnam pa thams cad mkhyen pa nyid thob par 'gyur ram/ bcom ldan 'das kyis</text></item>
<item><p>235a.7</p><section></section><text>bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen pos ni rnam pa thams cad mkhyen pa nyid thob par 'gyur ro/ /gsol pa/ bcom ldan 'das gal te byang chub sems dpa' sems dpa' chen pos rnam pa thams cad mkhyen pa nyid</text></item>
<item><p>235b.1</p><section></section><text>thob par 'gyur na/ byang chub sems dpa' sems dpa' chen po dang / de bzhin gshegs pa la bye brag ni ci zhig mchis/ bcom ldan 'das kyis bka' stsal pa/ bye brag yod do/ /gsol pa/ bye brag ni ji lta bu zhig mchis/ bcom ldan 'das kyis bka' stsal pa/ byang chub sems dpa'</text></item>
<item><p>235b.2</p><section></section><text>sems dpa' chen po ni rnam pa thams cad mkhyen pa nyid thob par 'gyur ba'o/ /de bzhin gshegs pa ni ye shes brnyes pa zhes bya'o/ /de ci'i phyir zhe na/ gang la gnas shing chos thams cad la mun pa med pa thob pa la byang chub sems dpa'i sems kyang gzhan la/ de bzhin</text></item>
<item><p>235b.3</p><section></section><text>gshegs pa dgra bcom pa yang dag par rdzogs pa'i sangs rgyas kyi thugs kyang gzhan zhes bya ba med do/ /rab 'byor de ni byang chub sems dpa' sems dpa' chen po'i 'jig rten pa'i chos kyi sbyin pa ste/ de la brten pas 'jig rten las 'das pa'i chos kyi sbyin pa 'byung ngo / /rab</text></item>
<item><p>235b.4</p><section></section><text>'byor de ltar na byang chub sems dpa' sems dpa' chen po sems can rnams 'jig rten pa'i chos kyi sbyin pa la sbyor zhing thabs mkhas pas 'phags pa'i chos 'jig rten las 'das pa'i sbyin pa la bkod nas rnam pa thams cad mkhyen pa nyid kyi bar la 'god pa yin no zhes bya ba ni mi'i</text></item>
<item><p>235b.5</p><section></section><text>'gro ba zhi bar mdzad pa'i phrin las yin no// //rab 'byor byang chub sems dpa' sems dpa' chen po'i 'jig rten las 'das pa'i chos kyi sbyin pa byis pa so so'i skye bo thams cad dang thun mong ma yin pa gang zhe na/ 'di lta ste/ dran pa nye bar gzhag pa bzhi dang / yang dag par spong ba bzhi</text></item>
<item><p>235b.6</p><section></section><text>dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo gsum dang / rnam par thar pa brgyad dang / mthar gyis gnas pa'i snyoms par 'jug pa dgu dang / zad par gyi</text></item>
<item><p>235b.7</p><section></section><text>skye mched bcu dang / zil gyis gnon pa'i skye mched brgyad dang / nyon mongs pa med pa dang / smon nas shes pa dang / mngon par shes pa drug dang / yongs su dag pa bzhi dang / dbang bcu dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa</text></item>
<item><p>236a.1</p><section></section><text>bzhi dang / bsrung ba med pa gsum dang / dran pa nye bar gzhag pa gsum dang / nyams pa med pa'i chos nyid dang / bag chags yang dag par bcom pa dang / sangs rgyas kyi chos ma 'dres pa bco brgyad dang / byams pa chen po dang / snying rje chen po dang / rnam pa</text></item>
<item><p>236a.2</p><section></section><text>thams cad mkhyen pa nyid dang /[ (]skyas [,]skyes [)]bu chen po'i mtshan sum cu rtsa gnyis dang / dpe byad bzang po brgyad cu dang / gzungs kyi sgo lnga brgya dang / ting nge 'dzin gyi sgo rnams te/ de dag ni 'jig rten las 'das pa'i chos kyi sbyin pa zhes bya'o/ /rab 'byor de la dran pa nye bar gzhag pa bzhi gang zhe na/ </text></item>
<item><p>236a.3</p><section></section><text>'di lta ste/ nang gi lus dang / phyi'i lus dang / phyi nang gi lus la lus kyi rjes su lta zhing brtson 'grus can shes bzhin dang ldan pa dran pa dang ldan pas 'jig rten gyi chags sems dang yid mi bde ba rnam par bsal zhing rnam par spyod do/ /lus la kun 'byung ba'i rjes su lta zhing rnam par</text></item>
<item><p>236a.4</p><section></section><text>spyod do/ /lus la zad pa'i rjes su lta zhing rnam par spyod do/ /lus la kun 'byung ba dang zad pa'i rjes su lta zhing rnam par spyod do/ /lus la mi gnas par rnam par spyod cing 'jig rten du gang la yang nye bar len pa med do/ /nang gi tshor ba dang / phyi'i tshor ba dang / phyi nang gi tshor ba dang / nang gi</text></item>
<item><p>236a.5</p><section></section><text>sems dang / phyi'i sems dang / phyi nang gi sems dang / nang gi chos dang / phyi'i chos dang / phyi nang gi chos la chos kyi rjes su lta zhing brtson 'grus can shes bzhin dang ldan pa dran pa dang ldan pas 'jig rten gyi chags sems dang yid mi bde ba rnam par bsal zhing rnam par spyod do/ /chos la kun 'byung</text></item>
<item><p>236a.6</p><section></section><text>ba'i rjes su lta zhing rnam par spyod do/ /chos la zad pa med pa'i rjes su lta zhing rnam par spyod do/ /chos la mi gnas par rnam par spyod cing 'jig rten du gang yang nye bar len pa med do/ /rab 'byor yang dag par spong ba bzhi gang zhe na/ sdig to mi dge ba'i chos ma skyes pa rnams mi bskyed pa'i</text></item>
<item><p>236a.7</p><section></section><text>phyir mos pa skyed pa dang / skyes pa rnam par spang ba'i phyir rtsol ba dang / dge ba'i chos ma skyes pa rnams bskyed pa'i phyir mos pa bskyed cing brtson 'grus rtsom pa dang / skyes pa rnams shin tu 'phel zhing shin tu rgyas par bya ba dang / sgom pa yongs su rdzogs par bya ba'i phyir mos pa bskyed</text></item>
<item><p>236b.1</p><section></section><text>pa'o/ /rab 'byor rdzu 'phrul gyi rkang pa bzhi gang zhe na/ mos pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang / sems dang / brtson 'grus dang / dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa'o/ /rab 'byor dbang po lnga gang zhe na/ </text></item>
<item><p>236b.2</p><section></section><text>dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po dang / de dag ni dbang po lnga zhes bya'o/ /stobs lnga gang zhe na/ dad pa'i stobs dang / brtson 'grus kyi stobs dang / dran pa'i stobs dang / ting nge 'dzin</text></item>
<item><p>236b.3</p><section></section><text>gyi stobs dang / shes rab kyi stobs dang / de dag ni stobs lnga zhes bya'o / /rab 'byor byang chub kyi yan lag bdun gang zhe na/ dran pa yang dag byang chub kyi yan lag dang / chos rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga'</text></item>
<item><p>236b.4</p><section></section><text>ba yang dag byang chub kyi yan lag dang / shin tu sbyangs pa yang dag byang chub kyi yan lag dang / ting nge 'dzin yang dag byang chub kyi yan lag dang / btang snyoms yang dag byang chub kyi yan lag ste/ de dag ni byang chub kyi yan lag bdun zhes bya'o/ /rab 'byor 'phags pa'i lam yan lag</text></item>
<item><p>236b.5</p><section></section><text>brgyad pa gang zhe na/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ de dag ni 'phags pa'i</text></item>
<item><p>236b.6</p><section></section><text>lam yan lag brgyad ces bya'o/ /de la ting nge 'dzin gsum gang zhe na/ stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin to/ /stong pa nyid kyi ting nge 'dzin gang zhe na/ stong pa'i rnam pa dang / dben pa'i rnam par sems rtse gcig pa ste/ de ni</text></item>
<item><p>236b.7</p><section></section><text>stong pa nyid kyi ting nge 'dzin zhes bya'o/ /mtshan ma med pa'i ting nge 'dzin gang zhe na/ zhi ba'i rnam pa dang / mtshan ma med pa'i rnam par sems rtse gcig pa ste/ de ni mtshan ma med pa'i ting nge 'dzin zhes bya'o/ /smon pa med pa'i ting nge 'dzin gang zhe na/ mi rtag pa'i rnam pa dang / sdug bsngal</text></item>
<item><p>237a.1</p><section></section><text>ba'i rnam par sems rtse gcig pa ste/ de ni smon pa med pa'i ting nge 'dzin zhes bya'o/ /rnam par thar pa brgyad gang zhe na/ gzugs can gyi gzugs rnams mthong ba 'di ni rnam par thar pa dang po'o/ /nang gzugs med pa'i 'du shes dang ldan pas phyi rol gyi gzugs</text></item>
<item><p>237a.2</p><section></section><text>thams cad mthong ba 'di ni rnam par thar pa gnyis pa'o/ /bzang bar mos pa 'di ni rnam par thar pa gsum pa'o/ /nam mkha' mtha' yas skye mched la nye bar bsgrubs te gnas pa 'di ni rnam par thar pa bzhi pa'o/ /rnam shes mtha' yas skye mched la nye bar bsgrubs te gnas pa 'di ni rnam</text></item>
<item><p>237a.3</p><section></section><text>par thar pa lnga pa'o/ /cung zad med pa'i skye mched la nye bar bsgrubs te gnas pa 'di ni rnam par thar pa drug pa'o/ /'du shes med 'du shes med min skye mched la nye bar bsgrubs te gnas pa 'di ni rnam par thar pa bdun pa'o/ /'du shes dang tshor ba 'gog pa la nye bar bsgrubs te gnas pa</text></item>
<item><p>237a.4</p><section></section><text>'di ni rnam par thar pa brgyad pa ste/ de dag rnam par thar pa brgyad ces bya'o/ /mthar gyis gnas pa'i snyoms par 'jug pa dgu gang zhe na/ 'di la la la 'dod pas dben sdig to mi dge ba'i chos kyi dben pa/ rtog pa dang bcas pa/ dpyod pa dang bcas pa/ dben pa las skyes pa'i</text></item>
<item><p>237a.5</p><section></section><text>dga' ba dang bde ba can/ bsam gtan dang po la nye bar bsgrubs te gnas so/ /rnam par rtog pa dang / rnam par dpyod pa nye bar zhi nas nang yongs su dang ste/ sems kyi rgyud gcig tu gyur pas rtog pa med pa dpyod pa med pa/ ting nge 'dzin las skyes pa'i dga' ba dang bde ba can/ bsam</text></item>
<item><p>237a.6</p><section></section><text>gtan gnyis pa la nye bar bsgrubs te gnas so/ /de dga' ba las 'dod chags dang bral bas dran pa dang ldan zhing shes bzhin du btang snyoms su gnas te/ bde ba lus kyis myong la 'phags pa rnams kyis dran pa dang ldan pa bde ba las rnam par spyod pa btang snyoms pa'o zhes brjod pa ste/ </text></item>
<item><p>237a.7</p><section></section><text>dga' ba med pa'i bsam gtan gsum pa la nye bar bsgrubs te gnas so/ /de bde ba yang spangs sdug bsngal ba yang spangs shing yid bde ba dang yid mi bde ba snga nas kyang nub pas bde ba yang med sdug bsngal ba yang med pa btang snyoms dang dran pa yongs su dag pa/ bsam gtan bzhi pa</text></item>
<item><p>237b.1</p><section></section><text>la nye bar bsgrubs te gnas so/ /de rnam pa thams cad du gzugs kyi 'du shes las yang dag par 'das te/[ (]thags [,]thogs [)]pa'i 'du shes rnams nub par gyur cing / sna tshogs kyi 'du shes yid la mi byed pas nam mkha' mtha' yas so zhes/ nam mkha' mtha' yas skye mched la nye bar</text></item>
<item><p>237b.2</p><section></section><text>bsgrubs te gnas so/ /de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so zhes rnam shes mtha' yas skye mched la nye bar bsgrubs te gnas so/ /de rnam pa thams cad du rnam shes mtha' yas skye mched las yang dag par</text></item>
<item><p>237b.3</p><section></section><text>'das te/ cung zad ma yod do zhes cung zad med pa'i skye mched la nye bar bsgrubs te gnas so/ /de rnam pa thams cad du cung zad med pa'i skye mched las yang dag par 'das te/ 'du shes med 'du shes med min skye mched la nye bar bsgrubs te gnas so/ /de rnam pa thams cad du 'du shes</text></item>
<item><p>237b.4</p><section></section><text>med 'du shes med min skye mched las yang dag par 'das te/ 'du shes dang / tshor ba 'gog pa la nye bar bsgrubs te gnas so/ /'di ni mthar gyis gnas pa'i snyoms par 'jug pa dgu zhes bya'o/ /de la zad par gyi skye mched bcu gang zhe na/ zad par sa dang / zad par chu dang / zad</text></item>
<item><p>237b.5</p><section></section><text>par me dang / zad par rlung dang / zad par sngon po dang / zad par ser po dang / zad par dmar po dang / zad par dkar po dang / zad par rnam par shes pa dang / zad par nam mkha' ste/ de dag ni zad par gyi skye mched bcu zhes bya'o/ /de la zil gyis gnon pa'i skye mched brgyad gang</text></item>
<item><p>237b.6</p><section></section><text>gang zhe na/ nang gzugs su 'du shes shing phyi rol gyi gzugs phra mo dang / kha dog sdug pa dang / kha dog mi sdug pa mthong yang gzugs de dag zil gyis mnan te shes/ zil gyis mnan te mthong zhing / de ltar 'du shes pa de ni zil gyis gnon pa'i skye mched dang po'o/ /nang gzugs su</text></item>
<item><p>237b.7</p><section></section><text>'du shes shing phyi rol gyi gzugs rags pa dang / kha dog sdug pa dang / kha dog mi sdug pa mthong yang gzugs de dag zil gyis mnan te shes/ zil gyis mnan te mthong zhing de ltar 'du shes pa de ni zil gyis gnon pa'i skye mched gnyis pa'o/ /nang gzugs med par 'du shes shing</text></item>
<item><p>238a.1</p><section></section><text>phyi rol gyi gzugs rags pa dang / kha dog sdug pa dang / kha dog mi sdug pa mthong yang gzugs de dag zil gyis mnan te shes/ zil gyis mnan te mthong zhing de ltar 'du shes pa de ni zil gyis gnon pa'i skye mched gsum pa'o/ /nang gzugs med par 'du shes shing</text></item>
<item><p>238a.2</p><section></section><text>phyi rol gyi gzugs rags pa dang / kha dog sdug pa dang / kha dog mi sdug pa dag mthong yang gzugs de dag zil gyis mnan te shes/ zil gyis mnan te mthong zhing de ltar 'du shes pa de ni zil gyis gnon pa'i skye mched bzhi pa'o/ /nang gzugs med par 'du shes shing phyi rol gyi gzugs sngon po/ </text></item>
<item><p>238a.3</p><section></section><text>kha dog sngon po/ /sngon por snang ba/ mdog sngon po 'di lta ste/ dper na/ me tog o ma ka lta bu'am/ yul bA rA Na sIr byas pa'i gos ltar sngo ba/ sngon po kha dog sngo ba/ sngon por snang ba/ mdog sngo ba mthong yang gzugs de dag zil gyis mnan te shes/ zil gyis mnan te mthong zhing / de ltar</text></item>
<item><p>238a.4</p><section></section><text>'du shes pa de ni zil gyis gnon pa'i skye mched lnga pa'o/ /nang gzugs med par 'du shes shing phyi rol gyi gzugs ser po/ /kha dog ser po/ ser po snang ba/ mdog ser po 'di lta ste/ dper na/ shing kar shi ka ra'i me tog lta bu'am/ yul bA rA Na sIr byas pa'i gos ltar ser ba/ kha dog ser</text></item>
<item><p>238a.5</p><section></section><text>ba/ ser bar snang ba/ mdog ser ba mthong yang gzugs de dag zil gyis mnan te shes/ zil gyis mnan te mthong zhing / de ltar 'du shes pa de ni zil gyis gnon pa'i skye mched drug pa'o/ /nang gzugs med par 'du shes shing phyi rol gyi gzugs dmar po/ kha dog dmar po/ dmar</text></item>
<item><p>238a.6</p><section></section><text>por snang ba/ mdog dmar po 'di lta ste/ dper na/ ban+du dzi ba ka'i me tog lta bu'am/ yul bA rA Na sIr byas pa'i gos ltar dmar ba/ kha dog dmar ba/ dmar bar snang ba/ mdog dmar bar mthong yang gzugs de dag zil gyis mnan te shes/ zil gyis mnan te mthong zhing / de ltar 'du</text></item>
<item><p>238a.7</p><section></section><text>shes pa de ni zil gyis gnon pa'i skye mched bdun pa'o/ /nang gzugs med par 'du shes shing phyi rol gyi gzugs dkar po/ /kha dog dkar po/ dkar por snang ba/ mdog dkar po 'di lta ste/ dper na/ skar ma pa bsangs kyi 'od lta bu'am/ yul bA rA Na sIr byas pa'i gos ltar dkar ba/</text></item>
<item><p>238b.1</p><section></section><text>kha dog dkar ba/ dkar bar snang ba/ mdog dkar bar mthong yang gzugs de dag zil gyis mnan te shes/ zil gyis mnan te mthong zhing / de ltar 'du shes pa de ni zil gyis gnon pa'i skye mched brgyad pa'o/ /de la nyon mongs pa med pa gang zhe na/ bsam gtan la gnas nas</text></item>
<item><p>238b.2</p><section></section><text>byang chub sems dpa' sems dpa' chen po rnams rnam par spyod pa sems can pha rol dang gang zag pha rol gyi nyon mongs pa mi skye ba'i mthu yod pa ting nge 'dzin gang gis 'grub pa de ni nyon mongs pa med pa zhes bya'o/ /smon lam gyi shes pa gang zhe na/ bsam gtan la gnas te 'di shes par</text></item>
<item><p>238b.3</p><section></section><text>bya'o zhes byang chub sems dpa' sems dpa' chen po dus gsum gyi shes bya'am / shes pa gang dang gang 'dod par 'gyur ba de la yid kyis smon par byed de/ ting nge 'dzin de las langs nas de'i smon lam de yongs su grub par gyur cing shes bya de'ang shes pa de ni smon lam gyi shes pa zhes bya'o/ / </text></item>
<item><p>238b.4</p><section></section><text>de la mngon par shes pa drug gang zhe na/ rdzu 'phrul gyi mngon par shes pa dang / lha'i mig gi mngon par shes pa dang / lha'i rna ba'i mngon par shes pa dang / pha rol gyi sems shes pa'i mngon par shes pa dang / sngon gyi gnas rjes su dran pa'i mngon par shes pa dang / zag pa zad pa'i</text></item>
<item><p>238b.5</p><section></section><text>mngon par shes pa ste drug po de dag go/ /de la yongs su dag pa bzhi gang zhe na/ lus yongs su dag pa dang / dmigs pa yongs su dag pa dang / sems yongs su dag pa dang / ye shes yongs su dag pa ste bzhi po de dag go/ /de la dbang bcu gang zhe na/ tshe la dbang ba dang / sems la</text></item>
<item><p>238b.6</p><section></section><text>dbang ba dang / yo byad la dbang ba dang / las la dbang ba dang / skye ba la dbang ba dang / mos pa la dbang ba dang / smon lam la dbang ba dang / rdzu 'phrul la dbang ba dang / ye shes la dbang ba dang / chos la dbang ba ste/ bcu po de dag go/ /rab 'byor de bzhin gshegs pa'i stobs bcu</text></item>
<item><p>238b.7</p><section></section><text>gang zhe na/ rab 'byor 'di la de bzhin gshegs pa ni gnas la yang gnas su yang dag pa ji lta ba bzhin du rab tu mkhyen to/ /gnas ma yin pa la yang gnas ma yin par yang dag pa ji lta ba bzhin du rab tu mkhyen to/ /'das pa dang ma 'ongs pa dang da ltar byung ba'i las dang las yongs su</text></item>
<item><p>239a.1</p><section></section><text>blangs pa'i rnam par smin pa gnas kyi rnam pa dang rgyu'i rnam par yang dag pa ji lta ba bzhin du rab tu mkhyen to/ /khams sna tshogs can dang khams du ma can gyi 'jig rten yang dag pa ji lta ba bzhin du rab tu mkhyen to/ /sems can gzhan dang gang zag gzhan gyi mos pa sna</text></item>
<item><p>239a.2</p><section></section><text>tshogs dang mos pa du ma yang dag pa ji lta ba bzhin du rab tu mkhyen to/ /sems can gzhan dang gang zag gzhan gyi dbang po rab dang tha ma shes par bya ba yang dag pa ji lta ba bzhin du rab tu mkhyen to/ /kun du 'gro ba'i lam yang dag pa ji lta ba bzhin du rab tu mkhyen to/ /dbang po dang / stobs dang / </text></item>
<item><p>239a.3</p><section></section><text>byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa dang / kun nas nyon mongs pa dang / rnam par byang ba rnam par dgod pa yang dag pa ji lta ba bzhin du rab tu mkhyen to/ /rnam pa du mar sngon gyi gnas rjes su dgongs te/ tshe rabs gcig kyang</text></item>
<item><p>239a.4</p><section></section><text>rjes su dgongs pa nas/ tshe rabs brgya dang / tshe rabs stong dang / tshe rabs brgya stong dang / tshe rabs bye ba khrag khrig brgya stong gi bar du yang rjes su dgongs te / bskal pa gcig kyang rjes su dgongs pa nas/ bskal pa brgya'i bar dang / bskal pa brgya phrag du ma dang / bskal pa brgya stong phrag</text></item>
<item><p>239a.5</p><section></section><text>du ma dang / bskal pa bye ba khrag khrig brgya stong du ma'i bar dag kyang rjes su dgongs te/ bdag ni 'di lta bu zhig na 'dug 'dug go/ /ming ni 'di zhes bya bar gyur to/ /rigs ni 'di zhes bya bar gyur to/ /rus ni 'di zhes bya bar gyur to/ /zas ni 'di lta bu zhig za za'o/ /yun ni 'di srid cig tu</text></item>
<item><p>239a.6</p><section></section><text>gnas gnas so/ /tshe'i mtha' ni 'di tsam zhig tu gyur te/ bdag de nas shi 'phos nas che ge mo zhig tu skyes so zhes bya ba nas/ de nas shi 'phos nas 'dir skyes so zhes bya ba'i bar du rnam pa dang bcas/ sa mal dang bcas/ gtan tshigs dang bcas pa rnam pa du mar sngon gyi gnas rjes su</text></item>
<item><p>239a.7</p><section></section><text>dgongs so/ /lha'i mig rnam par dag pa mi las 'das pas/ sems can 'chi 'pho ba dang / skye ba dag kyang gzigs so/ /kha dog sdug pa dang / mi sdug pa dang / bzang ba dang / ngan pa dang / bde 'gro na 'khod pa dang / ngan 'gro na 'khod pa dang / las ji lta ba bzhin du nye bar 'dong ba'i sems</text></item>
<item><p>239b.1</p><section></section><text>can rnams rab tu mkhyen te/ sems can 'di dag ni lus kyis ngan du spyod pa dang ldan pa/ ngag gis ngan du spyod pa dang ldan pa / yid kyis ngan du spyod pa dang ldan pa/ 'phags pa la skur ba 'debs pa/ log par lta ba dag ste/ de'i rgyu de'i rkyen gyis lus zhig nas ngan song log par ltung ba </text></item>
<item><p>239b.2</p><section></section><text>sems can dmyal bar skye'o/ /sems can 'di dag ni lus kyis legs par spyod pa dang ldan pa/ ngag gis legs par spyod pa dang ldan pa/ yid kyis legs par spyod pa dang ldan pa/ 'phags pa la skur pa mi 'debs pa yang dag par lta ba dag ste/ de'i rgyu de'i rkyen gyis lus zhig nas bde</text></item>
<item><p>239b.3</p><section></section><text>'gro mtho ris kyi 'jig rten lha'i nang du skye'o zhes bya ba rab tu mkhyen to/ /zag pa rnams zad pa'i phyir sems rnam par grol ba dang / shes rab rnam par grol ba dang / zag pa med pa yang dag pa ji lta ba bzhin du rab tu mkhyen te / bcu po de dag ni de bzhin gshegs pa'i stobs so/ /rab 'byor</text></item>
<item><p>239b.4</p><section></section><text>de bzhin gshegs pa'i mi 'jigs pa bzhi gang zhe na/ bdag gis yang dag par rdzogs par sangs rgyas so zhes dam bcas na/ 'di la chos gang yang mngon par sangs ma rgyas so zhes bya bar bdag la dge sbyong ngam/ bram ze'am/ lha'am/ bdud dam/ tshangs pa'am/ skye dgu'i</text></item>
<item><p>239b.5</p><section></section><text>tshogs gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang dag par rjes su mi mthong ste/ rgyu yang dag par rjes su ma mthong bas bdag bde ba thob pa dang / bag tsha ba med pa thob pa dang / mi 'jigs pa thob pa rnam par spyod de/ khyu mchog rlabs</text></item>
<item><p>239b.6</p><section></section><text>po che'i gnas su dam bca'o 'khor gyi nang du seng+ge'i sgra bsgrag go/ /tshangs pa'i 'khor lo 'jig rten na dge sbyong ngam/ bram ze'am/ lha'am/ bdud dam/ tshangs pa'am/ gzhan su yang rung ste/ chos dang ldan par bskor bar mi nus pa bdag gis rab tu bskor bar bya'o/ /bdag zag pa</text></item>
<item><p>239b.7</p><section></section><text>zad do zhes dam bcas na/ de la zag pa 'di rnams yongs su zad par ma gyur to zhes bya bar bdag la dge sbyong ngam/ bram ze'am/ lha'am/ bdud dam/ tshangs pa'am/ skye dgu'i tshogs gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang dag</text></item>
<item><p>240a.1</p><section></section><text>par rjes su mi mthong ste/ rgyu yang dag par rjes su mi mthong bas/ de la bdag bde ba thob pa dang / bag tsha ba med pa thob pa dang / mi 'jigs pa thob pa rnam par spyod do / /khyu mchog rlabs po che'i gnas su dam bca'o/ /'khor gyi nang du seng+ge'i sgra bsgrag</text></item>
<item><p>240a.2</p><section></section><text>go/ /tshangs pa'i 'khor lo 'jig rten na dge sbyong ngam/ bram ze'am/ lha'am/ bdud dam/ tshangs pa'am/ gzhan sus kyang rung ste/ chos dang ldan par bskor bar mi nus pa bdag gis rab tu bskor bar bya'o/ /gang yang bdag gis bar chad kyi chos su bstan pa de dag la brten na</text></item>
<item><p>240a.3</p><section></section><text>bar chad kyi chos su mi 'gyur zhes dge sbyong ngam/ bram ze'am/ lha'am/ bdud dam/ tshangs pa'am/ skye dgu'i tshogs gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang dag par rjes su mi mthong ste/ rgyu yang dag par rjes su ma mthong bas de</text></item>
<item><p>240a.4</p><section></section><text>la bdag bde ba thob pa dang / bag tsha ba med pa thob pa dang / mi 'jigs pa thob pa rnam par spyod de/ khyu mchog rlabs po che'i gnas su dam bca'o/ /'khor gyi nang du seng+ge'i sgra bsgrag go/ /tshangs pa'i 'khor lo 'jig rten na dge sbyong ngam/ bram ze'am/ lha'am/ bdud dam/ </text></item>
<item><p>240a.5</p><section></section><text>tshangs pa'am/ gzhan su yang rung ste/ chos dang ldan par bskor bar ma nus pa bdag gis rab tu bskor bar bya'o/ /gang yang bdag gis lam 'phags pa'i 'byung ba rtogs par 'gyur ba de byed pa'i sdug bsngal yang dag par zad par 'gyur bar bstan pa de dag la nan tan byas</text></item>
<item><p>240a.6</p><section></section><text>nas sdug bsngal yang dag par zad pa 'byung bar mi 'gyur ro zhes dge sbyong ngam/ bram ze'am/ lha'am/ bdud dam/ tshangs pa'am/ skye dgu'i tshogs gzhan su yang rung ste/ 'jig rten na chos dang ldan par rgol bar 'gyur ro zhes bya ba'i rgyu yang dag par rjes su mi mthong ste/ rgyu</text></item>
<item><p>240a.7</p><section></section><text>yang dag par rjes su mi mthong bas de la bdag bde ba thob pa dang / bag tsha ba med pa dang / mi 'jigs pa thob pas rnam par spyod de/ khyu mchog rlabs po che'i gnas su dam bca'o/ /'khor gyi nang du seng+ge'i sgra bsgrag go/ /tshangs pa'i 'khor lo 'jig rten na dge sbyong ngam/ bram</text></item>
<item><p>240b.1</p><section></section><text>ze'am/ lha'am/ bdud dam/ tshangs pa'am/ gzhan sus kyang rung ste/ chos dang ldan par bskor bar mi nus pa bdag gis rab tu bskor bar bya'o zhes bya ba ste bzhi po de dag ni mi 'jigs pa'o/ /de bzhin gshegs pa'i so so yang dag par rig pa bzhi gang zhe na/ 'di</text></item>
<item><p>240b.2</p><section></section><text>lta ste/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa ste/ de dag kyang gang zhe na/ don la dmigs pa dang / chos la dmigs pa dang / nges pa'i tshig la dmigs pa</text></item>
<item><p>240b.3</p><section></section><text>dang / spobs pa la dmigs pa'o/ /rab 'byor de bzhin gshegs pa'i bsrung ba med pa gsum gang zhe na/ de bzhin gshegs pa ni sku'i spyod pa yongs su dag pa dang ldan pa ste/ de bzhin gshegs pa la sku'i spyod pa yongs su ma dag pa mi mnga' bas la las shes su 'ong zhes gang</text></item>
<item><p>240b.4</p><section></section><text>yang bcab par dgongs pa de bzhin gshegs pa la mi mnga' ste/ 'di ni bsrung ba med pa dang po'o/ /de bzhin gshegs pa ni gsung gi spyod pa yongs su dag pa dang ldan pa ste/ de bzhin gshegs pa la gsung gi spyod pa yongs su ma dag pa mi mnga' bas la las shes su 'ong zhes gang</text></item>
<item><p>240b.5</p><section></section><text>yang bcab par dgongs pa de bzhin gshegs pa la mi mnga' ste/ 'di ni bsrung ba med pa gnyis pa'o/ /de bzhin gshegs pa ni thugs kyi spyod pa yongs su dag pa dang ldan pa ste/ de bzhin gshegs pa ni thugs kyi spyod pa yongs su ma dag pa mi mnga' bas la las shes su 'ong ngo zhes</text></item>
<item><p>240b.6</p><section></section><text>gang yang bcab par dgongs pa de bzhin gshegs pa la mi mnga' ste/ 'di ni bsrung ba med pa gsum pa'o/ /de la de bzhin gshegs pa'i dgongs pa nye bar gzhag pa gsum gang zhe na/ de bzhin gshegs pa chos ston pa'i tshe la la rna ba btud de rim gror nyan zhing bka' mnyan pa'i</text></item>
<item><p>240b.7</p><section></section><text>sems nye bar gzhag pa dang / chos dang nye bar chos la nan tan du byed na yang des de bzhin gshegs pa dgyes par mi 'gyur/ yid bde bar mi 'gyur/ thugs yeng yeng por mi 'gyur te/ 'di ni dgongs pa nye bar gzhag pa dang po'o/ /la la rna ba btud de rim gror nyan zhing bka'</text></item>
<item><p>241a.1</p><section></section><text>nyan pa'i sems nye bar gzhog pa med pa dang / chos dang gnyer ba'i chos nan tan du mi byed na yang des de bzhin gshegs pa'i thugs khro bar mi 'gyur/ mi bzod par mi 'gyur/ thugs mi ches par mi 'gyur te/ 'di ni de bzhin gshegs pa'i</text></item>
<item><p>241a.2</p><section></section><text>dgongs pa nye bar gzhag pa gnyis pa'o/ /la la rna ba btud de rim gror nyan zhing bka' mnyan pa'i sems nye bar gzhog la chos dang gnyer ba'i chos la nan tan du byed/ la la rna ba btud de rim gror mi byed cing / bka' mnyan pa'i sems nye bar gzhog pa med pa ste / chos dang gnyer ba'i</text></item>
<item><p>241a.3</p><section></section><text>chos nan tan du mi byed kyang / des de bzhin gshegs pa dgyes pa'am/ thugs khro bar gnyis su mi 'gyur te/ thams cad du dgongs pa dang ldan zhing mkhyen par btang snyoms su rnam par spyod pa 'di ni dgongs pa nye bar gzhag pa gsum pa'o/ /de la de bzhin gshegs pa'i nyams</text></item>
<item><p>241a.4</p><section></section><text>pa med pa'i chos nyid gang zhe na/ gang gis sangs rgyas bcom ldan 'das rnams don yod pa'i chos ston pa'i phyir/ sems can thams cad kyi don mdzad pa la dus las mi 'da' ba ste/ de ni nyams pa med pa'i chos nyid ces bya'o/ /de la de bzhin gshegs pa'i bag chags kyi sgrib</text></item>
<item><p>241a.5</p><section></section><text>pa rab tu spangs pa gang zhe na/ nyan thos dang rang sangs rgyas thams cad ni nyon mongs pa spangs kyang lus kyi 'gyur ba yod kyi/ de bzhin gshegs pa la ni de lta bu yang mi mnga' ste/ de ni bag chags kyi sgrib pa rab tu spangs pa zhes bya'o/ /de la de bzhin gshegs pa'i thugs rje</text></item>
<item><p>241a.6</p><section></section><text>chen po gang zhe na/ de bzhin gshegs pa'i thugs rje chen po gang dang ldan pas 'jig rten gyi brda nye bar bzung ste/ dge ba'i rtsa ba gzigs pa'i phyir dus thams cad du 'jig rten la nyin lan gsum mtshan lan gsum du rtog pa mdzad ces bya ba ste/ dngos su na sangs rgyas bcom</text></item>
<item><p>241a.7</p><section></section><text>ldan 'das rnams kyi thugs rje chen po sems can mtha' yas pa yongs su smin par bya ba la gzigs pa rtag par 'byung ste/ de ni de bzhin gshegs pa'i thugs rje chen po zhes bya'o/ /rab 'byor de bzhin gshegs pa'i sangs rgyas kyi chos ma 'dres pa bco brgyad gang zhe na/ de bzhin</text></item>
<item><p>241b.1</p><section></section><text>gshegs pa la 'khrul pa mi mnga'o/ /ca co mi mnga'o/ /dgongs pa nyams pa mi mnga'o/ /'du shes sna tshogs mi mnga'o/ /thugs mnyam par ma bzhag pa mi mnga'o/ /so sor ma brtags pa'i btang snyoms mi mnga'o/ /mos pa yongs su nyams pa mi mnga'o/ /brtson 'grus</text></item>
<item><p>241b.2</p><section></section><text>yongs su nyams pa mi mnga'o/ /dran pa yongs su nyams pa mi mnga'o/ /ting nge 'dzin yongs su nyams pa mi mnga'o/ /shes rab yongs su nyams pa mi mnga'o/ /rnam par grol ba yongs su nyams pa mi mnga'o/ /rnam par grol ba'i ye shes gzigs pa yongs su nyams pa mi</text></item>
<item><p>241b.3</p><section></section><text>mnga'o/ /sku'i phrin las thams cad ye shes sngon du 'gro ba ste/ ye shes kyi rjes su 'brang ba'o/ /gsung gi phrin las thams cad ye shes sngon du 'gro ba ste/ ye shes kyi rjes su 'brang ba'o/ /thugs kyi phrin las thams cad ye shes sngon du 'gro ba ste/ ye shes kyi rjes su 'brang ba'o/ /</text></item>
<item><p>241b.4</p><section></section><text>'das pa'i dus la ma chags ma thogs pa'i ye shes gzigs pa 'jug go/ /ma 'ongs pa'i dus la ma chags ma thogs pa'i ye shes gzigs pa 'jug go/ /de ltar byung ba'i du la ma chags ma thogs pa'i ye shes gzigs pa 'jug ste/ de dag ni sangs rgyas kyi chos ma 'dres pa</text></item>
<item><p>241b.5</p><section></section><text>rnams so/ /rab 'byor de bzhin gshegs pa'i rnam pa thams cad mkhyen pa nyid gang zhe na/ gang la dmigs pa med pa dran pas dbang bsgyur ba zhi ba'i rnam pa dang ldan pa mtshan nyid med pa'i mtshan nyid ni rnam pa thams cad mkhyen pa nyid ces bya'o// //bam po drug cu bdun</text></item>
<item><p>241b.6</p><section></section><text>pa/ de la de bzhin gshegs pa'i skyes bu chen po'i mtshan sum cu rtsa gnyis gang zhe na/ phyag dang zhabs 'khor lo'i mtshan dang ldan pa dang / zhabs shin tu gnas pa dang / phyag dang zhabs dra bas 'brel pa dang / phyag dang zhabs gzhon zhing 'jam pa dang / bdun shin tu mtho ba dang / </text></item>
<item><p>241b.7</p><section></section><text>sor mo ring ba dang / rting pa yangs pa dang / sku che zhing drang ba dang / zhabs legs par mtho ba dang / yan lag gi spu gyen du 'khyil pa dang / ri dgas e na ya'i byin pa lta bu dang / phyag brla drang por slebs pa dang / gsang ba'i gnas sbubs su nub pa dang / gser gyi kha dog dang /</text></item>
<item><p>242a.1</p><section></section><text>mdog shin tu 'jam pa dang / spu re re nas g.yas phyogs su 'khyil pa dang / zhal mdzod spus brgyan pa dang / seng+ge'i ro stod lta bu dang / phrag pa'i lhun mdzes par grub pa dang / phrag so shin tu rgyas pa dang / ro bro ba'i mchog dang / shing n+ya gro d+ha ltar chu zheng</text></item>
<item><p>242a.2</p><section></section><text>gab pa dang / dbu spyi gtsug dang ldan pa dang / ljags shin tu yangs pa dang / tshangs pa'i dbyangs dang / seng+ge'i 'gram pa lta bu dang / tshems shin tu dkar ba dang / tshems shin tu mnyam pa dang / tshems thags bzang ba dang / tshems mnyam zhing bzhi bcu tshang ba dang / spyan dkar</text></item>
<item><p>242a.3</p><section></section><text>nag 'byes pa dang / ba'i rdzi ma lta bu ste/ de la de bzhin gshegs pa'i phyag dang zhabs kyi mthil la 'khor lo rtsibs stong dang ldan pa/ mu khyud can lte ba dang bcas pa rnam pa thams cad yongs su rdzogs pa 'di lta ste/ rus pa'am/ ba so la gzugs su brkos pa dang 'dra ba mnga'</text></item>
<item><p>242a.4</p><section></section><text>bas phyag dang zhabs 'khor lo'i mtshan dang ldan pa'o/ /zhabs kyi mthil gnyis mnyam par sa la 'jog cing zhabs zhum pa med pas zhabs shin tu gnas pa'o/ /ngang pa'i rgyal po ltar phyag dang zhabs kyi sor mo dra bas 'brel pas phyag dang zhabs dra bas 'brel ba'o/ /shing bal gyi</text></item>
<item><p>242a.5</p><section></section><text>sgo nga ltar shin tu 'jam zhing gzhon pas phyag dang zhabs gzhon zhing 'jam pa'o/ /phyag dang zhabs dang mgur gyi lhun shin tu mtho bas bdun shin tu mtho ba'o/ /phyag dang zhabs kyi sor mo ring bas sor mo ring ba'o/ /rting pa ring bas rting pa yangs pa'o/ /sku khru bdun du 'phags la</text></item>
<item><p>242a.6</p><section></section><text>drang bas sku che zhing drang ba'o/ /pus mo'i lha nga dang long bu mdzes par nub pas zhabs legs par mtho ba'o/ /spu gyen du g.yas phyogs su 'khyil pas yan lag gi spu gyen du 'khyil ba'o/ /ri dgas e na ya'i byin pa dang / smyig ma dang ldum bu dar ba ltar drang zhing ma nyams la rim gyis </text></item>
<item><p>242a.7</p><section></section><text>gzhol bar grub cing byin pa zlum pas ri dgas e na ya'i byin pa lta bu'o/ /brla drang por bzhag ste ma btud kyang phyag gi mthil gnyis kyis pus mo'i lha nga la reg pas phyag brla drang por slebs pa'o/ /glang po dang rta cang shes ltar gsang ba'i gnas shin tu mdzes shing sbubs su</text></item>
<item><p>242b.1</p><section></section><text>nub pas gsang ba'i gnas sbubs su nub pa'o/ /shin tu sbyangs pa'i gser gyi kha dog lta bu dang ldan pas gser gyi kha dog go/ /gser dang dngul shin tu sbyangs pa ltar 'jam zhing gzhon pa'i mdog tu 'dug la sku la rdul gyis mi 'go bas kha dog shin tu 'jam pa'o/ /shin tu </text></item>
<item><p>242b.2</p><section></section><text>rnam par phye ba'i spu re rer skyes shing gnyis su med pas spu re re nas g.yas phyogs su 'khyil pa'o/ /me tog kun da dang zla ba dang / 'o ma dang / ba mo'i mdog ltar 'dug pa nyi ma dang zla ba brgya las kyang 'phags par 'od gsal ba'i mdzod spus smin mtshams shin tu brgyan pas zhal mdzod spus brgyan</text></item>
<item><p>242b.3</p><section></section><text>pa'o/ /ro stod tshe bas seng+ge'i ro stod do/ /mgur dang rgyud legs par 'brel zhing lhun zlum pas phrag pa'i lhun mdzes par grub pa'o/ /gser gyi gtan pa shin tu phyis pa la phrag so legs par grub pas phrag so shin tu legs par rgyas pa'o/ /rlung dang mkhris pa dang bde kan gyis ma nyams</text></item>
<item><p>242b.4</p><section></section><text>shing rnam par shes pa 'dra ba med pas ro bro ba'i mchog go/ /sku chu zheng 'dom du mnyam pas shing n+ya gro d+ha ltar chu zheng gab pa'o/ /spyi gtsug zlum zhing legs la g.yas phyogs su 'khyil pa dang ldan pa'i dbu mnyam zhing legs par grub la mdzes pa mnga' bas dbu spyi gtsug dang ldan</text></item>
<item><p>242b.5</p><section></section><text>pa'o/ /me tog ut+pal dmar po'i 'dab ma'i mdog ltar 'dug cing shin tu yangs pas ljags shin tu yangs shing srab pa'o/ /tshangs pa dang bya ka la ping ka lta bu'i gsung mnga' bas tshangs pa'i dbyangs so/ /'gram pa me long gi dkyil 'khor ltar legs par grub cing mdzes par</text></item>
<item><p>242b.6</p><section></section><text>skyes te/ yid du 'ong bas seng+ge'i 'gram pa lta bu'o/ /me tog kun da dang dung gi bcag 'phro ltar shin tu dkar ba'i tshems mnga' bas tshems shin tu dkar ba'o/ /tshems la mtho dman med pas tshems mnyam pa'o/ /tshems la mtshams ma dod pas tshems thags bzang ba'o/ /bla</text></item>
<item><p>242b.7</p><section></section><text>'og dgye gu med pas tshems mnyam zhing bzhi bcu tshang ba'o/ /dkar nag gi cha ma 'dres la shin tu rnam par dag cing mdog dmar pos ma g.yogs pas spyan dkar nag 'byes pa'o/ /rdzi ma bla 'og tu legs par gnas la ma 'dzings pas ba'i rdzi ma lta bu'o/ /de la bla ma la bsu skyel</text></item>
<item><p>243a.1</p><section></section><text>dang / chos nyan pa la bstod pa dang / gtsug lag khang dang / mchod rten la sogs pa'i bsti stang byas pas phyag dang zhabs 'khor lo'i mtshan dang ldan pa ste/ da ni 'khor shin tu mang ba'i snga ltas so/ /yid dam la brtan pas zhabs shin tu gnas pa ste/ de ni</text></item>
<item><p>243a.2</p><section></section><text>mi g.yo zhing shin tu brtan pa'i snga ltas so/ /sbyin pa dang / ngag snyan pa dang / don spyod pa dang / don mthun pa'i bsdu ba rnam pa bzhi goms par byas pas/ phyag dang zhabs dra bas 'brel pa ste/ de ni myur du 'du ba'i snga ltas so/ /bza' ba dang bca' ba dang btung ba zhim zhing nyams su</text></item>
<item><p>243a.3</p><section></section><text>bde ba byin pas phyag dang zhabs gzhon zhing 'jam pa dang / bdun shin tu mtho ba ste/ de gnyis ni bza' ba dang btung ba zhim zhing nyams su bde ba thob pa'i snga ltas so/ /bcings pa bkrol ba dang / srog gi rim gro byas pa dang srog gcod pa spangs pas/ sor mo ring ba dang / rting pa yangs</text></item>
<item><p>243a.4</p><section></section><text>pa dang sku che zhing drang ba ste/ de ni sku tshe ring ba'i snga ltas so/ /dge ba'i chos yang dag par blangs pa dang bzung ba mngon par spel zhing 'grib par ma byas pas zhabs kyi gong mtho ba dang / yan lag gi spu gyen du 'khyil pa ste/ de ni mi nyams pa'i chos dang ldan pa'i snga ltas so/ /rig</text></item>
<item><p>243a.5</p><section></section><text>pa dang bzo'i las la rim gror byas shing gzhan la byin pa dang / bdag gis blangs pas ri dgas e na ya'i byin pa lta bu ste/ de ni myur du 'dzin pa'i snga ltas so/ /bdog cing yod pa'i nor la bslangs nas mi god par gtong zhing med ces ma byas pas phyag brla drang por slebs pa ste/ de ni</text></item>
<item><p>243a.6</p><section></section><text>yo byad la dbang ba dang dul ba'i snga ltas so/ /'grogs pa dang mdza' bshes dang gnyen pa ma phye ba dang / dbye bar gyur pa'i sems can rnams tshangs pa'i spyod pa la yang dag par bskul ba dang / gsang ba'i tshig yongs su bsrungs pas gsang ba'i gnas sbubs su nub pa ste/ de ni bu mang</text></item>
<item><p>243a.7</p><section></section><text>ba'i snga ltas so/ /stan dang gos dang khang pa dang gzhal med khang dang / gnas bzang po byin pas gser gyi kha dog dang mdog shin tu 'jam pa ste/ de gnyis ni gdan dang na bza' dang / khang pa dang gzhal med khang dang gnas bzang po 'thob pa'i snga ltas so/ /'du 'dzi spangs pa dang / mkhan</text></item>
<item><p>243b.1</p><section></section><text>po dang / slob dpon dang / pha ma dang / phu nu la sogs pa bla ma rnams la tshul dang 'dra bar rim gro byas pa dang / btsun par byas pa dang / bsgo ba rnal ma gzan pas spu re re nas g.yas phyogs su 'khyil pa dang / zhal mdzod spus brgyan pa ste/ de ni mnyam pa med pa'i snga ltas so/ /mi</text></item>
<item><p>243b.2</p><section></section><text>snyan pa mi zer zhing mi smod pa snyan par smra zhing legs par bshad pa mthun par 'dzin pas seng+ge'i ro stod lta bu dang phrag pa'i lhun mdzes par grub pa ste/ de ni thub pa med pa'i snga ltas so/ /na ba rnams la rtsis dang rim gro dang sman dang nyams su phan pa'i zas byin pa dang / rim gror byas pas phrag</text></item>
<item><p>243b.3</p><section></section><text>so shin tu rgyas pa dang / ro bro ba'i mchog ste/ de ni nad nyung ba'i snga ltas so/ /skyed mos tshal dang / 'khor dang btung ba dang / rdzing bu dang / rgal dka' ba'i zam pa dang / kha zas dang / phreng ba'i gnas dang / stegs dang gtsug lag khang bya ba la sogs pa la gzhan mos par bya ba</text></item>
<item><p>243b.4</p><section></section><text>sngon du gtong zhing bdag gis gzhan la byin pas shing n+ya gro d+ha ltar chu zheng gab pa dang / dbu spyi gtsug dang ldan pa ste/ de ni mnga' chen po mnga' ba'i snga ltas so/ /yun ring por tshig snyan zhing 'jam pa dang nyams su bde bar smras pas ljags shin tu yangs shing srab pa dang tshangs pa'i</text></item>
<item><p>243b.5</p><section></section><text>dbyangs te/ de gnyis ni yan lag lnga dang ldan pa'i gsung mnga' ba'i snga ltas so/ /gsung yan lag lnga dang ldan pa zhes bya ba ni/ yongs su shes shing rnam par shes par 'gyur ba dang / mnyan na dga' zhing mi mthun pa med pa dang / zab cing dbyangs rjes su 'byung ba dang / btang mi bra</text></item>
<item><p>243b.6</p><section></section><text>zhing rnar snyan pa dang / ma 'khrugs shing gsal ba'o/ /yun ring po nas tshig 'khyal pa spangs shing dus su smra smra bas seng+ge'i 'gram pa lta bu ste/ de ni tshig kun gyis snyan pa'i snga ltas so/ /rim gror bya ba dang brnyas pa med pa gnyis kyis 'tsho ba yongs su dag pas tshems shin tu dkar</text></item>
<item><p>243b.7</p><section></section><text>ba dang mnyam pa ste/ de ni 'khor snga nas bsags pa'i snga ltas so/ /yun ring po nas bden zhing phra ma med pa'i tshig smra smra bas tshems thags bzang ba dang / tshems mnyam zhing bzhi bcu tshang ba ste/ de ni 'khor dbyer mi phyed pa'i snga ltas so/ /pang gis 'khyud pa bzhin du nyes par bsam </text></item>
<item><p>244a.1</p><section></section><text>pa med pa la ma chags shing mi sdang ba dang / rmongs pa med pa'i mig gis lta lta bas spyan dkar nag 'byes pa dang / ba'i rdzi ma lta bu ste de ni kun nas mdzes pa'i snga ltas so/ /rab 'byor de dag ni de bzhin gshegs pa'i mi chen po'i mtshan sum cu rtsa gnyis so/ /de</text></item>
<item><p>244a.2</p><section></section><text>la de bzhin gshegs pa'i dpe byad bzang po brgyad cu gang zhe na/ 'di lta ste/ sangs rgyas bcom ldan 'das rnams ni mngon par 'du bya ba thams cad las dben pa ste/ sen mo zangs kyi mdog ltar 'dug pa yin/ sangs rgyas bcom ldan 'das rnams ni gnyen bshes byams pa dang 'dra bar sems can</text></item>
<item><p>244a.3</p><section></section><text>la phan pa dang bde ba'i thugs mnga' ba ste/ sen mo mdog snum pa yin/ sangs rgyas bcom ldan 'das rnams ni rigs dang rgyud mthon por byung ba ste/ sen mo mtho ba yin/ sangs rgyas bcom ldan 'das rnams ni tshul kha na ma tho ba mi mnga' ba ste/ sor mo zlum pa yin/ sangs rgyas bcom ldan</text></item>
<item><p>244a.4</p><section></section><text>'das rnams ni dge ba'i rtsa ba shin tu tshogs pa ste/ sor mo rgyas pa yin/ sangs rgyas bcom ldan 'das rnams ni dge ba'i rtsa ba rim gyis grub pa ste/ sor mo rim gyis gzhol ba yin/ sangs rgyas bcom ldan 'das rnams ni thugs dang gsung dang sku'i phrin las dang 'tsho ba shin tu dben pa ste/ </text></item>
<item><p>244a.5</p><section></section><text>rtsa mi mngon pa yin/ sangs rgyas bcom ldan 'das rnams ni nyon mongs pa'i mdud pa 'grol ba ste/ rtsa mdud pa med pa yin/ sangs rgyas bcom ldan 'das rnams ni shin tu dben pa'i chos mnga' ba ste/ long bu mi mngon pa yin/ sangs rgyas bcom ldan 'das rnams ni mi mnyam pa</text></item>
<item><p>244a.6</p><section></section><text>thams cad las sgrol ba ste/ zhabs mi mnyam pa med pa yin/ sangs rgyas bcom ldan 'das rnams mi'i seng+ge ste/ seng+ge'i 'gros su bzhud pa yin/ sangs rgyas bcom ldan 'das rnams ni mi'i glang po ste/ glang po'i 'gros su bzhud pa yin/ sangs rgyas bcom ldan 'das rnams ni</text></item>
<item><p>244a.7</p><section></section><text>ngang pa'i rgyal po ltar nam mkha' la bzhud pa ste/ ngang pa'i stabs su bzhud pa yin/ sangs rgyas bcom ldan 'das rnams ni mi'i khyu mchog ste/ khyu mchog gi stabs su bzhud pa yin/ sangs rgyas bcom ldan 'das rnams ni mthun pa'i lam mnga' ba ste/ g.yas phyogs su bzhud pa</text></item>
<item><p>244b.1</p><section></section><text>yin/ sangs rgyas bcom ldan 'das rnams ni blta na mdzes pa ste/ mdzes par bzhud pa yin/ sangs rgyas bcom ldan 'das rnams ni rtag tu thugs yon po mi mnga' ba ste/ ma yo bar bzhud pa yin/ sangs rgyas bcom ldan 'das rnams ni tshul rnam par dag pa'i yon tan ston pa ste/ sku</text></item>
<item><p>244b.2</p><section></section><text>shin tu legs pa yin/ sangs rgyas bcom ldan 'das rnams ni sdig pa'i chos thams cad shin tu sbyangs pa ste/ sku shin tu sbyangs pa yin/ sangs rgyas bcom ldan 'das rnams ni chos rim gyis ston pa ste/ sku rim gyis gzhol ba yin/ sangs rgyas bcom ldan 'das rnams ni sku dang gsung</text></item>
<item><p>244b.3</p><section></section><text>dang thugs gtsang ma dang ldan pa ste/ sku shin tu gtsang ba yin/ sangs rgyas bcom ldan 'das rnams ni rang bzhin gyis 'jam pa'i thugs dang ldan pa ste/ sku shin tu 'jam pa yin/ sangs rgyas bcom ldan 'das rnams ni rang bzhin gyis rnam par dag pa'i thugs mnga' ba ste/ sku shin tu rnam</text></item>
<item><p>244b.4</p><section></section><text>par dag pa yin/ sangs rgyas bcom ldan 'das rnams ni chos dang 'dul ba shin tu rdzogs pa ste/ dpe byad shin tu rdzogs pa yin/ sangs rgyas bcom ldan 'das rnams ni yon tan shin tu yangs shing bzang po ston pa ste/ sku che zhing mdzes pa yin/ sangs rgyas bcom ldan 'das rnams</text></item>
<item><p>244b.5</p><section></section><text>ni sems can thams cad la mnyam pa'i thugs mnga' ba ste/ sku legs par mnyam pa yin/ sangs rgyas bcom ldan 'das rnams ni shin tu 'jam pa'i chos ston pa ste/ sku shin tu gzhon pa yin/ sangs rgyas bcom ldan 'das rnams ni rtag tu zhum pa med pa'i thugs mnga' ba ste/ sku</text></item>
<item><p>244b.6</p><section></section><text>zhum pa med pa yin/ sangs rgyas bcom ldan 'das rnams ni mi dge ba'i rtsa ba thams cad byang ba ste/ sku shin tu rgyas pa yin/ sangs rgyas bcom ldan 'das rnams ni yang 'byung ba shin tu bcom zhing zad pa ste/ sku shin tu mkhregs pa yin/ sangs rgyas bcom ldan 'das rnams ni rten</text></item>
<item><p>244b.7</p><section></section><text>cing 'brel par 'byung ba'i yan lag dang nying lag legs par ston pa ste/ yan lag dang nying lag dpa' bar mdzes pa yin/ sangs rgyas bcom ldan 'das rnams ni gzigs pa shin tu dag pa ste/ snang ba rab rib med ces rnam par dag pa yin/ sangs rgyas bcom ldan 'das rnams</text></item>
<item><p>245a.1</p><section></section><text>ni tshul dang ldan pa'i slob ma mnga' ba ste/ phyal zlum pa yin/ sangs rgyas bcom ldan 'das rnams ni 'khor ba'i nyes pa thams cad shin tu sbyangs pa ste/ phyal shin tu byang ba dang ldan pa yin/ sangs rgyas bcom ldan 'das rnams ni nga rgyal gyi de'u bcom</text></item>
<item><p>245a.2</p><section></section><text>pa ste/ phyal ma zhom pa yin/ sangs rgyas bcom ldan 'das rnams ni chos zad pa rnams bzlog pa ste/ phyal phyam mer 'dug pa yin/ sangs rgyas bcom ldan 'das rnams ni chos zab mo shin tu thugs su chud pa ste/ lte ba zab pa yin/ sangs rgyas bcom ldan 'das rnams ni mthun</text></item>
<item><p>245a.3</p><section></section><text>par 'dzin pa'i slob ma mnga' ba ste/ lte ba g.yas phyogs su 'khyil pa yin/ sangs rgyas bcom ldan 'das rnams ni slob ma kun nas mdzes pa'i dge 'dun mnga' ba ste/ kun nas mdzes pa yin/ sangs rgyas bcom ldan 'das rnams ni thugs shin tu gtsang ba dang ldan pa ste/ kun</text></item>
<item><p>245a.4</p><section></section><text>tu spyod pa shin tu gtsang ba yin/ sangs rgyas bcom ldan 'das rnams ni chos nag po bstan pa dang bral ba'i chos dang 'dul ba mnga' ba ste/ sku la sme ba med pa yin/ sangs rgyas bcom ldan 'das rnams ni shing bal ltar rab tu yang ba rab tu mtho ba'i chos ston pa ste/ phyag shing bal ltar</text></item>
<item><p>245a.5</p><section></section><text>shin tu 'jam pa yin/ sangs rgyas bcom ldan 'das rnams ni rang gi skye bo dang skye bo phal pa byams pas dge sbyong chen po mnyes pa ste/ phyag gi ri mo snum pa yin/ sangs rgyas bcom ldan 'das rnams ni shin tu zab cing brtan par bzhugs pa ste/ phyag gi ri mo zab pa yin/ sangs rgyas</text></item>
<item><p>245a.6</p><section></section><text>bcom ldan 'das rnams ni bzod pa'i chos yangs pa ston pa ste/ phyag gi ri mo ring ba yin/ sangs rgyas bcom ldan 'das rnams ni bslab pa'i gnas ha cang yang mi ring bar 'cha' ba ste/ zhal ha cang mi ring ba yin/ sangs rgyas bcom ldan 'das rnams ni gzugs brnyan 'jig rten du</text></item>
<item><p>245a.7</p><section></section><text>skye ba ste/ zhal gzugs kyi gzugs brnyan snang ba yin/ sangs rgyas bcom ldan 'das rnams ni 'jam pa sngon du btang zhing 'dul ba ste/ ljags shin tu 'jam pa yin/ sangs rgyas bcom ldan 'das rnams ni yon tan phra ba'i tshogs dang ldan pa ste/ ljags shin tu srab pa yin/ </text></item>
<item><p>245b.1</p><section></section><text>sangs rgyas bcom ldan 'das rnams ni byis pa so so'i skye bo 'dod chags pa rnams kyis [(]ches [,]chos [)]dang 'dul ba gting dpag par dka' ba ste/ ljags shin tu dmar ba yin/ sangs rgyas bcom ldan 'das rnams ni glang po'i sgra dang 'brug gi sgra lta bus bsnyengs pa mi mnga' ba ste/ </text></item>
<item><p>245b.2</p><section></section><text>glang po'i nga ro dang / 'brug gi sgra dbyangs dang ldan pa yin/ sangs rgyas bcom ldan 'das rnams ni snyan zhing 'jam pa dang / nyams su bde bar smra ba'i slob ma mnga' ba ste/ snyan zhing 'jam pa dang nyams su bde ba'i gsung dang ldan pa yin/ sangs rgyas bcom ldan 'das rnams ni srid pa kun tu sbyor</text></item>
<item><p>245b.3</p><section></section><text>ba las 'das pa ste/ tshems mche ba shin tu zlum pa yin/ sangs rgyas bcom ldan 'das rnams ni skye bo rno ba rnams 'dul ba ste/ tshems mche ba rno ba dang ldan pa yin/ sangs rgyas bcom ldan 'das rnams ni chos dang 'dul ba shin tu dkar ba ste/ tshems mche ba shin tu dkar ba yin/ </text></item>
<item><p>245b.4</p><section></section><text>sangs rgyas bcom ldan 'das rnams ni sa'i phyogs mnyam pa la bzhugs pa ste/ tshems mche ba mnyam pa dang ldan pa yin/ sangs rgyas bcom ldan 'das rnams ni rim gyis mngon par rtogs pa'i chos ston pa ste/ tshems mche ba rim gyis gzhol ba yin/ sangs rgyas bcom ldan</text></item>
<item><p>245b.5</p><section></section><text>'das rnams ni shes rab kyi ri bo mthon po la bzhugs pa ste/ shangs legs par mtho ba dang ldan pa yin/ sangs rgyas bcom ldan 'das rnams ni 'dul ba'i skye bo gtsang ba mnga' ba ste/ shangs shin tu gtsang ba yin/ sangs rgyas bcom ldan 'das rnams ni sangs rgyas kyi chos</text></item>
<item><p>245b.6</p><section></section><text>phul du yangs pa mnga' ba ste/ spyan ring ba dang ldan pa yin/ sangs rgyas bcom ldan 'das rnams ni gzigs pa shin tu rnam par dag pa ste/ spyan rnam par dag pa yin/ sangs rgyas bcom ldan 'das rnams ni sems can gyi tshogs shin tu bsags pa ste/ rdzi ma stug pa</text></item>
<item><p>245b.7</p><section></section><text>yin/ sangs rgyas bcom ldan 'das rnams ni lha dang mi dang lha ma yin dang skyes bu dang na chung mchog mig dkar nag 'byes shing pad+mo'i 'dab ma ltar 'dug pa rnams kyis mngon par dga' bar byas pa ste/ spyan dkar nag 'byes shing pad+mo'i 'dab ma ltar 'dug pa yin/ sangs rgyas</text></item>
<item><p>246a.1</p><section></section><text>bcom ldan 'das rnams ni rtag tu yangs par gzigs pa ste/ smin ma ring ba dang ldan pa yin/ sangs rgyas bcom ldan 'das rnams ni 'jam par 'dul ba la mkhas pa ste/ smin ma 'jam pa dang ldan pa yin/ sangs rgyas bcom ldan 'das rnams ni skyon</text></item>
<item><p>246a.2</p><section></section><text>thams cad mkhyen pa ste/[ (]smig [,]smin [)]ma'i spu mnyam pa dang ldan pa yin/ sangs rgyas bcom ldan 'das rnams ni dge ba'i rtsa ba'i snum gyis sems can snum par 'gyur ba'i skye bo 'dul ba ste/ smin ma snum pa dang ldan pa yin/ sangs rgyas bcom ldan 'das rnams ni chos mchog tu yangs</text></item>
<item><p>246a.3</p><section></section><text>shing don dang ldan pa mnga' ba ste/ snyan shal legs shing snyan shal ring ba yin/ sangs rgyas bcom ldan 'das rnams ni nyon mongs pa'i rgyud las rnam par rgyal ba ste/ snyan 'jam pa yin/ sangs rgyas bcom ldan 'das rnams ni sems can bsam pa ma nyams pa 'dul ba ste/ snyan</text></item>
<item><p>246a.4</p><section></section><text>gyi dbang po ma nyams pa dang ldan pa yin/ sangs rgyas bcom ldan 'das rnams ni lta ba'i rnam pa thams cad yongs su sbyangs pa ste/ zhal 'phral ba legs par grub pa dang ldan pa yin/ sangs rgyas bcom ldan 'das rnams ni phas kyi rgol ba shin tu 'dul ba ste/ zhal 'phral ba </text></item>
<item><p>246a.5</p><section></section><text>yangs pa dang ldan pa yin/ sangs rgyas bcom ldan 'das rnams ni smon lam dam pa shin tu rdzogs pa ste/ dbu shin tu rgyas pa yin/ sangs rgyas bcom ldan 'das rnams ni yul gyi bung ba rnams bzlogs pa ste/ dbu skra bung ba ltar gnag pa dang ldan pa yin/ sangs rgyas bcom</text></item>
<item><p>246a.6</p><section></section><text>ldan 'das rnams ni mthong ba dang bsgom pa spang ba'i bag la nyal ba zad par byas pa ste/ dbu skra stug pa yin/ sangs rgyas bcom ldan 'das rnams ni thugs 'jam pas bstan pa'i snying po thugs su chud pa ste/ dbu skra 'jam pa yin/ sangs rgyas bcom ldan 'das rnams ni rtag tu ma</text></item>
<item><p>246a.7</p><section></section><text>'khrugs pa'i thugs dang ldan pa ste/ dbu skra mi 'dzings pa dang ldan pa yin/ sangs rgyas bcom ldan 'das rnams ni brlangs pa'i gsung dang yongs su bral ba ste/ dbu skra mi rtsub pa yin/ sangs rgyas bcom ldan 'das rnams ni byang chub kyi yan lag spos kyi me tog gi skye bo</text></item>
<item><p>246b.1</p><section></section><text>mthun par bsgrubs pa ste/ dbu skra dri zhim pa yin/ sangs rgyas bcom ldan 'das rnams ni phyag dang zhabs dpal gyi be'u dang / bkra shis dang / g.yung drung 'khyil pas brgyan pa yin / rab 'byor de dag ni de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>246b.2</p><section></section><text>kyi dpe byad bzang po brgyad cu'o/ /rab 'byor de ltar de lta bu'i chos kyi rnam pa de dag gzhan la bshad pa dang / bstan pa dang / yang dag par bstan pa de ni 'jig rten las 'das pa'i chos kyi sbyin pa zhes bya ste/ rab 'byor de ltar na byang chub sems dpa' sems dpa' chen po sems can rnams</text></item>
<item><p>246b.3</p><section></section><text>zang zing gi sbyin pa dang chos kyi sbyin pas sdud pa yin te/ rab 'byor 'di ni byang chub sems dpa' sems dpa' chen po rnams kyi ngo mtshar rmad du byung ba'i chos so/ /rab 'byor ji ltar na byang chub sems dpa' sems dpa' chen po tshig snyan pas sems can rnams sdud pa yin zhe na/ rab 'byor</text></item>
<item><p>246b.4</p><section></section><text>'di la byang chub sems dpa' sems dpa' chen po pha rol tu phyin pa drug gis sems can rnams sdud pa yin te/ 'di ltar sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu</text></item>
<item><p>246b.5</p><section></section><text>phyin pa dang / shes rab kyi pha rol tu phyin pa dang / pha rol tu phyin pa drug po 'di dag gis byang chub sems dpa' sems dpa' chen po tshig snyan par smra bas sems can rnams sdud do/ /de ci'i phyir zhe na/ de ni 'di ltar pha rol tu phyin pa drug po 'di dag gis dge ba'i chos thams cad ma 'dus pa</text></item>
<item><p>246b.6</p><section></section><text>med de/ rab 'byor de ltar na byang chub sems dpa' sems dpa' chen po tshig snyan par smra bas sems can rnams sdud do/ /rab 'byor ji ltar na byang chub sems dpa' sems dpa' chen po don byas pas sems can rnams sdud pa yin zhe na/ rab 'byor 'di la byang chub sems dpa' sems</text></item>
<item><p>246b.7</p><section></section><text>dpa' chen po pha rol tu phyin pa drug po de dag gis don bya bas sems can rnams sdud do/ /de ci'i phyir zhe na/ 'di ltar pha rol tu phyin pa drug po de dag gis dge ba'i chos thams cad ma 'dus pa med de/ rab 'byor de ltar na byang chub sems dpa' sems dpa' chen po'i don bya bas sems can rnams</text></item>
<item><p>247a.1</p><section></section><text>sdud do/ /rab 'byor ji ltar na byang chub sems dpa' sems dpa' chen po don mthun pas sems can rnams sdud pa yin zhe na/ rab 'byor 'di la byang chub sems dpa' sems dpa' chen po pha rol tu phyin pa drug po de dag gis don mthun pas sems can rnams</text></item>
<item><p>247a.2</p><section></section><text>sdud do/ /de ci'i phyir zhe na/ 'di ltar pha rol tu phyin pa drug po de dag gis dge ba'i chos thams cad ma 'dus pa med de/ rab 'byor de ltar na byang chub sems dpa' sems dpa' chen po don mthun par sems can rnams sdud do/ /rab 'byor de yang byang chub sems dpa' sems dpa'</text></item>
<item><p>247a.3</p><section></section><text>chen po rnams kyi ngo mtshar rmad du byung ba'i chos so zhes bya ba ni bsdu ba'i dngos po bzhi la 'god pa'i phrin las yin no/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ byang chub sems dpa' sems dpa' chen po gzhan dag</text></item>
<item><p>247a.4</p><section></section><text>la 'di skad du 'doms shing 'di skad ston to / /rigs kyi bu khyod tshur shog yi ge mngon par sgrub pa la mkhas par gyis shig /yi ge gcig la mkhas par gyis shig /yi ge gnyis nas yi ge bzhi bcu rtsa gnyis kyi bar la mkhas par gyis shig /yi ge gcig gis byang ba'i rang bzhin</text></item>
<item><p>247a.5</p><section></section><text>thams cad shes par gyis shig /yi ge gnyis kyis byang ba'i rang bzhin thams cad shes par gyis shig /yi ge bzhi bcu rtsa gnyis kyi bar gyis byang ba'i rang bzhin thams cad shes par gyis shig /yi ge gcig tu yi ge bzhi bcu rtsa gnyis 'dus par sgoms shig /yi ge bzhi bcu rtsa</text></item>
<item><p>247a.6</p><section></section><text>gnyis su yi ge gcig 'dus par sgoms shig ces chos ston to/ /rab 'byor byang chub sems dpa' sems dpa' chen po de yang yi ge gcig la mkhas pa yin/ yi ge bzhi bcu rtsa gnyis kyi bar la mkhas pa yin/ yi ge gcig gi nang du yi ge bzhi bcu rtsa gnyis su 'dus par sgom pa</text></item>
<item><p>247a.7</p><section></section><text>la mkhas pa yin/ yi ge bzhi bcu rtsa gnyis su yi ge gcig 'dus par sgom pa la mkhas pa yin / de de ltar yi ge mngon par sgrub pa la mkhas par bya na/ lam la goms shing yi ge med par mngon par sgrub pa la mkhas pa yin no/ /rab 'byor 'di lta ste dper na/ de bzhin gshegs</text></item>
<item><p>247b.1</p><section></section><text>pa dgra bcom pa yang dag par rdzogs pa'i sangs rgyas chos la mkhas pa dang yi ge la mkhas pa yin te/ chos la mkhas pa dang yi ge la mkhas pas yi ge mang pos yi ge med pa'i chos ston kyang / rab 'byor chos de yi ge'i rnam pa dang bral ba yang ma yin te/ rab 'byor de yang byang</text></item>
<item><p>247b.2</p><section></section><text>chub sems dpa' sems dpa' chen po rnams kyi ngo mtshar rmad du byung ba'i chos te/ gang nyan thos dang rang sangs rgyas thams cad dang thun mong ma yin pa'o/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te mtha' las 'das pa</text></item>
<item><p>247b.3</p><section></section><text>dang / thog ma dang tha ma med pa stong pa nyid nye bar bzung ste/ sems can yang shin tu mi dmigs/ chos kyang mi dmigs/ chos kyi dngos po yang mi dmigs pa lags na/ bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa dang / bsam</text></item>
<item><p>247b.4</p><section></section><text>gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa la spyod pa dang / bsam gtan bzhi dang / tshad med pa dang / gzugs med pa'i snyoms par 'jug pa bzhi la</text></item>
<item><p>247b.5</p><section></section><text>spyod pa dang / byang chub kyi phyogs kyi chos sum cu rtsa bdun la spyod pa dang / stong pa nyid bcu bzhi la spyod pa dang / stong pa nyid dang / mtshan ma med pa dang / smon pa med pa'i ting nge 'dzin la spyod pa dang / rnam par thar pa brgyad la spyod pa dang / mthar gyis gnas pa'i snyoms par 'jug</text></item>
<item><p>247b.6</p><section></section><text>pa dgu dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang / skyes bu chen po'i mtshan sum cu rtsa gnyis dang / dpe byad bzang po</text></item>
<item><p>247b.7</p><section></section><text>brgyad cu la spyod cing / rnam par smin pa las byung ba'i mngon par shes pa drug la gnas nas sems can rnams la chos ston par 'gyur/ de la ni sems can mi dmigs te/ sems can gdags pa'ang mi dmigs so/ /sems can mi dmigs pas gzugs dmigs su ma</text></item>
<item><p>248a.1</p><section></section><text>mchis so/ /sems can mi dmigs pas tshor ba dang / 'du shes dang / 'du byed rnams dang / rnam par shes pa dmigs su ma mchis so/ /sems can rnams mi dmigs pas sangs rgyas kyi chos ma 'dres pa bco brgyad kyi bar du dmigs su ma</text></item>
<item><p>248a.2</p><section></section><text>mchis so/ /sems can mi dmigs pas rnam pa thams cad mkhyen pa nyid kyi bar du dmigs su ma mchis so/ /sems can mi dmigs pas skyes bu chen po'i mtshan sum cu rtsa gnyis dmigs su ma mchis so/ /dpe byad bzang po brgyad cu dmigs su ma mchis so/ /sems can</text></item>
<item><p>248a.3</p><section></section><text>dmigs su ma mchis pa la ni sems can ma mchis so/ /gzugs ma mchis so/ /tshor ba dang / 'du shes dang / 'du byed rnams dang / rnam par shes pa ma mchis so/ /sangs rgyas kyi chos ma 'dres pa bco brgyad kyi bar du ma mchis so/ /rnam pa thams cad mkhyen pa nyid kyi bar du ma</text></item>
<item><p>248a.4</p><section></section><text>mchis so/ /skyes bu chen po'i mtshan sum cu rtsa gnyis ma mchis so/ /dpe byad bzang po brgyad cu ma mchis so/ /de ci'i slad du zhe na/ bcom ldan 'das de ni 'di ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ byang chub sems dpa' nyid kyang mi dmigs</text></item>
<item><p>248a.5</p><section></section><text>na/ byang chub kyi phyogs kyi chos rnams dmigs par 'gyur ba lta ga la mchis/ bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du smras pa bzhin no/ /rab 'byor de ltar na sems can mi dmigs pas nang stong pa nyid du rig par bya'o/ /phyi stong pa</text></item>
<item><p>248a.6</p><section></section><text>nyid du rig par bya'o/ /phyi nang stong pa nyid du rig par bya'o/ /dngos po med pa'i ngo bo nyid stong pa nyid kyi bar du rig par bya'o/ /phung po stong pa nyid kyi bar du rig par bya'o/ /khams stong pa nyid du rig par bya'o/ /skye mched stong pa nyid du rig par bya'o/ /rten cing 'brel par 'byung ba stong pa nyid du</text></item>
<item><p>248a.7</p><section></section><text>rig par bya'o/ /bden pa stong pa nyid du rig par bya'o/ /bdag stong pa nyid du rig par bya'o/ /sems can stong pa nyid du rig par bya'o/ /srog dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / byed du 'jug pa po dang / slong</text></item>
<item><p>248b.1</p><section></section><text>ba po dang / kun nas slong ba po dang / tshor ba po dang / tshor bar byed pa po dang / shes pa po dang / mthong ba po stong pa nyid du rig par bya'o/ /dran pa nye bar gzhag pa stong pa nyid du rig par bya'o/ /yang dag par spong ba dang / rdzu 'phrul gyi rkang pa dang / dbang po dang / stobs dang / byang</text></item>
<item><p>248b.2</p><section></section><text>chub kyi yan lag dang / 'phags pa'i lam yan lag brgyad pa stong pa nyid du rig par bya'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa brgyad dang / mthar gyis gnas pa'i snyoms par 'jug</text></item>
<item><p>248b.3</p><section></section><text>pa dgu dang / stong pa nyid dang / mtshan ma med pa dang / smon pa med pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad stong pa nyid du</text></item>
<item><p>248b.4</p><section></section><text>rig par bya'o/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub stong pa nyid du rig par bya'o/ /lam gyi rnam pa shes pa nyid dang / rnam pa thams cad mkhyen pa nyid stong pa nyid du rig par</text></item>
<item><p>248b.5</p><section></section><text>bya'o/ /sangs rgyas kyi zhing stong pa nyid du rig par bya'o/ /sangs rgyas stong pa nyid du rig par bya'o/ /byang chub sems dpa' stong pa nyid du rig par bya'o/ /rab 'byor de la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos de dag thams cad</text></item>
<item><p>248b.6</p><section></section><text>stong par mthong na / phyin ci log tu gyur pa'i sems can rnams la chos ston te/ ji ltar stong pa nyid de dag la yang mi 'jug pa de ltar ston to/ /des de ltar mthong nas chos thams cad sgrib pa med par shes te/ chos gang la yang 'khrug par mi byed gnyis su mi byed de/ yang dag pa ji</text></item>
<item><p>248b.7</p><section></section><text>lta ba bzhin du yang ston par byed do/ /rab 'byor 'di lta ste dper na/ de bzhin gshegs pa'i sprul pa ni sprul pa bye ba phrag du mar sprul zhing sems can la la sbyin pa'i pha rol tu phyin pa la sbyor/ la la tshul khrims kyi pha rol tu phyin pa la sbyor/ la la bzod pa'i pha rol tu phyin pa la sbyor/ </text></item>
<item><p>249a.1</p><section></section><text>la la brtson 'grus kyi pha rol tu phyin pa la sbyor/ la la bsam gtan gyi pha rol tu phyin pa la sbyor/ la la shes rab kyi pha rol tu phyin pa la sbyor/ la la bsam gtan bzhi la/ la la tshad med pa bzhi la/ la la gzugs med pa'i snyoms par 'jug pa bzhi la</text></item>
<item><p>249a.2</p><section></section><text>sbyor/ la la byang chub kyi phyogs kyi chos sum cu rtsa bdun la sbyor/ la la 'phags pa'i bden pa bzhi dang / la la rnam par thar pa brgyad dang / la la mthar gyis gnas pa'i snyoms par 'jug pa dgu dang / la la stong pa nyid dang / mtshan ma med pa dang / smon pa med pa dang / la la</text></item>
<item><p>249a.3</p><section></section><text>mngon par shes pa lnga la sbyor/ la la ting nge 'dzin thams cad dang / la la gzungs kyi sgo thams cad la sbyor/ la la de bzhin gshegs pa'i stobs bcu dang / la la mi 'jigs pa bzhi dang / la la so so yang dag par rig pa bzhi dang / la la byams pa chen po dang / la la snying rje chen</text></item>
<item><p>249a.4</p><section></section><text>po dang / la la sangs rgyas kyi chos ma 'dres pa bco brgyad la sbyor/ la la rgyun du zhugs pa'i 'bras bu dang / la la lan cig phyir 'ong ba'i 'bras bu dang / la la phyir mi 'ong ba'i 'bras bu dang / la la dgra bcom pa nyid dang / la la rang byang chub la sbyor/ la la rnam pa thams cad mkhyen</text></item>
<item><p>249a.5</p><section></section><text>pa nyid kyi bar la sbyor na/ rab 'byor de la ji snyam du sems/ sprul pa des chos la la zhig tha dad du phye ba yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po yang shes</text></item>
<item><p>249a.6</p><section></section><text>rab kyi pha rol tu phyin pa la spyod pa'i tshe/ sems can rnams la chos ston te/ de dag phyin ci log rnams las yongs su bkrol nas ma bcings ma grol ba'i tshul du yang dag pa ji lta ba bzhin du rab tu 'god do/ /de ci'i phyir zhe na/ rab 'byor de ni 'di ltar gzugs ma bcings ma grol ba / </text></item>
<item><p>249a.7</p><section></section><text>tshor ba dang / 'du shes dang / 'du byed rnams dang / rnam par shes pa rnams ma bcings ma grol ba/ rnam pa thams cad mkhyen pa nyid kyi bar du ma bcings ma grol ba ste/ gzugs kyi ma bcings ma grol ba gang yin pa de ni gzugs ma yin no/ /tshor ba dang / 'du shes dang / 'du byed</text></item>
<item><p>249b.1</p><section></section><text>rnams dang / rnam par shes pa'i ma bcings ma grol ba nyid gang yin pa de rnam par shes pa ma yin no/ /rnam pa thams cad mkhyen pa nyid kyi bar gyi ma bcings ma grol ba nyid gang yin pa de rnam pa thams cad mkhyen pa nyid ma yin no/ /de ci'i phyir zhe na/ de ni 'di ltar gzugs ni shin tu</text></item>
<item><p>249b.2</p><section></section><text>rnam par dag pa'o/ /tshor ba dang / 'du shes dang / 'du byed rnams dang / rnam par shes pa shin tu rnam par dag pa'o/ /rnam pa thams cad mkhyen pa nyid kyi bar ni shin tu rnam par dag pa'o/ /rab 'byor de ltar na byang chub sems dpa' sems dpa' chen po shes rab kyi pha rol tu phyin</text></item>
<item><p>249b.3</p><section></section><text>pa la spyod pa'i tshe/ sems can rnams la chos ston kyang sems can du mi dmigs so/ /byang chub sems dpa' sems dpa' chen po ni chos thams cad mi dmigs pa la de mi dmigs pa'i tshul gyis gnas te/ gzugs stong pa nyid mi dmigs pa'i tshul dang / tshor ba dang / 'du shes</text></item>
<item><p>249b.4</p><section></section><text>dang / 'du byed rnams dang / rnam par shes pa stong pa nyid mi dmigs pa'i tshul dang / rnam pa thams cad mkhyen pa nyid kyi bar du stong pa nyid mi dmigs pa'i tshul gyis gnas te/ 'dus byas dang / 'dus ma byas kyi chos rnams la ni gang la yang gnas pa med do/ /de ci'i phyir zhe na/ de ni</text></item>
<item><p>249b.5</p><section></section><text>'di ltar gang la gnas par bya ba de lta bu'i ngo bo nyid mi dmigs te/ dngos po med pa la dngos po med pa mi gnas so/ /rang bzhin la rang bzhin mi gnas so/ /gzhan gyi dngos po la gzhan gyi dngos po mi gnas so/ /de ci'i phyir zhe na/ de ni 'di ltar de dag thams cad dmigs su med de/ </text></item>
<item><p>249b.6</p><section></section><text>gang dmigs su med pa de ni gang la yang mi gnas so/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos de dag thams cad stong pa nyid thams cad kyi rab tu 'byed de/ rab 'byor shes rab kyi pha rol tu phyin pa la de ltar spyod</text></item>
<item><p>249b.7</p><section></section><text>pa'i byang chub sems dpa' sems dpa' chen po sangs rgyas bcom ldan 'das rnams dang / byang chub sems dpa' sems dpa' chen po rnams dang / rang sangs rgyas rnams dang / nyan thos rnams dang / 'phags pa thams cad kyis skyon du mi bya'o/ /de ci'i phyir zhe na/ de ni 'di</text></item>
<item><p>250a.1</p><section></section><text>ltar sangs rgyas bcom ldan 'das de dag dang / byang chub sems dpa' sems dpa' chen po de dag dang / rang sangs rgyas de dag dang / nyan thos de dag gis kyang chos nyid de'i rjes su rtogs te/ chos nyid rjes su rtogs nas kyang sems can rnams la chos</text></item>
<item><p>250a.2</p><section></section><text>ston te/ de'ang chos rnams kyi chos nyid las mi 'da'o/ /de ci'i phyir zhe na/ rab 'byor chos kyi dbyings ni 'da' ba med do/ /de bzhin nyid dang yang dag pa'i mtha' ni 'da' ba med do/ /de ci'i phyir zhe na/ de dag la'ang 'da' bar 'gyur ba'i rang bzhin med do/ /de nas tshe dang ldan pa rab 'byor</text></item>
<item><p>250a.3</p><section></section><text>gyis bcom ldan 'das la 'di skad ces gsol to/ /bcom ldan 'das gal te de ltar chos kyi dbyings la 'da' ba yang ma mchis/ de bzhin nyid dang yang dag pa'i mtha' la'ang 'da' ba ma mchis na/ ci lags 'o na gzugs kyang gzhan la chos kyi dbyings kyang gzhan/ de bzhin nyid kyang</text></item>
<item><p>250a.4</p><section></section><text>gzhan/ yang dag pa'i mtha' yang gzhan zhig lags sam/ tshor ba dang / 'du shes dang / 'du byed rnams dang / rnam par shes pa yang gzhan la chos kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan zhig lags sam/ rnam pa thams cad mkhyen pa</text></item>
<item><p>250a.5</p><section></section><text>nyid kyi bar yang gzhan la chos kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan zhig lags sam/ bcom ldan 'das kyis bka' stsal pa/ rab 'byor de ni ma yin no/ /gzugs kyang gzhan la chos kyi dbyings kyang gzhan/ de bzhin nyid kyang gzhan/ yang dag</text></item>
<item><p>250a.6</p><section></section><text>pa'i mtha' yang gzhan ma yin no/ /tshor ba dang / 'du shes dang / 'du byed rnams dang / rnam par shes pa yang gzhan la chos kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan ma yin no/ /rnam pa thams cad mkhyen pa nyid kyi bar yang gzhan / chos</text></item>
<item><p>250a.7</p><section></section><text>kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan ma yin no/ /gsol pa/ bcom ldan 'das gal te de ltar gzugs kyang gzhan la/ chos kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan ma lags/ tshor ba</text></item>
<item><p>250b.1</p><section></section><text>dang / 'du shes dang / 'du byed rnams dang / rnam par shes pa yang gzhan la/ chos kyi dbyings kyang gzhan/ de bzhin nyid kyang gzhan/ yang dag pa'i mtha' yang gzhan ma lags/ rnam pa thams cad mkhyen pa nyid kyi bar du yang gzhan la/ chos kyi dbyings kyang gzhan/ de bzhin</text></item>
<item><p>250b.2</p><section></section><text>nyid kyang gzhan/ yang dag pa'i mtha' yang gzhan ma lags na/ 'o na ji ltar chos rnams kyi 'bras bu rnam par 'god cing nag po'i chos rnams kyi rnam par smin pa nag po ni sems can dmyal ba dang / byol song gi skye gnas dang / gshin rje'i 'jig rten dkar po'i chos rnams kyi rnam par smin</text></item>
<item><p>250b.3</p><section></section><text>pa dkar po ni lha dang mi/ dkar nag gi chos rnams kyi rnam par smin pa dkar nag gi bde ba dang sdug bsngal nyams su myong ba/ mi gnag cing dkar ba'i chos kyi rnam par smin pa mi gnag cing dkar ba ni rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i</text></item>
<item><p>250b.4</p><section></section><text>'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub bo zhes bgyi bar rnam par dgod par 'gyur/ bcom ldan 'das kyis bka' stsal pa/ rab 'byor kun rdzob kyi bden pa tshad mar byas te/ 'bras bu rnam par dgod pa bstan gyi/ don dam</text></item>
<item><p>250b.5</p><section></section><text>pa'i bden par ni 'bras bu rnam par dgod pa bstan par mi nus so/ /de ci'i phyir zhe na/ chos de ni rnam par brtag tu med pa/ brjod du med pa/ tha snyad med pa ste/ 'di ltar mi bden pa dang / gzugs med pa dang / skye ba med pa dang / 'gag pa med pa dang / kun nas nyon mongs pa med pa dang / </text></item>
<item><p>250b.6</p><section></section><text>rnam par byang ba med pa ste/ 'di ni mtha' las 'das pa stong pa nyid dang / thog ma dang tha ma med pa stong pa nyid do/ /gsol pa/ bcom ldan 'das gal te de ltar kun rdzob kyi bden pa nye bar bzung ste/ 'bras bu rnam par 'god pa lags kyi don dam pa'i bden pas ma lags na/ byis pa so so'i</text></item>
<item><p>250b.7</p><section></section><text>skye bo thams cad kyang rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang chub tu 'gyur ro/ /bcom ldan 'das kyis bka' stsal pa/ rab 'byor ci </text></item>
<item><p>251a.1</p><section></section><text>byis pa so so'i skye bo rnams kun rdzob kyi bden pa'am/ don dam pa'i bden pa shes sam/ gal te shes na ni de dag kyang rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang</text></item>
<item><p>251a.2</p><section></section><text>byang chub bam/ bla na med pa yang dag par rdzogs pa'i byang chub tu rnam par 'god par 'gyur na/ rab 'byor gyis pa so so'i skye bo rnams la lam yang med/ lam rnam par dgod pa yang med/ lam sgom pa yang med par byis pa so so'i skye bo rnams la 'bras bu rnam par dgod pa lta ga la 'ong / </text></item>
<item><p>251a.3</p><section></section><text>rab 'byor 'phags pa'i gang zag la ni lam yang yod/ lam sgom pa yang yod pas na/ de'i phyir 'phags pa'i gang zag de dag la 'bras bu rnam par bkod pa yod do/ /gsol pa/ bcom ldan 'das ci lags lam bsgoms pas 'bras bu 'thob pa'am/ 'bras bu 'thob par</text></item>
<item><p>251a.4</p><section></section><text>bgyi ba ma mchis sam/ bcom ldan 'das kyis bka' stsal pa/ rab 'byor de ni ma yin no / /lam bsgoms pas 'bras bu 'thob pa'am/ 'bras bu thob par bya ba med do/ /rab 'byor lam ma bsgoms par yang 'bras bu thob pa med de/ lam gyi 'bras bu thob par bya ba yang med</text></item>
<item><p>251a.5</p><section></section><text>do/ /lam la ma gnas par yang 'bras bu thob par mi 'gyur te/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas par sems can rnams kyi 'bras bu rnam par dgod par byed de/ 'dus byas kyi khams dang / </text></item>
<item><p>251a.6</p><section></section><text>'dus ma byas kyi khams ris su bcad cing 'bras bu rnam par dgod par mi byed do/ /gsol pa/ bcom ldan 'das gal te de ltar 'dus byas kyi khams sam 'dus ma byas kyi khams ris su bcad cing 'bras bu rnam par dgod pa ma mchis na/ bcom ldan 'das kyis 'di ni kun du</text></item>
<item><p>251a.7</p><section></section><text>sbyor ba gsum spangs pas rgyun du zhugs pa'i 'bras bu'o/ /'dod pa'i 'dod chags dang gnod sems bsrabs pas lan cig phyir 'ong ba'i 'bras bu'o/ /'og ma'i cha can gyi kun du sbyor ba lnga spangs pas phyir mi 'ong ba'i 'bras bu'o/ /bla ma'i cha can gyi kun du sbyor ba lnga spangs pas</text></item>
<item><p>251b.1</p><section></section><text>dgra bcom pa nyid do/ /gang ci yang rung ste kun 'byung ba'i chos de dag thams cad 'gog pa'i chos can du shes pas rang byang chub bo/ /bag chags kyi mtshams sbyor ba'i nyon mongs pa thams cad spangs pas yang dag par rdzogs pa'i byang chub bo zhes gsungs na/ bcom ldan 'das</text></item>
<item><p>251b.2</p><section></section><text>ris su bcad cing 'dus byas sam/ 'dus ma byas kyi chos rnams kyi 'bras bu rnam par gzhag pa ma mchis na gsungs pa'i don de bdag gis ji ltar 'tshal bar bgyi/ bcom ldan 'das kyis bka' stsal pa/ rab 'byor rgyun du zhugs pa'i 'bras bu'am/ lan cig phyir 'ong ba'i 'bras</text></item>
<item><p>251b.3</p><section></section><text>bu'am/ phyir mi 'ong ba'i 'bras bu'am/ dgra bcom pa nyid dam/ rang byang chub bam/ bla na med pa yang dag par rdzogs pa'i byang chub 'dus byas sam/ 'on te 'dus ma byas pa yin/ gsol pa/ bcom ldan 'das de ni 'dus ma bgyis pa'o/ /bde bar gshegs pa de ni</text></item>
<item><p>251b.4</p><section></section><text>'dus ma bgyis pa'o/ /bcom ldan 'das kyis bka' stsal pa/ rab 'byor 'o na 'dus ma byas kyi chos la ris su bcad pa yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ gang gi tshe</text></item>
<item><p>251b.5</p><section></section><text>rigs kyi bu'am/ rigs kyi bu mo gang la las 'dus byas sam 'dus ma byas kyi chos rnams 'di lta ste/ mtshan nyid med par mtshan nyid gcig tu chud par gyur na/ de'i tshe 'dus byas shes sam/ 'dus ma byas shes chos gang la yang ris su gcod pa yod dam/ gsol pa/ bcom ldan 'das de ni ma lags</text></item>
<item><p>251b.6</p><section></section><text>so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po yang shes rab kyi pha rol tu phyin pa la spyod pa'i tshe/ 'di lta ste/ nang stong pa nyid dang / dngos po med pa'i ngo bo nyid stong pa nyid kyi bar du nye bar bzung ste/ sems can rnams la ris su</text></item>
<item><p>251b.7</p><section></section><text>bcad pas chos mi ston to/ /de dag kyang sbyin pa'i pha rol tu phyin pa'am/ tshul khrims kyi pha rol tu phyin pa'am/ bzod pa'i pha rol tu phyin pa'am/ brtson 'grus kyi pha rol tu phyin pa'am/ bsam gtan gyi pha rol tu phyin pa'am/ shes rab kyi pha rol tu phyin pa'am/ bsam gtan</text></item>
<item><p>252a.1</p><section></section><text>dang po'am/ bsam gtan gnyis pa'am/ bsam gtan gsum pa'am/ bsam gtan bzhi pa'am/ byams pa'am/ snying rje'am/ dga' ba'am/ btang snyoms sam/ nam mkha' mtha' yas skye mched kyi snyoms par 'jug pa'am/ rnam shes mtha'</text></item>
<item><p>252a.2</p><section></section><text>yas skye mched kyi snyoms par 'jug pa'am/ cung zad med pa'i skye mched kyi snyoms par 'jug pa'am/ 'du shes med 'du shes med min skye mched kyi snyoms par 'jug pa'am / dran pa nye bar gzhag pa rnams sam/ yang dag par spong ba rnams sam/ rdzu 'phrul gyi rkang pa rnams sam/ dbang</text></item>
<item><p>252a.3</p><section></section><text>po rnams sam/ stobs rnams sam/ byang chub kyi yan lag rnams sam/ lam mam/ 'phags pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa rnams sam/ mthar gyis</text></item>
<item><p>252a.4</p><section></section><text>gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa med pa dang / mngon par shes pa rnams sam/ ting nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so</text></item>
<item><p>252a.5</p><section></section><text>yang dag par rig pa rnams sam/ byams pa chen po'am/ snying rje chen po'am/ sangs rgyas kyi chos ma 'dres pa rnams sam/ rnam pa thams cad mkhyen pa nyid kyi bar ram/ chos gang la yang mngon par zhen pa med do/ /de la mngon par zhen pa med pas gang la yang chags pa med do/ /</text></item>
<item><p>252a.6</p><section></section><text>'di lta ste/ dper na de bzhin gshegs pa'i sprul pa sbyin pa yongs su gtong ba yang sbyin pa'i 'bras bu la chags pa med de/ sbyin pa'i 'bras bu nyams su myong ba med do/ /gzhan du na sems can thams cad yongs su mya ngan las 'da' ba'i don du sbyin pa yongs su gtong ngo / /tshul khrims kyi</text></item>
<item><p>252a.7</p><section></section><text>pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / zag pa dang bcas pa dang / zag pa med pa'i chos rnams sam/ 'jig rten pa dang 'jig rten las 'das pa dang /</text></item>
<item><p>252b.1</p><section></section><text>'dus byas dang / 'dus ma byas kyi chos rnams sgom yang / 'dus byas dang 'dus ma byas kyi chos kyi 'bras bu la chags pa med / 'dus byas dang 'dus ma byas kyi chos kyi 'bras bu nyams su myong ba med de/ gzhan du na sems can thams cad yongs su mya ngan las 'da' ba'i don du/ </text></item>
<item><p>252b.2</p><section></section><text>'dus byas dang 'dus ma byas kyi chos rnams sgom mo/ /rab 'byor de bzhin du byang chub sems dpa' sems dpa' chen po yang pha rol tu phyin pa drug dang / chos thams cad la spyod de/ chos gang la yang gnas pa'am chags pa med do/ /de ci'i phyir zhe na/ 'di ltar des chos rnams kyi chos kyi</text></item>
<item><p>252b.3</p><section></section><text>mtshan nyid shin tu khong du chud pa med do/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das ji ltar na byang chub sems dpa' sems dpa' chen pos chos rnams kyi chos kyi mtshan nyid rab tu rtogs pa lags/ bcom ldan 'das kyis</text></item>
<item><p>252b.4</p><section></section><text>bka' stsal pa/ rab 'byor sprul pa ni 'dod chags dang / zhe sdang dang gti mug la yongs su spyod pa med do/ /bag la nyal ba dang kun nas ldang ba la yongs su spyod pa med do/ /phyi nang gi chos thams cad la spyod pa med do/ /zag pa dang bcas pa dang zag pa med pa'i chos rnams la yongs su spyod pa</text></item>
<item><p>252b.5</p><section></section><text>med do/ /'dus byas dang 'dus ma byas kyi chos rnams la yongs su spyod pa med do/ /gzugs la yongs su spyod pa med do/ /tshor ba dang / 'du shes dang / 'du byed rnams dang / rnam par shes pa la yongs su spyod pa med do/ /skye mched dang / khams dang / rten cing 'brel par 'byung ba la</text></item>
<item><p>252b.6</p><section></section><text>yongs su spyod pa med do/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun la yongs su spyod pa med do/ /'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug</text></item>
<item><p>252b.7</p><section></section><text>pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams la yongs su spyod pa med do/ /ting nge 'dzin rnams dang / gzungs kyi sgo rnams la yongs su spyod pa</text></item>
<item><p>253a.1</p><section></section><text>med do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la yongs su spyod pa med do/ /rnam pa thams cad</text></item>
<item><p>253a.2</p><section></section><text>mkhyen pa nyid kyi bar la yongs su spyod pa med do/ /rab 'byor de bzhin du byang chub sems dpa' sems dpa' chen po yang chos thams cad la yongs su spyod pa med do/ /rab 'byor de ltar na byang chub sems dpa' sems dpa' chen pos chos thams cad kyi chos kyi mtshan nyid rab tu rtogs pa yin no// //</text></item>
<item><p>253a.3</p><section></section><text>bam po drug cu brgyad pa/ gsol pa/ bcom ldan 'das sprul pas lam bsgoms pa la brten kyang kun nas nyon mongs par yang mi 'gyur/ rnam par byang bar yang mi 'gyur / 'gro ba lnga'i 'khor ba na yang mi snang na lam bsgom du ci mchis/ bcom ldan 'das kyis bka' stsal pa/ rab 'byor de ji</text></item>
<item><p>253a.4</p><section></section><text>snyam du sems/ de bzhin gshegs pa'i sprul pa dngos po la la zhig la brten te/ kun nas nyon mongs par gyur pa'am / rnam par byang bar 'gyur ba'am/ 'gro ba lnga'i 'khor ba na snang bar gyur pa de lta bu'i dngos po gang yang yod dam/ gsol pa/ bcom ldan 'das de ni ma lags te/ bcom</text></item>
<item><p>253a.5</p><section></section><text>ldan 'das de bzhin gshegs pa'i sprul pas dngos po la la zhig la brten te/ kun nas nyon mongs par 'gyur ba'am/ rnam par byang bar 'gyur ba'am/ 'gro ba lnga'i 'khor ba nas gdon par 'gyur ba'i dngos po de lta bu gang yang ma mchis so/ /bcom ldan 'das kyis bka' stsal pa/ </text></item>
<item><p>253a.6</p><section></section><text>rab 'byor de ltar na byang chub sems dpa' sems dpa' chen pos chos rnams kyi tshul rab tu rtogs pa yin no/ /gsol pa/ bcom ldan 'das ci lags gzugs thams cad sprul pa lta bu lags sam/ tshor ba dang / 'du shes dang / 'du byed rnams dang / rnam par shes pa</text></item>
<item><p>253a.7</p><section></section><text>thams cad sprul pa lta bu lags sam/ bcom ldan 'das kyis bka' stsal pa/ rab 'byor gzugs thams cad ni sprul pa lta bu'o/ /tshor ba dang / 'du shes dang / 'du byed rnams dang / rnam par shes pa thams cad ni sprul pa lta bu'o/ /gsol pa bcom ldan 'das de ltar</text></item>
<item><p>253b.1</p><section></section><text>gzugs thams cad ni sprul pa lta bu/ tshor ba dang / 'du shes dang / 'du byed rnams dang / rnam par shes pa thams cad sprul pa lta bu lags na/ bcom ldan 'das sprul pa la ni gzugs ma mchis/ tshor ba ma mchis/ 'du shes dang / 'du byed rnams dang / rnam par shes pa ma mchis/ kun nas</text></item>
<item><p>253b.2</p><section></section><text>nyon mongs pa ma mchis/ rnam par byang ba ma mchis/ gang las grol bar 'gyur ba'i 'gro ba lnga'i 'khor ba ma mchis na/ ji ltar na byang chub sems dpa' sems dpa' chen po'i skyes bu'i byed par 'gyur/ bcom ldan 'das kyis bka' stsal pa/ rab 'byor de ji snyam du sems/ byang chub sems dpa' sems</text></item>
<item><p>253b.3</p><section></section><text>dpa' chen po byang chub sems dpa'i spyad pa spyod pa'i tshe/ sems can dmyal ba'am/ byol song gi skye gnas sam/ gshin rje'i 'jig rten nam/ lha'am mi dag las yongs su dgrol bar bya ba'i sems can gang yang dmigs sam/ gsol pa/ bcom ldan 'das de ni ma lags so/ /bcom ldan</text></item>
<item><p>253b.4</p><section></section><text>'das kyis bka' stsal pa/ rab 'byor de de bzhin no/ /de de bzhin te/ byang chub sems dpa' sems dpa' chen po khams gsum nas yongs su dgrol bar bya ba'i sems can gang yang mi dmigs so/ /de ci'i phyir zhe na/ 'di ltar de ni chos thams cad sgyu ma lta bur shes so/ /mthong ngo / /rtogs so/ </text></item>
<item><p>253b.5</p><section></section><text>sprul pa lta bur shes so/ /mthong ngo / /rtogs so/ /de ni byang chub sems dpa' sems dpa' chen po'i skyes bu'i byed par rig par bya'o/ /gsol pa/ bcom ldan 'das gal te de ltar byang chub sems dpa' sems dpa' chen pos chos thams cad sgyu ma lta bur 'tshal zhing mthong ste rtogs pa la/ </text></item>
<item><p>253b.6</p><section></section><text>sprul pa lta bur 'tshal zhing mthong ste rtogs pa lags na/ gang gi don du byang chub sems dpa' sems dpa' chen po pha rol tu phyin pa drug la spyod pa lags/ bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga dang / byang</text></item>
<item><p>253b.7</p><section></section><text>chub kyi phyogs kyi chos sum cu rtsa bdun dang / sangs rgyas kyi chos ma 'dres pa bco brgyad kyi bar la spyod pa lags/ ci'i slad du byang chub sems dpa' sems dpa' chen po byang chub kyi lam gyi bar la spyod pa lags/ sangs rgyas kyi zhing yongs su dag par bgyid pa lags/ sems can</text></item>
<item><p>254a.1</p><section></section><text>yongs su smin par bgyid pa lags/ bcom ldan 'das kyis bka' stsal pa/ rab 'byor gal te sems can rnams rang rang gis chos thams cad sprul pa lta bur shes su zin na ni byang chub sems dpa' sems dpa' chen po yang sems can rnams kyi don du bskal</text></item>
<item><p>254a.2</p><section></section><text>pa grangs med par byang chub sems dpa'i spyad pa mi spyod de/ rab 'byor sems can rnams rang rang gis chos thams cad sprul pa lta bu mi shes pas/ de'i phyir byang chub sems dpa' sems dpa' chen po bskal pa grangs med par pha rol tu phyin pa drug la spyod do/ /sems can rnams yongs su</text></item>
<item><p>254a.3</p><section></section><text>smin par byed do/ /sangs rgyas kyi zhing yongs su dag par byed do/ /rab 'byor gyis gsol pa/ bcom ldan 'das gal te chos thams cad rmi lam lta bu/ sgra brnyan lta bu/ smig rgyu lta bu/ mig yor lta bu/ sgyu ma lta bu/ sprul pa lta bu lags na/ bcom ldan 'das sems can rnams ci la</text></item>
<item><p>254a.4</p><section></section><text>gnas na byang chub sems dpa' sems dpa' chen po shes rab kyi pha rol tu phyin pa la spyod cing sems can rnams gyen du bskyod par bgyid/ bcom ldan 'das kyis bka' stsal pa/ rab 'byor sems can rnams ni ming dang mtshan mar yang dag pa ma yin par yongs su brtags pa la gnas pas na/ byang</text></item>
<item><p>254a.5</p><section></section><text>chub sems dpa' sems dpa' chen po shes rab kyi pha rol tu phyin pa la spyod cing / de dag ming dang mtshan ma la gyen du bskyod do/ /gsol pa/ bcom ldan 'das ming ni gang lags/ mtshan ma ni gang lags/ bcom ldan 'das kyis bka' stsal pa/ rab 'byor 'di lta ste ming zhes bya ba'am/ mtshan ma</text></item>
<item><p>254a.6</p><section></section><text>zhes bya ba ni glo bur du ming gis sgro btags pa'o/ /'di lta ste/ ming zhes bya ba'am/ mtshan ma zhes bya ba'am/ gzugs zhes bya ba'am/ tshor ba zhes bya ba'am/ 'du shes zhes bya ba'am/ 'du byed rnams zhes bya ba'am/ rnam par shes pa zhes bya ba'am/ bud med ces bya ba'am/ skyes pa</text></item>
<item><p>254a.7</p><section></section><text>zhes bya ba'am/ khye'u zhes bya ba'am/ bu mo zhes bya ba'am/ sems can dmyal ba zhes bya ba'am/ byol song gi skye gnas zhes bya ba'am/ gshin rje'i 'jig rten pa zhes bya ba'am/ lha zhes bya ba'am/ mi zhes bya ba'am/ 'dus byas kyi chos zhes bya ba'am/ 'dus ma byas kyi chos zhes bya ba'am/</text></item>
<item><p>254b.1</p><section></section><text>rgyun du zhugs pa'i 'bras bu zhes bya ba'am/ lan cig phyir 'ong ba'i 'bras bu zhes bya ba'am/ phyir mi 'ong ba'i 'bras bu zhes bya ba'am/ dgra bcom pa nyid ces bya ba'am/ rang byang chub ces bya ba'am/ yang dag par rdzogs pa'i byang chub ces bya ba de ni sgyu ma'i ming gis sgro btags pa ste/ rab</text></item>
<item><p>254b.2</p><section></section><text>'byor ming thams cad ni ming gi don [(]kyis [,]gyis [)]btags pa ste/ byis pa so so'i skye bo rnams gang la chags par 'gyur ba'i 'dus byas thams cad ni ming tsam ste/ de dag la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas ming thams cad ni yongs su</text></item>
<item><p>254b.3</p><section></section><text>rtogs pa las byung ba yin gyis/ yongs su brtags pa dngos po med pa'i ngo bo nyid kyis stong pa la khyed chags par ma byed cig /chos thams cad stong pa la mkhas pa rnams ni mngon par zhen par mi byed do zhes skul bar byed de/ rab 'byor de ltar na byang chub sems dpa' sems dpa' chen po shes rab</text></item>
<item><p>254b.4</p><section></section><text>kyi pha rol tu phyin pa la spyod pa de thabs mkhas pas sems can rnams la chos ston pa yin no/ /rab 'byor mtshan ma gang zhe na/ gnyis po 'di dag ni byis pa so so'i skye bo rnams gang la chags par 'gyur ba'i mtshan ma ste/ gnyis gang zhe na/ 'di lta ste/ gzugs kyi mtshan ma dang / gzugs med</text></item>
<item><p>254b.5</p><section></section><text>pa'i mtshan ma'o/ /rab 'byor gzugs kyi mtshan ma gang zhe na/ 'das pa dang / ma 'ongs pa dang / da ltar byung ba'i gzugs rags pa'am/ phra ba'am/ bzang ba'am/ ngan pa'am/ rgyang ring ba'am/ thag nye ba gang chos thams cad skad cig ma la kun du rtog pas bzung ba ste/ 'di ni gzugs</text></item>
<item><p>254b.6</p><section></section><text>kyi mtshan ma zhes bya'o/ /rab 'byor gzugs med pa'i mtshan ma gang zhe na/ gzugs med pa'i chos gang la yang rung ste/ mtshan mar bzung bas yongs su brtags shing nyon mongs pa skye bar 'gyur te/ 'di ni gzugs med pa'i mtshan ma zhes bya'o/ /de'i phyir byang chub sems dpa' sems dpa'</text></item>
<item><p>254b.7</p><section></section><text>chen po shes rab kyi pha rol tu phyin pa la spyod pa'i tshe/ thabs mkhas pas mtshan ma de dag las bkrol zhing mtshan ma med pa'i dbyings su 'god cing rab tu gzhog ste/ ci nas kyang 'di ni mtshan ma'o/ /'di ni mtshan ma med pa'o zhes bya ba gnyis su mi ltung ba de ltar 'god cing gzhog ste/ rab 'byor de ltar na </text></item>
<item><p>255a.1</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams mtshan ma las rnam par bkrol zhing mtshan ma med pa'i dbyings su rab tu 'god do/ /gsol pa/ gal te chos 'di dag thams cad ni de tsam du</text></item>
<item><p>255a.2</p><section></section><text>bas te/ ming dang mtshan mar bas la btags pa tsam du bas te/ yongs su btags pa las byung ba lags na/ bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bdag kyang dge ba'i chos kyi khyad par thob la/ gzhan yang dge ba'i</text></item>
<item><p>255a.3</p><section></section><text>chos kyi khyad par 'thob pa la gzhog cing dge ba'i rtsa ba de dag gis sa nas sa yongs su rdzogs par bgyid pa lags/ sems can rnams theg pa gsum la sbyor ba lags/ bcom ldan 'das kyis bka' stsal pa/ rab 'byor gal te dngos po'am dngos po'i mtshan ma zhig yod na ni/ rab 'byor byang</text></item>
<item><p>255a.4</p><section></section><text>chub sems dpa' sems dpa' chen po shes rab kyi pha rol tu phyin pa la spyod pa'i tshe/ khyad par 'thob par yang mi 'gyur te/ gzhan yang khyad par 'thob pa la sbyor bar mi 'gyur gyi/ 'di ltar dngos po'i mtshan ma yang med/ dngos po yang med pas na/ rab 'byor de'i phyir byang chub sems dpa' sems</text></item>
<item><p>255a.5</p><section></section><text>dpa' chen po shes rab kyi pha rol tu phyin pa la spyod pa'i tshe/ mtshan ma med pa'i tshul gyis bsam gtan gyi pha rol tu phyin pa yongs su rdzogs par byed do/ /mtshan ma med pa'i tshul gyis brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / </text></item>
<item><p>255a.6</p><section></section><text>sbyin pa'i pha rol tu phyin pa yongs su rdzogs par byed do/ /mtshan ma med pa'i tshul gyis bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi yongs su rdzogs par byed do/ /mtshan ma med pa'i tshul gyis dran pa nye bar gzhag pa bzhi dang / yang dag par</text></item>
<item><p>255a.7</p><section></section><text>spong ba bzhi dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa yongs su rdzogs par byed do/ /mtshan ma med pa'i tshul gyis nang stong pa nyid dang / phyi stong pa nyid dang / phyi nang stong pa nyid yongs su rdzogs par byed do/ /</text></item>
<item><p>255b.1</p><section></section><text>mtshan ma med pa'i tshul gyis dngos po med pa'i ngo bo nyid stong pa nyid kyi bar du yongs su rdzogs par byed do/ /mtshan ma med pa'i tshul gyis rnam par thar pa brgyad dang / mthar gyis gnas pa'i snyoms par 'jug pa dgu dang / 'phags pa'i bden pa bzhi dang / rnam par thar pa'i sgo stong pa nyid</text></item>
<item><p>255b.2</p><section></section><text>dang / mtshan ma med pa dang / smon pa med pa yongs su rdzogs par byed do/ /mtshan ma med pa'i tshul gyis mngon par shes pa dang / ting nge 'dzin dang / gzungs kyi sgo rnams yongs su rdzogs par byed do/ /mtshan ma med pa'i tshul gyis de bzhin gshegs pa'i stobs bcu dang / mi 'jigs pa bzhi dang / </text></item>
<item><p>255b.3</p><section></section><text>so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par byed do/ /de dge ba'i chos de dag yongs su rdzogs par byas nas mtshan ma med pa'i tshul gyis gzhan yang dge ba'i chos de dag la sbyor te/ rab 'byor</text></item>
<item><p>255b.4</p><section></section><text>gal te chung ngu na skra'i rtse mo'i cha shas bzhag pa tsam gyi khyon cig mtshan ma yod na yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos mtshan ma med pa dang dran pa med pa dang / yid la byed pa med pa de mngon par rdzogs par 'tshang rgya bar mi 'gyur te/ sems</text></item>
<item><p>255b.5</p><section></section><text>can rnams kyang de bzhin nyid dang / zag pa med pa'i chos rnams la gzhog par mi 'gyur ro/ /rab 'byor zag pa med pa'i chos rnams ni mtshan ma med pa/ dran pa med pa/ yid la bya ba med pa ste/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa la</text></item>
<item><p>255b.6</p><section></section><text>spyod pa'i tshe/ zag pa med pa'i chos rnams kyis sems can thams cad kyi don byed do/ /gsol pa/ bcom ldan 'das gal te de ltar chos thams cad mtshan ma ma mchis shing / dran pa ma mchis te/ yid la bgyi ba ma mchis na/ bcom ldan 'das 'di ltar 'di dag ni dge ba'i chos so/ /'di dag ni mi</text></item>
<item><p>255b.7</p><section></section><text>dge ba'i chos so/ /'di dag ni 'jig rten pa'i chos so/ /'di dag ni 'jig rten las 'das pa'i chos so/ /'di dag ni zag pa dang bcas pa'i chos so/ /'di dag ni zag pa med pa'i chos so/ /'di dag ni 'dus byas kyi chos so/ /'di dag ni 'dus ma byas kyi chos so/ /'di dag ni thun mong gi chos so/ /</text></item>
<item><p>256a.1</p><section></section><text>'di dag ni thun mong ma yin pa'i chos so/ /'di dag ni nyan thos kyi chos so/ /'di dag ni rang sangs rgyas kyi chos so/ /'di dag ni byang chub sems dpa'i chos so/ /'di dag ni sangs rgyas kyi chos so zhes ji ltar bgrang bar bgyi/ bcom ldan 'das kyis bka' stsal pa/ rab 'byor de ji snyam du sems/ </text></item>
<item><p>256a.2</p><section></section><text>mtshan ma med pa yang gzhan la/ nyan thos kyi chos rnams kyang gzhan nam/ gsol pa/ bcom ldan 'das de lta ma lags so/ /bcom ldan 'das kyis bka' stsal pa/ rab 'byor de ji snyam du sems/ mtshan ma med pa yang gzhan la/ rang sangs rgyas kyi chos rnams kyang gzhan nam/ mtshan</text></item>
<item><p>256a.3</p><section></section><text>ma med pa yang gzhan la/ byang chub sems dpa'i chos rnams kyang gzhan nam/ mtshan ma med pa yang gzhan la/ sangs rgyas kyi chos rnams kyang gzhan nam/ gsol pa/ bcom ldan 'das de lta ma lags so/ /bcom ldan 'das kyis bka' stsal pa/ rab 'byor mtshan ma med pa nyid rgyun du</text></item>
<item><p>256a.4</p><section></section><text>zhugs pa'i 'bras bu'o/ /lan cig phyir 'ong ba'i 'bras bu'o/ /phyir mi 'ong ba'i 'bras bu'o/ /dgra bcom pa nyid do/ /rang byang chub bo/ /byang chub sems dpa'i chos so/ /sangs rgyas kyi chos so/ /gsol pa/ bcom ldan 'das de de lta lags so/ /bde bar gshegs pa de de lta lags</text></item>
<item><p>256a.5</p><section></section><text>so/ /bcom ldan 'das kyis bka' stsal pa/ rab 'byor rnam grangs des na/ 'di ltar chos thams cad ni mtshan ma med par rig par bya ste / rab 'byor chos thams cad ni mtshan ma med pa 'di la slob pa'i byang chub sems dpa' sems dpa' chen po ni dge ba'i chos mang po rnam par 'phel te/ 'di lta ste pha</text></item>
<item><p>256a.6</p><section></section><text>rol tu phyin pa drug dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan</text></item>
<item><p>256a.7</p><section></section><text>lag brgyad pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon</text></item>
<item><p>256b.1</p><section></section><text>pa med pa dang / mngon par shes pa lnga dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa</text></item>
<item><p>256b.2</p><section></section><text>bco brgyad dang / de ma yin pa'i sangs rgyas kyi chos dpag tu med pa dag gis rnam par 'phel lo/ /de ci'i phyir zhe na/ byang chub sems dpa' sems dpa' chen pos ni stong pa nyid dang / mtshan ma med pa dang / smon pa med pa la bslab par bya ba ma gtogs par gzhan la bslab par bya ba med do/ /</text></item>
<item><p>256b.3</p><section></section><text>de ci'i phyir zhe na/ rnam par thar pa'i sgo 'di gsum du dge ba'i chos thams cad ma 'dus pa med de / 'di ltar rang gi mtshan nyid kyis stong pa nyid ni stong pa nyid rnam par thar pa'i sgo'o/ /mtshan ma dang bral ba ni mtshan ma med pa rnam par thar pa'i sgo'o/ /mngon par 'du bya ba med pa ni smon pa</text></item>
<item><p>256b.4</p><section></section><text>med pa rnam par thar pa'i sgo ste/ rnam par thar pa'i sgo gsum po 'di dag la slob pa'i byang chub sems dpa' sems dpa' chen po ni phung po lnga la slob pa yin/ skye mched bcu gnyis la slob pa yin/ khams bco brgyad la slob pa yin/ rten cing 'brel par 'byung ba'i yan lag bcu</text></item>
<item><p>256b.5</p><section></section><text>gnyis la slob pa ste / pha rol tu phyin pa drug la slob pa yin/ nang stong pa nyid la slob pa yin/ dngos po med pa'i ngo bo nyid stong pa nyid kyi bar la slob pa yin/ dran pa nye bar gzhag pa bzhi la slob pa yin/ yang dag par spong ba bzhi dang / rdzu 'phrul gyi rkang pa bzhi dang / dbang po lnga</text></item>
<item><p>256b.6</p><section></section><text>dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la slob pa yin/ 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / </text></item>
<item><p>256b.7</p><section></section><text>mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin thams cad dang / gzungs kyi sgo thams cad la slob pa yin/ de bzhin gshegs pa'i stobs bcu dang / mi 'jigs pa</text></item>
<item><p>257a.1</p><section></section><text>bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos pa 'dres pa bco brgyad la slob pa yin/ rnam pa thams cad mkhyen pa nyid kyi bar la slob pa yin no/ /rab 'byor gyis gsol pa/ bcom ldan</text></item>
<item><p>257a.2</p><section></section><text>'das rnam pa gang gi tshul du ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ nye bar len pa'i phung po lnga la slob pa lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha</text></item>
<item><p>257a.3</p><section></section><text>rol tu phyin pa la spyod pa'i tshe/ gzugs rab tu shes te/ gzugs ji ltar skye ba dang / gzugs ji ltar 'gag pa dang / gzugs kyi de bzhin nyid ji lta bu yin par rab tu shes so/ /de la ji ltar na gzugs shes pa yin zhe na/ 'di lta ste dper na dbu ba'i phung po snying po med pa ltar shin tu</text></item>
<item><p>257a.4</p><section></section><text>gsong ldong dang / shin tu gse tshags dang / shin tu snying po med par rab tu shes te / de ltar gzugs shes pa yin no/ /ji ltar gzugs kyi skye ba dang / 'jig pa shes pa yin zhe na/ gzugs ni gang nas kyang 'ong ba med cing gang du yang 'gro ba med pas gang nas kyang mi 'ong / gang du yang mi 'gro</text></item>
<item><p>257a.5</p><section></section><text>ste/ gang gang nas kyang ma 'ongs pa de gang du yang ma song bar shes te/ de ltar na gzugs kyi skye ba dang / 'jig pa shes pa yin no/ /ji ltar na gzugs kyi de bzhin nyid shes pa yin zhe na/ gzugs kyi de bzhin nyid ni mi skye mi 'gag 'ong ba med 'gro ba med kun nas nyon mongs pa ma yin/ rnam par byang</text></item>
<item><p>257a.6</p><section></section><text>ba ma yin/ 'bri ba ma yin/[ (]'phal [,]'phel [)]ba ma yin te/ phyin ci log ma yin zhing de bzhin nyid du gnas pa ste/ de'i phyir de bzhin nyid ces bya'o/ /de ltar na gzugs kyi de bzhin nyid shes pa yin no/ /ji ltar na tshor ba shes pa yin zhe na/ 'di lta ste dper na chu'i chu bur gsog tu 'dug pa skye zhing</text></item>
<item><p>257a.7</p><section></section><text>'gag pa ltar shes pa ste/ de ltar na tshor ba shes pa yin no/ /ji ltar na tshor ba'i skye ba dang / 'jig pa shes pa yin zhe na/ tshor ba ni gang nas kyang 'ong ba med cing gang du yang 'gro ba med pas gang nas kyang mi 'ong gang du yang mi 'gro ba ste/ gang gang nas kyang ma 'ongs pa de gang du yang ma 'ongs par shes</text></item>
<item><p>257b.1</p><section></section><text>pa ste/ de ltar na tshor ba'i skye ba dang / 'jig pa shes pa yin no/ /ji ltar na tshor ba'i de bzhin nyid shes pa yin zhe na/ tshor ba'i de bzhin nyid ni mi skye ste mi 'gag 'ong ba med 'gro ba med kun nas nyon mongs pa ma yin/ rnam par byang ba ma yin/ 'bri ba ma yin/ 'phel ba ma yin te/ phyin ci</text></item>
<item><p>257b.2</p><section></section><text>log ma yin zhing de bzhin nyid du gnas pa ste/ de'i phyir de bzhin nyid ces bya'o/ /de ltar na tshor ba'i de bzhin nyid shes pa yin no/ /ji ltar na 'du shes shes pa yin zhe na/ 'di lta ste dper na/ smig rgyu la chu shin tu mi dmigs pa ltar shes pa ste/ de ltar na 'du shes shes pa yin no/ /ji ltar na 'du shes</text></item>
<item><p>257b.3</p><section></section><text>kyi skye ba dang / 'jig pa shes pa yin zhe na/ 'du shes ni gang nas kyang 'ong ba med cing gang du yang 'gro ba med pas gang nas kyang mi 'ong gang du yang mi 'gro ste/ gang gang nas kyang ma 'ongs pa de gang du yang ma song bar shes pa ste/ de ltar na 'du shes kyi skye ba dang 'jig pa shes pa yin no/ /ji ltar na</text></item>
<item><p>257b.4</p><section></section><text>'du shes kyi de bzhin nyid shes pa yin zhe na/ 'du shes kyi de bzhin nyid ni mi skye mi 'gag 'ong ba med 'gro ba med/ kun nas nyon mongs pa ma yin/ rnam par byang ba ma yin/ 'bri ba ma yin/ 'phel ba ma yin te/ de phyin ci log ma yin zhing de bzhin nyid du gnas pa ste/ de'i phyir de bzhin nyid ces bya'o/ /</text></item>
<item><p>257b.5</p><section></section><text>de ltar na 'du shes kyi de bzhin nyid shes pa yin no/ /ji ltar na 'du byed rnams shes pa yin zhe na/ 'di lta ste dper na/ chu shing gi shun pa so sor phye na snying po shin tu mi dmigs pa ltar shes par bya ste/ de ltar na 'du byed rnams shes pa yin no/ /ji ltar na 'du byed rnams kyi skye ba dang 'jig pa shes pa yin</text></item>
<item><p>257b.6</p><section></section><text>zhe na/ 'du byed rnams ni gang nas kyang 'ong ba med cing gang du yang 'gro ba med pas gang nas kyang mi 'ong / gang du yang mi 'gro ste/ gang gang nas kyang ma 'ongs pa de gang du yang ma song bar shes pa ste/ de ltar na 'du byed rnams kyi skye ba dang 'jig pa shes pa yin no/ /ji ltar na 'du byed kyi de bzhin nyid shes</text></item>
<item><p>257b.7</p><section></section><text>pa yin zhe na/ 'du byed kyi de bzhin nyid ni mi skye mi 'gag 'ong ba med 'gro ba med/ kun nas nyon mongs pa ma yin/ rnam par byang ba ma yin/ 'bri ba ma yin/ 'phel ba ma yin te/ phyin ci log ma yin zhing de bzhin nyid du gnas pa ste/ de'i phyir de bzhin nyid ces bya'o/ /de ltar na 'du byed rnams</text></item>
<item><p>258a.1</p><section></section><text>kyi de bzhin nyid shes pa yin no/ /ji ltar na rnam par shes pa shes pa yin zhe na/ 'di lta ste dper na/ sgyu ma byed par sprul pa'i dpung gi tshogs yan lag bzhi pa ltar shes pa ste/ de ltar na rnam par shes pa shes pa yin no/ /ji ltar na rnam par shes pa'i skye ba dang 'jig pa shes pa yin</text></item>
<item><p>258a.2</p><section></section><text>zhe na/ rnam par shes pa ni gang gang nas kyang 'ong ba med cing gang du yang 'gro ba med pas gang nas kyang mi 'ong ba gang du yang mi 'gro ba ste/ gang gang nas kyang ma 'ongs pa de gang du yang ma song bar shes pa ste/ de ni rnam par shes pa'i skye ba dang 'jig pa shes pa yin no/ /ji ltar na rnam par shes pa'i de bzhin nyid shes pa ma</text></item>
<item><p>258a.3</p><section></section><text>yin zhe na/ rnam par shes pa'i de bzhin nyid ni mi skye mi 'gag 'ong ba med 'gro ba med/ kun nas nyon mongs pa ma yin/ rnam par byang ba ma yin/ 'bri ba ma yin/ 'phel ba ma yin te/ phyin ci log ma yin zhing de bzhin nyid du gnas pa ste/ de'i phyir de bzhin nyid ces bya'o/ /de ltar na rnam par shes pa'i de bzhin</text></item>
<item><p>258a.4</p><section></section><text>nyid shes pa yin no/ /ji ltar na skye mched rnams shes pa yin zhe na/ mig dang / rna ba dang / sna dang / lce dang / lus dang / yid rnams ni mig dang / rna ba dang / sna dang / lce dang / lus dang / yid rnams kyis stong ngo / /nang gi chos rnams ni nang gi chos rnams kyis stong ngo / /phyi'i chos rnams kyang phyi'i chos rnams</text></item>
<item><p>258a.5</p><section></section><text>kyis stong par shes te/ de ltar na skye mched rnams shes pa yin no/ /ji ltar na khams rnams shes pa yin zhe na/ mig gi khams kyang mig gi khams kyi rang bzhin gyis stong ngo / /gzugs kyi khams kyang gzugs kyi khams kyi rang bzhin gyis stong ngo / /mig gi rnam par shes pa'i khams kyang mig gi rnam par shes</text></item>
<item><p>258a.6</p><section></section><text>pa'i khams kyi rang bzhin gyis stong ngo / /rna ba dang / sna dang / lce dang / lus dang / yid kyi khams kyang yid kyi khams kyi rang bzhin gyis stong ngo / /chos kyi khams kyang chos kyi khams kyi rang bzhin gyis stong ngo / /yid kyi rnam par shes pa'i khams kyang yid kyi rnam par shes pa'i khams kyi rang bzhin gyis stong ngo</text></item>
<item><p>258a.7</p><section></section><text>zhes bya bar shes te/ de ltar na khams rnams shes pa yin no/ /sa'i khams ni sa'i khams kyi rang bzhin gyis stong ngo / /de bzhin du chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams ni rang gi ngo bos stong par shes so/ /ji ltar na rten cing</text></item>
<item><p>258b.1</p><section></section><text>'brel par 'byung ba shes pa yin zhe na/ rten cing 'brel par 'byung ba skye ba med par shes pa dang / de bzhin du rten cing 'brel par 'byung ba 'gag pa med pa dang / chad pa med pa dang / rtag pa med pa dang / don gcig pa ma yin pa dang / don tha dad pa ma yin pa dang / 'ong ba med pa dang / 'gro ba med pa dang / </text></item>
<item><p>258b.2</p><section></section><text>spros pa dang bral zhing zhi bar shes pa de ltar na rten cing 'brel par 'byung ba shes pa yin no/ /ji ltar na 'phags pa'i bden pa rnams shes pa yin zhe na/ sdug bsngal 'phags pa'i bden pa shes pa yin/ kun 'byung ba dang / 'gog pa dang / 'gog par 'gro ba'i lam 'phags pa'i bden pa shes pa yin te/ ji</text></item>
<item><p>258b.3</p><section></section><text>ltar na sdug bsngal 'phags pa'i bden pa shes pa yin zhe na/ sdug bsngal shes pa yin/ bden pa shes pa yin/ 'phags pa'i bden pa shes pa yin/ gnyis las rnam par grol ba 'phags pa'i bden pa ste/ gnyis su med pa ni 'phags pa'i bden pa zhes bya ba shes pa yin no/ /de bzhin du kun 'byung</text></item>
<item><p>258b.4</p><section></section><text>ba dang / 'gog pa dang / 'gog par 'gro ba'i lam 'phags pa'i bden pa shes pa yin te/ de ltar na 'phags pa'i bden pa rnams shes pa yin no/ /ji ltar na sdug bsngal gyi de bzhin nyid shes pa yin zhe na/ sdug bsngal gyi de bzhin nyid ni ma nor ba zhes bya bar shes pa yin no/ /de bzhin du kun 'byung ba</text></item>
<item><p>258b.5</p><section></section><text>dang / 'gog pa dang / lam gyi de bzhin nyid kyang rab tu shes pa yin te/ de ltar na 'phags pa'i bden pa rnams kyi de bzhin nyid shes pa yin no/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te de ltar byang chub sems dpa' sems dpa'</text></item>
<item><p>258b.6</p><section></section><text>chen po shes rab kyi pha rol tu phyin pa la spyod pa'i tshe/ phan tshun tha dad pa'i chos de dag de ltar 'tshal na/ des chos kyi dbyings rnam par dkrugs par mi 'gyur ram/ bcom ldan 'das kyis bka' stsal pa/ rab 'byor gal te chos kyi dbyings su ma gtogs pa'i chos la la zhig yod na ni rnam par dkrugs</text></item>
<item><p>258b.7</p><section></section><text>par yang 'gyur te/ rab 'byor chos kyi dbyings su ma gtogs pa'i chos gzhan gang yang mi dmigs so/ /gal te dmigs na ni chos kyi dbyings kyang rnam par dkrugs par 'gyur ro/ /de ci'i phyir zhe na/ rab 'byor de bzhin gshegs pa'am/ byang chub sems dpa' 'am/ rang sangs rgyas sam/ </text></item>
<item><p>259a.1</p><section></section><text>de bzhin gshegs pa'i nyan thos kyis chos kyi dbyings su ma gtogs pa'i chos gang yang mi dmigs so/ /de ltar mi dmigs pas chos kyi dbyings su ma gtogs pa'i chos gzhan no zhes btags pa med do/ /rab 'byor de ltar na byang chub sems dpa' sems dpa' chen po</text></item>
<item><p>259a.2</p><section></section><text>shes rab kyi pha rol tu phyin pa la spyod pa'i chos kyi dbyings la bslab par bya'o/ /rab 'byor gyis gsol pa/ bcom ldan 'das byang chub sems dpa' sems dpa' chen po chos kyi dbyings la slob pas gang la bslab par 'gyur/ bcom ldan 'das kyis bka' stsal pa/ rab 'byor chos kyi dbyings la</text></item>
<item><p>259a.3</p><section></section><text>spyod pa'i byang chub sems dpa' sems dpa' chen pos ni chos thams cad la bslab par 'gyur te/ de ci'i phyir zhe na/ rab 'byor 'di ltar chos thams cad chos kyi dbyings so/ /gsol pa/ bcom ldan 'das ci'i slad du chos thams cad chos kyi dbyings lags/ bcom ldan 'das kyis bka' stsal pa/ </text></item>
<item><p>259a.4</p><section></section><text>rab 'byor 'di lta ste/ de bzhin gshegs pa rnams byung yang rung ma byung yang rung ste/ dbyer med pa'i tshul gyis chos rnams kyi chos kyi dbyings ni de bzhin nyid du gnas pa ste/ rab 'byor chos kyi dbyings ni 'di lta ste/ dge ba dang mi dge ba'i chos dang / 'jig rten pa dang 'jig rten las 'das pa </text></item>
<item><p>259a.5</p><section></section><text>dang / zag pa dang bcas pa dang / zag pa med pa'i chos dang / kha na ma tho ba dang bcas pa dang / kha na ma tho ba med pa'i chos dang / 'dus byas dang 'dus ma byas kyi chos thams cad de rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa chos kyi</text></item>
<item><p>259a.6</p><section></section><text>dbyings la slob pas chos thams cad la bslab par 'gyur ro/ /gsol pa/ bcom ldan 'das gal te chos thams cad chos kyi dbyings lags na/ byang chub sems dpa' sems dpa' chen po shes rab kyi pha rol tu phyin pa la spyod pas ji ltar gzugs la bslab par bgyi/ ji ltar tshor ba dang / </text></item>
<item><p>259a.7</p><section></section><text>'du shes dang / 'du byed rnams dang / rnam par shes pa la bslab par bgyi/ ji ltar skye mched dang / khams dang / rten cing 'brel par 'byung ba la bslab par bgyi/ ji ltar sbyin pa'i pha rol tu phyin pa la bslab par bgyi/ ji ltar tshul khrims kyi pha rol tu phyin pa dang / bzod pa'i pha rol tu phyin</text></item>
<item><p>259b.1</p><section></section><text>pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la bslab par bgyi/ ji ltar nang stong pa nyid la bslab par bgyi/ ji ltar dngos po med pa'i ngo bo nyid stong pa nyid kyi bar la bslab par bgyi/ ji ltar dran pa nye bar gzhag pa bzhi la bslab par</text></item>
<item><p>259b.2</p><section></section><text>bgyi/ ji ltar yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la bslab par bgyi/ ji ltar 'phags pa'i bden pa bzhi dang / bsam gtan bzhi dang / tshad med pa bzhi dang / </text></item>
<item><p>259b.3</p><section></section><text>gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa drug dang / ting nge 'dzin thams cad dang / gzungs kyi sgo thams cad la bslab</text></item>
<item><p>259b.4</p><section></section><text>par bgyi/ ji ltar de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / dga' ba chen po dang / btang snyoms chen po dang / sangs rgyas kyi chos ma 'dres pa bco brgyad la bslab par bgyi/ ji ltar</text></item>
<item><p>259b.5</p><section></section><text>mi chen po'i mtshan sum cu rtsa gnyis dang / dpe byad bzang po brgyad cu yongs su grub par bgyi ba la bslab par bgyi/ ji ltar rgyal rigs che zhing mtho ba'i rigs su skye bar bgyi ba la bslab par bgyi/ ji ltar bram ze'i rigs che zhing mtho ba'i rigs dang / ji ltar khyim bdag gi rigs che zhing mtho</text></item>
<item><p>259b.6</p><section></section><text>ba'i rigs su skye bar bgyi ba la bslab par bgyi/ ji ltar rgyal chen bzhi'i ris kyi lhar skye bar bgyi ba dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs</text></item>
<item><p>259b.7</p><section></section><text>chen dang / snang ba dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che ba dang / 'du shes med pa'i sems can gyi lha rnams su skye bar bgyi ba'i slad du bslab par bgyi/ ji ltar gnas</text></item>
<item><p>260a.1</p><section></section><text>gtsang ma'i ris kyi lhar skye bar bgyi ba la bslab cing / der yang mi skye bar bgyi/ ji ltar nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min gyi skye mched kyi lhar skye bar bgyi ba la bslab cing der yang</text></item>
<item><p>260a.2</p><section></section><text>mi skye bar bgyi/ ji ltar sems dang po bskyed pa la bslab par bgyi/ ji ltar sems bskyed pa gnyis pa dang / gsum pa dang / bzhi pa dang / lnga pa dang / drug pa dang / bdun pa dang / brgyad pa dang / dgu pa dang / sems bskyed pa bcu pa la bslab par bgyi/ ji ltar nyan thos kyi sa dang / rang sangs rgyas kyi sa la bslab</text></item>
<item><p>260a.3</p><section></section><text>par bgyi/ ji ltar byang chub sems dpa'i skyon ma mchis pa dang / sems can yongs su smin par bgyi ba dang / sangs rgyas kyi zhing yongs su dag par bgyi ba la bslab par bgyi/ ji ltar byang chub kyi lam la bslabs shing chos thams cad rnam pa thams cad du btsal bar bgyi ba'i byang chub kyi lam la bslab</text></item>
<item><p>260a.4</p><section></section><text>par bgyi/ bcom ldan 'das gal te byang chub sems dpa' sems dpa' chen po shes rab kyi pha rol tu phyin pa la spyod pas gzugs la bslab par bgyi/ tshor ba dang / 'du shes dang / 'du byed rnams dang / rnam par shes pa la bslab par bgyi/ skye mched dang / khams dang / rten cing 'brel par 'byung</text></item>
<item><p>260a.5</p><section></section><text>ba la bslab par bgyi/ sbyin pa'i pha rol tu phyin pa la bslab par bgyi/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la bslab par bgyi/ nang stong pa nyid la bslab</text></item>
<item><p>260a.6</p><section></section><text>par bgyi/ dngos po med pa'i ngo bo nyid stong pa nyid kyi bar la bslab par bgyi/ byang chub kyi phyogs kyi chos sum cu rtsa bdun la bslab par bgyi/ 'phags pa'i bden pa rnams dang / bsam gtan dang / tshad med pa dang / gzugs med pa'i snyoms par 'jug pa rnams dang / rnam par thar pa brgyad dang / </text></item>
<item><p>260a.7</p><section></section><text>mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la bslab par bgyi/ de bzhin gshegs pa'i stobs rnams dang / mi 'jigs pa rnams dang / </text></item>
<item><p>260b.1</p><section></section><text>so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams la bslab par bgyi/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu la bslab par bgyi/ dgra bcom pa nyid dang / rang byang chub la</text></item>
<item><p>260b.2</p><section></section><text>bslab par bgyi/ rnam pa thams cad mkhyen pa nyid kyi bar la bslab par bgyi na/ bcom ldan 'das de'i slad du byang chub sems dpa' sems dpa' chen po phyin ci log la spyod pa'am/ mi spro ba spro bar bgyid par mi 'gyur ba lags grang / bcom ldan 'das de ci'i slad du zhe na/ chos kyi dbyings la ni rnam</text></item>
<item><p>260b.3</p><section></section><text>par rtog pa de dag ma mchis te/ gzugs kyang chos kyi dbyings ma lags/ gzugs las gud na yang chos kyi dbyings ma mchis te/ gzugs nyid kyang chos kyi dbyings so/ /chos kyi dbyings kyang gzugs so/ /tshor ba dang / 'du shes dang / 'du byed rnams dang / rnam par shes pa'ang chos kyi</text></item>
<item><p>260b.4</p><section></section><text>dbyings ma lags/ rnam par shes pa las gud na yang chos kyi dbyings ma mchis te/ rnam par shes pa nyid kyang chos kyi dbyings so/ /chos kyi dbyings nyid kyang rnam par shes pa'o/ /skye mched dang / khams dang / rten cing 'brel par 'byung ba yang chos kyi dbyings ma lags/ rten cing 'brel par</text></item>
<item><p>260b.5</p><section></section><text>'byung ba las gud na yang chos kyi dbyings ma mchis te/ rten cing 'brel par 'byung ba nyid kyang chos kyi dbyings so/ /chos kyi dbyings nyid kyang rten cing 'brel par 'byung ba'o/ /pha rol tu phyin pa rnams dang / stong pa nyid rnams dang / byang chub kyi phyogs kyi chos sum cu rtsa bdun yang chos kyi dbyings ma lags/ byang</text></item>
<item><p>260b.6</p><section></section><text>chub kyi phyogs kyi chos las gud na yang chos kyi dbyings ma mchis te / byang chub kyi phyogs kyi chos rnams kyang chos kyi dbyings so/ /chos kyi dbyings nyid kyang byang chub kyi phyogs kyi chos rnams so/ /'phags pa'i bden pa rnams dang / bsam gtan rnams dang / tshad med pa rnams dang / gzugs med</text></item>
<item><p>260b.7</p><section></section><text>pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyang chos kyi dbyings ma lags/ </text></item>
<item><p>261a.1</p><section></section><text>gzungs kyi sgo rnams las gud na yang chos kyi dbyings ma mchis te/ gzungs kyi sgo nyid kyang chos kyi dbyings so/ /chos kyi dbyings nyid kyang gzungs kyi sgo rnams so/ /de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams</text></item>
<item><p>261a.2</p><section></section><text>dang / byams pa chen po dang / snying rje chen po dang / sangs rgyas kyi chos ma 'dres pa rnams kyang chos kyi dbyings ma lags/ sangs rgyas kyi chos ma 'dres pa rnams las gud na yang chos kyi dbyings ma mchis te/ sangs rgyas kyi chos ma 'dres pa rnams kyang chos kyi dbyings so/ /chos kyi dbyings</text></item>
<item><p>261a.3</p><section></section><text>nyid kyang sangs rgyas kyi chos ma 'dres pa rnams so/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub kyang chos kyi dbyings ma lags/ rang byang chub las gud na yang chos kyi dbyings ma mchis te/ rang byang</text></item>
<item><p>261a.4</p><section></section><text>chub nyid kyang chos kyi dbyings so/ /chos kyi dbyings nyid kyang rang byang chub bo/ /rnam pa thams cad mkhyen pa nyid kyi bar yang chos kyi dbyings ma lags/ rnam pa thams cad mkhyen pa nyid las gud na yang chos kyi dbyings ma mchis te/ rnam pa thams cad mkhyen pa nyid kyang chos kyi dbyings so/ /chos kyi</text></item>
<item><p>261a.5</p><section></section><text>dbyings nyid kyang rnam pa thams cad mkhyen pa nyid do/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du smras pa de bzhin no/ /gzugs nyid kyang chos kyi dbyings so/ /chos kyi dbyings nyid kyang gzugs so/ /de bzhin du tshor ba dang / 'du shes dang / 'du byed</text></item>
<item><p>261a.6</p><section></section><text>rnams dang / rnam par shes pa nyid kyang chos kyi dbyings so/ /chos kyi dbyings nyid kyang rnam par shes pa'o/ /skye mched dang / khams dang / rten cing 'brel par 'byung ba nyid kyang chos kyi dbyings so/ /chos kyi dbyings nyid kyang rten cing 'brel par 'byung ba'o/ /pha rol tu phyin pa rnams dang / stong</text></item>
<item><p>261a.7</p><section></section><text>pa nyid thams cad dang / byang chub kyi phyogs kyi chos sum cu rtsa bdun nyid kyang chos kyi dbyings so/ /chos kyi dbyings nyid kyang byang chub kyi phyogs kyi chos rnams so/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa</text></item>
<item><p>261b.1</p><section></section><text>dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo nyid kyang chos kyi dbyings so/ /chos kyi dbyings nyid kyang gzungs kyi sgo rnams so/ /de bzhin gshegs pa'i stobs</text></item>
<item><p>261b.2</p><section></section><text>dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad nyid kyang chos kyi dbyings so/ /chos kyi dbyings nyid kyang sangs rgyas kyi chos ma 'dres pa rnams so/ /rgyun du zhugs pa'i 'bras bu dang / lan cig</text></item>
<item><p>261b.3</p><section></section><text>phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub nyid kyang chos kyi dbyings so/ /chos kyi dbyings nyid kyang rang byang chub bo/ /rnam pa thams cad mkhyen pa nyid kyi bar yang chos kyi dbyings so/ /chos kyi dbyings nyid kyang rnam pa thams cad mkhyen pa nyid</text></item>
<item><p>261b.4</p><section></section><text>do/ /rab 'byor gal te yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos kyi dbyings las ma gtogs pa'i chos gzhan 'ga' zhig mthong na ni bla na med pa yang dag par rdzogs pa'i byang chub la gnas par mi 'gyur te/ chos thams cad ni chos kyi</text></item>
<item><p>261b.5</p><section></section><text>dbyings yin pas/ de'i phyir byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad chos kyi dbyings su shes nas chos thams cad ming med pa la ming gi brdas chos ston te/ 'di ni gzugs zhes bya'o/ /tshor ba dang / 'du shes dang / 'du byed rnams</text></item>
<item><p>261b.6</p><section></section><text>dang / rnam par shes pa zhes bya'o/ /'di dag ni skye mched dang / khams dang / rten cing 'brel par 'byung ba zhes bya'o/ /'di dag ni pha rol tu phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun zhes bya'o/ /'di dag ni 'phags pa'i bden pa rnams so / / </text></item>
<item><p>261b.7</p><section></section><text>bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang /</text></item>
<item><p>262a.1</p><section></section><text>gzungs kyi sgo rnams zhes bya'o/ /'di dag ni de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa rnams so/ /'di ni bla na med pa yang</text></item>
<item><p>262a.2</p><section></section><text>dag par rdzogs pa'i byang chub kyi bar zhes bya'o zhes chos ston to zhes bya ba ni kun nas nyon mongs pa dang rnam par byang ba rtogs pa la 'god pa'i phrin las yin no// //rab 'byor 'di lta ste dper na sgyu ma'i mkhan po'am sgyu ma byed pa'i mchan bu mkhas pa zhig gis rdzas kyi rnam pa 'ga' zhig la brten te/ </text></item>
<item><p>262a.3</p><section></section><text>gzugs kyi bye brag sna tshogs 'di lta ste/ glang po'i gzugs sam/ rta'i gzugs sam/ ba lang gi gzugs sam/ rnga mo dang lug gi gzugs sam/ skyes pa dang / bud med dang / khye'u dang / bu mo'i gzugs sam/ skyed mos tshal lam/ gzhal med khang dang / dka' thub kyi nags tshal dang / kun</text></item>
<item><p>262a.4</p><section></section><text>dga'i ra ba mdangs dga' ba dang / rdzing bu mdangs dga' ba dang / nags tshal mdangs dga' ba dag sprul zhing de dag tu bstan / 'khor gyi stan dang / gzhi rnam pa sna tshogs bting ste/ me tog dang / phreng ba dang / spos dang / byug pa dang / kha zas dang / spyan gzigs zhim po dag bstan tam/ glu dang sil</text></item>
<item><p>262a.5</p><section></section><text>snyan gyis skye bo dga' bar byas sam/ sbyin pa yongs su gtong ba'am/ tshul khrims srung ba'am/ bzod pa sgrub pa'am/ brtson 'grus rtsom pa'am/ ting nge 'dzin gyis rnam par rtse ba'am/ shes rab sgom pa'am/ rnam pa de lta bu dag gis skye bo dga' bar byas te/ rgyal rigs shing sA la chen po lta bu'i </text></item>
<item><p>262a.6</p><section></section><text>rigs bstan tam/ bram ze'i rigs shing sA la chen po lta bu'i rigs dang / khyim bdag gi rigs shing sA la chen po lta bu'i rigs bstan tam/ ri rab bstan tam/ rgyal chen bzhi'i ris kyi lha rnams bstan tam/ sum cu rtsa gsum gyi lha rnams dang / 'thab bral dang / dga' ldan</text></item>
<item><p>262a.7</p><section></section><text>dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras</text></item>
<item><p>262b.1</p><section></section><text>bu che dang / 'du shes med pa'i sems can gyi lha rnams bstan tam/ mi che ba'i lha rnams bstan tam/ mi gdung ba'i lha rnams bstan tam/ legs mthong gi lha rnams dang / rab lta'i lha rnams dang / 'og min gyi lha rnams bstan tam/ nam mkha' mtha' yas skye mched dang / rnam shes</text></item>
<item><p>262b.2</p><section></section><text>mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lha gzugs med pa rnams bstan tam/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas mang po bstan tam/ byang chub sems dpa'</text></item>
<item><p>262b.3</p><section></section><text>sems dpa' chen po sems dang po bskyed pa nas nye bar bzung ste/ sbyin pa'i pha rol tu phyin pa la spyod pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa</text></item>
<item><p>262b.4</p><section></section><text>la spyod pa dang / stong pa nyid thams cad dang / byang chub kyi phyogs kyi chos rnams dang / bsam gtan dang / rnam par thar pa dang / ting nge 'dzin dang /[ (]snyems [,]snyoms [)]par 'jug pa la spyod pa dang / sa dang po yongs su rdzogs par byed pa dang / sa bcu pa'i bar du yongs su rdzogs par byed pa dang / byang chub</text></item>
<item><p>262b.5</p><section></section><text>sems dpa'i [(]skyen [,]skyon [)]med pa dang / mngon par shes pa mngon par sgrub pa dang / mngon par shes pa de dag gis rnam par rtse zhing 'jig rten gyi khams snang bar byed pa dang / sems can rnams yongs su smin par byed pa dang / sangs rgyas kyi zhing yongs su dag par byed pa dang / yan lag dang nying lag yongs</text></item>
<item><p>262b.6</p><section></section><text>su gtong ba dang / spyad par dka' ba'i spyad pa spyod pa dang / de bzhin gshegs pa'i stobs rnams yongs su sgrub pa dang / mi 'jigs pa rnams dang / so so yang dag par rig pa rnams dang / sangs rgyas kyi chos ma 'dres pa rnams yongs su sgrub pa dang / snying rje chen po yongs su sgrub pa de dag</text></item>
<item><p>262b.7</p><section></section><text>bstan tam/ sangs rgyas kyi sku yan lag dang nying lag thams cad yongs su rdzogs par bstan na/ de la sems can byis pa'i ngang tshul can dag 'di snyam du sems te/ kye ma mi 'dis legs par bslabs pa ngo mtshar che'o/ /re mdzes dag byed/ de ltar skye bo dga' bar byed cing / gzugs kyi bye brag</text></item>
<item><p>263a.1</p><section></section><text>sna tshogs 'di lta ste/ glang po'i gzugs dang / rta'i gzugs dang / sangs rgyas kyi sku yan lag dang / nying lag thams cad yongs su rdzogs pa'i bar du ston pa ni ngo mtshar che'o zhes ngo mtshar cher 'dzin to/ /de la skyes bu mkhas shing gsal ba yid rno ba dang ldan pa spyod</text></item>
<item><p>263a.2</p><section></section><text>pa dam pa dang ldan pa rnams ni 'di snyam ste/ 'di la chos gang yang dmigs su med na mi 'di de ltar med pa'i chos kyis skye bo mang po 'di dag dga' bar byed pa ni ngo mtshar rmad du byung ba'i chos so snyam ste/ sems can de dag ni dngos po med pa la dngos por 'du shes pa'o zhes bya bar de dag gis shes</text></item>
<item><p>263a.3</p><section></section><text>par 'byung ngo / /rab 'byor de bzhin du byang chub sems dpa' sems dpa' chen po yang shes rab kyi pha rol tu phyin pa la spyod pa'i tshe/ chos kyi dbyings su ma gtogs pa'i chos gang yang mi mthong ste/ thabs mkhas pas sems can rnams yongs su smin par byed kyang / sems can mi dmigs</text></item>
<item><p>263a.4</p><section></section><text>sems can du gdags pa yang mi dmigs te zhes bya ba ni sems can rnams don ji lta ba bzhin du 'god pa'i phrin las yin no// //de bdag kyang sbyin pa gtong ba yin/ gzhan yang sbyin pa la yang dag par bskul ba yin/ sbyin pa'i legs pa brjod pa yin/ sems can gang sbyin pa gtong</text></item>
<item><p>263a.5</p><section></section><text>ba de dag gi legs pa brjod cing mthun pas dga' bar byed pa yin/ bdag kyang tshul khrims srung ba yin/ gzhan yang tshul khrims la yang dag par bskul ba yin/ tshul khrims kyi legs pa brjod pa yin/ sems can gzhan gang tshul khrims srung ba de dag gi legs pa brjod cing</text></item>
<item><p>263a.6</p><section></section><text>mthun pas dga' bar spyod pa yin/ bdag kyang bzod pa sgom pa yin/ gzhan yang bzod pa sgom pa la yang dag par bskul ba yin/ bzod pa'i legs pa brjod pa yin/ sems can gzhan gang bzod pa sgom pa de dag gi legs pa brjod cing mthun pas dga' bar spyod pa yin/ bdag</text></item>
<item><p>263a.7</p><section></section><text>kyang brtson 'grus rtsom pa yin/ gzhan yang brtson 'grus rtsom pa la yang dag par bskul ba yin/ brtson 'grus kyi legs pa brjod pa yin/ sems can gzhan gang brtson 'grus rtsom pa de dag gi legs pa brjod cing mthun pas dga' bar spyod pa yin/ bdag kyang ting nge 'dzin la</text></item>
<item><p>263b.1</p><section></section><text>snyoms par 'jug pa yin/ gzhan yang ting nge 'dzin la yang dag par bskul ba yin/ ting nge 'dzin gyi legs pa brjod pa yin/ sems can gzhan gang gis ting nge 'dzin la snyoms par 'jug pa de dag gi legs pa brjod cing mthun pas dga' bar spyod pa yin/ bdag kyang shes rab sgom pa yin/ gzhan</text></item>
<item><p>263b.2</p><section></section><text>yang shes rab sgom pa la yang dag par bskul ba yin/ shes rab kyi legs pa brjod pa yin/ sems can gzhan gang shes rab sgom pa de dag gi legs pa brjod cing mthun pas dga' bar spyod pa yin zhes bya ba ni pha rol tu phyin pa drug la 'god pa'i phrin las yin no// //bam po drug cu dgu pa/ </text></item>
<item><p>263b.3</p><section></section><text>bdag kyang dge ba bcu'i las kyi lam yang yang dag par 'dzin pa yin/ gzhan yang dge ba bcu'i las kyi lam la yang dag par bskul ba yin/ dge ba bcu'i las kyi lam gyi legs pa brjod pa yin/ sems can gzhan yang dge ba bcu'i las kyi lam yang dag par 'dzin pa de dag gi legs</text></item>
<item><p>263b.4</p><section></section><text>pa brjod cing mthun pas dga' bar spyod pa yin/ bdag kyang bslab pa'i gnas lnga yang dag par 'dzin pa yin/ gzhan yang bslab pa'i gnas lnga la yang dag par bskul ba yin/ bslab pa'i gnas lnga'i legs pa brjod pa yin/ sems can gzhan gang bslab pa'i gnas lnga yang dag</text></item>
<item><p>263b.5</p><section></section><text>par 'dzin pa de dag gi legs pa brjod cing mthun pas dga' bar spyad pa yin/ bdag kyang yan lag brgyad dang ldan pa'i gso sbyong la nye bar gnas pa yin/ gzhan yang yan lag brgyad dang ldan pa'i gso sbyong la yang dag par bskul ba yin/ yan lag brgyad dang ldan pa'i gso sbyong</text></item>
<item><p>263b.6</p><section></section><text>gi legs pa brjod pa yin/ sems can gzhan gang yan lag brgyad dang ldan pa'i gso sbyong la nye bar gnas pa de dag gi legs pa brjod cing mthun pas dga' bar spyod pa yin/ bdag kyang bsam gtan dang po la snyoms par 'jug pa yin/ gzhan yang bsam gtan dang po la yang</text></item>
<item><p>263b.7</p><section></section><text>dag par bskul ba yin/ bsam gtan dang po'i legs pa brjod pa yin/ sems can gzhan gang bsam gtan dang po la snyoms par 'jug pa de dag gi legs pa brjod cing mthun pas dga' bar spyod pa yin/ bdag kyang bsam gtan gnyis pa dang / bsam gtan gsum pa dang / bsam</text></item>
<item><p>264a.1</p><section></section><text>gtan bzhi pa la snyoms par 'jug pa yin/ gzhan yang bsam gtan bzhi pa la yang dag par bskul ba yin/ bsam gtan bzhi pa'i legs pa brjod pa yin/ sems can gzhan gang bsam gtan bzhi pa la snyoms par 'jug pa de dag gi legs pa brjod cing mthun</text></item>
<item><p>264a.2</p><section></section><text>pas dga' bar spyod pa yin/ bdag kyang byams pa dang / snying rje dang / dga' ba dang / btang snyoms la snyoms par 'jug pa yin/ gzhan yang btang snyoms la yang dag par bskul ba yin/ btang snyoms kyi legs pa brjod pa yin/ sems can gzhan gang btang snyoms la snyoms par 'jug pa de dag gi</text></item>
<item><p>264a.3</p><section></section><text>legs pa brjod cing mthun pas dga' bar spyod pa yin/ bdag kyang nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la snyoms par 'jug pa yin/ gzhan yang 'du shes med 'du shes</text></item>
<item><p>264a.4</p><section></section><text>med min skye mched la yang dag par bskul ba yin/ 'du shes med 'du shes med min skye mched kyi legs pa brjod pa yin/ sems can gzhan gang 'du shes med 'du shes med min skye mched la snyoms par 'jug pa de dag gi legs pa brjod cing mthun pas dga' bar spyod pa yin/ </text></item>
<item><p>264a.5</p><section></section><text>bdag kyang byang chub kyi phyogs kyi chos sum cu rtsa bdun sgom pa yin/ gzhan yang byang chub kyi phyogs kyi chos sum cu rtsa bdun la yang dag par bskul ba yin/ byang chub kyi phyogs kyi chos sum cu rtsa bdun gyi legs pa brjod pa yin/ sems can gzhan gang byang chub kyi phyogs kyi chos</text></item>
<item><p>264a.6</p><section></section><text>sum cu rtsa bdun sgom pa de dag gi legs pa brjod cing mthun pas dga' bar spyod pa yin/ bdag kyang rnam par thar pa'i sgo gsum dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa lnga dang / ting nge 'dzin rnams dang / gzungs</text></item>
<item><p>264a.7</p><section></section><text>kyi sgo rnams sgom pa yin/ gzhan yang gzungs kyi sgo la yang dag par bskul ba yin/ gzungs kyi sgo rnams kyi legs pa brjod pa yin/ sems can gzhan gang gzungs kyi sgo rnams sgom pa de dag gi legs pa brjod cing mthun pas dga' bar spyod pa yin/ bdag kyang de bzhin gshegs</text></item>
<item><p>264b.1</p><section></section><text>pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad sgom pa yin/ gzhan yang sangs rgyas kyi chos ma 'dres pa bco brgyad la yang dag par bskul ba yin/ sangs rgyas kyi chos ma</text></item>
<item><p>264b.2</p><section></section><text>'dres pa bco brgyad kyi legs pa brjod pa yin/ sems can gzhan gang sangs rgyas kyi chos ma 'dres pa bco brgyad sgom pa de dag gi legs pa brjod cing mthun pas dga' bar spyod pa yin/ bdag kyang skyes bu chen po'i mtshan sum cu rtsa gnyis dang / dpe byad bzang po brgyad cu sgrub pa yin/ gzhan yang skyes</text></item>
<item><p>264b.3</p><section></section><text>bu chen po'i mtshan sum cu rtsa gnyis dang / dpe byad bzang po brgyad cu la yang dag par bskul ba yin/ skyes bu chen po'i mtshan sum cu rtsa gnyis dang / dpe byad bzang po brgyad cu'i legs pa brjod pa yin/ sems can gzhan gang skyes bu chen po'i mtshan sum cu rtsa gnyis dang / dpe byad bzang po</text></item>
<item><p>264b.4</p><section></section><text>brgyad cu sgrub pa de dag gi legs pa brjod cing mthun pas dga' bar spyod pa yin zhes bya ba ni sangs rgyas kyi lam la 'god pa'i phrin las yin no// //rab 'byor gal te chos kyi dbyings sngon ji lta bar phyis kyang de bzhin ma yin / bar du yang de bzhin du ma yin du zin na ni byang chub sems dpa' sems dpa'</text></item>
<item><p>264b.5</p><section></section><text>chen po shes rab kyi pha rol tu phyin pa la spyod pa'i tshe/ thabs mkhas pas sems can rnams la chos kyi dbyings ston par mi 'gyur/ sems can rnams yongs su smin par byed par mi 'gyur/ sangs rgyas kyi zhing yongs su dag par byed par mi 'gyur te/ rab 'byor chos kyi dbyings de sngon ji lta bar phyis</text></item>
<item><p>264b.6</p><section></section><text>kyang de bzhin/ bar du yang de bzhin du bas/ de'i phyir byang chub sems dpa' sems dpa' chen po yang shes rab kyi pha rol tu phyin pa la spyod pa'i tshe/ thabs mkhas pas sems can rnams la chos kyi dbyings ston to/ /sems can rnams kyi don du byang chub sems dpa'i spyod pa spyod do/ /sems can rnams</text></item>
<item><p>264b.7</p><section></section><text>yongs su smin par byed do/ /sangs rgyas kyi zhing yongs su dag par byed do/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das de ltar gal te sems can yang shin tu dmigs su ma mchis la/ sems can du dmigs pa yang ma mchis na/ su'i</text></item>
<item><p>265a.1</p><section></section><text>don du byang chub sems dpa' sems dpa' chen po shes rab kyi pha rol tu phyin pa la sgom pa lags/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor byang chub sems dpa' sems dpa' chen po ni yang dag</text></item>
<item><p>265a.2</p><section></section><text>pa'i mtha' tshad mar byas shing shes rab kyi pha rol tu phyin pa la sgom ste/ rab 'byor gal te yang dag pa'i mtha' yang gzhan la/ sems can gyi mtha' yang gzhan zhig yin na ni byang chub sems dpa' sems dpa' chen po yang shes rab kyi pha rol tu phyin pa la bsgom par mi 'gyur te/ rab</text></item>
<item><p>265a.3</p><section></section><text>'byor yang dag pa'i mtha' yang gzhan ma yin/ sems can gyi mtha' yang gzhan ma yin pas/ de'i phyir byang chub sems dpa' sems dpa' chen po yang sems can rnams kyi don du shes rab kyi pha rol tu phyin pa sgom ste/ shes rab kyi pha rol tu phyin pa sgom pa'i byang chub sems dpa'</text></item>
<item><p>265a.4</p><section></section><text>sems dpa' chen po yang dag pa'i mtha' rnam par 'khrugs pa med par sems can rnams yang dag pa'i mtha' la 'god do/ /gsol pa/ bcom ldan 'das gal te de ltar yang dag pa'i mtha' yang gzhan ma lags/ sems can gyi mtha' yang gzhan ma lags na/ yang dag pa'i mtha' yang</text></item>
<item><p>265a.5</p><section></section><text>dag pa'i mtha' la gnas par 'gyur ram/ bcom ldan 'das gal te yang dag pa'i mtha' yang dag pa'i mtha' la gnas par 'gyur na ni des rang bzhin rang bzhin la gnas par 'gyur te/ bcom ldan 'das rang bzhin la rang bzhin gnas pa ma mchis na/ bcom ldan 'das ji ltar byang chub</text></item>
<item><p>265a.6</p><section></section><text>sems dpa' sems dpa' chen po shes rab kyi pha rol tu phyin pa la spyod pa'i tshe/ sems can rnams yang dag pa'i mtha' la 'god pa lags/ bcom ldan 'das kyis bka' stsal pa/ rab 'byor yang dag pa'i mtha' la yang dag pa'i mtha' gnas par 'gyur ba yang med/ rang bzhin la</text></item>
<item><p>265a.7</p><section></section><text>rang bzhin gnas par 'gyur ba yang med na/ 'on te byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can gyi mtha' yang dag pa'i mtha' la 'god de / yang dag pa'i mtha' rnam par 'khrug par mi byed do/ /de ci'i phyir zhe na</text></item>
<item><p>265b.1</p><section></section><text>sems can gyi mtha' yang gzhan ma yin/ yang dag pa'i mtha' yang gzhan ma yin te/ de ltar na sems can gyi mtha' dang / yang dag pa'i mtha' de la gnyis su med de gnyis su byar med do/ /gsol pa/ bcom ldan 'das byang chub sems dpa' sems dpa' chen po shes rab kyi pha rol tu</text></item>
<item><p>265b.2</p><section></section><text>phyin pa la spyod pa'i tshe/ thabs mkhas pa dang ldan pas sems can rnams yang dag pa'i mtha' la 'god kyang yang dag pa'i mtha' rnam par 'khrug par mi bgyid pa de lta bu'i thabs gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa'</text></item>
<item><p>265b.3</p><section></section><text>chen po shes rab kyi pha rol tu phyin pa la spyod pa'i tshe/ sems dang po bskyed pa nas nye bar bzung ste/ sems can rnams sbyin pa la rab tu 'god do/ /sbyin pa la rab tu bkod nas/ sbyin pa de'i thog ma'i mtha' dang / tha ma'i mtha' dang dbus ston te/ ji ltar sbyin pa de'i thog ma'i mtha' yang stong / </text></item>
<item><p>265b.4</p><section></section><text>tha ma'i mtha' yang stong / dbus kyang stong pa de ltar sbyin pa'i 'bras bu yang stong / sbyin bdag kyang stong / len pa yang stong par ston zhing / rigs kyi bu de ltar yang dag pa'i mtha' la don de dag med kyis / sbyin pa yang gzhan la sbyin pa'i 'bras bu yang gzhan no snyam du ma sems shig /</text></item>
<item><p>265b.5</p><section></section><text>sbyin bdag kyang gzhan la/ len pa yang gzhan no snyam du ma sems shig /rigs kyi bu khyod nam sbyin pa yang gzhan la sbyin pa'i 'bras bu yang gzhan no snyam du mi sems / sbyin bdag kyang gzhan la len pa yang gzhan no snyam du mi sems pa de'i tshe/ khyod kyi sbyin pa 'di bdud rtsi dang bdud</text></item>
<item><p>265b.6</p><section></section><text>rtsi'i 'bras bu dang mthar bdud rtsir 'gyur te/ sbyin pa 'dis gzugs yongs su ma 'dzin cing / /tshor ba dang / 'du shes dang / 'du byed rnams dang / rnam par shes pa yongs su ma 'dzin cig /de ci'i phyir zhe na/ 'di ltar khyod kyis sbyin pa 'di ni sbyin pas stong ngo / /de'i 'bras bu yang 'bras bus</text></item>
<item><p>265b.7</p><section></section><text>stong ngo / /sbyin bdag kyang sbyin bdag gis stong ngo / /len pa yang len pas stong ste/ stong pa nyid la ni sbyin pa mi dmigs/ sbyin pa'i 'bras bu dang / sbyin bdag dang len pa mi dmigs so/ /de ci'i phyir zhe na/ 'di ltar chos de dag ni ngo bo nyid kyis shin tu stong ngo zhes brjod do/ /gzhan yang rab 'byor</text></item>
<item><p>266a.1</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams tshul khrims la 'god de/ tshur rigs kyi bu srog gcod pa spongs la srog gcod pa las phyir ldog par gyis shig /ma sbyin par len pa dang 'dod pas</text></item>
<item><p>266a.2</p><section></section><text>log par g.yem pa dang / brdzun du smra ba dang / phra ma dang / zhe gcod pa dang / tshig 'khyal pa dang / chags sems dang / gnod sems dang / log par lta ba spongs la/ log par lta ba las phyir ldog par gyis shig /rigs kyi bu chos de dag la ji ltar yongs su brtags pa de lta bu'i rang bzhin gang</text></item>
<item><p>266a.3</p><section></section><text>yang med kyis/ rigs kyi bu soms dang / gang gis srog gcad par bya ba'i srog chags dang / gang gis srog gcod par byed pa de lta bu'i chos kyang gang zhig yin/ gang ma byin par len pa dang / 'dod pas log par g.yem pa dang / brdzun du smra ba dang / phra ma dang / zhe gcod pa'i tshig dang / </text></item>
<item><p>266a.4</p><section></section><text>tshig 'khyal pa dang / chags sems dang / gnod sems dang / gang log par lta ba dang / gang gis log par lta bar brtogs pa dang / gang gis log par lta bar mthong ba de lta bu'i chos kyang gang zhig yin zhes ston zhing tshul khrims la 'god de/ rab 'byor byang chub sems dpa' sems</text></item>
<item><p>266a.5</p><section></section><text>dpa' chen po thabs mkhas pa de lta bu dang ldan pas shes rab kyi pha rol tu phyin pa la spyod pa'i tshe/ sems can rnams yongs su smin par byed do/ /de la sbyin pa dang tshul khrims kyi 'bras bu bstan te/ sbyin pa'i 'bras bu dang / tshul khrims kyi 'bras bu de yang ngo bo nyid kyis stong par bstan pas</text></item>
<item><p>266a.6</p><section></section><text>rigs kyi bu des sbyin pa dang tshul khrims kyi 'bras bu ngo bo nyid stong par rig nas de la mngon par zhen par mi byed do/ /mngon par zhen pa med pas 'khrug par mi 'gyur zhing shes rab bskyed do/ /shes rab des kyang bag la nyal ba dang / kun nas ldang ba thams cad bcad nas phung po ma lus pa'i mya ngan</text></item>
<item><p>266a.7</p><section></section><text>las 'das pa'i dbyings su yongs su mya ngan las 'da' ste/ de yang 'jig rten gyi tha snyad kyi don dam par ni ma yin no/ /de ci'i phyir zhe na/ stong pa nyid la gang yongs su mya ngan las 'da' ba'am/ yongs su mya ngan las 'das pa zhes bya ba de lta bu'i chos gang yang mi dmigs te/ de'i</text></item>
<item><p>266b.1</p><section></section><text>mya ngan las 'das pa zhes bya ba ni/ 'di lta ste/ mtha' las 'das pa stong pa nyid do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems can phan tshun gnod par sems shing 'khrug par 'gyur ba dang ldan pa dag mthong na</text></item>
<item><p>266b.2</p><section></section><text>'di snyam du 'dems shing ston te/ rigs kyi bu bzod pa sgrubs shig /bzod pa sgoms shig /des pa dang sems zhi ba dang nang du sems pa'i ngang tshul du gyis shig /gang gnod pa byed pa dang / gang gis gnod par bya ba dang / gang la gnod par bya ba'i chos de dag ni thams cad kyang rang bzhin gyis</text></item>
<item><p>266b.3</p><section></section><text>stong pa yin gyis/ rigs kyi bu gnod par byed pa ni su yod/ gnod par ni su la bya/ cis ni gnod par bya/ sems dang chos de dag thams cad ni rang bzhin gyis stong pa ste/ rang bzhin gyis stong pa gang yin pa de ni nam yang mi stong par mi 'gyur te/ de ni de bzhin gshegs pa rnams kyis ma mdzad do/ /</text></item>
<item><p>266b.4</p><section></section><text>byang chub sems dpa' dang / rang sangs rgyas dang / nyan thos rnams kyis ma byas so/ /lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams kyis ma byas so/ /rgyal chen bzhi'i ris kyi lha rnams kyis ma byas so/ /sum cu rtsa</text></item>
<item><p>266b.5</p><section></section><text>gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs pa dang / dge rgyas dang / gnas gtsang ma dang / nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med</text></item>
<item><p>266b.6</p><section></section><text>min skye mched kyi lha rnams kyis ma byas te/ de ni rtag par yang rang bzhin gyis stong ngo / /rang bzhin gyis stong pa ni su la yang gnod par mi byed do zhe na / rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod cing sems can rnams thabs mkhas pas rang bzhin</text></item>
<item><p>266b.7</p><section></section><text>gyis stong pa nyid dang rgyu dang 'bras bu la sbyor te/ rang bzhin gyis stong pa nyid la bkod cing rim gyis bla na med pa yang dag par rdzogs pa'i byang chub tu yang dag par ston to/ /yang dag par bskul lo/ /yang dag par gzengs bstod do/ /yang dag par dga' bar byed do/ /gzhog go/ /'dul lo/ /rab tu</text></item>
<item><p>267a.1</p><section></section><text>'god do/ /de yang 'jig rten gyi tha snyad kyi don dam par ni ma yin no/ /de ci'i phyir zhe na/ rang bzhin gyis stong pa nyid la gang thob par byed pa dang / gang gis thob par bya ba dang / gang thob par bya ba gang yang med do/ /rab 'byor 'di ni yang dag pa'i mtha' stong pa nyid de/ de la</text></item>
<item><p>267a.2</p><section></section><text>gnas shing byang chub sems dpa' sems dpa' chen po sems can rnams kyi don du gang shes rab kyi pha rol tu phyin pa la spyod de/ de la sems can du dmigs pa med do/ /sems can du gdags pa dmigs su med do/ /de ci'i phyir zhe na/ 'di ltar chos thams cad sems can gyis dben pa'o/ /</text></item>
<item><p>267a.3</p><section></section><text>rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can le lo can brtson 'grus chung ba dag mthong na/ 'di ltar lus dang sems kyis brtson 'grus la yang dag par bskul te/ rigs kyi bu dag [#(]ngang [,]rang [)]bzhin gyis</text></item>
<item><p>267a.4</p><section></section><text>stong pa nyid la ni chos gang yang zhum zhing le lor 'gyur ba'am/ gang la zhum zhing le lor 'gyur ba'am/ gang gis zhum zhing le lor 'gyur ba'am/ gang zhum zhing le lor 'gyur ba'i chos gang yang med do/ /chos de dag thams cad kyang rang bzhin gyis stong pa nyid las mi 'da' ba yin gyis/ </text></item>
<item><p>267a.5</p><section></section><text>lus dang sems kyis brtson 'grus bskyed la/ le lo bor te dge ba'i chos sbyin pa'am/ tshul khrims sam/ bzod pa'am/ brtson 'grus sam/ bsam gtan nam/ shes rab bam/ nang stong pa nyid dam/ dngos po med pa'i ngo bo nyid stong pa nyid kyi bar ram/ dran pa nye bar gzhag pa rnams sam/ </text></item>
<item><p>267a.6</p><section></section><text>yang dag par spong ba rnams sam/ rdzu 'phrul gyi rkang pa rnams sam/ dbang po rnams sam/ stobs rnams sam/ byang chub kyi yan lag rnams sam/ 'phags pa'i lam yan lag brgyad pa'am/ 'phags pa'i bden pa rnams sam/ bsam gtan rnams sam/ tshad med pa rnams</text></item>
<item><p>267a.7</p><section></section><text>sam/ gzugs med pa'i snyoms par 'jug pa rnams sam/ rnam par thar pa rnams sam/ mthar gyis gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa med pa dang / mngon par shes pa rnams sam/ ting nge 'dzin rnams sam/ gzungs kyi</text></item>
<item><p>267b.1</p><section></section><text>sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag par rig pa rnams sam/ byams pa chen po dang / snying rje chen po dang / sangs rgyas kyi chos ma 'dres pa dag la brtson par gyis shig /rigs kyi bu dag stong pa nyid kyis chos de dag thams cad sgrib</text></item>
<item><p>267b.2</p><section></section><text>pa med par rtogs shig /sgrib pa med pa'i chos la zhum par 'gyur ba gang yang med do zhes rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams la rang bzhin gyis stong pa nyid kyis stong pa nyid yang dag par ston to/ /yang dag par bskul</text></item>
<item><p>267b.3</p><section></section><text>lo/ /yang dag par gzengs bstod do/ /yang dag par dga' bar byed do/ /gzhog go /'dul lo/ /rab tu 'god do/ /ci nas kyang gnyis la mi gnas par de ltar rab tu 'god do/ /de ci'i phyir zhe na/ rang bzhin gyis stong pa nyid ni gnyis su med de gnyis su byar med do/ /gnyis su med pa'i chos ni gang la yang</text></item>
<item><p>267b.4</p><section></section><text>gnas par 'gyur ba med do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams rang bzhin gyis stong pa nyid kyi brtson 'grus la 'dems shing rjes su ston te/ tshur rigs kyi bu sbyin pa'am/ tshul khrims</text></item>
<item><p>267b.5</p><section></section><text>sam/ bzod pa'am/ brtson 'grus sam/ bsam gtan nam/ shes rab bam/ nang stong pa nyid dam/ dngos po med pa'i ngo bo nyid stong pa nyid kyi bar ram/ dran pa nye bar gzhag pa rnams sam/ yang dag par spong ba rnams sam/ rdzu 'phrul gyi rkang pa rnams sam/ dbang po rnams sam/ stobs</text></item>
<item><p>267b.6</p><section></section><text>rnams sam/ byang chub kyi yan lag rnams sam/ 'phags pa'i lam yan lag brgyad pa'am/ 'phags pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa rnams sam/ mthar gyis</text></item>
<item><p>267b.7</p><section></section><text>gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa med pa dang / mngon par shes pa rnams sam/ ting nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag</text></item>
<item><p>268a.1</p><section></section><text>par rig pa rnams sam/ byams pa chen po'am/ snying rje chen po'am/ sangs rgyas kyi chos ma 'dres pa de dag la brtson 'grus rtsoms la/ chos de dag gnyis par yang yid la ma byed cig /mi gnyis par yang yid la ma byed cig /de ci'i phyir zhe na/ chos de dag</text></item>
<item><p>268a.2</p><section></section><text>ni rang bzhin gyis stong pa ste/ rang bzhin gyis stong pa nyid ni gnyis par yid la bya ba ma yin/ mi gnyis par yang yid la bya ba ma yin no/ /rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams rang bzhin</text></item>
<item><p>268a.3</p><section></section><text>gyis stong pa nyid la yongs su smin par byed de/ yongs su smin par byas nas rim gyis rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la 'god do/ /lam gyi rnam pa shes pa nyid dang / bla na med pa yang dag</text></item>
<item><p>268a.4</p><section></section><text>par rdzogs pa'i byang chub la rab tu 'god do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can sems g.yeng ba rnams la 'di skad du 'dems shing rjes su ston te/ tshur rigs kyi bu ting nge 'dzin sgoms</text></item>
<item><p>268a.5</p><section></section><text>shig /g.yeng ba'i 'du shes sam/ ting nge 'dzin gyi 'du shes su ma byed cig /de ci'i phyir zhe na/ chos de dag ni rang bzhin gyis stong pa ste/ rang bzhin gyis stong pa nyid la ni gang yang g.yeng ba'am/ rtse gcig tu 'gyur ba'i chos de yang dmigs su med do/ /khyed kyi ting nge 'dzin de la</text></item>
<item><p>268a.6</p><section></section><text>gnas te/ rang bzhin gyis stong pa nyid la spyad na/ lus dang ngag dang yid kyis dge ba'i chos gang ci byed kyang rung ste/ sbyin pa gtong ba'am/ tshul khrims srung ba'am/ bzod pa sgom pa'am/ brtson 'grus rtsom pa'am/ bsam gtan skyed pa'am/ shes rab sgom pa'am/ nang stong pa nyid</text></item>
<item><p>268a.7</p><section></section><text>la spyod dam/ dngos po med pa'i ngo bo nyid stong pa nyid kyi bar la spyod dam/ dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan</text></item>
<item><p>268b.1</p><section></section><text>lag brgyad pa la spyod dam/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med</text></item>
<item><p>268b.2</p><section></section><text>pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams la spyod dam/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / dga' ba chen po dang / </text></item>
<item><p>268b.3</p><section></section><text>btang snyoms chen po dang / sangs rgyas kyi chos ma 'dres pa bco brgyad la spyod dam/ skyes bu chen po'i mtshan sum cu rtsa gnyis la spyod dam/ dpe byad bzang po brgyad cu la spyod dam/ nyan thos kyi lam dang / rang sangs rgyas kyi lam la spyod dam/ byang chub sems dpa'i lam dang / sangs rgyas kyi lam</text></item>
<item><p>268b.4</p><section></section><text>la spyod dam/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub la spyod dam/ rnam pa thams cad mkhyen pa nyid kyi bar la spyod dam/ sems can yongs su smin par bya ba la spyod dam/ sangs rgyas kyi zhing</text></item>
<item><p>268b.5</p><section></section><text>yongs su dag par bya ba la spyod kyang rung ste/ dge ba'i chos de dag tshegs chung ngus 'grub par 'gyur ro zhes 'dems shing rjes su ston te/ rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams kyi don byas te/ </text></item>
<item><p>268b.6</p><section></section><text>sems dang po bskyed pa nas nye bar bzung nas bar 'ga' yang las mi byed par mi 'gyur gyi/ dge ba thams cad tshol zhing sems can rnams kyi don byed de/ sangs rgyas bcom ldan 'das rnams la rtag tu rgyun mi 'chad par bsnyen bkur byed cing / sangs rgyas kyi zhing nas sangs rgyas kyi zhing du yongs su 'gro ste/ </text></item>
<item><p>268b.7</p><section></section><text>sangs rgyas bcom ldan 'das de dag la chos thob pa de yang bla na med pa yang dag par rdzogs pa'i byang chub tu mngon par rdzogs par sangs ma rgyas kyi bar du tshe rabs brjes kyang nam du'ang rnam par chud mi za ste/ rtag tu rgyun mi 'chad par gzungs thob cing lus kyi dbang po'am/ ngag gi dbang po'am/yid kyi</text></item>
<item><p>269a.1</p><section></section><text>dbang po mi nyams pa yin/ de ci'i phyir zhe na/ de ni 'di ltar byang chub sems dpa' sems dpa' chen po des rtag tu rgyun mi 'chad par rnam pa thams cad mkhyen pa nyid shin tu bsgoms pa des lam thams cad shin tu bsgom par 'gyur te/ nyan thos kyi lam mam/ rang</text></item>
<item><p>269a.2</p><section></section><text>sangs rgyas kyi lam mam/ byang chub sems dpa'i lam mam/ sangs rgyas kyi lam la shin tu bsgom par 'gyur/ mngon par shes pa gang byang chub sems dpa' sems dpa' chen po la rnam par chud mi za ba'i tshul gyis phan par 'gyur ba de dag kyang shin tu bsgom par 'gyur te/ rnam par smin pa las byung</text></item>
<item><p>269a.3</p><section></section><text>ba'i mngon par shes pa de dag la gnas shing sems can rnams kyi don byed na 'gro ba lnga'i 'khor bar 'khor ba yang rnam pa thams cad mkhyen pa nyid las kyang yongs su mi nyams so/ /rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rang bzhin</text></item>
<item><p>269a.4</p><section></section><text>stong pa nyid la gnas shing thabs mkhas pas sems can rnams kyi don byed do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rang bzhin stong pa nyid la gnas shing sems can shes rab 'chal ba can blo chung ba rnams mthong na/ </text></item>
<item><p>269a.5</p><section></section><text>'di skad du 'dems shing rjes su ston te/ tshur rigs kyi bu lus dang / ngag dang yid kyi las ci byed kyang rung ste/ de dag thams cad rang bzhin gyis stong pa nyid du rtogs shig dang / khyod kyi las thams cad bdud rtsi'i 'bras bur 'gyur te/ mthar bdud rtsir 'gyur ro/ /rang bzhin stong pa nyid la ni gang</text></item>
<item><p>269a.6</p><section></section><text>mngon par shes par 'gyur ba'am/ yongs su nyams par 'gyur ba de lta bu'i chos gang yang dmigs su med do/ /de ci'i phyir zhe na/ 'di ltar rang bzhin stong pa nyid ni yongs su nyams par mi 'gyur/ rang bzhin stong pa nyid la yongs su nyams pa'i chos kyang gang yang med do/ /de ci'i phyir zhe na/ </text></item>
<item><p>269a.7</p><section></section><text>'di ltar rang bzhin gyis stong pa nyid ni dngos po yod pa yang ma yin/ dngos po med pa yang ma yin/ chos thams cad dngos po med pa'i ngo bo nyid la ci zhig yongs su nyams par 'gyur zhes rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/</text></item>
<item><p>269b.1</p><section></section><text>thabs mkhas pas sems can rnams la 'dems shing rjes su ston to/ /de ltar 'dems shing rjes su ston pa'i tshe/ nam yang rjes su ma bsgrubs pa ma yin/ de ni bdag kyang dge ba bcu'i las kyi lam yang dag par blangs shing gnas pa yin/ gzhan yang dge ba bcu'i las kyi lam la yang</text></item>
<item><p>269b.2</p><section></section><text>dag par bskul ba yin/ bdag kyang bslab pa'i gnas lnga la yang dag par blangs shing gnas pa yin/ gzhan yang bslab pa'i gnas lnga la yang dag par bskul ba yin/ bdag kyang yan lag brgyad dang ldan pa'i gso sbyong la nye bar gnas par yang dag par blangs shing gnas pa yin/ </text></item>
<item><p>269b.3</p><section></section><text>gzhan yang yan lag brgyad dang ldan pa'i gso sbyong la nye bar gnas par yang dag par bskul ba yin/ bdag kyang bsam gtan dang po la snyoms par 'jug pa yin/ gzhan yang bsam gtan dang po la yang dag par bskul ba yin/ bdag kyang bsam gtan gnyis pa dang / bsam gtan</text></item>
<item><p>269b.4</p><section></section><text>gsum pa dang / bsam gtan bzhi pa la yang dag par snyoms par 'jug pa yin/ gzhan yang bsam gtan bzhi pa la yang dag par bskul ba yin/ bdag kyang rtag tu rgyun mi 'chad par byams pa la gnas pa yin/ gzhan yang rtag tu rgyun mi 'chad par byams pa sgom pa la yang</text></item>
<item><p>269b.5</p><section></section><text>dag par bskul ba yin/ bdag kyang rtag tu rgyun mi 'chad par snying rje dang / dga' ba dang / btang snyoms la gnas pa yin gzhan yang rtag tu rgyun mi 'chad par btang snyoms sgom pa la yang dag par bskul ba yin/ bdag kyang rtag tu nam mkha' mtha' yas skye mched kyi snyoms par</text></item>
<item><p>269b.6</p><section></section><text>'jug pa dang / rnam shes mtha' yas skye mched kyi snyoms par 'jug pa dang / cung zad med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa la snyoms par 'jug pa yin/ gzhan yang 'du shes med 'du shes med min skye mched kyi</text></item>
<item><p>269b.7</p><section></section><text>snyoms par 'jug pa la yang dag par bskul ba yin/ bdag kyang pha rol tu phyin pa rnams dang / stong pa nyid thams cad dang / byang chub kyi phyogs kyi chos sum cu rtsa bdun la sgom pa yin/ gzhan yang byang chub kyi phyogs kyi chos sum cu rtsa bdun la yang dag par bskul ba yin/ bdag kyang</text></item>
<item><p>270a.1</p><section></section><text>rnam par thar pa'i sgo gsum la slob pa yin/ gzhan yang rnam par thar pa'i sgo gsum la yang dag par bskul ba yin/ bdag kyang 'phags pa'i bden pa rnams dang / bsam gtan rnams dang / rnam par thar pa brgyad dang / mthar gyis gnas pa'i snyoms par 'jug</text></item>
<item><p>270a.2</p><section></section><text>pa dgu dang / mngon par shes pa rnams dang / ting nge 'dzin rnams dang / gzungs kyi sgo rnams la slob pa yin/ gzhan yang gzungs kyi sgo rnams la yang dag par bskul ba yin/ bdag kyang de bzhin gshegs pa'i stobs bcu la slob pa yin/ gzhan yang de bzhin gshegs pa'i stobs bcu la</text></item>
<item><p>270a.3</p><section></section><text>yang dag par bskul ba yin/ bdag kyang mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la slob pa yin/ gzhan yang sangs rgyas kyi chos ma 'dres pa bco brgyad la yang dag par bskul ba</text></item>
<item><p>270a.4</p><section></section><text>yin no/ /bdag kyang skyes bu chen po'i mtshan sum cu rtsa gnyis dang / dpe byad bzang po brgyad cu la slob pa yin/ gzhan yang skyes bu chen po'i mtshan sum cu rtsa gnyis dang dpe byad bzang po brgyad cu la yang dag par bskul ba yin/ bdag kyang rgyun du zhugs pa'i 'bras bu'i shes pa bskyed cing de la</text></item>
<item><p>270a.5</p><section></section><text>mi gnas pa yin/ gzhan yang rgyun du zhugs pa'i 'bras bu la 'god pa dang / bdag kyang lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i 'bras bu'i shes pa bskyed cing de la mi gnas pa yin/ gzhan yang dgra bcom pa'i 'bras bu la rab tu 'god pa yin/ </text></item>
<item><p>270a.6</p><section></section><text>bdag kyang rang byang chub kyi lam bskyed cing de la mi gnas pa yin/ gzhan yang rang byang chub la rab tu 'god pa yin/ bdag kyang bla na med pa yang dag par rdzogs pa'i byang chub kyi lam bskyed pa yin/ gzhan yang de la 'dems shing rjes su ston pa dang / gzhog cing 'dul ba dang 'god pa yin te/ </text></item>
<item><p>270a.7</p><section></section><text>rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems dang po bskyed pa nas nye bar bzung ste/ rang bzhin stong pa nyid la gnas shing sems can rnams kyi don byed pa'i tshe/ nam yang las med par gnas pa ma yin no/ /gsol pa/</text></item>
<item><p>270b.1</p><section></section><text>bcom ldan 'das gal te de ltar chos thams cad rang bzhin gyis stong pa nyid lags na/ rang bzhin gyis stong pa nyid la ni sems can yang mi dmigs/ chos kyang mi dmigs/ chos ma lags pa yang mi dmigs na/ bcom ldan 'das ji ltar byang chub sems dpa' sems dpa' chen po rnam pa</text></item>
<item><p>270b.2</p><section></section><text>thams cad mkhyen pa nyid kyi don du yang dag par zhugs pa lags/ bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du smras pa de bzhin no/ /chos thams cad ni rang bzhin gyis stong pa ste/ rang bzhin gyis stong pa nyid la ni sems can mi dmigs so/ /</text></item>
<item><p>270b.3</p><section></section><text>chos mi dmigs so/ /chos ma yin pa mi dmigs so/ /rab 'byor gal te chos thams cad rang bzhin gyis stong pa zhig ma yin na ni/ byang chub sems dpa' sems dpa' chen po yang rang bzhin gyis stong pa nyid la gnas par mi 'gyur te/ bla na med pa yang dag par rdzogs pa'i byang chub tu mngon</text></item>
<item><p>270b.4</p><section></section><text>par rdzogs par sangs rgyas nas kyang chos rnams rang bzhin gyis stong par mi ston to/ /rang bzhin gyis stong pa'i chos de dag kyang gang zhe na/ rab 'byor gzugs ni rang bzhin gyis stong ngo / /tshor ba dang / 'du shes dang / 'du byed rnams dang / rnam par shes pa ni rang bzhin gyis stong ngo / /skye</text></item>
<item><p>270b.5</p><section></section><text>mched dang / khams dang / rten cing 'brel par 'byung ba ni rang bzhin gyis stong ngo / /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams ni rang bzhin gyis stong ngo / /'phags pa'i bden pa rnams dang / bsam gtan rnams dang / tshad med</text></item>
<item><p>270b.6</p><section></section><text>pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs</text></item>
<item><p>270b.7</p><section></section><text>kyi sgo rnams ni rang bzhin gyis stong ngo / /de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / byams pa chen po dang / snying rje chen po dang / dga' ba chen po dang / btang snyoms chen po dang / sangs rgyas kyi chos ma 'dres pa rnams ni rang</text></item>
<item><p>271a.1</p><section></section><text>bzhin gyis stong ngo / /mi chen po'i mtshan sum cu rtsa gnyis dang / dpe byad bzang po brgyad cu ni rang bzhin gyis stong ngo / /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni rang</text></item>
<item><p>271a.2</p><section></section><text>bzhin gyis stong ngo / /rnam pa thams cad mkhyen pa nyid kyi bar ni rang bzhin gyis stong ngo / /de bas na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ phung po lnga ni rang bzhin gyis stong ngo zhes bya bar chos ston to/ /skye mched bcu gnyis ni rang bzhin gyis stong ngo zhes</text></item>
<item><p>271a.3</p><section></section><text>bya bar chos ston to/ /khams bco brgyad ni rang bzhin gyis stong ngo zhes bya bar chos ston to/ /rten cing 'brel par 'byung ba ni rang bzhin gyis stong ngo zhes bya bar chos ston to/ /pha rol tu phyin pa thams cad ni rang bzhin gyis stong ngo zhes bya bar chos ston to/ /stong pa nyid thams cad ni rang bzhin gyis stong ngo zhes</text></item>
<item><p>271a.4</p><section></section><text>bya bar chos ston to/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa ni rang bzhin gyis stong ngo zhes bya bar chos ston to/ /'phags pa'i</text></item>
<item><p>271a.5</p><section></section><text>bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon</text></item>
<item><p>271a.6</p><section></section><text>par shes pa lnga dang / ting nge 'dzin thams cad dang / gzungs kyi sgo thams cad ni rang bzhin gyis stong ngo zhes bya bar chos ston to/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / dga' ba chen po</text></item>
<item><p>271a.7</p><section></section><text>dang / btang snyoms chen po ni rang bzhin gyis stong ngo zhes bya bar chos ston to/ /sangs rgyas kyi chos ma 'dres pa bco brgyad ni rang bzhin gyis stong ngo zhes bya bar chos ston to/ /skyes bu chen po'i mtshan sum cu rtsa gnyis dang / dpe byad bzang po brgyad cu ni rang bzhin gyis stong ngo zhes bya bar chos ston to/ /</text></item>
<item><p>271b.1</p><section></section><text>rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni rang bzhin gyis stong ngo zhes bya bar chos ston to/ /rnam pa thams cad mkhyen pa nyid dang / bag chags kyi mtshams sbyor ba'i nyon mongs pa thams cad spong ba ni rang</text></item>
<item><p>271b.2</p><section></section><text>bzhin gyis stong ngo zhes bya bar chos ston to/ /rab 'byor gal te nang stong pa nyid rang bzhin gyis stong pa zhig ma yin na ni byang chub sems dpa' sems dpa' chen pos kyang chos thams cad rang bzhin gyis stong ngo zhes bya bar chos ston par mi 'gyur ro/ /gal te phyi stong pa nyid dang / nang stong pa nyid dang / phyi nang stong pa</text></item>
<item><p>271b.3</p><section></section><text>nyid dang / stong pa nyid stong pa nyid dang / chen po stong pa nyid dang / don dam pa stong pa nyid dang / 'dus byas stong pa nyid dang / 'dus ma byas stong pa nyid dang / mtha' las 'das pa stong pa nyid dang / thog ma dang tha ma med pa stong pa nyid dang / dor ba med pa stong pa nyid dang / rang bzhin stong pa nyid dang / chos thams</text></item>
<item><p>271b.4</p><section></section><text>cad stong pa nyid dang / rang gi mtshan nyid stong pa nyid dang / mi dmigs pa stong pa nyid dang / dngos po med pa stong pa nyid dang / ngo bo nyid stong pa nyid dang / dngos po med pa'i ngo bo nyid stong pa nyid rang bzhin gyis stong pa zhig ma yin na ni byang chub sems dpa' sems dpa' chen pos kyang chos thams cad</text></item>
<item><p>271b.5</p><section></section><text>rang bzhin gyis stong ngo zhes bya bar chos ston par mi 'gyur te/ de'i phyir rang bzhin stong pa nyid kyang bshig par mi 'gyur na/ rang bzhin gyis stong pa nyid ni 'jig par mi 'gyur/ rtag par mi 'gyur / phyis med par 'gro ba ma yin no/ /de ci'i phyir zhe na/ de ni yul na mi gnas/ phyogs na mi gnas</text></item>
<item><p>271b.6</p><section></section><text>te/ de ni gang nas kyang 'ong ba ma yin/ gang du yang 'gro ba ma yin / de ni chos gnas pa nyid do/ /de la ni chos gang yang 'phel ba dmigs pa'am/ 'grib pa dmigs pa'am/ 'grib pa'am/ skye ba'am/ 'byung ba'am/ 'gag pa'am/ kun nas nyon mongs pa'am/ rnam par byang ba</text></item>
<item><p>271b.7</p><section></section><text>dmigs pa med do/ /de ni chos rnams kyi rang bzhin te/ de la gnas shing byang chub sems dpa' sems dpa' chen po rnams bla na med pa yang dag par rdzogs pa'i byang chub tu yang dag par 'jug ste/ chos gang la yang 'jug pa'am mi 'jug par mthong ba med do/ /chos thams cad 'jug pa</text></item>
<item><p>272a.1</p><section></section><text>med cing gnas pa med pa ste/ de ni chos rnams kyi chos gnas pa'o/ /de bas na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos thams cad rang bzhin gyis stong par mthong nas/ bla na med pa yang dag par rdzogs pa'i byang chub las</text></item>
<item><p>272a.2</p><section></section><text>phyir mi ldog go/ /de ci'i phyir zhe na/ de ni 'di ltar des sgrib pa'i chos gang yang yang dag par rjes su mi mthong ste/ chos thams cad sgrib pa med par yang dag par rjes su mthong ngo / /de ni 'di ltar rang bzhin stong pa nyid la ni bdag mi dmigs/ bdag tu btags pa yang mi dmigs/ sems can dang / srog</text></item>
<item><p>272a.3</p><section></section><text>dang / 'gro ba dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / tshor bar byed pa po dang / slong ba po dang / kun nas slong ba po dang / shes pa po dang / mthong ba por yang mi dmigs/ mthong ba por btags pa yang mi dmigs/ gzugs</text></item>
<item><p>272a.4</p><section></section><text>kyang mi dmigs/ gzugs su btags pa yang mi dmigs/ tshor ba dang / 'du shes dang / 'du byed rnams dang / rnam par shes pa yang mi dmigs/ rnam par shes par btags pa yang mi dmigs/ skyes bu chen po'i mtshan sum cu rtsa gnyis kyi bar dang / dpe byad bzang po brgyad cu yang mi dmigs/ </text></item>
<item><p>272a.5</p><section></section><text>dpe byad bzang po brgyad cur btags par yang mi dmigs na/ bla na med pa yang dag par rdzogs pa'i byang chub la the tshom za bar 'gyur ba lta ga la'ang zhes bya ba ni rang bzhin stong pa nyid la 'god pa'i phrin las yin no// //rab 'byor 'di lta ste dper na/ de bzhin gshegs pa'i sprul pas / </text></item>
<item><p>272a.6</p><section></section><text>dge slong ngam/ dge slong ma'am/ dge bsnyen nam/ dge bsnyen ma la bskal pa bye ba khrag khrig brgya stong du mar rgyun du chos bstan na / rab 'byor de ji snyam du sems/ sprul pa de dag la rgyun du zhugs pa'i 'bras bu rjes su thob par 'gyur ba'i skal ba yod dam/ lan cig phyir 'ong ba'i 'bras bu dang / phyir mi 'ong ba'i</text></item>
<item><p>272a.7</p><section></section><text>'bras bu dang / dgra bcom pa nyid dang / rang byang chub bam/ bla na med pa yang dag par rdzogs pa'i byang chub 'thob par 'gyur ba'i skal ba yod dam/ gsol pa/ bcom ldan 'das de ni ma lags te/ de ci'i slad du zhe na/ 'di ltar de dag la dngos po ma mchis so/ /bcom ldan 'das kyis bka' stsal pa/</text></item>
<item><p>272b.1</p><section></section><text>rab 'byor de de bzhin no/ /de de bzhin te/ chos thams cad la dngos po med na sems can gang zhig byang chub sems dpa' sems dpa' chen pos rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang byang chub bam/ bla na</text></item>
<item><p>272b.2</p><section></section><text>med pa yang dag par rdzogs pa'i byang chub la 'god par bya ste/ gzhan du na phyin ci log gis yongs su 'khris pa'i skye dgu dag phyin ci log med pa la gzhog go/ /'dul lo/ /rab tu 'god do/ /phyin ci log gang yin pa de yang rtog pa'i rgyu las byung ba'i phyir phyin ci log ma yin pa ste/ rnam par rtog pa med pa ni</text></item>
<item><p>272b.3</p><section></section><text>phyin ci log ma yin pa'o/ /gang la phyin ci log med pa la bdag med do/ /sems can med do/ /srog med do/ /'gro ba med do/ /gso ba med do/ /skyes bu med do/ /gang zag med do/ /shed can med do/ /shed bdag med do/ /byed pa po med do/ /tshor ba po med do/ /shes pa po med do/ /mthong ba po med do/ /de la gzugs</text></item>
<item><p>272b.4</p><section></section><text>med do/ /tshor ba med do/ /'du shes med do/ /'du byed rnams med do/ /rnam par shes pa med do/ /de la skye mched dang khams dang / rten cing 'brel par 'byung ba med do/ /de la pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams med do/ /de ni 'phags pa'i</text></item>
<item><p>272b.5</p><section></section><text>bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo</text></item>
<item><p>272b.6</p><section></section><text>rnams med do/ /de la de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad med do/ /de la rnam pa thams cad mkhyen pa nyid kyi bar du med do/ /gang la</text></item>
<item><p>272b.7</p><section></section><text>gzugs med pa dang / tshor ba med pa dang / 'du shes med pa dang / 'du byed rnams med pa dang / rnam par shes pa med pa dang / gang la skye mched dang / khams dang / rten cing 'brel par 'byung ba med pa dang / gang la pha rol tu phyin pa rnams dang / stong pa nyid thams cad dang / byang</text></item>
<item><p>273a.1</p><section></section><text>chub kyi phyogs kyi chos rnams med pa dang / bla na med pa yang dag par rdzogs pa'i byang chub kyi bar du med pa de ni rang bzhin stong pa nyid de/ de la gnas shing byang chub sems dpa' sems dpa' chen po shes rab kyi pha rol tu phyin pa la spyod de/ shes rab kyi pha rol tu phyin pa la</text></item>
<item><p>273a.2</p><section></section><text>spyod cing sems can phyin ci log tu gyur pa rnams sems can gyi 'du shes las 'grel to / /gzugs kyi 'du shes las 'grel to/ /gzugs med pa'i 'du shes las 'grel to/ /zag pa dang bcas pa'i chos thams cad kyi bar las 'grel to/ /gang zag pa med pa'i chos 'di lta ste/ byang chub kyi</text></item>
<item><p>273a.3</p><section></section><text>phyogs kyi chos rnams dang / rnam par thar pa'i sgo gsum dang / 'phags pa'i bden pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi</text></item>
<item><p>273a.4</p><section></section><text>'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad po de dag kyang de la don dam pa'i rnam pa gang yin pa de lta bu ma yin te/ de ltar 'dus ma byas pa dang / ma skyes pa dang / dngos po med pa dang / </text></item>
<item><p>273a.5</p><section></section><text>'byung ba med pa de ni rang bzhin stong pa nyid do/ /de ni sangs rgyas bcom ldan 'das rnams kyi byang chub ste de la bdag med do/ /sems can dang / srog dang / skye ba po dang / gso ba dang / skyes bu dang / gang zag dang / shed can dang / shed bdag dang / byed pa po dang / tshor ba po dang / shes pa po dang / </text></item>
<item><p>273a.6</p><section></section><text>mthong ba po med do/ /gzugs med do/ /tshor ba dang / 'du shes dang / 'du byed rnams dang / rnam par shes pa med do/ /skye mched dang / khams dang / rten cing 'brel par 'byung ba med do/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams med do/ /rnam pa</text></item>
<item><p>273a.7</p><section></section><text>thams cad mkhyen pa nyid kyi bar du med do/ /byang chub sems dpa' sems dpa' chen po de ni rang bzhin stong pa nyid yongs su shes pa las ma gtogs pa lam gyi don du bla na med pa yang dag par rdzogs pa'i byang chub kyi don du 'jug pa med de/ rang bzhin stong pa nyid de yang snga nas kyang rang bzhin gyis</text></item>
<item><p>273b.1</p><section></section><text>stong pa nyid/ phyin chad kyang rang bzhin gyis stong pa nyid/ bar du yang rang bzhin gyis stong pa nyid de / de nam yang rang bzhin gyis mi stong ba ma yin no/ /de bas na byang chub sems dpa' sems dpa' chen po yang rang bzhin gyis stong pa nyid kyi pha rol tu phyin pa la spyod cing / sems can du 'du shes pa'i</text></item>
<item><p>273b.2</p><section></section><text>sems can rnams kyi sems can gyi 'du shes yongs su dgrol ba'i phyir lam gyi rnam pa shes pa nyid la spyod do/ /de lam gyi rnam pa shes pa nyid la spyod pa'i tshe/ 'di lta ste/ nyan thos kyi lam dang / rang sangs rgyas kyi lam dang / byang chub sems dpa'i lam dang / lam thams cad la spyod do / /byang</text></item>
<item><p>273b.3</p><section></section><text>chub sems dpa' sems dpa' chen po de lam thams cad yongs su rdzogs par byas/ sems can rnams yongs su smin par byas/ sangs rgyas kyi zhing yongs su dag par byas nas/ des tshe'i 'du byed byin gyis brlabs te/ bla na med pa yang dag par rdzogs pa'i byang chub tu mngon par rdzogs par</text></item>
<item><p>273b.4</p><section></section><text>'tshang rgya'o/ /de bla na med pa yang dag par rdzogs pa'i byang chub tu mngon par rdzogs par sangs rgyas nas 'di lta ste/ sangs rgyas kyi tshul rang bzhin stong pa nyid kyi rgyun mi gcod do/ /de ni sangs rgyas bcom ldan 'das rnams kyi sangs rgyas kyi tshul te/ 'das pa'i dus kyi sangs rgyas bcom</text></item>
<item><p>273b.5</p><section></section><text>ldan 'das gang ji snyed cig byung ba de dag gi sangs rgyas kyi tshul yang 'di lta ste/ rang bzhin gyis stong pa nyid do/ /ma 'ongs pa'i dus na sangs rgyas bcom ldan 'das gang ji snyed cig 'byung bar 'gyur ba de dag gi sangs rgyas kyi tshul 'di lta ste/ rang bzhin gyis stong pa nyid do/ /da ltar phyogs</text></item>
<item><p>273b.6</p><section></section><text>bcu'i 'jig rten gyi khams na sangs rgyas bcom ldan 'das gang ji snyed cig bzhugs shing 'tsho skyong ba de dag gi sangs rgyas kyi tshul yang 'di lta ste/ rang bzhin gyis stong pa nyid de/ rang bzhin stong pa nyid las gzhan du ni 'jig rten du sangs rgyas bcom ldan 'das rnams 'byung bar mi 'gyur ro/ /de bas</text></item>
<item><p>273b.7</p><section></section><text>na byang chub sems dpa' sems dpa' chen po rnams kyis thams cad du ji ltar spyad na rnam pa thams cad mkhyen pa nyid las yongs su nyams par mi 'gyur ba de ltar rang bzhin stong pa nyid la spyad par bya'o/ /rang bzhin stong pa nyid kyi bar pha rol tu phyin pa la spyad par bya ste/ de la spyod pa'i byang chub sems</text></item>
<item><p>274a.1</p><section></section><text>dpa' sems dpa' chen po ni rnam pa thams cad mkhyen pa las yongs su nyams par mi 'gyur ro/ /rab 'byor gyis gsol pa/ bcom ldan 'das gal te de ltar na byang chub sems dpa' sems dpa' chen po rnams rang bzhin stong pa nyid kyi chos thams cad la spyod cing</text></item>
<item><p>274a.2</p><section></section><text>gzugs kyang gzhan no/ /rang bzhin stong pa nyid kyang gzhan no/ /tshor ba dang / 'du shes dang / 'du byed rnams dang / rnam par shes pa yang gzhan no/ /rang bzhin stong pa nyid kyang gzhan no/ /skye mched dang / khams dang / rten cing 'brel par 'byung ba yang gzhan no/ /rang bzhin stong pa nyid kyang gzhan no/ /</text></item>
<item><p>274a.3</p><section></section><text>pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams kyang gzhan no/ /rang bzhin stong pa nyid kyang gzhan no/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas</text></item>
<item><p>274a.4</p><section></section><text>pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams kyang gzhan no/ /rang bzhin stong pa nyid kyang gzhan no/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa</text></item>
<item><p>274a.5</p><section></section><text>bzhi dang / byams pa chen po dang / snying rje chen po dang / sangs rgyas kyi chos ma [(]'dras [,]'dres [)]pa rnams kyang gzhan no/ /rang bzhin stong pa nyid kyang gzhan no/ /rnam pa thams cad mkhyen pa nyid kyi bar yang gzhan no/ /rang bzhin stong pa nyid kyang gzhan no zhes bgyi bar rang bzhin stong pa nyid rnam par 'khrug par mi</text></item>
<item><p>274a.6</p><section></section><text>bgyid kyi/ gzugs nyid kyang rang bzhin stong pa nyid do/ /rang bzhin stong pa nyid kyang gzugs so/ /tshor ba dang / 'du shes dang / 'du byed rnams dang / rnam par shes pa nyid kyang rang bzhin stong pa nyid do/ /rang bzhin stong pa nyid kyang rnam par shes pa'o/ /rnam pa thams cad mkhyen pa nyid kyi bar yang rang</text></item>
<item><p>274a.7</p><section></section><text>bzhin stong pa nyid do/ /rang bzhin stong pa nyid kyang rnam pa thams cad mkhyen pa nyid do zhes bgyi bar spyod pa ngo mtshar che'o/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad smras pa de bzhin no/ /rab 'byor gal te gzugs kyang gzhan la rang bzhin stong pa nyid</text></item>
<item><p>274b.1</p><section></section><text>kyang gzhan/ tshor ba yang gzhan/ 'du shes kyang gzhan/ 'du byed rnams kyang gzhan/ rnam par shes pa yang gzhan la/ rang bzhin stong pa nyid kyang gzhan/ phung po dang khams dang / skye mched dang / rten cing 'brel par 'byung ba yang gzhan la/ rang bzhin stong pa nyid kyang gzhan/ pha rol tu</text></item>
<item><p>274b.2</p><section></section><text>phyin pa yang gzhan la/ rang bzhin stong pa nyid kyang gzhan/ byang chub kyi phyogs kyi chos rnams kyang gzhan la rang bzhin stong pa nyid kyang gzhan/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis</text></item>
<item><p>274b.3</p><section></section><text>gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa dang / byams pa chen po dang / snying</text></item>
<item><p>274b.4</p><section></section><text>rje chen po dang / sangs rgyas kyi chos ma 'dres pa rnams kyang gzhan la/ rang bzhin stong pa nyid kyang gzhan/ rnam pa thams cad mkhyen pa nyid kyi bar yang gzhan la rang bzhin stong pa nyid kyang gzhan ma yin no/ /gal te gzugs rang bzhin gyis stong pa zhig ma yin na ni byang chub sems dpa' sems</text></item>
<item><p>274b.5</p><section></section><text>dpa' chen po yang bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ rab 'byor gang gi phyir gzugs rang bzhin gyis stong pas na de'i phyir byang chub sems dpa' sems dpa' chen po gzugs rang bzhin gyis stong ngo zhes bya bar khong du chud par byas shing bla na</text></item>
<item><p>274b.6</p><section></section><text>med pa yang dag par rdzogs pa'i byang chub tu mngon par rdzogs par 'tshang rgya'o/ /gal te tshor ba dang / 'du shes dang / 'du byed rnams dang / rnam par shes pa rang bzhin gyis stong pa zhig ma yi na ni byang chub sems dpa' sems dpa' chen po yang bla na med pa yang dag par rdzogs pa'i byang chub</text></item>
<item><p>274b.7</p><section></section><text>tu mngon par rdzogs par 'tshang mi rgya ste/ rab 'byor gang gi phyir rnam par shes pa rang bzhin gyis stong pas na de'i phyir byang chub sems dpa' sems dpa' chen po rnam par shes pa rang bzhin gyis stong ngo zhes bya bar khong du chud par byas shing bla na med pa yang dag par rdzogs pa'i byang chub tu mngon par</text></item>
<item><p>275a.1</p><section></section><text>rdzogs par 'tshang rgya'o/ /rab 'byor gal te rnam pa thams cad mkhyen pa nyid kyi bar du rang bzhin gyis stong pa zhig ma yin na ni byang chub sems dpa' sems dpa' chen po yang bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ rab</text></item>
<item><p>275a.2</p><section></section><text>'byor gang gi phyir rnam pa thams cad mkhyen pa nyid rang bzhin gyis stong pas na/ de'i phyir byang chub sems dpa' sems dpa' chen po rnam pa thams cad mkhyen pa nyid rang bzhin gyis stong ngo zhes bya bar khong du chud par byas shing bla na med pa yang dag par rdzogs pa'i byang chub tu mngon par rdzogs par</text></item>
<item><p>275a.3</p><section></section><text>'tshang rgya'o/ /rab 'byor gal te bla na med pa yang dag par rdzogs pa'i byang chub rang bzhin gyis stong pa zhig ma yin na ni byang chub sems dpa' sems dpa' chen po yang bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ rab 'byor gang gi phyir bla na med pa yang dag</text></item>
<item><p>275a.4</p><section></section><text>par rdzogs pa'i byang chub rang bzhin gyis stong pas na/ de'i phyir byang chub sems dpa' sems dpa' chen po bla na med pa yang dag par rdzogs pa'i byang chub rang bzhin gyis stong ngo zhes bya bar khong du chud par byas shing rnam pa thams cad mkhyen pa nyid rjes su 'thob par byed de/ rang bzhin gyis stong pa</text></item>
<item><p>275a.5</p><section></section><text>nyid la ni chos gang yang rnam par 'jig par 'gyur ba'am/ rtag tu gnas pa'am 'gro ba med de/ gzhan du na lha dang bcas pa'i 'jig rten dang bdud dang tshangs par bcas pa'i 'jig rten rnams 'di ni gzugs so/ /bdag gi gzugs so/ /bdag ni gzugs dang ldan pa'o/ /'di ni rnam par</text></item>
<item><p>275a.6</p><section></section><text>shes pa'i bar ro/ /bdag gi rnam par shes pa'o/ /bdag ni rnam par shes pa dang ldan pa'o snyam du rmongs shing / de dag gzugs la mngon par zhen/ rnam par shes pa'i bar la mngon par zhen te/ bdag tu bya ba dang bdag gir bya ba la spyod do/ /bdag tu bya ba dang bdag gir bya ba la mngon par</text></item>
<item><p>275a.7</p><section></section><text>zhen nas phyi nang gi dngos po la mngon par zhen cing chags so/ /de ltar mngon par zhen cing chags nas skye ba'i skye mched dag tu gzugs dang / tshor ba dang / 'du shes dang / 'du byed rnams dang / rnam par shes pa la nye bar len te/ skye ba dang / rga ba dang / na ba dang / 'chi ba dang / mya ngan dang / smre sngags</text></item>
<item><p>275b.1</p><section></section><text>'don pa dang / sdug bsngal ba dang / yid mi bde ba dang / 'khrug pa las yongs su mi 'gro la / 'gro ba lnga'i 'khor ba las yongs su mi 'grol lo// //bam po bdun cu pa/ de'i phyir byang chub sems dpa' sems dpa' chen po rang bzhin gyis stong pa nyid kyi pha rol tu phyin pa rnams la</text></item>
<item><p>275b.2</p><section></section><text>spyod cing / gzugs stong pa'am/ 'on tam mi stong zhes bya bar rnam par 'khrug par mi byed do/ /tshor ba dang / 'du shes dang / 'du byed rnams dang / rnam par shes pa stong pa'am/ 'on tam mi stong zhes bya bar rnam par 'khrug par mi byed do/ /skye mched dang / khams dang / rten cing 'brel par</text></item>
<item><p>275b.3</p><section></section><text>'byung ba rnams stong pa'am/ 'on tam mi stong zhes bya bar rnam par 'khrug par mi byed do/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams stong pa'am / 'on tam mi stong zhes bya bar rnam par 'khrug par mi byed do/ /'phags pa'i bden pa dang / bsam</text></item>
<item><p>275b.4</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams stong</text></item>
<item><p>275b.5</p><section></section><text>pa'am/ 'on tam mi stong zhes bya bar rnam par 'khrug par mi byed do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad stong pa'am/ 'on tam mi stong</text></item>
<item><p>275b.6</p><section></section><text>zhes bya bar rnam par 'khrug par mi byed do/ /bla na med pa yang dag par rdzogs pa'i byang chub kyi bar du stong pa'am/ 'on tam mi stong zhes bya bar rnam par 'khrug par mi byed do/ /de ci'i phyir zhe na/ rang bzhin stong pa nyid ni 'di ni gzugs so/ /'di ni gzugs kyi stong pa nyid do zhes gzugs rnam</text></item>
<item><p>275b.7</p><section></section><text>par 'khrug par mi byed do/ /rang bzhin stong pa nyid ni 'di ni tshor ba dang / 'du shes dang / 'du byed rnams dang / rnam par shes pa'o/ /'di ni rnam par shes pa'i stong pa nyid do zhes rnam par shes pa rnam par 'khrug par mi byed do/ /rang bzhin stong pa nyid ni 'di dag ni skye mched dang / khams dang / rten</text></item>
<item><p>276a.1</p><section></section><text>cing 'brel par 'byung ba'o/ /'di dag ni rten cing 'brel par 'byung ba'i stong pa nyid do zhes rten cing 'brel par 'byung ba rnam par 'khrug par mi byed do/ /rang bzhin stong pa nyid ni 'di dag ni pha rol tu phyin pa dang / stong pa nyid dang / byang chub kyi phyogs kyi chos rnams so/ /</text></item>
<item><p>276a.2</p><section></section><text>'di dag ni byang chub kyi phyogs kyi chos kyi stong pa nyid do zhes byang chub kyi phyogs kyi chos rnams rnam par 'khrug par mi byed do/ /rang bzhin stong pa nyid ni 'di dag ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / </text></item>
<item><p>276a.3</p><section></section><text>mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams so/ /'di dag ni gzungs kyi sgo rnams kyi stong pa nyid do zhes gzungs kyi sgo rnams rnam par 'khrug par mi byed do/ /rang</text></item>
<item><p>276a.4</p><section></section><text>bzhin stong pa nyid ni 'di dag ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams so/ /'di dag ni sangs rgyas kyi chos ma 'dres pa rnams kyi stong pa nyid do zhes</text></item>
<item><p>276a.5</p><section></section><text>sangs rgyas kyi chos ma 'dres pa rnams rnam par 'khrug par mi byed do/ /rang bzhin stong pa nyid ni 'di dag ni rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang byang chub bo/ /'di ni byang chub kyi stong</text></item>
<item><p>276a.6</p><section></section><text>pa nyid do zhes byang chub rnam par 'khrug par mi byed do/ /rab 'byor 'di lta ste dper na/ nam mkha' ni nam mkha' rnam par 'khrug par mi byed do/ /nang gi nam mkha' ni phyi'i nam mkha' rnam par 'khrug par mi byed do/ /phyi'i nam mkha' ni nang gi nam mkha' rnam par 'khrug par mi byed do/ /rab 'byor</text></item>
<item><p>276a.7</p><section></section><text>de bzhin du gzugs kyang stong pa nyid rnam par 'khrug par mi byed do/ /stong pa nyid kyang gzugs rnam par 'khrug par mi byed do/ /de ci'i phyir zhe na/ de dag la gang 'di ltar 'di ni gzugs so/ /'di ni stong pa nyid do zhes rnam par 'khrug par mi byed pa de lta bu'i rang bzhin med do/ /de bzhin du chos</text></item>
<item><p>276b.1</p><section></section><text>thams cad la sbyar ro/ /tshor ba dang / 'du shes dang / 'du byed rnams dang / rnam par shes pa'ang stong pa nyid rnam par 'khrug par mi byed do / /stong pa nyid kyang rnam par shes pa rnam par 'khrug par mi byed do/ /skye mched dang / khams dang / rten cing 'brel par 'byung ba rnams kyang stong pa nyid</text></item>
<item><p>276b.2</p><section></section><text>rnam par 'khrug par mi byed do / /stong pa nyid kyang rten cing 'brel par 'byung ba rnams rnam par 'khrug par mi byed do/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams kyang stong pa nyid rnam par 'khrug par mi byed/ stong pa nyid kyang byang chub kyi phyogs kyi chos</text></item>
<item><p>276b.3</p><section></section><text>rnams rnam par 'khrug par mi byed do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa rnams dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa</text></item>
<item><p>276b.4</p><section></section><text>dang / mngon par shes pa dang / ting nge 'dzin dang / gzungs kyi sgo rnams kyang stong pa nyid rnam par 'khrug par mi byed/ stong pa nyid kyang gzungs kyi sgo rnams rnam par 'khrug par mi byed do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs</text></item>
<item><p>276b.5</p><section></section><text>rgyas kyi chos ma 'dres pa bco brgyad kyang stong pa nyid rnam par 'khrug par mi byed do / /stong pa nyid kyang sangs rgyas kyi chos ma 'dres pa bco brgyad rnam par 'khrug par mi byed do/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid</text></item>
<item><p>276b.6</p><section></section><text>dang / rang byang chub dang / bla na med pa yang dag par rdzogs pa'i byang chub kyang stong pa nyid rnam par 'khrug par mi byed do / /stong pa nyid kyang bla na med pa yang dag par rdzogs pa'i byang chub rnam par 'khrug par mi byed do/ /de ci'i phyir zhe na/ de dag la gang 'di ltar 'di ni gzugs/ 'di ni stong pa</text></item>
<item><p>276b.7</p><section></section><text>nyid do/ /'di ni tshor ba dang / 'du shes dang / 'du byed rnams dang / rnam par shes pa 'di ni stong pa nyid do/ /'di ni bla na med pa yang dag par rdzogs pa'i byang chub kyi bar du 'di ni stong pa nyid do zhes rnam par 'khrug pa de lta bu'i rang bzhin med do/ /rab 'byor gyis gsol pa/ bcom ldan 'das gal</text></item>
<item><p>277a.1</p><section></section><text>te chos thams cad dbyer ma mchis na ci'i slad du byang chub sems dpa' sems dpa' chen po bdag ni bla na med pa yang dag par rdzogs pa'i byang chub tu yang dag par zhugs te/ mngon par rdzogs par 'tshang rgya bar bya'o zhes bgyi bar sems par 'gyur/ bcom ldan</text></item>
<item><p>277a.2</p><section></section><text>'das byang chub ni gnyis su dbyer ma mchis te/ gnyis su dbyer ma mchis pas ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ byang chub ni gnyis su dbyer</text></item>
<item><p>277a.3</p><section></section><text>med pa ste/ gnyis la spyod pa la byang chub med do/ /rab 'byor byang chub ni gnyis su med de gnyis su byar med pas byang chub sems dpa' sems dpa' chen po'i byang chub ni byang chub bo/ /byang chub sems dpa'o zhes bya bar gnyis su bya ba la mi spyod de/ byang chub sems dpa' sems dpa' chen po'i</text></item>
<item><p>277a.4</p><section></section><text>byang chub de ni gzugs la mi spyod do/ /tshor ba dang / 'du shes dang / 'du byed rnams dang / rnam par shes pa la mi spyod do/ /skye mched dang / khams dang / rten cing 'brel par 'byung ba rnams la mi spyod do/ /pha rol tu phyin pa rnams dang / stong pa nyid thams cad dang / byang chub kyi phyogs kyi</text></item>
<item><p>277a.5</p><section></section><text>chos rnams la mi spyod do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par</text></item>
<item><p>277a.6</p><section></section><text>shes pa dang / ting nge 'dzin dang / gzungs kyi sgo rnams la mi spyod do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la mi spyod do/ /de ci'i phyir</text></item>
<item><p>277a.7</p><section></section><text>zhe na/ byang chub ni bdag gam bdag gir bya ba med pa ste/ bdag gis gzugs la spyad par bya'o zhe'am/ bdag gi gzugs so zhe'am/ bdag gi tshor ba dang / 'du shes dang / 'du byed rnams dang / rnam par shes pa la spyad par bya'o zhe'am/ bdag gi rnam par shes pa'o zhe'am/ bdag gis </text></item>
<item><p>277b.1</p><section></section><text>skye mched dang / khams dang / rten cing 'brel par 'byung ba la spyad par bya'o zhe'am/ bdag gi rten cing 'brel par 'byung ba'o zhe'am/ bdag gis pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams la spyad par bya'o zhe'am/ bdag gi byang chub kyi phyogs kyi</text></item>
<item><p>277b.2</p><section></section><text>chos rnams so zhe'am/ bdag gis 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / </text></item>
<item><p>277b.3</p><section></section><text>mngon par shes pa dang / ting nge 'dzin dang / gzungs kyi sgo rnams la spyad par bya'o zhe'am/ bdag gi gzungs kyi sgo rnams so zhe'am/ bdag gis de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen</text></item>
<item><p>277b.4</p><section></section><text>po dang / sangs rgyas kyi chos ma 'dres pa bco brgyad la spyad par bya'o zhe'am/ bdag gi sangs rgyas kyi chos ma 'dres pa bco brgyad do zhe'am/ bdag gis bla na med pa yang dag par rdzogs pa'i byang chub kyi bar la spyad par bya'o zhe'am/ bdag gi bla na med pa yang dag par rdzogs pa'i byang chub</text></item>
<item><p>277b.5</p><section></section><text>bo zhes bya bar bdag dang bdag gir bya ba med do/ /byang chub sems dpa' sems dpa' chen po'i byang chub ni 'dzin pa la mi spyod do/ /mi 'dzin pa la yang mi spyod do/ /rab 'byor gyis gsol pa/ bcom ldan 'das gal te de ltar byang chub sems dpa' sems dpa' chen po'i byang chub 'dzin pa</text></item>
<item><p>277b.6</p><section></section><text>la'ang mi spyod mi 'dzin pa la'ang mi spyod na/ byang chub sems dpa' sems dpa' chen po'i byang chub ci la spyod pa lags/ bcom ldan 'das kyis bka' stsal pa/ rab 'byor de ji snyam du sems/ de bzhin gshegs pas sprul pa'i byang chub 'dzin pa'am/ mi 'dzin pa'am/ ci la yang spyod pa</text></item>
<item><p>277b.7</p><section></section><text>yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ dgra bcom pa'i rmi lam gyi blo 'dzin pa'am/ mi 'dzin pa'am gang la yang spyod dam/ gsol pa/ bcom ldan 'das de ni ma lags te/ dgra bcom pa</text></item>
<item><p>278a.1</p><section></section><text>la yong ye nyal ba yang ma mchis na/ de'i rmi lam gyi blo 'dzin pa'am/ mi 'dzin pa la spyod par 'gyur ba lta ga la mchis/ bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po'i byang chub kyang 'dzin pa'am mi 'dzin pa la</text></item>
<item><p>278a.2</p><section></section><text>spyod pa med do/ /gsol pa/ bcom ldan 'das gal te de ltar byang chub sems dpa' sems dpa' chen po'i byang chub 'dzin pa la yang mi spyod mi 'dzin pa la yang mi spyod/ gzugs la yang mi spyod/ tshor ba dang / 'du shes dang / 'du byed rnams dang / rnam par shes pa la yang mi spyod/ skye mched</text></item>
<item><p>278a.3</p><section></section><text>dang / khams dang / rten cing 'brel par 'byung ba la yang mi spyod/ pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams la'ang mi spyod/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / </text></item>
<item><p>278a.4</p><section></section><text>rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la yang mi spyod/ de bzhin gshegs pa'i stobs bcu dang / mi 'jigs pa bzhi dang / so so</text></item>
<item><p>278a.5</p><section></section><text>yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la yang mi spyod/ rnam pa thams cad mkhyen pa nyid kyi bar la yang mi spyod na/ ji ltar na byang chub sems dpa' sems dpa' chen po pha rol tu phyin pa drug la spyad/ stong pa nyid bcu</text></item>
<item><p>278a.6</p><section></section><text>bzhi dang / byang chub kyi phyogs kyi chos sum cu rtsa bdun dang / rnam par thar pa'i sgo gsum dang / bsam gtan dang / rnam par thar pa dang / ting nge 'dzin dang / snyoms par 'jug pa thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi</text></item>
<item><p>278a.7</p><section></section><text>dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la spyad/ byang chub sems dpa'i sa bcu yongs su rdzogs par bgyis/ mngon par shes pa lnga la gnas/ byang chub sems dpa'i skyon ma mchis par zhugs/ sangs rgyas kyi zhing yongs su dag par</text></item>
<item><p>278b.1</p><section></section><text>bgyis sems can rnams yongs su smin par bgyis/ skyes bu chen po'i mtshan sum cu rtsa gnyis dang / dpe byad bzang po brgyad cu yongs su bsgrubs shing / rnam pa thams cad mkhyen pa nyid du mngon par rdzogs par 'tshang rgya bar 'gyur/ bcom ldan 'das pha rol tu phyin pa drug la ma spyad/ stong</text></item>
<item><p>278b.2</p><section></section><text>pa nyid bcu bzhi la ma spyad/ byang chub kyi phyogs kyi chos sum cu rtsa bdun la ma spyad/ rnam par thar pa'i sgo gsum la ma spyad/ bsam gtan dang / rnam par thar pa dang / ting nge 'dzin dang / snyoms par 'jug pa thams cad la ma spyad/ de bzhin gshegs pa'i stobs bcu dang / mi 'jigs</text></item>
<item><p>278b.3</p><section></section><text>pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la ma spyad/ byang chub sems dpa'i sa bcu yongs su rdzogs par ma bgyis/ mngon par shes pa lnga la ma gnas/ byang chub sems dpa'i skyon ma</text></item>
<item><p>278b.4</p><section></section><text>mchis par ma zhugs/ sangs rgyas kyi zhing yongs su dag par ma bgyis/ sems can rnams yongs su smin par ma bgyis/ skyes bu chen po'i mtshan sum cu rtsa gnyis dang / dpe byad bzang po brgyad cu yongs su ma bsgrubs par ni/ bla na med pa yang dag par rdzogs pa'i byang chub tu mngon par</text></item>
<item><p>278b.5</p><section></section><text>rdzogs par 'tshang rgya bar mi nus so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du smras pa de bzhin te/ pha rol tu phyin pa drug yongs su rdzogs par ma byas/ stong pa nyid bcu bzhi dang / byang chub kyi phyogs kyi chos sum cu rtsa bdun dang / rnam par thar pa'i</text></item>
<item><p>278b.6</p><section></section><text>sgo gsum dang / bsam gtan dang / rnam par thar pa dang / ting nge 'dzin dang / snyoms par 'jug pa thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas</text></item>
<item><p>278b.7</p><section></section><text>kyi chos ma 'dres pa bco brgyad yongs su rdzogs par ma byas/ byang chub sems dpa'i sa bcu yongs su ma rdzogs/ mngon par shes pa lnga la ma gnas/ byang chub sems dpa'i skyon med par ma zhugs/ sangs rgyas kyi zhing yongs su dag par ma byas/ sems can rnams yongs su</text></item>
<item><p>279a.1</p><section></section><text>smin par ma byas/ skyes bu chen po'i mtshan sum cu rtsa gnyis dang / dpe byad bzang po brgyad cu yongs su ma bsgrubs par ni bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus te/ rab 'byor byang chub sems dpa' sems</text></item>
<item><p>279a.2</p><section></section><text>dpa' chen pos pha rol tu phyin pa drug dang / stong pa nyid thams cad dang / dran pa nye bar gzhag pa dang / 'phags pa'i lam yan lag brgyad pa'i bar dang / rnam par thar pa'i sgo stong pa nyid dang / mtshan ma med pa dang / smon pa med pa dang / bsam gtan dang / rnam par thar pa dang / ting nge 'dzin</text></item>
<item><p>279a.3</p><section></section><text>dang / snyoms par 'jug pa thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang / byang chub sems dpa'i sa bcu yongs</text></item>
<item><p>279a.4</p><section></section><text>su rdzogs par byas/ mngon par shes pa lnga la gnas/ byang chub sems dpa'i skyon med par zhugs/ sangs rgyas kyi zhing yongs su dag par byas/ sems can rnams yongs su smin par byas/ skyes bu chen po'i mtshan sum cu rtsa gnyis dang / dpe byad bzang po brgyad cu yongs su bsgrubs/ mi</text></item>
<item><p>279a.5</p><section></section><text>nyams pa'i chos nyid dang / rtag tu btang snyoms su rnam par spyod pa yongs su rdzogs par byas nas/ rnam pa thams cad mkhyen pa nyid thob par 'gyur ro/ /rab 'byor de yang gzugs kyi rang bzhin la gnas/ tshor ba dang / 'du shes dang / 'du byed rnams dang / rnam par shes pa'i rang bzhin</text></item>
<item><p>279a.6</p><section></section><text>la gnas/ bla na med pa yang dag par rdzogs pa'i byang chub kyi bar gyi rang bzhin la gnas te/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rang bzhin de yang nye bar zhi ba ste/ chos gang yang 'phel bar byed</text></item>
<item><p>279a.7</p><section></section><text>pa'am/ 'grib par byed pa'am/ skye ba'am/ 'gag pa'am/ kun nas nyon mongs pa'am/ rnam par byang ba'am/ thob pa'am/ mngon par rtogs par byed pa med do zhes bya ba ni gnyis su med pa'i chos la 'god pa'i phrin las yin no// //rab 'byor de yang 'jig rten gyi tha snyad du btags pa'i</text></item>
<item><p>279b.1</p><section></section><text>chos nye bar bzung nas/ byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya'i don dam par ni gzugs sam/ tshor ba'am/ 'du shes sam/ 'du byed rnams sam / rnam par shes pa'am/ skye mched dam/ khams sam/ </text></item>
<item><p>279b.2</p><section></section><text>rten cing 'brel par 'byung ba'am/ pha rol tu phyin pa rnams sam/ stong pa nyid thams cad dang / byang chub kyi phyogs kyi chos rnams sam/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas</text></item>
<item><p>279b.3</p><section></section><text>pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams sam/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen</text></item>
<item><p>279b.4</p><section></section><text>po dang / sangs rgyas kyi chos ma 'dres pa rnams sam/ bla na med pa yang dag par rdzogs pa'i byang chub kyi bar ram/ gang byang chub tu spyod pa'i chos de lta bu yang med de/ chos de dag thams cad ni 'jig rten gyi tha snyad nye bar bzung ste btags pa yin gyi don dam par ni ma yin no/ /de bas na</text></item>
<item><p>279b.5</p><section></section><text>byang chub sems dpa' sems dpa' chen po sems dang po bskyed pa nas nye bar bzung ste/ byang chub tu spyod kyang sems de dag mi dmigs te/ sems can rnams dang byang chub dang sangs rgyas dang / byang chub sems dpa' yang mi dmigs so/ /rab 'byor de ji snyam du sems/ gang gi tshe rab 'byor</text></item>
<item><p>279b.6</p><section></section><text>khyod kyis 'jig tshogs la lta ba spang ba'i phyir dbang po rnams thob par 'gyur ba dang / bar chad med pa'i ting nge 'dzin dang / rgyun du zhugs pa'i 'bras bu thob pa'am/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par 'gyur ba de'i tshe rmi lam mam/ </text></item>
<item><p>279b.7</p><section></section><text>sems sam/ lam mam/ 'bras bu dmigs par 'gyur ba yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'o na ci ltar rab 'byor zhes bya ba'i ming can gyi gnas brtan khyod kyis dgra bcom pa thob bo zhes btags pa yin/ gsol pa/ bcom ldan 'das</text></item>
<item><p>280a.1</p><section></section><text>'jig rten gyi tha snyad nye bar bzung nas lags so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po yang 'jig rten gyi tha snyad du btags pa'o/ /gzugs kyang 'jig rten gyi tha snyad du btags pa'o/ /tshor ba dang / 'du shes dang / 'du byed</text></item>
<item><p>280a.2</p><section></section><text>rnams dang / rnam par shes pa yang 'jig rten gyi tha snyad du btags pa'o/ /skye mched dang / khams dang / rten cing 'brel par 'byung ba yang 'jig rten gyi tha snyad du btags pa'o/ /pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams kyang 'jig rten gyi tha snyad du</text></item>
<item><p>280a.3</p><section></section><text>btags pa'o/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes</text></item>
<item><p>280a.4</p><section></section><text>pa dang / ting nge 'dzin dang / gzungs kyi sgo rnams kyang 'jig rten gyi tha snyad du btags pa'o/ /de bzhin gshegs pa'i stobs dang / mi 'jigs pa dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad kyang</text></item>
<item><p>280a.5</p><section></section><text>'jig rten gyi tha snyad du btags pa'o/ /rnam pa thams cad mkhyen pa nyid kyi bar yang 'jig rten gyi tha snyad du btags pa'o/ /byang chub sems dpa' sems dpa' chen pos ni chos gang la yang 'phel bar byed pa'am/ 'grib par byed pa'am/ phan 'dogs pa'am/ gnod par byed pa de lta bu </text></item>
<item><p>280a.6</p><section></section><text>gang yang mi dmigs te/ chos kyi rang bzhin nye bar bzung nas chos rnams kyi chos kyi rang bzhin de yang ma dmigs na/ sems dang po bskyed pa dmigs par 'gyur ba lta ci smos te de ni gnas med do/ /sa bcu pa'i bar dang / pha rol tu phyin pa rnams dang / stong pa nyid thams cad dang / byang</text></item>
<item><p>280a.7</p><section></section><text>chub kyi phyogs kyi chos sum cu rtsa bdun dmigs par 'gyur ba lta ci smos te de ni gnas med do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa</text></item>
<item><p>280b.1</p><section></section><text>nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams su dmigs par 'gyur ba lta ci smos te de ni gnas med do/ /de bzhin gshegs pa'i stobs bcu dang / mi 'jigs pa dang / so so yang dag par rig pa bzhi dang / byams pa</text></item>
<item><p>280b.2</p><section></section><text>chen po dang / snying rje chen po dang / sangs rgyas kyi chos ma 'dres pa bco brgyad dmigs par 'gyur ba lta ci smos te de ni gnas med do/ /rnam pa thams cad mkhyen pa nyid kyi bar du dmigs par 'gyur ba lta ci smos te de ni gnas med do/ /rab 'byor de ltar byang chub sems dpa' sems dpa' chen po pha</text></item>
<item><p>280b.3</p><section></section><text>rol tu phyin pa drug la spyod cing bla na med pa yang dag par rdzogs pa'i byang chub tu mngon par rdzogs par sangs rgyas te sems can rnams kyi don byed do zhes bya ba ni brdar btags pa'i shes pa la 'god pa'i phrin las yin no// //de nas tshe dang ldan pa rab 'byor gyis bcom ldan 'das la 'di skad ces</text></item>
<item><p>280b.4</p><section></section><text>gsol to/ /bcom ldan 'das gal te byang chub sems dpa' sems dpa' chen po pha rol tu phyin pa drug la spyod pa dang / stong pa nyid bcu bzhi dang / byang chub kyi phyogs kyi chos sum cu rtsa bdun la spyod pa dang / rnam par thar pa'i sgo gsum dang / bsam gtan dang / rnam par thar pa dang / ting nge</text></item>
<item><p>280b.5</p><section></section><text>'dzin dang / snyoms par 'jug pa thams cad dang / 'phags pa'i bden pa dang / mngon par shes pa dang / ting nge 'dzin dang / gzungs kyi sgo rnams la spyod pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen</text></item>
<item><p>280b.6</p><section></section><text>po dang / snying rje chen po dang / sangs rgyas kyi chos ma 'dres pa bco brgyad la spyod pas byang chub kyi lam yongs su rdzogs par bgyis kyang bla na med pa yang dag par rdzogs pa'i byang chub tu mngon par rdzogs par 'tshang rgya ba'i skal ba ma mchis na/ bcom ldan 'das de ci ltar byang chub sems dpa' sems dpa'</text></item>
<item><p>280b.7</p><section></section><text>chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lags/ bcom ldan 'das kyis bka' stsal pa/ rab 'byor nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas</text></item>
<item><p>281a.1</p><section></section><text>pas sbyin pa'i pha rol tu phyin pa la spyod kyang sbyin pa dang sbyin pa'i bdag po dang len pa yang mi dmigs/ chos de dag las gzhan du yang mi spyod na de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa'</text></item>
<item><p>281a.2</p><section></section><text>sems dpa' chen po shes rab kyi pha rol tu phyin pa la de ltar spyod na thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ tshul</text></item>
<item><p>281a.3</p><section></section><text>khrims kyi pha rol tu phyin pa la spyod kyang / tshul khrims dang tshul khrims dang ldan pa'ang mi dmigs/ chos de gnyis las gzhan du mi spyod na de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab</text></item>
<item><p>281a.4</p><section></section><text>kyi pha rol tu phyin pa la de ltar spyod na thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bzod pa'i pha rol tu phyin pa la spyod</text></item>
<item><p>281a.5</p><section></section><text>kyang / bzod pa dang bzod pa dang ldan pa yang mi dmigs/ chos de gnyis las gzhan du yang mi spyod na/ de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod</text></item>
<item><p>281a.6</p><section></section><text>na/ thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ brtson 'grus kyi pha rol tu phyin pa la spyod kyang / brtson 'grus</text></item>
<item><p>281a.7</p><section></section><text>dang brtson 'grus rtsom pa yang mi dmigs/ chos de gnyis las gzhan du yang ma dmigs na/ de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod</text></item>
<item><p>281b.1</p><section></section><text>na/ thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bsam gtan gyi pha rol tu phyin pa la spyod kyang / </text></item>
<item><p>281b.2</p><section></section><text>bsam gtan dang bsam gtan pa'ang mi dmigs/ chos de gnyis las gzhan du'ang mi spyod na de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod na/ </text></item>
<item><p>281b.3</p><section></section><text>thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ shes rab kyi pha rol tu phyin pa sgom yang shes rab dang shes rab dang ldan</text></item>
<item><p>281b.4</p><section></section><text>pa'ang mi dmigs/ chos de gnyis las gzhan du'ang mi spyod na/ de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod na/ thabs mkhas pas bla na med pa</text></item>
<item><p>281b.5</p><section></section><text>yang dag par rdzogs pa'i byang chub tu mngon par rdzogs par 'tshang rgya'o/ /rab 'byor gzhan yang nam byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sangs rgyas kyi chos ma 'dres pa bco brgyad kyi bar la spyod kyang / sangs rgyas kyi chos ma 'dres pa</text></item>
<item><p>281b.6</p><section></section><text>rnams dang / sangs rgyas kyi chos ma 'dres pa sgom pa yang mi dmigs/ chos de gnyis las gzhan du'ang mi spyod na/ de'i tshe byang chub sems dpa' sems dpa' chen po byang chub kyi lam 'thob par 'gyur te/ rab 'byor byang chub sems dpa' sems dpa' chen po shes rab kyi pha rol tu phyin pa</text></item>
<item><p>281b.7</p><section></section><text>la de ltar spyod na/ thabs mkhas pas bla na med pa yang dag par rdzogs pa'i byang chub tu mngon par rdzogs par 'tshang rgya'o/ /de nas tshe dang ldan pa shA ri'i bus bcom ldan 'das la 'di skad ces gsol to/ /bcom ldan 'das ji ltar na byang chub sems dpa' sems dpa' chen po shes rab kyi pha</text></item>
<item><p>282a.1</p><section></section><text>rol tu phyin pa la spyod pa'i tshe/ byang chub kyi lam la brtson par bgyid pa lags/ bcom ldan 'das kyis bka' stsal pa/ shA ri'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas gzugs la mi</text></item>
<item><p>282a.2</p><section></section><text>sbyor mi 'byed de/ de ci'i phyir zhe na/ de ni 'di ltar gang sbyar ba'am/ dbye bar bya ba'i gzugs la ngo bo nyid med do/ /tshor ba dang / 'du shes dang / 'du byed rnams dang / rnam par shes pa la mi sbyor mi 'byed de/ de ci'i phyir zhe na/ de ni 'di ltar gang la sbyar ba'am dbye bar byed pa'i rnam par shes pa la</text></item>
<item><p>282a.3</p><section></section><text>ngo bo nyid med do/ /skye mched dang / khams dang / rten cing 'brel par 'byung ba rnams la mi sbyor mi 'byed de/ de ci'i phyir zhe na/ de ni 'di ltar gang la sbyar ba'am dbye bar bya ba'i rten cing 'brel par 'byung ba la ngo bo nyid med do/ /pha rol tu phyin pa rnams dang / stong pa nyid thams cad dang / byang chub kyi phyogs</text></item>
<item><p>282a.4</p><section></section><text>kyi chos rnams la mi sbyor mi 'byed de/ de ci'i phyir zhe na/ de ni 'di ltar gang la sbyar ba'am dbye bar bya ba'i byang chub kyi phyogs kyi chos rnams la ngo bo nyid med do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa</text></item>
<item><p>282a.5</p><section></section><text>dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la mi sbyor mi 'byed de/ de ci'i phyir zhe na/ de ni 'di ltar gang sbyar ba'am/ dbye bar bya ba'i gzungs</text></item>
<item><p>282a.6</p><section></section><text>kyi sgo rnams la ngo bo nyid med do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams la mi sbyor mi 'byed do/ /de ci'i phyir zhe na/ de ni 'di ltar gang</text></item>
<item><p>282a.7</p><section></section><text>sbyar ba'am/ dbye bar bya ba'i sangs rgyas kyi chos ma 'dres pa rnams la ngo bo nyid med do/ /gsol pa/ bcom ldan 'das chos gang la yang sbyar ba'am dbye bar bgyi ba'i ngo bo nyid ma mchis na/ gang la byang chub sems dpa' sems dpa' chen pos bslab par bgyi ba'i shes rab kyi pha rol tu</text></item>
<item><p>282b.1</p><section></section><text>phyin pa ji ltar mngon par sgrub par 'gyur/ shes rab kyi pha rol tu phyin pa la ma bslabs par ni byang chub sems dpa' sems dpa' chen pos bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so/ /bcom ldan 'das kyis bka' stsal pa/ shA ri'i bu</text></item>
<item><p>282b.2</p><section></section><text>de de bzhin no/ /de de bzhin te/ ji skad du smras pa de bzhin te/ shes rab kyi pha rol tu phyin pa la ma bslabs par byang chub sems dpa' sems dpa' chen pos bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus te/ de yang thabs mkhas pas yin gyi/ </text></item>
<item><p>282b.3</p><section></section><text>thabs mi mkhas pas ma yin no/ /shA ri'i bu gal te byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ chos gang la la zhig gi ngo bo nyid dmigs na ni de'i phyir 'dzin par mi 'gyur na/ 'on te mi dmigs na 'di ni gzugs so/ /'di ni tshor ba'o/ /'di</text></item>
<item><p>282b.4</p><section></section><text>ni 'du shes so/ /'di ni 'du byed rnams so/ /'di ni rnam par shes pa'o zhes bya bar yang ci zhig bzung / 'di dag ni skye mched dang / khams dang / rten cing 'brel par 'byung ba'o/ /'di dag ni pha rol tu phyin pa rnams dang / stong pa nyid thams cad dang / byang chub kyi phyogs kyi chos rnams so/ /</text></item>
<item><p>282b.5</p><section></section><text>'di dag ni 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa</text></item>
<item><p>282b.6</p><section></section><text>dang / ting nge 'dzin dang / gzungs kyi sgo rnams so/ /'di dag ni de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams so/ /'di dag ni rnam pa</text></item>
<item><p>282b.7</p><section></section><text>thams cad mkhyen pa nyid kyi bar ro zhes bya bar yang ci zhig bzung ste/ shA ri'i bu shes rab kyi pha rol tu phyin pa ni gzung du med do / /bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin</text></item>
<item><p>283a.1</p><section></section><text>pa'i pha rol tu phyin pa yang gzung du med do / /stong pa nyid thams cad dang / byang chub kyi phyogs kyi chos rnams ni gzung du med do / /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / </text></item>
<item><p>283a.2</p><section></section><text>mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams ni gzung du med pa'o/ /de bzhin gshegs pa'i stobs bcu dang / mi 'jigs pa bzhi dang / so so yang</text></item>
<item><p>283a.3</p><section></section><text>dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad ni gzung du med pa'o/ /shA ri'i bu de ni gzung du med pa'i pha rol tu phyin pa ste/ 'di ltar shes rab kyi pha rol tu phyin pa'o/ /de la byang chub sems dpa' sems dpa' chen pos</text></item>
<item><p>283a.4</p><section></section><text>bslab par bya ste/ de la slob pa'i byang chub sems dpa' sems dpa' chen pos ni slob par bya ba yang mi dmigs na/ shes rab kyi pha rol tu phyin pa lta ci smos/ byang chub lta yang ci smos/ byang chub kyi phyogs kyi chos rnams lta yang ci smos/ sangs rgyas kyi chos rnams lta yang ci smos/ rang</text></item>
<item><p>283a.5</p><section></section><text>sangs rgyas kyi chos rnams lta yang ci smos/ nyan thos kyi chos rnams lta yang ci smos/ so so'i skye bo'i chos rnams lta yang ci smos/ de ci'i phyir zhe na/ shA ri'i bu de ni 'di ltar chos gang la yang ngo bo nyid med do/ /de ltar chos thams cad dngos po med pa'i ngo bo nyid la so so'i skye bo ni gang rgyun du</text></item>
<item><p>283a.6</p><section></section><text>zhugs pa ni gang zhig yod/ lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas ni gang zhig yod/ byang chub sems dpa' ni gang zhig yod/ de bzhin gshegs pa dgra bcom pa yang dag par rdzogs pa'i sangs rgyas ni gang zhig yod/ gal te gang zag</text></item>
<item><p>283a.7</p><section></section><text>de dag dmigs su med na/ chos gang gis so so'i skye bo'am/ rgyun du zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa dang / rang sangs rgyas sam/ byang chub sems dpa' 'am/ de bzhin gshegs pa dgra bcom pa yang dag par rdzogs pa'i sangs</text></item>
<item><p>283b.1</p><section></section><text>rgyas zhes bya bar brjod pa'i chos de dag 'byung bar yang ga la 'gyur/ gsol pa/ bcom ldan 'das chos thams cad dngos po ma mchis pa la ni 'di dag ni so so'i skye bo zhes bgyi ba nas/ 'di ni de bzhin gshegs pa dgra bcom pa yang dag par rdzogs pa'i sangs rgyas so zhes bgyi ba'i bar</text></item>
<item><p>283b.2</p><section></section><text>du 'byung ba ci'i slad du dmigs par 'gyur/ bcom ldan 'das kyis bka' stsal pa/ shA ri'i bu ci gzugs kyi dngos po gang la byis pa so so'i skye bo rnams mngon par zhen par 'gyur ba de lta bu yod dam/ yod par gyur tam/ yod par 'gyur ram/ gsol pa/ bcom ldan 'das phyin ci log ma</text></item>
<item><p>283b.3</p><section></section><text>gtogs par de ni ma lags so/ /bcom ldan 'das kyis bka' stsal pa/ shA ri'i bu ci tshor ba dang / 'du shes dang / 'du byed rnams dang / rnam par shes pa'i dngos po gang la byis pa so so'i skye bo rnams mngon par zhen par gyur pa de lta bu yod dam/ yod par gyur tam/ yod par 'gyur ram/ gsol</text></item>
<item><p>283b.4</p><section></section><text>pa/ bcom ldan 'das phyin ci log ma gtogs par de ni ma lags so/ /bcom ldan 'das kyis bka' stsal pa/ shA ri'i bu sangs rgyas kyi chos ma 'dres pa bcom brgyad kyi bar gyi dngos po gang la byis pa so so'i skye bo rnams mngon par zhen par gyur pa de lta bu yod dam/ yod par gyur tam/ yod par</text></item>
<item><p>283b.5</p><section></section><text>'gyur ram/ gsol pa/ bcom ldan 'das phyin ci log ma gtogs par de ni ma lags so/ /bcom ldan 'das kyis bka' stsal pa/ shA ri'i bu de de bzhin no/ /de de bzhin te/ chos thams cad la dngos po med pa phyin ci log gi dbang gis sems can rnams rnam par rtog ste/ de'i phyir byang chub</text></item>
<item><p>283b.6</p><section></section><text>sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas chos thams cad dngos po med par mthong nas bla na med pa yang dag par rdzogs pa'i byang chub tu yang dag par 'jug go zhes bya ba ni dmigs su med pa'i ye shes la 'god pa'i phrin las yin no// //gsol pa/ bcom</text></item>
<item><p>283b.7</p><section></section><text>ldan 'das thabs mkhas pa gang gis byang chub sems dpa' sems dpa' chen po chos thams cad dngos po med par mthong nas/ bla na med pa yang dag par rdzogs pa'i byang chub tu yang dag par 'jug pa'i thabs mkhas pa de gang lags/ bcom ldan 'das kyis bka' stsal pa/ shA ri'i bu 'di la</text></item>
<item><p>284a.1</p><section></section><text>byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos gang yang gang la thogs par 'gyur ba'i dngos po'am/ gang la thogs par gyur nas zhum par 'gyur ba'am/ zhum par gyur nas sgyid lug par 'gyur ba'am / sgyid lug par gyur nas</text></item>
<item><p>284a.2</p><section></section><text>tshi chad par 'gyur ba'am/ tshi chad par gyur nas le lor 'gyur ba'i dngos po yang dag par rjes su mi mthong ste/ shA ri'i bu sems can rnams rmongs pas phung po zhes bya ba'am/ skye mched ces bya ba'am/ khams zhes bya ba'am/ rten cing 'brel par 'byung ba zhes bya ba'am/ rten cing 'brel par</text></item>
<item><p>284a.3</p><section></section><text>'byung ba'i chos zhes bya bar mngon par zhen pa ma gtogs par chos thams cad ni dngos po med pa'o/ /srog med pa'o/ /srog dang bral ba'o/ /dngos po med pa'i ngo bo nyid do/ /rang bzhin stong pa'o/ /rang gi mtshan nyid stong pa'o/ /de lta bas na byang chub sems dpa' sems dpa' chen po shes rab kyi pha</text></item>
<item><p>284a.4</p><section></section><text>rol tu phyin pa la spyod pa'i tshe/ chos thams cad dngos po med pa'i ngo bo nyid dang / rang bzhin stong pa nyid dang / rang gi mtshan nyid kyis stong par yang dag par rjes su mthong bas sgyu ma'i mkhan po lta bu'i lus byin gyis brlabs nas sems can rnams la chos ston te/ sems can gang ser sna can du</text></item>
<item><p>284a.5</p><section></section><text>gyur pa de dag la sbyin pa'i gtam byed do/ /tshul khrims ngan pa can rnams la tshul khrims kyi gtam byed do/ /gnod sems can rnams la bzod pa'i gtam byed do/ /le lo can rnams la brtson 'grus kyi gtam byed do/ /sems g.yeng ba rnams la ting nge 'dzin gyi gtam byed do/ /shes rab</text></item>
<item><p>284a.6</p><section></section><text>'chal ba can rnams la shes rab kyi gtam byed do/ /gang gi tshe sems can de dag sbyin pa la bkod par gyur pa dang / tshul khrims dang / bzod pa dang / brtson 'grus dang / ting nge 'dzin dang / shes rab la bkod par gyur pa de'i tshe/ de las gong du sems can de dag la 'phags pa'i gtam</text></item>
<item><p>284a.7</p><section></section><text>'byung bar 'gyur ba gang gis rgyun du zhugs pa'i 'bras bu thob par 'gyur ba dang / lan cig phyir 'ong ba'i 'bras bu thob par 'gyur ba dang / phyir mi 'ong ba'i 'bras bu thob par 'gyur ba dang / dgra bcom pa nyid thob par 'gyur ba dang / rang byang chub thob par 'gyur ba dang / rnam pa thams cad</text></item>
<item><p>284b.1</p><section></section><text>mkhyen pa nyid kyi bar du thob par 'gyur ba de lta bu'i gtam byed do/ /gsol pa/ bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ de ltar sems can ma mchis shing yang dag par ma mchis pa rnams sbyin pa la sbyor/ tshul</text></item>
<item><p>284b.2</p><section></section><text>khrims dang / bzod pa dang / brtson 'grus dang / ting nge 'dzin dang / shes rab la sbyor zhing de las gong du 'phags pa'i gtam 'byung bar 'gyur ba gang gis rgyun du zhugs pa'i 'bras bu thob par 'gyur ba dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid</text></item>
<item><p>284b.3</p><section></section><text>dang / rang byang chub thob par 'gyur ba dang / rnam pa thams cad mkhyen pa nyid kyi bar du thob par 'gyur ba de lta bu'i gtam bgyid pa ji ltar dmigs par ma mchis par 'gyur/ bcom ldan 'das kyis bka' stsal pa/ shA ri'i bu byang chub sems dpa' sems dpa' chen po shes rab kyi pha rol tu</text></item>
<item><p>284b.4</p><section></section><text>phyin pa spyod pa la dmigs pa gang yang med de/ de ci'i phyir zhe na/ de ni 'di ltar byang chub sems dpa' sems dpa' chen po de shes rab kyi pha rol tu phyin pa la spyod pa'i tshe/ kun rdzob kyi brdas tha snyad du yod pa ma gtogs par sems can gang yang mi dmigs te/ shA ri'i bu de la byang chub sems</text></item>
<item><p>284b.5</p><section></section><text>dpa' sems dpa' chen po 'di lta ste/ kun rdzob kyi bden pa dang / don dam pa'i bden pa dang / bden pa gnyis la gnas nas sems can rnams la chos ston kyang / shA ri'i bu bden pa gnyis la sems can du dmigs pa med de/ sems can du gdags pa yang med do/ /'on kyang byang</text></item>
<item><p>284b.6</p><section></section><text>chub sems dpa' sems dpa' chen po thabs mkhas pas shes rab kyi pha rol tu phyin pa la spyod pa'i tshe/ sems can rnams la chos ston na des sems can de dag tshe 'di nyid la bdag tu mi dmigs na/ gang thob par bya ba dang / gang gis thob par bya ba lta ci smos te/ shA ri'i bu de ltar byang chub</text></item>
<item><p>284b.7</p><section></section><text>sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can rnams la chos ston to/ /gsol pa/ bcom ldan 'das de ltar byang chub sems dpa' sems dpa' chen po chos gang la yang gcig pa'am tha dad par ma dmigs na/ 'di lta bu'i go cha</text></item>
<item><p>285a.1</p><section></section><text>'tshal ba dang / go cha de 'tshal bas 'dod pa'i khams na yang mi gda'/ gzugs mchis pa'i khams na yang mi gda'/ gzugs ma mchis pa'i khams na yang mi gda'/ 'dus byas kyi khams dang / 'dus ma byas kyi khams na yang mi gda' la/ sems can</text></item>
<item><p>285a.2</p><section></section><text>rnams khams gsum nas 'grel zhing sems can du yang mi dmigs/ sems can du gdags pa yang mi dmigs pa ni spro ba chen po dang ldan pa ste/ sems can du gdags pa ma mchis pas sems can bcings pa dang 'grol ba ma mchis/ sems can bcings pa dang 'grol ba ma mchis pas</text></item>
<item><p>285a.3</p><section></section><text>kun nas nyon mongs pa dang / rnam par byang ba ma mchis/ kun nas nyon mongs pa dang / rnam par byang ba ma mchis pas/ lam gyi rgyud tha dad pa ma mchis/ lam gyi rgyud tha dad pa ma mchis pa las dang nyon mongs pa ma mchis te/ las dang nyon mongs pa ma mchis na rnam par smin pa gang gis bdag gam</text></item>
<item><p>285a.4</p><section></section><text>sems can 'gro ba lnga'i 'khor ba na gda' bar gyur pa'i rnam par smin pa de lta bu yang ga la mchis/ bcom ldan 'das kyis bka' stsal pa/ shA ri'i bu de de bzhin no/ /de de bzhin te/ tshig ji skad du brjod pa bzhin te/ gal te sngon sems can zhig byung bar gyur pa phyis byung ba med par byung bar gyur tam/ </text></item>
<item><p>285a.5</p><section></section><text>'o na de ni de bzhin du sngon yod pa las phyis med par gyur tam/ 'gro ba lnga'i 'khor ba sngon yod pa la phyis med par gyur/ de bzhin gshegs pa dang byang chub sems dpa' yang sngon yod pa las phyis med par gyur na ni skyon 'dir 'gyur ba zhig na/ shA ri'i bu de bzhin gshegs pa rnams byung yang</text></item>
<item><p>285a.6</p><section></section><text>rung / de bzhin gshegs pa rnams ma byung yang rung / chos de dag ni de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' dang / bsam gyis</text></item>
<item><p>285a.7</p><section></section><text>mi khyab pa'i dbyings de bzhin du gnas pa ste/ de la bdag kyang med/ sems can yang med/ srog kyang med/ 'gro ba yang med/ gso ba yang med/ skyes bu yang med/ gang zag kyang med/ shed can yang med/ shed bdag kyang med/ byed pa po yang med/ tshor ba po yang med/ shes pa po yang</text></item>
<item><p>285b.1</p><section></section><text>med/ mthong ba po yang med na/ de la gzugs lta ga la yod/ tshor ba dang / 'du shes dang / 'du byed rnams dang / rnam par shes pa lta ga la yod/ skye mched dang khams dang / rten cing 'brel par 'byung ba lta ga la yod/ rten cing 'brel par 'byung ba'i chos rnams lta ga la yod/ chos de dag</text></item>
<item><p>285b.2</p><section></section><text>med na 'gro ba lnga'i 'khor ba gang na sems can sgrol bar bya ba de lta bu dag lta ga la yod / shA ri'i bu de la byang chub sems dpa' sems dpa' chen po sngon gyi sangs rgyas bcom ldan 'das rnams las de lta bu'i chos ngo bo nyid kyis stong pa de dag thos nas sems can rnams kyi don du bla na med pa yang dag par</text></item>
<item><p>285b.3</p><section></section><text>rdzogs pa'i byang chub tu mngon par 'jug ste/ phyin ci log gis byis pa so so'i skye bo rnams mngon par zhen pa ma gtogs par sems can nam/ chos gang yang dmigs pa med do/ /shA ri'i bu byang chub sems dpa' sems dpa' chen po ni de lta bu'i go cha chen po gyon te/ go cha de bgos pas</text></item>
<item><p>285b.4</p><section></section><text>bla na med pa yang dag par rdzogs pa'i byang chub las phyir mi ldog ste/ bdag gis ni bla na med pa yang dag par rdzogs pa'i byang chub tu mngon par rdzogs par 'tshang mi rgya ba bya ba ma yin gyis / gdon mi za bar bdag gis bla na med pa yang dag par rdzogs pa'i byang chub tu mngon par rdzogs par</text></item>
<item><p>285b.5</p><section></section><text>'tshang rgya bar bya'o/ /de ltar mngon par rdzogs par sangs rgyas nas kyang sems can rnams kyi don chos bzhin du byas te/ don byas pa des sems can rnams phyin ci log las yongs su sgrol bar bya'o snyam mo/ /shA ri'i bu 'di lta ste dper na/ sgyu ma'i mkhan pos sprul pa'i skyes bu zhig</text></item>
<item><p>285b.6</p><section></section><text>gis srog chags bye ba khrag khrig brgya stong mang po sprul te/ sprul nas bza' ba dang bca' ba zhim zhing nyams su bde ba shin tu mang bas tshim par byas te / de ltar tshim par byas nas bdag gis ni bsod nams mang po spel to/ /bdag gis ni bsod nams mang po spel to zhes ched du brjod pa</text></item>
<item><p>285b.7</p><section></section><text>ched du brjod na/ shA ri'i bu de ji snyam du sems/ ci de la la la zhig ston mo byas pa'am/ tshim par byas pa'am/ la las bsod nams 'phel bar byas pa yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ shA ri'i bu de bzhin du byang</text></item>
<item><p>286a.1</p><section></section><text>chub sems dpa' sems dpa' chen po yang sems dang po bskyed pa nas nye bar bzung ste/ pha rol tu phyin pa rnams la spyod pa dang / stong pa nyid thams cad la spyod pa dang / byang chub kyi phyogs kyi chos sum cu rtsa bdun la spyod pa dang / 'phags pa'i bden pa dang / bsam gtan</text></item>
<item><p>286a.2</p><section></section><text>dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin thams cad dang / gzungs kyi</text></item>
<item><p>286a.3</p><section></section><text>sgo thams cad la spyod pa dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la spyod pa dang / byang chub kyi lam yongs su rdzogs par byed pa dang / </text></item>
<item><p>286a.4</p><section></section><text>sangs rgyas kyi zhing yongs su dag par byed pa'i tshe sems can rnams yongs su smin par byed de/ sems can la la zhig dmigs par byas shing gdul bar bya ba de lta bu'i sems can gang yang mi dmigs so zhes bya ba ni sems can yongs su smin par byed pa la 'god pa'i phrin las yin no// //</text></item>
<item><p>286a.5</p><section></section><text>bam po bdun cu gcig pa/ de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po rang byang chub kyi lam gang la spyad de/ sems can rnams yongs su smin par bgyis pa dang / sangs rgyas kyi zhing yongs</text></item>
<item><p>286a.6</p><section></section><text>su dag par bgyi ba'i byang chub sems dpa' sems dpa' chen po'i byang chub kyi lam gang lags/ bcom ldan 'das kyis bka' stsal pa/ rab 'byor 'di la byang chub sems dpa' sems dpa' chen po sems dang po bskyed pa nas nye bar bzung ste/ sbyin pa'i pha rol tu phyin pa la spyod/ tshul khrims</text></item>
<item><p>286a.7</p><section></section><text>kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod/ nang stong pa nyid la spyod/ phyi stong pa nyid la spyod/ phyi nang stong pa nyid la spyod/ dngos po med pa'i ngo bo nyid stong pa nyid </text></item>
<item><p>286b.1</p><section></section><text>kyi bar la spyod/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la spyod/ 'phags pa'i bden pa bzhi dang / bsam gtan bzhi</text></item>
<item><p>286b.2</p><section></section><text>dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin thams cad dang / </text></item>
<item><p>286b.3</p><section></section><text>gzungs kyi sgo thams cad la spyod/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad la spyod cing sems can rnams yongs su smin par byed do/ /</text></item>
<item><p>286b.4</p><section></section><text>sangs rgyas kyi zhing yongs su dag par byed do/ /gsol pa/ bcom ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing sems can rnams yongs su smin par bgyis pa lags/ bcom ldan 'das kyis bka' stsal pa/ rab 'byor 'di</text></item>
<item><p>286b.5</p><section></section><text>la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ sems can rnams la sbyin pa yongs su gtong ste/ sbyin pa byin nas 'di skad ces 'dems shing rjes su ston te/ rigs kyi bu dag sbyin pa la bzung bas ma 'dzin cig /sbyin pa la bzung bas 'dzin</text></item>
<item><p>286b.6</p><section></section><text>zhing lus gang mngon par grub pas sdug bsngal mang po nyams su myong bar 'gyur ba de lta bu'i lus mngon par grub par gyur ta re/ rigs kyi bu dag 'di la don dam par ni sbyin pa yang med/ sbyin pa'i 'bras bu yang med/ sbyin pa'i bdag po yang med/ len pa yang med de/ chos de dag</text></item>
<item><p>286b.7</p><section></section><text>thams cad ni rang bzhin gyis stong pa'o/ /rang bzhin gyis stong pa'i chos ni len pa yang med de/ rang bzhin gyis stong pa nyid ni bzung du med pa'o zhes 'dems shing rjes su ston to/ /rab 'byor byang chub sems dpa' sems dpa' chen po ni sbyin pa'i pha rol tu phyin pa la spyod pa'i tshe/ de ltar sems</text></item>
<item><p>287a.1</p><section></section><text>can rnams la sbyin pa yongs su gtong yang sbyin pa mi dmigs so/ /sbyin pa'i bdag po mi dmigs so/ /len pa mi dmigs so/ /de ni mi dmigs pa'i pha rol tu phyin pa ste/ 'di ltar sbyin pa'i pha rol tu phyin pa'o/ /de chos gsum po de dag mi dmigs pas sems</text></item>
<item><p>287a.2</p><section></section><text>can rnams rgyun du zhugs pa'i 'bras bu la sbyor ro/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid la sbyor ro/ /rang byang chub la sbyor ro/ /bla na med pa yang dag par rdzogs pa'i byang chub la sbyor ro/ /rab 'byor de ltar byang chub sems dpa' sems dpa' chen po</text></item>
<item><p>287a.3</p><section></section><text>sbyin pa'i pha rol tu phyin pa la spyod pa'i tshe/ sems can rnams yongs su smin par byed de/ bdag nyid kyang sbyin pa yongs su gtong ngo / /gzhan yang sbyin pa la yang dag par bskul lo/ /sbyin pa'i legs pa brjod do/ /sems can gzhan gang sbyin pa yongs su gtong ba de dag gi legs pa brjod cing</text></item>
<item><p>287a.4</p><section></section><text>mthun pas dga' bar spyod do/ /de ltar byang chub sems dpa' sems dpa' chen po de/ de lta bu'i sbyin pa chen po byin zhing rgyal rigs shing sA la chen po lta bu'i rigs dang skal ba mnyam par skye'o/ /bram ze'i rigs shing sA la chen po lta bu'i rigs dang skal ba mnyam par skye'o/ /khyim bdag gi</text></item>
<item><p>287a.5</p><section></section><text>rigs shing sA la chen po lta bu'i rigs dang skal ba mnyam par skye'o/ /khams kyi rgyal por 'gyur ro/ /'khor los sgyur ba'i rgyal po 'thob bo/ /de de dag na yang sems can de dag bsdu ba'i dngos po bzhis yongs su sdud de bzhi gang zhe na/ sbyin pa dang / tshig snyan pa dang / don spyod pa dang / don</text></item>
<item><p>287a.6</p><section></section><text>mthun pas yongs su sdud do/ /de de ltar sbyin pas yongs su bsdus pa'i sems can de yang rim gyis tshul khrims la rab tu dgod do/ /bzod pa dang / brtson 'grus dang / ting nge 'dzin dang / shes rab la rab tu dgod do/ /bsam gtan bzhi dang / tshad med pa bzhi dang / gzugs med</text></item>
<item><p>287a.7</p><section></section><text>pa'i snyoms par 'jug pa bzhi la rab tu dgod do/ /dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa la rab tu 'god do/ /'phags</text></item>
<item><p>287b.1</p><section></section><text>pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / smon pa</text></item>
<item><p>287b.2</p><section></section><text>med pa dang / mngon par shes pa lnga dang / ting nge 'dzin rnams dang / gzungs kyi sgo rnams la rab tu 'god do/ /yang dag pa'i skyon med par 'jug par byed do/ /rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par</text></item>
<item><p>287b.3</p><section></section><text>byed do/ /rang byang chub thob par byed do/ /bla na med pa yang dag par rdzogs pa'i byang chub tu yang dag par bskul lo/ /kye skyes bu dag bla na med pa yang dag par rdzogs pa'i byang chub ni mngon par rdzogs par 'tshang rgya bar mi dka' ste/ phyin ci log gis rmongs pa'i sems can rnams</text></item>
<item><p>287b.4</p><section></section><text>kyi khong du mi chud pa ma gtogs par chos gang la sems can rnams chags par gyur pa'i chos de lta bu gang yang ngo bo nyid kyis yod pa med kyis/ phyin ci log gi 'dzin pa thams cad rgyun chod la 'khor ba las bdag kyang thar par gyis shig /gzhan yang thar par gyis shig /de ltar</text></item>
<item><p>287b.5</p><section></section><text>khyed cag kyang don chen po gyis shig /gzhan yang don chen po la sbyor cig ces yang dag par skul bar byed de/ rab 'byor de ltar byang chub sems dpa' sems dpa' chen pos sbyin pa'i pha rol tu phyin pa la spyad par bya ste/ de ltar spyod pa'i tshe ci nas kyang sems dang po bskyed pa nas nye</text></item>
<item><p>287b.6</p><section></section><text>bar bzung ste/ nam yang ngan song du mi ltung ba dang / nam yang 'khor los sgyur ba'i rgyal po mi byed par mi 'gyur ba de ltar spyod do / /de ci'i phyir zhe na/ sa bon ji lta ba bzhin du 'bras bu 'byung ste/ 'khor los sgyur ba'i rgyal po de'i drung du slong mo pa gang ji snyed cig 'ongs kyang / 'khor</text></item>
<item><p>287b.7</p><section></section><text>los sgyur ba'i rgyal po de 'di snyam du sems te/ bdag gis sems can rnams kyi don ma gtogs par gzhan du na 'khor los sgyur ba yongs su ma bzung ngo zhes de 'di skad ces zer te/ su ci 'dod pa de khyod la byin gyis 'di ni nga'i ma yin gyi khyed kyi'o/ /nga ni nang gi gzugs la yang don du gnyer</text></item>
<item><p>288a.1</p><section></section><text>ba med na/ gzhan lta ci smos te/ gzhan du na ngas sems can rnams kyi don du 'khor ba yongs su bzung gi /bdag gi don du ni 'khor ba don du gnyer ba ma yin no zhes te/ de snying brtse bas snying rje chen po yongs su rdzogs par byas shing snying rje chen pos sems can</text></item>
<item><p>288a.2</p><section></section><text>rnams kyi don byed kyang sems can gang yongs su grub pa de lta bu mi dmigs te/ gzhan du na 'du shes dang / ming dang tha snyad kyis rnam par spyod de/ rnam par spyod pa de yang sgra brnyan lta bur rnam par spyad du med par shes so/ /rab 'byor byang chub sems dpa' sems dpa' chen pos sbyin pa'i pha</text></item>
<item><p>288a.3</p><section></section><text>rol tu phyin pa la de ltar spyad par bya ste/ spyod pa'i tshe ci nas kyang bdag gi sha yan chad kyang sems can rnams la yongs su ma btang ba med par bya na/ phyi rol gyi yo byad gang gis sems can rnams 'khor ba las yongs su thar bar bya ba dag lta smos su yang med pa de ltar spyad par bya'o/ /gsol pa/ </text></item>
<item><p>288a.4</p><section></section><text>bcom ldan 'das yo byad de dag gang lags/ bcom ldan 'das kyis bka' stsal pa/ sbyin pa'i pha rol tu phyin pa ni yo byad do/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes</text></item>
<item><p>288a.5</p><section></section><text>rab kyi pha rol tu phyin pa ni yo byad do/ /nang stong pa nyid ni yo byad do/ /phyi stong pa nyid ni yo byad do/ /phyi nang stong pa nyid ni yo byad do/ /dngos po med pa'i ngo bo nyid stong pa nyid kyi bar ni yo byad do/ /dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / </text></item>
<item><p>288a.6</p><section></section><text>byang chub kyi yan lag dang / 'phags pa'i lam yan lag brgyad pa ni yo byad do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / </text></item>
<item><p>288a.7</p><section></section><text>mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams ni yo byad do/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas</text></item>
<item><p>288b.1</p><section></section><text>kyi chos ma 'dres pa rnams ni yo byad do/ /de dag ni yo byad de/ yo byad de dag gis sems can rnams yongs su bsdus shing rim gyis nyan thos kyi theg pa'am/ rang sangs rgyas kyi theg pa'am/ theg pa chen po'am/ theg pa gsum po de dag gis yongs su mya ngan las zlo ste/ rab 'byor</text></item>
<item><p>288b.2</p><section></section><text>de ltar na byang chub sems dpa' sems dpa' chen po sbyin pa'i pha rol tu phyin pa la gnas shing sbyin pa'i pha rol tu phyin pas sems can rnams yongs su sdud pa yin no/ /rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing sems can rnams tshul</text></item>
<item><p>288b.3</p><section></section><text>khrims kyi pha rol tu phyin pa la sbyor ba yin zhe na/ rab 'byor 'di la byang chub sems dpa' sems dpa' chen po sbyin pa'i pha rol tu phyin pa la gnas shing sems can rnams la sbyin pa yang yongs su gtong ste/ de sbyin pa gtong ba'i tshe 'di skad ces brjod do/ /rigs kyi bu dag tshur shog /tshul</text></item>
<item><p>288b.4</p><section></section><text>khrims srungs shig /ngas khyed la zas dang / skom dang / gos dang / bzhon pa dang / mal cha dang / me tog dang / bdug spos dang / spos dang / phreng ba dang / byug pa dang / khyim dang / nor dang / 'bru dang / nor bu dang / mu tig dang / bai DUr+ya dang / dung dang / man shel dang / byi ru dang / gser dang / </text></item>
<item><p>288b.5</p><section></section><text>dngul dang / mi'i rkyen dang / yo byad gang ci yang rung ba'i bar gyis phongs pa med par bya'o/ /khyed kyang phongs pas tshul khrims ngan pa la spyod grang na/ khyed yo byad thams cad dang / rin po che sna bdun gyi bar gyis phongs pa med par byas/ des khyed sdom pa'i tshul khrims la gnos la rim</text></item>
<item><p>288b.6</p><section></section><text>gyis nyan thos kyi theg pa'am/ rang sangs rgyas kyi theg pa'am/ rnam pa thams cad mkhyen pa nyid kyi theg pa'am/ theg pa gsum po de dag gis sdug bsngal mthar phyin par gyis shig ces nas byang chub sems dpa' sems dpa' chen po de bdag nyid kyang tshul khrims bsrungs so / / </text></item>
<item><p>288b.7</p><section></section><text>gzhan yang tshul khrims la yang dag par bskul lo/ /tshul khrims kyi legs pa brjod do/ /sems can gzhan gang tshul khrims bsrung ba de dag gi yang legs pa brjod cing mthun pas dga' bar spyod do/ /de ltar byang chub sems dpa' sems dpa' chen po de sems can de dag</text></item>
<item><p>289a.1</p><section></section><text>de ltar tshul khrims la sbyar zhing tshul khrims la rab tu bkod de/ rim gyis theg pa gsum pos yongs su mya ngan las zlo ste/ rab 'byor de ltar byang chub sems dpa' sems dpa' chen po sbyin pa'i pha rol tu phyin pa la gnas shing tshul khrims kyi pha rol tu phyin pas</text></item>
<item><p>289a.2</p><section></section><text>sems can rnams yongs su sdud pa yin no/ /rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing sems can rnams bzod pa'i pha rol tu phyin pa la sbyor ba yin zhe na/ rab 'byor 'di la byang chub sems dpa' sems dpa' chen po sbyin pa'i pha</text></item>
<item><p>289a.3</p><section></section><text>rol tu phyin pa la gnas shing sems can gang khro ba dang gnod sems su byed pa dag mthong na/ de la 'di skad ces zer ro/ /rigs kyi bu dag khyed ci'i rgyus gnod sems su byed par gyur/ khyed gang gis phongs shing gnod sems su byed par gyur pa de dang de nga las [(]long [,]longs [)]shig /ngas khyed zas dang / skom</text></item>
<item><p>289a.4</p><section></section><text>dang / mi'i rkyen gyi yo byad gang ci rung ba'i bar gyis phongs pa med par byas/ khro ba dang gnod sems med par gyis shig ces de ltar byang chub sems dpa' sems dpa' chen po sbyin pa'i pha rol tu phyin pa la gnas shing sems can de dag bzod pa la sbyor te/ 'di skad du gcugs gang gis khro ba skye</text></item>
<item><p>289a.5</p><section></section><text>bar gyur pa de ni snying po med pa ste/ de la dngos po gang yang med do/ /khro ba de ni yang dag pa ma yin par yongs su brtags pa ste/ dngos po gang gi phyir khyed 'thab cing 'khon pa dang gnod sems su byed par gyur pa dang / de ltar 'thab cing 'khon te gnod sems su gyur nas dbyig pa 'gyed pa dang / </text></item>
<item><p>289a.6</p><section></section><text>mtshon gyis 'debs pa dang / phan tshun gyi srog la rgal bar 'gyur ba'i dngos po de la dngos po'i rang bzhin gang yang med na/ de ltar yin yang khyed yang dag pa ma yin pa'i yongs su rtog pas 'khrugs na/ sems can dmyal ba dag tu ltung bar 'gyur/ byol song gi skye gnas dang / gshin rje'i</text></item>
<item><p>289a.7</p><section></section><text>'jig rten dag tu ltung bar 'gyur/ de ma yin pa'i ngan song gzhan dag tu yang khyed sdug bsngal mi bzad pa dang / tsha zhing rtsub pa yid du mi 'ong ba'i tshor ba nyams su myong bar 'gyur gyis/ skyes bu khyed rnams dngos po med pa'i chos kyi don du las gang yongs su bzung bas mir skye ba yang thob</text></item>
<item><p>289b.1</p><section></section><text>par mi 'gyur na/ sangs rgyas 'byung ba dang phrad par 'gyur ba lta smos su med pa de lta bu'i las yongs su ma 'dzin cig /grogs po dag sangs rgyas 'byung ba ni dkon no/ /mir skye ba thob pa ni dkon no/ /dal ba phun sum tshogs pa ni dkon no/ /'khor ba las thar pa ni dkon no/ /de ltar</text></item>
<item><p>289b.2</p><section></section><text>yin gyi dal ba 'di ni don med par ma byed cig /mi khom par gyur cing gsor mi rung bar gyur ta re zhes de la byang chub sems dpa' sems dpa' chen po bdag nyid kyang bzod pa sgrub bo/ /gzhan yang bzod pa la yang dag par bskul lo/ /bzod pa'i legs pa brjod do/ /sems can gzhan gang</text></item>
<item><p>289b.3</p><section></section><text>bzod pa sgom pa de dag gi legs pa brjod cing mthun pas dga' bar byed do/ /de ltar byang chub sems dpa' sems dpa' chen po de sems can de dag de ltar bzod pa la sbyar zhing bzod pa la rab tu bkod do / /rim gyis theg pa gsum gyis yongs su mya ngan las zlo ste/ rab 'byor de ltar byang chub</text></item>
<item><p>289b.4</p><section></section><text>sems dpa' sems dpa' chen po sbyin pa'i pha rol tu phyin pa la gnas shing bzod pa'i pha rol tu phyin pas sems can rnams yongs su sdud pa yin no/ /rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing / sems can rnams brtson 'grus</text></item>
<item><p>289b.5</p><section></section><text>kyi pha rol tu phyin pa la sbyor ba yin zhe na/ rab 'byor 'di la byang chub sems dpa' sems dpa' chen po sems can le lo can brtson 'grus chung ba dag mthong ba na/ 'di skad du khyod ci'i phyir le lo byed ces brjod de/ de dag rkyen dang mi ldan pa'i phyir ro zhes zer na/ de la byang chub</text></item>
<item><p>289b.6</p><section></section><text>sems dpa' sems dpa' chen po sbyin pa'i pha rol tu phyin pa la spyod cing sems can de dag la 'di skad ces zer te/ kye skyes bu dag ngas sbyin pa'i rkyen tam/ tshul khrims kyi rkyen tam/ bzod pa'i rkyen tam/ gzhan yang rnam pa gang dang gang gis brtson 'grus rtsom du rung ba</text></item>
<item><p>289b.7</p><section></section><text>de dag khyed la ngas nye bar bsgrub par byas/ brtson 'grus rtsoms shig ces nas sems can de dag byang chub sems dpa' sems dpa' chen po de'i yo byad la spyod cing lus sam/ sems kyis brtson 'grus rtsom ste/ de dag lus dang sems kyi brtson 'grus kyis dge ba'i chos thams</text></item>
<item><p>290a.1</p><section></section><text>cad yongs su rdzogs par byed de/ dge ba'i chos de dag gis 'phags pa zag pa med pa'i chos rnams sgom mo/ /de dag bsgoms pas rgyun du zhugs pa'i 'bras bu 'thob po/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra</text></item>
<item><p>290a.2</p><section></section><text>bcom pa nyid 'thob po/ /rang byang chub 'thob bo/ /bla na med pa yang dag par rdzogs pa'i byang chub tu mngon par rdzogs par 'tshang rgya'o/ /de la byang chub sems dpa' sems dpa' chen po bdag nyid kyang brtson 'grus rtsom mo/ /gzhan yang brtson 'grus la yang dag par bskul lo/ /</text></item>
<item><p>290a.3</p><section></section><text>brtson 'grus kyi legs pa brjod do/ /sems can gzhan gang brtson 'grus rtsom pa de dag gi legs pa brjod cing mthun pas dga' bar spyod do/ /de ltar byang chub sems dpa' sems dpa' chen po de sems can de dag de ltar brtson 'grus la sbyor zhing brtson 'grus la rab tu bkod</text></item>
<item><p>290a.4</p><section></section><text>do / /rim gyis theg pa gsum pos yongs su mya ngan las zlo ste/ rab 'byor de ltar na byang chub sems dpa' sems dpa' chen po sbyin pa'i pha rol tu phyin pa la gnas shing brtson 'grus kyi pha rol tu phyin pas sems can rnams yongs su sdud pa yin no/ /rab 'byor ji ltar na byang chub</text></item>
<item><p>290a.5</p><section></section><text>sems dpa' sems dpa' chen po sbyin pa'i pha rol tu phyin pa la spyod cing bsam gtan gyi pha rol tu phyin pa la sems can rnams sbyor ba yin zhe na/ rab 'byor 'di la byang chub sems dpa' sems dpa' chen pos sems g.yeng bar gyur pa'i sems can dag mthong na 'di skad du sems can khyed</text></item>
<item><p>290a.6</p><section></section><text>ci'i phyir bsam gtan la mnyam par mi 'jog ces brjod do / /de dag rkyen dang mi ldan pa'i phyir ro zhes zer na/ de la byang chub sems dpa' sems dpa' chen po sbyin pa'i pha rol tu phyin pa la spyod cing sems can de dag la 'di skad du 'dems te/ kye sems can dag ngas rkyen gang dang gang gis phyi</text></item>
<item><p>290a.7</p><section></section><text>nang gi chos la rnam par rtog par mi 'gyur ba de lta bu'i rkyen nye bar bsgrub par bya'o zhes nas byang chub sems dpa' sems dpa' chen po de sems can de dag la rkyen gang dang gang nye bar bsgrubs pas rnam par rtog par mi 'gyur ba de lta bu'i rkyen nye bar bsgrubs te/ de'i phyir de dag rnam par rtog pa chad</text></item>
<item><p>290b.1</p><section></section><text>nas bsam gtan dang po la snyoms par 'jug go/ /bsam gtan gnyis pa dang / bsam gtan gsum pa dang / bsam gtan bzhi pa la snyoms par 'jug go/ /byams pa la snyoms par 'jug go/ /snying rje dang / dga' ba dang / btang snyoms la snyoms par 'jug go/ /nam mkha'</text></item>
<item><p>290b.2</p><section></section><text>mtha' yas skye mched la snyoms par 'jug go/ /rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched la snyoms par 'jug go/ /de dag bsam gtan dang / tshad med pa dang / gzugs med pa'i snyoms par 'jug pa de dag gis</text></item>
<item><p>290b.3</p><section></section><text>sems 'dul bar gyur pas dran pa nye bar gzhag pa bzhi sgom mo/ /yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa sgom mo/ /rnam par thar pa'i sgo gsum sgom mo/ /</text></item>
<item><p>290b.4</p><section></section><text>de dag bsgoms pas rim gyis theg pa gsum pos yongs su mya ngan las 'das te / de ni bla na med pa yang dag par rdzogs pa'i byang chub kyi bar du byang chub kyi lam las yongs su mi nyams te/ rab 'byor de ltar na byang chub sems dpa' sems dpa' chen po sbyin pa'i pha rol tu phyin pa la gnas</text></item>
<item><p>290b.5</p><section></section><text>shing ting nge 'dzin gyi pha rol tu phyin pas sems can rnams yongs su sdud pa yin no/ /rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing shes rab kyi pha rol tu phyin pas sems can rnams yongs su sdud pa yin zhe na/ rab 'byor 'di la byang chub</text></item>
<item><p>290b.6</p><section></section><text>sems dpa' sems dpa' chen po sbyin pa'i pha rol tu phyin pa la gnas shing shes rab 'chal bar gyur pa'i sems can dag mthong na/ 'di skad du sems can khyed ci'i phyir shes rab mi sgom zhes brjod de/ de dag rkyen dang mi ldan pa'i phyir ro zhes zer na/ de la byang chub sems dpa' sems dpa' chen</text></item>
<item><p>290b.7</p><section></section><text>po sbyin pa'i pha rol tu phyin pa la gnas shing sems can de dag la 'di skad du 'dems te/ nga las yo byad rnams long la sbyin pa byin cig /tshul khrims srungs shig /bzod pa sgoms shig /brtson 'grus rtsoms shig /ting nge 'dzin la mnyam par zhog cig /rnam pa de dag yongs su rdzogs</text></item>
<item><p>291a.1</p><section></section><text>par gyis la/ shes rab kyi pha rol tu phyin pa sgom pa la bdag gam/ sems can nam/ srog gam/ 'gro ba'am/ gso ba'am/ skyes bu'am/ gang zag gam/ shed can nam/ shed bdag gam/ byed pa po'am/ tshor ba po'am/ shes pa po'am/ mthong ba po'am/ </text></item>
<item><p>291a.2</p><section></section><text>gzugs sam/ tshor ba'am/ 'du shes sam/ 'du byed rnams sam / rnam par shes pa'am/ skye mched dang / khams dang / rten cing 'brel par 'byung ba'am/ pha rol tu phyin pa rnams sam/ stong pa nyid thams cad dam / byang chub kyi phyogs kyi chos rnams sam/ 'phags pa'i bden pa'am/ </text></item>
<item><p>291a.3</p><section></section><text>bsam gtan nam/ tshad med pa'am/ gzugs med pa'i snyoms par 'jug pa'am/ rnam par thar pa'am/ mthar gyis gnas pa'i snyoms par 'jug pa'am/ stong pa nyid dang / mtshan ma med pa dang / smon pa med pa dang / mngon par shes pa'am/ ting nge 'dzin tam/ gzungs kyi sgo'am/ </text></item>
<item><p>291a.4</p><section></section><text>de bzhin gshegs pa'i stobs sam/ mi 'jigs pa'am/ so so yang dag par rig pa'am/ byams pa chen po dang / snying rje chen po'am/ sangs rgyas kyi chos ma 'dres pa rnams dang / rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ </text></item>
<item><p>291a.5</p><section></section><text>dgra bcom pa nyid dam/ rang byang chub bam/ rnam pa thams cad mkhyen pa nyid kyi bar ram/ chos gang yang yod dam/ yongs su rtogs shig ces 'dems shing rjes su ston te/ des byang chub sems dpa' sems dpa' chen po de shes rab kyi pha rol tu phyin pa la spyod pa'i tshe/ chos gang la yang</text></item>
<item><p>291a.6</p><section></section><text>dmigs pas mngon par zhen par 'gyur ba de lta bu'i chos gang yang mi dmigs te/ de la mngon par zhen pa med pas chos gang yang skye ba'am 'gag pa'am/ kun nas nyon mongs pa'am/ rnam par byang bar yang dag par rjes su mi mthong ste/ yang dag par rjes su ma mthong bas 'di ni sems can</text></item>
<item><p>291a.7</p><section></section><text>dmyal ba'o/ /'di ni byol song gi skye gnas pa'o/ /'di ni gshin rje'i 'jig rten pa'o/ /'di ni lha ma yin gyi rigs su gtogs pa'o/ /'di ni lha'o/ /'di ni mi'o/ /'di ni tshul khrims dang ldan pa'o/ /'di ni tshul khrims ngan pa can no/ /'di ni rgyun du zhugs pa'o/ /'di ni lan cig phyir 'ong</text></item>
<item><p>291b.1</p><section></section><text>ba'o/ /'di ni phyir mi 'ong ba'o/ /'di ni dgra bcom pa'o/ /'di ni rang sangs rgyas so/ /'di ni byang chub sems dpa'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes bya bar rnam par mi rtog ste/ rab 'byor de ltar na byang chub sems dpa' sems</text></item>
<item><p>291b.2</p><section></section><text>dpa' chen po sbyin pa'i pha rol tu phyin pa la gnas shing shes rab kyi pha rol tu phyin pas sems can rnams yongs su sdud pa yin no/ /rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa</text></item>
<item><p>291b.3</p><section></section><text>dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la gnas shing byang chub kyi phyogs kyi chos sum cu rtsa bdun gyi bar la sems can rnams sbyor ba yin zhe na/ rab 'byor 'di la byang chub sems dpa' sems dpa' chen po sems can dag</text></item>
<item><p>291b.4</p><section></section><text>la yo byad rnams nye bar bsgrubs te/ yo byad de dag gis yongs su zin pa'i sems can rnams byang chub kyi phyogs kyi chos rnams sgom mo/ /byang chub kyi phyogs kyi chos rnams bsgoms pas 'khor ba las yongs su thar par 'gyur te/ rab 'byor de ltar na byang chub sems dpa' sems dpa'</text></item>
<item><p>291b.5</p><section></section><text>chen po pha rol tu phyin pa drug la gnas shing byang chub kyi phyogs kyi chos sum cu rtsa bdun la sems can rnams sbyor ba yin no/ /rab 'byor gzhan yang byang chub sems dpa' sems dpa' chen po sbyin pa'i pha rol tu phyin pa la spyod cing sems can mgon med pa sdug bsngal ba/ kha zas dang gos kyis</text></item>
<item><p>291b.6</p><section></section><text>phongs pa dag mthong na 'di ltar yongs su smin par byed de/ rigs kyi bu dag tshur [(]sheg[,]shog[) ]/nga las zas dang / skom dang / gos dang / bzhon pa dang / mal cha dang / me tog dang / bdug spos dang / spos dang / phreng ba dang / byug pa dang / mi'i rkyen dang / yo byad gang ci yang rung ba rin po che bdun gyi bar</text></item>
<item><p>291b.7</p><section></section><text>du long la/ sems can rnams la phan thogs shig /de ni khyed la yun ring po'i don dang phan pa dang bde bar 'gyur gyis/ 'di ltar don 'di ni pha bi yin gyi/ bdag gi ma yin no snyam du bsam par mi bya'o/ /don 'di ni bdag gis yun ring po nas sems can rnams kyi don du bsgrubs pa yin no zhes de</text></item>
<item><p>292a.1</p><section></section><text>ltar khyed kyis bdag gi yin par soms la/ sems can rnams la yongs su [(]thong [,]thongs [)]shig /sbyin pa des kyang tshul khrims la sbyor cig /bzod pa dang / brtson 'grus dang / bsam gtan dang / shes rab la sbyor cig /stong pa nyid thams cad dang / byang chub kyi phyogs kyi</text></item>
<item><p>292a.2</p><section></section><text>chos rnams la sbyor cig /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes</text></item>
<item><p>292a.3</p><section></section><text>pa dang / ting nge 'dzin dang / gzungs kyi sgo rnams la sbyor cig /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa rnams la sbyor cig /de tsam gyis dga'</text></item>
<item><p>292a.4</p><section></section><text>bar ma sems par gong du 'phags pa'i chos zag pa med pa rnams la khod cig /'di lta ste rgyun du zhugs pa'i 'bras bu la khod cig /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / bla na med pa yang dag par rdzogs pa'i byang</text></item>
<item><p>292a.5</p><section></section><text>chub la khod cig ces 'dems shing rjes su ston to/ /rab 'byor de ltar na byang chub sems dpa' sems dpa' chen po sbyin pa'i pha rol tu phyin pa la gnas shing sems can rnams yongs su smin par byed de/ de ltar yongs su smin par byas pa'i sems can rnams ngan song gsum las yongs su</text></item>
<item><p>292a.6</p><section></section><text>thar pa nas/ 'khor ba thams cad kyi bar las yongs su thar ro/ /rab 'byor gzhan yang byang chub sems dpa' sems dpa' chen po tshul khrims kyi pha rol tu phyin pa la gnas te/ sems can rnams 'di ltar yongs su smin par bya'o/ /rkyen gang dang ma ldan pas khyed tshul khrims ngan par byed par </text></item>
<item><p>292a.7</p><section></section><text>'gyur ba'i rkyen de dag ngas khyed la bshugs kyis / zas dang / skom dang / gos dang / bzhon pa dang / mal cha dang / me tog dang / bdug spos dang / spos dang / phreng ba dang / byug pa dang / mi'i rkyen dang / yo byad gang ci yang rung ste/ rin po che bdun gyi bar du long la sems can rnams la phan thogs</text></item>
<item><p>292b.1</p><section></section><text>shig ces 'dems shing rjes su ston to/ /de tshul khrims kyi pha rol tu phyin pa la gnas shing sems can de dag la phan pa de lta bus phan 'dogs te/ phan pa de lta bus phan btags pas de dag dge ba bcu'i las kyi lam la yang dag par blangs shing gnas te/ de dag sdom pa'i tshul khrims ma zhig ma</text></item>
<item><p>292b.2</p><section></section><text>gong ma 'dres pa skyon med pa ma nyams pa rang dbang yod pa mkhas pas bsngags pa shin tu rdzogs pa ting nge 'dzin gyi rgyur 'gyur ba la gnas shing pha rol tu phyin pa drug la gnas/ stong pa nyid thams cad dang / byang chub kyi phyogs kyi chos rnams la gnas shing / rnam pa thams cad mkhyen pa nyid rjes</text></item>
<item><p>292b.3</p><section></section><text>su thob par byed do/ /rab 'byor gzhan yang byang chub sems dpa' sems dpa' chen po bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la gnas shing sems can shes rab 'chal par gyur pa blo chung ba</text></item>
<item><p>292b.4</p><section></section><text>dag mthong na/ 'di ltar yongs su smin par byed de/ rkyen gang dang ma ldan pas khyed shes rab 'chal par 'gyur ba'i rkyen de dag ngas khyed la bshugs kyis zas dang / skom dang / gos dang / bzhon pa dang / mal cha dang / me tog dang / bdug spos dang / spos dang / phreng ba dang / byug pa dang / mi'i rkyen</text></item>
<item><p>292b.5</p><section></section><text>dang / yo byad gang ci yang rung ba rin po che bdun gyi bar du long shig ces nas/ de shes rab kyi pha rol tu phyin pa la gnas shing / sems can de dag la phan pa de lta bus phan 'dogs te/ phan pa de lta bus phan btags pas rmongs pa med cing / shes rab dang ldan par gyur pa de dag shes rab</text></item>
<item><p>292b.6</p><section></section><text>kyi pha rol tu phyin pa la gnas shing / pha rol tu phyin pa drug la gnas/ stong pa nyid thams cad dang / byang chub kyi phyogs kyi chos rnams la gnas/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar</text></item>
<item><p>292b.7</p><section></section><text>gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la gnas/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang /</text></item>
<item><p>293a.1</p><section></section><text>byams pa chen po dang / snying rje chen po dang / sangs rgyas kyi chos ma 'dres pa bco brgyad la gnas shing / rnam pa thams cad mkhyen pa nyid kyi rjes su thob par byed de/ rab 'byor de ltar byang chub sems dpa' sems dpa' chen po shes rab kyi pha rol tu phyin pa la gnas</text></item>
<item><p>293a.2</p><section></section><text>shing / sems can rnams yongs su smin par byed de/ de ltar yongs su smin par byas pa rnams/ ngan song gsum nas yongs su thar pa nas/ 'khor ba thams cad kyi bar las yongs su thar ro/ / de nas tshe dang ldan pa rab 'byor 'di snyam du gyur te/ byang chub sems dpa' sems dpa' chen pos</text></item>
<item><p>293a.3</p><section></section><text>de lta bu'i go bgo bar bya na/ de la byang chub sems dpa' sems dpa' chen po'i byang chub kyi lam ni ji lta bu zhig yod snyam pa dang / de nas bcom ldan 'das kyis tshe dang ldan pa rab 'byor gyi sems kyi yongs su rtog pa thugs su chud nas tshe dang ldan pa rab 'byor la 'di skad ces bka' stsal to/ /</text></item>
<item><p>293a.4</p><section></section><text>rab 'byor pha rol tu phyin pa drug ni byang chub sems dpa' sems dpa' chen po'i byang chub kyi lam mo/ /rab 'byor stong pa nyid thams cad ni byang chub sems dpa' sems dpa' chen po'i byang chub kyi lam mo/ /byang chub kyi phyogs kyi chos sum cu rtsa bdun ni byang chub sems dpa' sems</text></item>
<item><p>293a.5</p><section></section><text>dpa' chen po'i byang chub kyi lam mo/ /rab 'byor 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon</text></item>
<item><p>293a.6</p><section></section><text>pa med pa dang / mngon par shes pa dang / ting nge 'dzin dang / gzungs kyi sgo thams cad ni byang chub sems dpa' sems dpa' chen po'i byang chub kyi lam mo/ /de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / </text></item>
<item><p>293a.7</p><section></section><text>snying rje chen po dang / sangs rgyas kyi chos ma 'dres pa bco brgyad ni byang chub sems dpa' sems dpa' chen po'i byang chub kyi lam mo/ /rab 'byor gzhan yang chos thams cad ni byang chub sems dpa' sems dpa' chen po'i byang chub kyi lam mo/ /rab 'byor de ji snyam du sems/ chos gang</text></item>
<item><p>293b.1</p><section></section><text>la byang chub sems dpa' sems dpa' chen pos bslab par mi bya ba dang / gang la ma bslabs kyang bla na med pa yang dag par rdzogs pa'i byang chub tu mngon par rdzogs par 'tshang rgya ba de lta bu'i chos gang yang yod dam/ rab 'byor gang la byang chub sems dpa' sems dpa' chen pos bslab par mi</text></item>
<item><p>293b.2</p><section></section><text>bya ba de lta bu'i chos gang yang med do / /chos thams cad la ma bslabs pa'i byang chub sems dpa' sems dpa' chen pos ni rnam pa thams cad mkhyen pa nyid thob par mi nus so/ /rab 'byor gyis gsol pa/ bcom ldan 'das gal te chos thams cad stong pa lags na/ byang chub sems dpa' sems</text></item>
<item><p>293b.3</p><section></section><text>dpa' chen po chos thams cad la ji ltar bslab par bgyi ste/ bcom ldan 'das 'di snyed do zhes bgyi ba'am/ 'di dag go zhes bgyi ba'am/ 'jig rten pa'i chos ni 'di dag go/ /'jig rten las 'das pa'i chos ni 'di dag go/ /zag pa dang bcas pa'i chos ni 'di dag go/ /zag pa med pa'i chos ni 'di</text></item>
<item><p>293b.4</p><section></section><text>dag go/ /'dus byas kyi chos ni 'di dag go/ /'dus ma byas kyi chos ni 'di dag go/ /so so'i skye bo'i chos ni 'di dag go/ /rgyun du zhugs pa'i chos ni 'di dag go/ /lan cig phyir 'ong ba dang / phyir mi 'ong ba dang / dgra bcom pa'i chos ni 'di dag go/ /rang sangs rgyas kyi chos ni 'di dag go/ /byang chub</text></item>
<item><p>293b.5</p><section></section><text>sems dpa'i chos ni 'di dag go/ /sangs rgyas kyi chos ni 'di dag go zhes bgyi ba ni spros pa ma mchis pa 'phro bar mi bgyid pa'o/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ chos thams cad ni stong pa'o/ /rab 'byor gal te chos thams cad ngo bo nyid kyis stong pa</text></item>
<item><p>293b.6</p><section></section><text>ma yin na ni byang chub sems dpa' sems dpa' chen po yang chos thams cad la bslabs shing bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ rab 'byor chos thams cad ngo bo nyid kyis stong pas de'i phyir byang chub sems dpa' sems dpa' chen pos chos thams cad</text></item>
<item><p>293b.7</p><section></section><text>la bslabs shing bla na med pa yang dag par rdzogs pa'i byang chub tu mngon par rdzogs par 'tshang rgya'o/ /rab 'byor khyod kyis gzhan yang gang 'di skad du gal te chos thams cad ngo bo nyid kyis stong na byang chub sems dpa' sems dpa' chen pos 'di snyed do zhes bya ba'am/ 'di dag go zhes bya ba dang /</text></item>
<item><p>294a.1</p><section></section><text>'jig rten pa'i chos ni 'di dag go/ /'jig rten las 'das pa'i chos ni 'di dag go/ /zag pa dang bcas pa'i chos ni 'di dag go/ /zag pa med pa'i chos ni 'di dag go/ /'dus byas kyi chos ni 'di dag go/ /'dus ma byas kyi chos ni 'di dag go/ /so so'i skye bo'i</text></item>
<item><p>294a.2</p><section></section><text>chos ni 'di dag go/ /rgyun du zhugs pa'i chos ni 'di dag go/ /lan cig phyir 'ong ba dang / phyir mi 'ong ba dang / dgra bcom pa'i chos ni 'di dag go/ /rang sangs rgyas kyi chos ni 'di dag go/ /byang chub sems dpa'i chos ni 'di dag go/ /sangs rgyas kyi chos ni 'di dag go zhes bya bar ji ltar chos </text></item>
<item><p>294a.3</p><section></section><text>rnam par dbye bar 'gyur zhes bya ba ni/ rab 'byor ci sems can 'di dag gis de ltar chos thams cad stong ngo zhes bya bar shes sam/ gal te shes na ni byang chub sems dpa' sems dpa' chen po yang chos thams cad la bslabs shing / rnam pa thams cad mkhyen pa nyid thob par mi byed de/ rab</text></item>
<item><p>294a.4</p><section></section><text>'byor sems can 'di dag chos thams cad stong ngo zhes bya bar mi shes pas de'i phyir byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas nas/ chos rnam par 'god par byas shing sems can rnams la chos ston to</text></item>
<item><p>294a.5</p><section></section><text>zhes bya ba ni byang chub sems dpa'i lam la dgod pa'i phrin las yin no// //rab 'byor de la byang chub sems dpa' sems dpa' chen po byang chub kyi lam la spyod pas thog ma nyid du 'di ltar yongs su brtag par bya ste/ mngon par 'du bya ba ma gtogs par 'di la chos gang yang ngo bo nyid kyis</text></item>
<item><p>294a.6</p><section></section><text>dmigs su med do zhes bya bar yongs su brtag par bya'o/ /de chos thams cad kyi ngo bo nyid la de ltar rtogs pas pha rol tu phyin pa rnams sam/ stong pa nyid thams cad dam/ byang chub kyi phyogs kyi chos sum cu rtsa bdun nam/ 'phags pa'i bden pa dang / bsam gtan dang / tshad med pa</text></item>
<item><p>294a.7</p><section></section><text>dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams sam/ de bzhin gshegs</text></item>
<item><p>294b.1</p><section></section><text>pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa rnams sam/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid</text></item>
<item><p>294b.2</p><section></section><text>dang / rang byang chub bam/ bla na med pa yang dag par rdzogs pa'i byang chub kyi bar ram/ chos gang la yang mngon par chags par mi 'gyur ro/ /de ci'i phyir zhe na/ de ni 'di ltar chos thams cad ni ngo bo nyid kyis chos thams cad kyi stong pa ste/ stong pa nyid ni stong pa nyid la mngon par zhen</text></item>
<item><p>294b.3</p><section></section><text>par mi 'gyur ro/ /stong pa nyid kyang dmigs su med na/ gang stong pa nyid la mngon par zhen par 'gyur ba lta ci smos te/ rab 'byor de ltar na byang chub sems dpa' sems dpa' chen po chos thams cad la mngon par zhen pa med par chos thams cad kyis rnam par spyod do/ /de bslab pa</text></item>
<item><p>294b.4</p><section></section><text>'di la gnas shing sems can 'di dag ci la spyod ces sems can gyi spyod pa la lta ste/ de 'di snyam du kye ma sems can 'di dag ni yang dag pa ma yin pa'i 'dzin pa la spyod do/ /kye ma sems can 'di dag ni yang dag pa ma yin pa'i 'dzin pa las dgrol bar bya ba dka' ba med do zhes nas de'i tshe</text></item>
<item><p>294b.5</p><section></section><text>thabs mkhas pas shes rab kyi pha rol tu phyin pa la gnas te 'di skad du ston to/ /kye sems can dag tshur sheg /sbyin pa byin cig /des khyed longs spyod dang ldan par 'gyur gyi / longs spyod des kyang rlom sems su ma byed cig /de la snying po gang yang med do/ /de bzhin du tshul khrims</text></item>
<item><p>294b.6</p><section></section><text>la 'dems te/ kye sems can dag tshur sheg /tshul khrims srungs shig /tshul khrims des kyang rlom sems su ma byed cig /de la snying po gang yang med do/ /de bzhin du bzod pa la 'dems te/ kye sems can dag tshur sheg /bzod pa sgoms shig /bzod pa des kyang rlom</text></item>
<item><p>294b.7</p><section></section><text>sems su ma byed cig /de la snying po gang yang med do/ /de bzhin du brtson 'grus la 'dems te/ kye sems can dag tshur sheg /brtson 'grus rtsoms shig /brtson 'grus des kyang rlom sems su ma byed cig /de la snying po gang yang med do/ /de bzhin du ting nge 'dzin la 'dems</text></item>
<item><p>295a.1</p><section></section><text>te/ kye sems can dag tshur sheg /ting nge 'dzin la mnyam par zhog cig /ting nge 'dzin des kyang rlom sems su ma byed cig /de la snying po gang yang med do/ /de bzhin du shes rab la 'dems te/ kye sems can dag tshur sheg /shes rab sgoms shig /shes</text></item>
<item><p>295a.2</p><section></section><text>rab des kyang rlom sems su ma byed cig /de la snying po gang yang med do/ /de bzhin du stong pa nyid thams cad la 'dems te/ kye sems can dag tshur sheg /stong pa nyid sgoms shig /stong pa nyid des kyang rlom sems su ma byed cig /de la snying po gang yang med do/ /de bzhin du byang chub kyi phyogs</text></item>
<item><p>295a.3</p><section></section><text>kyi chos sum cu rtsa bdun la 'dems te/ kye sems can dag tshur sheg /byang chub kyi phyogs kyi chos rnams sgoms shig /byang chub kyi phyogs kyi chos de dag gis kyang rlom sems su ma byed cig /de la snying po gang yang med do/ /de bzhin du 'phags pa'i bden pa dang / bsam gtan dang / </text></item>
<item><p>295a.4</p><section></section><text>tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams la 'dems te/ kye sems</text></item>
<item><p>295a.5</p><section></section><text>can dag tshur sheg /gzungs kyi sgo rnams sgoms shig /gzungs kyi sgo de dag gis kyang rlom sems su ma byed cig /de la snying po gang yang med do/ /de bzhin du de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po</text></item>
<item><p>295a.6</p><section></section><text>dang / snying rje chen po dang / sangs rgyas kyi chos ma 'dres pa rnams la 'dems te/ kye sems can dag tshur sheg /sangs rgyas kyi chos ma 'dres pa rnams sgoms shig /sangs rgyas kyi chos ma 'dres pa de dag gis kyang rlom sems su ma byed cig /de la snying po gang yang med do/ /de bzhin</text></item>
<item><p>295a.7</p><section></section><text>du rgyun du zhugs pa'i 'bras bu la 'dems te/ kye sems can dag tshur sheg /rgyun du zhugs pa'i 'bras bu sgoms shig /rgyun du zhugs pa'i 'bras bu des kyang rlom sems su ma byed cig /de la snying po gang yang med do/ /de bzhin du lan cig phyir 'ong ba'i 'bras bu dang / phyir mi 'ong ba'i</text></item>
<item><p>295b.1</p><section></section><text>'bras bu dang / dgra bcom pa nyid dang / rang byang chub la 'dems te/ kye sems can dag tshur sheg /rang byang chub sgoms shig /rang byang chub des kyang rlom sems su ma byed cig /de la snying po gang yang med do/ /de bzhin du rnam pa thams cad mkhyen pa nyid kyi bar la 'dems te/ kye sems can dag</text></item>
<item><p>295b.2</p><section></section><text>tshur sheg /rnam pa thams cad mkhyen pa nyid sgoms shig /rnam pa thams cad mkhyen pa nyid des kyang rlom sems su ma byed cig /de la snying po gang yang med do zhes de lta de ltar sems can rnams la 'dems pa dang / rjes su ston pa dang / byang chub sems dpa'i lam la spyad kyang gang la yang mngon par</text></item>
<item><p>295b.3</p><section></section><text>zhen pa med do/ /de ci'i phyir zhe na/ chos thams cad ni mngon par zhen pa med pa ste/ de ni 'di ltar de dag la stong pa nyid kyi ngo bo nyid kyi phyir/ gang gis mngon par zhen par bya ba'i ngo bo nyid med do/ /rab 'byor de ltar na byang chub sems dpa' sems dpa' chen po byang chub kyi lam la spyod kyang gang la yang</text></item>
<item><p>295b.4</p><section></section><text>mi gnas te/ de gnas pa med pa'i tshul gyis sbyin pa'i pha rol tu phyin pa la spyod kyang de la mi gnas so/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyod</text></item>
<item><p>295b.5</p><section></section><text>kyang de la mi gnas so/ /de bsam gtan dang po la snyoms par 'jug kyang de la mi gnas te/ de ci'i phyir zhe na/ de ni 'di ltar bsam gtan dang po ni bsam gtan gyi rang bzhin gyis stong ngo / /gang mnyam par gzhog pa de yang rang bzhin gyis stong ngo / /rnam pa gang gis mnyam par gzhag pa'i rnam</text></item>
<item><p>295b.6</p><section></section><text>pa de dag kyang rang bzhin gyis stong ngo / /de bsam gtan gnyis pa dang / bsam gtan gsum pa dang / bsam gtan bzhi pa la snyoms par 'jug /byams pa dang / snying rje dang / dga' ba dang / btang snyoms la snyoms par 'jug /nam mkha' mtha' yas skye mched dang / rnam shes mtha'</text></item>
<item><p>295b.7</p><section></section><text>yas skye mched dang / cung zad med pa'i skye mched dang / 'du shes med 'du shes med min skye mched la snyoms par 'jug /rnam par thar pa brgyad dang / mthar gyis gnas pa'i snyoms par 'jug pa dgu dang / byang chub kyi phyogs kyi chos sum cu rtsa bdun dang / 'phags pa'i bden pa dang / /</text></item>
<item><p>296a.1</p><section></section><text>stong pa nyid dang / mtshan ma med pa dang / smon pa med pa dang / mngon par shes pa la snyoms par 'jug kyang de la mi gnas te/ de ci'i phyir zhe na/ de ni 'di ltar mngon par shes pa rnams ni mngon par shes pa rnams kyi rang bzhin gyis stong ngo / /gang mnyam par gzhag pa</text></item>
<item><p>296a.2</p><section></section><text>de yang rang bzhin gyis stong ngo / /rnam pa gang gis mnyam par gzhag pa'i rnam pa de dag kyang rang bzhin gyis stong ngo / /de rgyun du zhugs pa'i 'bras bu thob kyang de la mi gnas so/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob kyang de la mi gnas so/ /</text></item>
<item><p>296a.3</p><section></section><text>de rang byang chub thob kyang de la mi gnas so/ /gsol pa/ de ci'i slad du mi gnas/ bcom ldan 'das kyis bka' stsal pa/ rnam pa gnyis kyi phyir mi gnas te/ gnyis gang zhe na/ ngo bo nyid dang / ngo bo nyid med pa ste/ de gnyis kyi phyir gang la gnas pa'am/ gang gis gnas pa'am/ gang </text></item>
<item><p>296a.4</p><section></section><text>gnas par 'gyur ba de lta bu'i 'bras bu de dag la gnas med do/ /de tsam gyis dga' bar yang mi 'dzin te/ de ci'i phyir zhe na/ 'di ltar de 'di snyam du bdag gis rgyun du zhugs pa'i 'bras bu thob par mi bya ba ma yin te/ de la gnas par mi bya'o/ /bdag gis lan cig phyir 'ong ba'i 'bras bu</text></item>
<item><p>296a.5</p><section></section><text>dang / phyir mi 'ong ba'i 'bras bu dang / dgra bcom pa nyid thob par mi bya ba ma yin te/ de la gnas par mi bya'o/ /bdag gis rang sangs rgyas kyi sa'i bar du thob par mi bya ba ma yin te/ de la gnas par mi bya'o/ /bla na med pa yang dag par rdzogs pa'i byang chub kyi bar du mngon par rdzogs par</text></item>
<item><p>296a.6</p><section></section><text>'tshang rgya bar bya'o/ /de ci'i phyir zhe na/ bdag gis ni sems dang po bskyed pa nas nye bar bzung ste/ bla na med pa yang dag par rdzogs pa'i byang chub tu sems bskyed pa ma gtogs par sems gzhan gang yang mi skyed do/ /de ci'i phyir zhe na/ bdag gis ni sa dang po nas nye bar bzung ste/ bla na</text></item>
<item><p>296a.7</p><section></section><text>med pa yang dag par rdzogs pa'i byang chub tu sems bskyed pa ma gtogs par sems gzhan gang yang ma bskyed do/ /bdag gis ni sa bcu pa'i bar nas nye bar bzung ste/ bla na med pa yang dag par rdzogs pa'i byang chub tu sems bskyed pa ma gtogs par sems gzhan gang yang ma bskyed do/ /byang</text></item>
<item><p>296b.1</p><section></section><text>chub sems dpa'i skyon med par zhugs nas/ bla na med pa yang dag par rdzogs pa'i byang chub tu sems bskyed pa ma gtogs par sems gzhan gang yang ma bskyed do snyam ste/ rab 'byor byang chub sems dpa' sems dpa' chen po ni sems g.yeng ba med par lus sam/ ngag gam</text></item>
<item><p>296b.2</p><section></section><text>yid kyis gang spyod kyang rung ste/ byang chub kyi sems kyis mi spyod pa med de/ byang chub sems dpa' sems dpa' chen po de ni byang chub kyi sems la gnas nas/ yid g.yeng ba med par byang chub kyi lam sgrub po/ /gsol pa/ bcom ldan 'das gal te chos thams cad ma skyes pa</text></item>
<item><p>296b.3</p><section></section><text>lags na/ byang chub sems dpa' sems dpa' chen pos byang chub kyi lam ji ltar sgrub par bgyi/ bcom ldan 'das kyis bka' stsal pa/ rab 'byor de de bzhin no/ /de de bzhin te/ chos thams cad ni ma skyes pa ste/ de ji lta bu zhes bya na/ gang mngon par 'du mi byed pa de dag la ni chos</text></item>
<item><p>296b.4</p><section></section><text>thams cad ma skyes pa'o/ /gsol pa/ bcom ldan 'das 'o na de bzhin gshegs pa rnams byung yang rung / de bzhin gshegs pa rnams ma byung yang rung ste/ chos rnams kyi chos nyid de bzhin du gnas pa ma lags sam/ bcom ldan 'das kyis bka' stsal pa/ rab 'byor de de bzhin</text></item>
<item><p>296b.5</p><section></section><text>no/ / de de bzhin te/ de bzhin gshegs pa rnams byung yang rung / de bzhin gshegs pa rnams ma byung yang rung ste/ chos rnams kyi chos nyid ni de bzhin du gnas so/ /de la yang gang chos kyi gnas nyid de lta bu mi shes pa de dag gi don du byang chub sems dpa' sems dpa' chen pos byang</text></item>
<item><p>296b.6</p><section></section><text>chub kyi lam bskyed de/ lam des sems can rnams 'khor ba las yongs su thar par byed do zhes bya ba ni chos thams cad la mngon par zhen pa spangs pa la 'god pa'i phrin las yin no// //gsol pa/ bcom ldan 'das ci lags skyes par gyur pa'i lam gyis byang chub 'thob par</text></item>
<item><p>296b.7</p><section></section><text>'gyur ba lags sam/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na ma skyes pa'i lam gyis byang chub 'thob par 'gyur ba lags sam/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na skyes kyang</text></item>
<item><p>297a.1</p><section></section><text>skyes la ma skyes kyang ma skyes pa'i lam gyis byang chub 'thob par 'gyur ba lags sam/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na skyes pa yang ma lags/ ma skyes pa yang ma lags pa'i lam gyis byang chub 'thob</text></item>
<item><p>297a.2</p><section></section><text>par 'gyur ba lags sam/ bcom ldan 'das kyis bka' stsal pa/ ma yin no/ /gsol pa/ bcom ldan 'das 'o na ji ltar byang chub 'thob par 'gyur/ bcom ldan 'das kyis bka' stsal pa/ rab 'byor byang chub ni lam gyis thob pa yang ma yin/ lam ma yin pas thob pa yang ma yin te/ </text></item>
<item><p>297a.3</p><section></section><text>byang chub nyid kyang lam mo/ /lam nyid kyang byang chub po/ /gsol pa/ bcom ldan 'das gal te de ltar byang chub nyid kyang lam mo/ /lam nyid kyang byang chub lags na/ byang chub sems dpa' sems dpa' chen pos byang chub snga nas kyang thob par 'gyur na/ de bzhin gshegs pa dgra bcom</text></item>
<item><p>297a.4</p><section></section><text>pa yang dag par rdzogs pa'i sangs rgyas kyi skyes bu chen po'i mtshan sum cu rtsa gnyis dang / dpe byad bzang po brgyad cu dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / thugs rje chen po dang / sangs rgyas kyi chos ma 'dres pa</text></item>
<item><p>297a.5</p><section></section><text>bco brgyad kyis brjod do zhes kyang ci'i slad du bstan/ bcom ldan 'das kyis bka' stsal pa/ rab 'byor de ji snyam du sems/ sangs rgyas shig byang chub thob par byed pa yin nam/ gsol pa/ bcom ldan 'das de ni ma lags so/ /sangs rgyas ni byang chub thob par mi mdzad do/ /sangs</text></item>
<item><p>297a.6</p><section></section><text>rgyas nyid kyang byang chub bo/ /byang chub nyid kyang sangs rgyas so/ /bcom ldan 'das kyis bka' stsal pa/ rab 'byor gang khyod kyis 'di skad du/ byang chub sems dpa' sems dpa' chen pos byang chub snga nas thob par 'gyur ro zhes smras pa/ rab 'byor 'di la byang chub sems dpa'</text></item>
<item><p>297a.7</p><section></section><text>sems dpa' chen pos ni pha rol tu phyin pa rnams yongs su rdzogs par byas/ stong pa nyid thams cad yongs su rdzogs par byas/ byang chub kyi phyogs kyi chos sum cu rtsa bdun yongs su rdzogs par byas/ 'phags pa'i bden pa dang / bsam gtan dang / tshad med pa dang / gzugs</text></item>
<item><p>297b.1</p><section></section><text>med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams yongs su rdzogs par byas/ de bzhin gshegs pa'i stobs</text></item>
<item><p>297b.2</p><section></section><text>bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par byas shing rdo rje lta bu'i ting nge 'dzin gyis skad cig gcig dang ldan pa'i shes rab kyis bla na med pa yang dag par rdzogs</text></item>
<item><p>297b.3</p><section></section><text>pa'i byang chub tu mngon par rdzogs par 'tshang rgya ste/ bla na med pa yang dag par rdzogs pa'i byang chub tu mngon par rdzogs par sangs rgyas phyin chad de de bzhin gshegs pa'i thams cad gzigs pa/ chos thams cad la dbang bsgyur ba zhes bya'o zhes bya ba ni yang dag par rdzogs pa'i byang chub thob pa la</text></item>
<item><p>297b.4</p><section></section><text>dgod pa'i phrin las yin no// //rab 'byor gyis gsol pa/ bcom ldan 'das gal te chos thams cad rang bzhin gyis dben pa la gnas na/ ji ltar byang chub sems dpa' sems dpa' chen pos sangs rgyas kyi zhing yongs su dag par bgyi/ bcom ldan 'das kyis bka' stsal pa/ rab</text></item>
<item><p>297b.5</p><section></section><text>'byor 'di la byang chub sems dpa' sems dpa' chen po sems dang po bskyed pa nas nye bar bzung ste/ bdag dang gzhan gyi lus kyi gnas ngan len dang / ngag gi gnas ngan len dang / yid kyi gnas ngan len yongs su sbyong ste/ de yongs su dag par byas pas sangs rgyas kyi zhing yongs su</text></item>
<item><p>297b.6</p><section></section><text>dag par byed do// //bam po bdun cu gnyis pa/ gsol pa/ bcom ldan 'das lus kyi gnas ngan len ni gang lags/ ngag gi gnas ngan len ni gang lags/ yid kyi gnas ngan len ni gang lags/ bcom ldan 'das kyis bka' stsal pa/ lus kyi las mi dge ba srog gcod pa</text></item>
<item><p>297b.7</p><section></section><text>dang / ma byin par len pa dang / 'dod pas log par g.yem pa ni byang chub sems dpa'i lus kyi gnas ngan len to/ /ngag gi las ni mi dge ba brdzun du smra ba dang / phra ma dang / zhe gcod pa'i tshig dang / tshig 'khyal pa ni byang chub sems dpa'i ngag gi gnas ngan len to/ /yid kyi las mi dge ba</text></item>
<item><p>298a.1</p><section></section><text>chags sems dang / gnod sems dang / log par lta ba ni byang chub sems dpa'i yid kyi gnas ngan len to/ /rab 'byor gzhan yang ser sna'i sems ni byang chub sems dpa'i yid kyi gnas ngan len to/ /tshul khrims ngan pa'i sems dang / 'khrugs pa'i sems</text></item>
<item><p>298a.2</p><section></section><text>dang / le lo'i sems dang / g.yeng ba'i sems dang / mnyam par ma bzhag pa'i sems dang / shes rab 'chal ba'i sems ni byang chub sems dpa'i yid kyi gnas ngan len to/ /rab 'byor gzhan yang tshul khrims yongs su ma dag pa ni byang chub sems dpa'i gnas ngan len to/ /rab 'byor</text></item>
<item><p>298a.3</p><section></section><text>gzhan yang dran pa nye bar gzhag pa bzhi dang bral ba ni byang chub sems dpa'i gnas ngan len to/ /yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang bral ba ni byang</text></item>
<item><p>298a.4</p><section></section><text>chub sems dpa'i gnas ngan len to/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa</text></item>
<item><p>298a.5</p><section></section><text>dang bral ba ni byang chub sems dpa'i gnas ngan len to/ /rab 'byor gzhan yang rgyun du zhugs pa'i 'bras bu mngon du byed pa'am/ de la 'dod pa bskyed pa ni byang chub sems dpa'i gnas ngan len to/ lan cig phyir 'ong ba'i 'bras bu mngon du byed pa'am/ de la 'dod pa bskyed pa ni byang chub</text></item>
<item><p>298a.6</p><section></section><text>sems dpa'i gnas ngan len to/ /phyir mi 'ong ba'i 'bras bu mngon du byed pa'am/ de la 'dod pa bskyed pa ni byang chub sems dpa'i gnas ngan len to/ /dgra bcom pa nyid mngon du byed pa'am/ de la 'dod pa bskyed pa ni byang chub sems dpa'i gnas ngan len to/ /rang byang chub mngon du</text></item>
<item><p>298a.7</p><section></section><text>byed pa'am/ de la 'dod pa bskyed pa ni byang chub sems dpa'i gnas ngan len to/ /rab 'byor gzhan yang gzugs kyi 'du shes ni gnas ngan len to / /tshor ba dang / 'du shes dang / 'du byed rnams dang / rnam par shes pa'i 'du shes ni gnas ngan len to/ /mig gi 'du shes ni ga </text></item>
<item><p>298b.1</p><section></section><text>gnas ngan len to/ /rna ba dang / sna dang / lce dang / lus dang / yid kyi 'du shes ni gnas ngan len to/ /gzugs kyi 'du shes ni gnas ngan len to/ /sgra dang / dri dang / ro dang / reg dang / chos kyi 'du shes ni gnas ngan len to/ /mig gi rnam par shes pa'i 'du shes ni gnas ngan len to/ / </text></item>
<item><p>298b.2</p><section></section><text>rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par shes pa'i 'du shes ni gnas ngan len to/ /mig gi 'dus te reg pa'i 'du shes ni gnas ngan len to/ /rna ba'i 'dus te reg pa dang / sna'i 'dus te reg pa</text></item>
<item><p>298b.3</p><section></section><text>dang / lce'i 'dus te reg pa dang / lus kyi 'dus te reg pa dang / yid kyi 'dus te reg pa'i 'du shes ni gnas ngan len to/ /mig gi 'dus te reg pa'i rkyen gyis tshor ba'i 'du shes ni gnas ngan len to/ /rna ba'i 'dus te reg pa'i rkyen gyis tshor ba dang / sna'i 'dus te reg pa'i rkyen gyis tshor</text></item>
<item><p>298b.4</p><section></section><text>ba dang / lce'i 'dus te reg pa'i rkyen gyis tshor ba dang / lus kyi 'dus te reg pa'i rkyen gyis tshor ba dang / yid kyi 'dus te reg pa'i rkyen gyis tshor ba'i 'du shes ni gnas ngan len to/ /sa'i khams kyi 'du shes ni gnas ngan len to/ /chu'i khams dang / mi'i khams dang / rlung gi khams</text></item>
<item><p>298b.5</p><section></section><text>dang / nam mkha'i khams dang / rnam par shes pa'i khams kyi 'du shes ni gnas ngan len to/ /ma rig pa'i 'du shes ni gnas ngan len to/ /'du byed dang / rnam par shes pa dang / ming dang / gzugs dang / skye mched drug dang / reg pa dang / tshor ba dang / sred pa dang / len pa dang / </text></item>
<item><p>298b.6</p><section></section><text>srid pa dang / skye ba dang / rga shi'i 'du shes ni gnas ngan len to/ /bud med kyi 'du shes ni gnas ngan len to/ /skyes pa'i 'du shes ni gnas ngan len to/ /'dod pa'i khams kyi 'du shes ni gnas ngan len to/ /gzugs kyi khams dang / gzugs med pa'i khams kyi 'du shes ni</text></item>
<item><p>298b.7</p><section></section><text>gnas ngan len to/ /dge ba'i 'du shes dang / mi dge ba'i 'du shes dang / 'jig rten pa'i 'du shes dang / 'jig rten las 'das pa'i 'du shes dang / zag pa dang bcas pa'i 'du shes dang / zag pa med pa'i 'du shes dang / 'dus byas kyi 'du shes dang / 'dus ma byas kyi 'du shes ni</text></item>
<item><p>299a.1</p><section></section><text>gnas ngan len to/ /rab 'byor de dag ni byang chub sems dpa'i lus kyi gnas ngan len to / /ngag gi gnas ngan len dang / yid kyi gnas ngan len te/ byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ gnas ngan len</text></item>
<item><p>299a.2</p><section></section><text>de thams cad rnam par spangs shing bdag kyang sbyin pa yongs su gtong ngo / /gzhan yang sbyin pa la yang dag par bskul te/ de zas 'dod pa la ni zas yongs su gtong ngo / /skom 'dod pa la ni skom/ gos 'dod pa la ni gos yongs su gtong ngo / /mi'i rkyen dang yo byad gang ci yang rung ba'i bar du 'dod</text></item>
<item><p>299a.3</p><section></section><text>pa la ni de dag yongs su gtong ste/ gzhan yang mi'i rkyen dang yo byad gang ci yang rung ba'i bar du yongs su gtong ba la yang dag par bskul zhing rab tu 'god de/ de'i dge ba'i rtsa ba gang ji snyed pa de dag kyang sems can thams cad dang thun mong du byas shing sangs rgyas kyi zhing yongs su dag par bya</text></item>
<item><p>299a.4</p><section></section><text>ba'i phyir yongs su bsngo'o/ /de bdag nyid kyang tshul khrims bsrung ngo / /gzhan yang tshul khrims la yang dag par bskul lo/ /bdag kyang bzod pa sgom mo/ /gzhan yang bzod pa la yang dag par bskul lo/ /bdag kyang brtson 'grus rtsom mo/ /gzhan yang brtson 'grus la yang dag par bskul</text></item>
<item><p>299a.5</p><section></section><text>lo/ /bdag kyang bsam gtan la snyoms par 'jug go/ /gzhan yang bsam gtan la yang dag par bskul lo/ /bdag kyang shes rab sgom mo/ /gzhan yang shes rab la yang dag par bskul zhing gzhog go/ /'dul lo/ /rab tu 'god do/ /dge ba'i rtsa ba de dag kyang sems can thams cad dang thun mong du byas shing sangs</text></item>
<item><p>299a.6</p><section></section><text>rgyas kyi zhing yongs su dag par bya ba'i phyir yongs su bsngo ste/ stong gsum gyi stong chen po'i 'jig rten gyi khams rin po che sna bdun gyis yongs su bkang zhing dkon mchog gsum la 'bul bar byed kyang de 'di snyam du dge ba'i rtsa ba 'dis bdag gi sangs rgyas kyi zhing rin po che sna bdun gyi</text></item>
<item><p>299a.7</p><section></section><text>rgyu las grub par gyur cig ces bya bar sems bskyed do/ /rab 'byor gzhan yang byang chub sems dpa' sems dpa' chen po sangs rgyas kyi spyan mnga' 'am/ sangs rgyas kyi mchod rten gyi drung du lha rdzas kyi rol mo brdung ba dkrol bar byed kyang de 'di snyam du dge ba'i rtsa ba 'dis bdag gi</text></item>
<item><p>299b.1</p><section></section><text>sangs rgyas kyi zhing du lha rdzas kyi sgra yid du 'ong ba rtag tu rgyun mi 'chad par 'byung bar gyur cig ces bya bar sems bskyed do/ /rab 'byor gzhan yang stong gsum gyi stong chen po'i 'jig rten gyi khams lha rdzas kyi spos kyis yongs su bkang zhing sangs rgyas rnams sam/ sangs rgyas kyi mchod rten dag</text></item>
<item><p>299b.2</p><section></section><text>la 'bul bar byed kyang de 'di snyam du dge ba'i rtsa ba 'dis bdag gi sangs rgyas kyi zhing der rtag tu rgyun mi 'chad par lha rdzas kyi spos kyi ngad ldang bar gyur cig ces bya bar sems bskyed do/ /rab 'byor gzhan yang byang chub sems dpa' sems dpa' chen po ro brgya dang ldan pa'i kha zas de bzhin gshegs</text></item>
<item><p>299b.3</p><section></section><text>pa rnams dang / de bzhin gshegs pa'i nyan thos la 'bul bar byed cing de 'di snyam du dge ba'i rtsa ba 'dis bdag gi sangs rgyas kyi zhing der bdag bla na med pa yang dag par rdzogs pa'i byang chub tu mngon par rdzogs par sangs rgyas par gyur pa dang / nyan thos kyi dge 'dun dang bcas pa la man bus</text></item>
<item><p>299b.4</p><section></section><text>brtsal ro brgya dang ldan pa mngon par 'grub par gyur cig ces bya bar sems bskyed do/ /rab 'byor gzhan yang byang chub sems dpa' sems dpa' chen po de bzhin gshegs pa rnams sam/ de bzhin gshegs pa'i mchod rten dag la lha rdzas kyi byug pa yongs su 'bul bar byed kyang de 'di snyam</text></item>
<item><p>299b.5</p><section></section><text>du dge ba'i rtsa ba 'dis bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de'i sems can thams cad kyang lha rdzas kyi reg pa dang ldan par gyur cig ces bya bar sems bskyed do/ /rab 'byor gzhan yang byang chub sems dpa'</text></item>
<item><p>299b.6</p><section></section><text>sems dpa' chen po 'di snyam du yid kyis bsams pa tsam gyis yid du 'ong ba'i gzugs dang / sgra dang / dri dang / ro dang / reg rnams sangs rgyas bcom ldan 'das rnams dang / nyan thos rnams dang / sems can thams cad la dbul zhing yongs su gtang bar bya'o snyam du sems te/ de de</text></item>
<item><p>299b.7</p><section></section><text>ltar sems pa'i tshe 'di snyam du dge ba'i rtsa ba 'dis bdag gi sangs rgyas kyi zhing der bdag bla na med pa yang dag par rdzogs pa'i byang chub tu mngon par rdzogs par sangs rgyas pa dang / nyan thos kyi dge 'dun dang bcas pa dang / sems can thams cad kyang yid kyis bsams pa tsam gyis</text></item>
<item><p>300a.1</p><section></section><text>yid du 'ong ba'i gzugs dang / sgra dang / dri dang / ro dang / reg yongs su 'grub par gyur cig ces bya bar sems bskyed do/ /rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ 'di snyam du sems te/ ma la</text></item>
<item><p>300a.2</p><section></section><text>bdag nyid kyang bsam gtan dang po la mnyam par gzhag go/ /sems can thams cad kyang bsam gtan dang po la 'god do/ /ma la bdag nyid kyang bsam gtan gnyis pa dang / bsam gtan gsum pa dang / bsam gtan bzhi pa la mnyam par gzhag go/ /sems can thams cad kyang</text></item>
<item><p>300a.3</p><section></section><text>bsam gtan bzhi pa la 'god do/ /ma la bdag nyid kyang byams pa la mnyam par gzhag go/ /sems can thams cad kyang byams pa la 'god do/ /ma la bdag nyid kyang snying rje dang / dga' ba dang / btang snyoms la mnyam par gzhag go/ /sems can thams cad kyang btang snyoms la 'god do/ /ma la bdag nyid kyang</text></item>
<item><p>300a.4</p><section></section><text>nam mkha' mtha' yas skye mched la mnyam par gzhag go/ /sems can thams cad kyang nam mkha' mtha' yas skye mched la 'god do/ /ma la bdag nyid kyang rnam shes mtha' yas skye mched dang / cung zad med pa'i skye mched dang / 'du shes med 'du shes med min skye</text></item>
<item><p>300a.5</p><section></section><text>mched la mnyam par gzhag go/ /sems can thams cad kyang 'du shes med 'du shes med min skye mched la 'god do/ /ma la bdag nyid kyang dran pa nye bar gzhag pa rnams bsgom par bya'o/ /sems can thams cad kyang dran pa nye bar gzhag pa rnams la 'god do/ /ma la bdag nyid kyang</text></item>
<item><p>300a.6</p><section></section><text>yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa bsgom par bya'o/ /sems can thams cad kyang 'phags pa'i lam yan lag brgyad pa la 'god do/ /ma la bdag nyid kyang rnam par thar</text></item>
<item><p>300a.7</p><section></section><text>pa'i sgo stong pa nyid dang / mtshan ma med pa dang / smon pa med pa bsgom par bya'o/ /sems can thams cad kyang rnam par thar pa'i sgo stong pa nyid dang / mtshan ma med pa dang / smon pa med pa la 'god do snyam ste/ de de ltar sems pa'i tshe/ de 'di snyam du dge ba'i rtsa ba 'dis bdag bla na med pa yang</text></item>
<item><p>300b.1</p><section></section><text>dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing de'i sems can thams cad bsam gtan bzhi dang mi 'bral zhing tshad med pa bzhi dang mi 'bral ba dang / gzugs med pa'i snyoms par 'jug pa bzhi dang / byang chub kyi phyogs kyi chos sum cu rtsa bdun dang / </text></item>
<item><p>300b.2</p><section></section><text>rnam par thar pa'i sgo stong pa nyid dang / mtshan ma med pa dang / smon pa med pa dang mi 'bral bar shog shig ces bya bar sems bskyed do/ /rab 'byor de ltar byang chub sems dpa' sems dpa' chen po de shes rab kyi pha rol tu phyin pa la spyod pa'i tshe/ sangs rgyas kyi zhing yongs su dag par byed do/ /de</text></item>
<item><p>300b.3</p><section></section><text>nam bsam pa de dag thams cad yongs su rdzogs par ma gyur gyi bar du bla na med pa yang dag par rdzogs pa'i byang chub tu mngon par rdzogs par 'tshang mi rgya ste/ de bdag nyid kyang dge ba'i rtsa ba thams cad dang ldan pa yin/ sems can de dag thams cad kyang dge ba'i rtsa ba dang ldan par byed pa</text></item>
<item><p>300b.4</p><section></section><text>yin te/ de bdag nyid kyi lus kyang mdzes pa yin te/ sems can gang byang chub sems dpa' sems dpa' chen po des yongs su smin par byas pa de dag kyang 'di lta ste/ bsod nams kyis yongs su bzung ba'i phyir gzugs bzang zhing mdzes la yid du 'ong ba'i gzugs mngon par 'grub</text></item>
<item><p>300b.5</p><section></section><text>ste/ rab 'byor byang chub sems dpa' sems dpa' chen po ni sangs rgyas kyi zhing de ltar yongs su dag par byed de/ ci nas kyang ngan song gsum du gdags pa'i ming yang mi srid pa dang / lta ba'i rnam par gdags pa'i ming yang mi srid pa dang / 'dod chags dang / zhe sdang dang / gti mug tu</text></item>
<item><p>300b.6</p><section></section><text>gdags pa'i ming yang mi srid pa dang / bud med dang / skyes par gdags pa'i ming yang mi srid pa dang / theg pa gnyis su gdags pa'i ming yang mi srid pa dang / mi rtag pa dang / sdug bsngal ba dang / bdag med par gdags pa'i ming yang mi srid pa dang / yongs su 'dzin par gdags pa'i</text></item>
<item><p>300b.7</p><section></section><text>ming yang mi srid pa dang / bdag dang bdag gir bya bar gdags pa'i ming yang mi srid pa dang / bag la nyal ba dang / kun nas ldang bar gdags pa'i ming yang mi srid pa dang / phyin ci log tu gdags pa'i ming yang mi srid pa dang / 'bras bur gdags pa'i ming yang mi srid cing gzhan du na</text></item>
<item><p>301a.1</p><section></section><text>sems can de dag 'dod pa bzhin du shing rlung gis btab pa'am phyi nang gi dngos po dag las 'di lta ste/ stong pa nyid kyi sgra dang / mtshan ma med pa'i sgra dang / smon pa med pa'i sgra dang / mi skye mi 'gag pa'i sgra dang / chos thams cad ngo bo nyid med pa'i sgra dang / chos</text></item>
<item><p>301a.2</p><section></section><text>thams cad chos thams cad kyis stong pa'i sgra 'byung ba dang / chos de dag gi ngo bo nyid ji lta ba bzhin ngo bo nyid med pa'i sgra dang / de bzhin gshegs pa rnams byung yang rung / de bzhin gshegs pa rnams ma byung yang rung ste/ chos thams cad chos thams cad kyis stong ngo / /gang stong pa nyid de la ni</text></item>
<item><p>301a.3</p><section></section><text>mtshan ma med do/ /gang la ni mtshan ma med pa de la ni smon pa med do zhes bya ba'i chos bstan pa'i sgra nyin mtshan rgyun mi 'chad par 'gro yang rung / 'dug kyang rung / ldang yang rung / nyal yang rung ste/ rtag tu rgyun mi 'chad pa 'byung bar 'gyur ba de lta bur sangs rgyas kyi zhing yongs su sbyong ngo / /de</text></item>
<item><p>301a.4</p><section></section><text>lta bu'i sangs rgyas kyi zhing der bla na med pa yang dag par rdzogs pa'i byang chub tu mngon par rdzogs par sangs rgyas nas kyang de bzhin gshegs pa dgra bcom pa yang dag par rdzogs pa'i sangs rgyas de la phyogs bcu'i 'jig rten gyi khams dag na sangs rgyas bcom ldan 'das gang ji snyed</text></item>
<item><p>301a.5</p><section></section><text>cig bzhugs pa de dag thams cad legs pa brjod par 'gyur te/ sems can gang gis de bzhin gshegs pa'i mtshan thos pa de dag thams cad kyang bla na med pa yang dag par rdzogs pa'i byang chub tu nges par 'gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>301a.6</p><section></section><text>sangs rgyas des chos bstan na/ sems can gang yang 'di ni chos so/ /'di ni chos ma yin zhes bya bar the tshom za bar mi 'gyur ro/ /de ci'i phyir zhe na/ de ni 'di ltar chos rnams kyi chos nyid gang yin pa de la ni chos ma yin pa gang yang med de thams cad kyang chos so/ /de la sems can</text></item>
<item><p>301a.7</p><section></section><text>gang mi dge ba'i rtsa bas non pa dang / sangs rgyas sam/ sangs rgyas kyi nyan thos rnams la dge ba'i rtsa ba ma bskyed pa mi dge ba'i bshes gnyen gyis yongs su zin pa/ bdag tu lta bar bying ba nas lta ba'i rnam pa thams cad kyi bar du bying ba rtag pa'am chad pa'i mtha' la gnas pa/ </text></item>
<item><p>301b.1</p><section></section><text>log par 'dzin pas yang dag par rdzogs pa'i sangs rgyas ma yin pa la ni yang dag par rdzogs pa'i sangs rgyas yin par 'du shes pa/ yang dag par rdzogs pa'i sangs rgyas yin pa la ni yang dag par rdzogs pa'i sangs rgyas ma yin par 'du shes pa de dag ni chos ma yin pa yang</text></item>
<item><p>301b.2</p><section></section><text>chos so zhes zer/ chos la yang chos ma yin no zhes zer ro / /de dag chos spong bar 'gyur te/ de ltar chos spangs nas lus zhig pa'i 'og tu shi nas ngan song dang / ngan 'gro dang / log par ltung ba sems can dmyal ba dag tu skye bar 'gyur te/ de lta bu dag la yang sangs rgyas bcom ldan</text></item>
<item><p>301b.3</p><section></section><text>'das de dag bla na med pa yang dag par rdzogs pa'i byang chub tu mngon par rdzogs par sangs rgyas zhing 'khor ba'i khongs su chud pa'i sems can de dag sdig par lta ba'i rnam pa de dag las rnam par 'grol te / de ltar rnam par bkrol nas nges pa'i phung por rab tu bkod do / /der bkod pa</text></item>
<item><p>301b.4</p><section></section><text>rnams phyin chad ngan song du ltung bar mi 'gyur ro/ /rab 'byor de ltar na byang chub sems dpa' sems dpa' chen po sangs rgyas kyi zhing yongs su dag par byed pa yin te/ de ltar yongs su sbyangs pas sems can rnams 'jig rten pa'i chos sam/ 'jig rten las 'das pa'i chos</text></item>
<item><p>301b.5</p><section></section><text>sam/ zag pa dang bcas pa'i chos sam/ zag pa med pa'i chos sam/ 'dus byas kyi chos sam/ 'dus ma byas kyi chos gang la yang gnas par mi 'gyur te/ bla na med pa yang dag par rdzogs pa'i byang chub kyi bar du nges par 'gyur ro zhes bya ba ni sangs rgyas kyi zhing yongs su</text></item>
<item><p>301b.6</p><section></section><text>dag pa la 'god pa'i phrin las yin no// //de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po nges zhes bgyi'am/ ma nges zhes bgyi/ bcom ldan 'das kyis bka' stsal pa/ rab</text></item>
<item><p>301b.7</p><section></section><text>'byor byang chub sems dpa' sems dpa' chen po ni nges pa ste/ ma nges pa ma yin no/ /gsol pa/ bcom ldan 'das nyan thos kyi phung po'am/ rang sangs rgyas kyi phung po'am/ sangs rgyas kyi phung po'am/ phung po gang du nges pa lags/ bcom ldan 'das kyis bka' stsal pa/ </text></item>
<item><p>302a.1</p><section></section><text>rab 'byor byang chub sems dpa' sems dpa' chen po ni nyan thos kyi phung por nges pa'am/ rang sangs rgyas kyi phung por nges pa ma yin gyi/ rab 'byor byang chub sems dpa' sems dpa' chen po ni sangs rgyas kyi phung por nges so / /gsol pa/ bcom ldan 'das sems</text></item>
<item><p>302a.2</p><section></section><text>dang po bskyed pa'i byang chub sems dpa' sems dpa' chen po ni nges zhes bgyi'am/ 'on tam phyir mi ldog par nges zhes bgyi/ skye ba gcig gis thogs par nges zhes bgyi'am/ 'on tam srid pa tha mar nges zhes bgyi/ bcom ldan 'das kyis bka' stsal pa/ rab 'byor sems dang po bskyed pa'i</text></item>
<item><p>302a.3</p><section></section><text>byang chub sems dpa' sems dpa' chen po ni nges pa'o/ /phyir mi ldog pa ni nges pa'o/ /srid pa gcig gis thogs pa ni nges pa'o/ /gsol pa/ bcom ldan 'das nges pa'i byang chub sems dpa' sems dpa' chen po ngan song rnams su skye bar 'gyur ram mi 'gyur/ bcom ldan 'das kyis bka' stsal</text></item>
<item><p>302a.4</p><section></section><text>pa/ rab 'byor de ni ma yin te/ rab 'byor nges pa'i byang chub sems dpa' sems dpa' chen po ni ngan song du mi skye'o/ /rab 'byor de ji snyam du sems/ brgyad pa'am/ rgyun du zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa'am/ rang sangs rgyas ngan song du skye bar 'gyur ram/ gsol</text></item>
<item><p>302a.5</p><section></section><text>pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po gang sems dang po bskyed pa nas nye bar bzung ste/ sbyin pa gtong ba dang / tshul khrims srung ba dang / bzod pa sgrub pa dang / brtson 'grus rtsom pa dang / ting nge 'dzin</text></item>
<item><p>302a.6</p><section></section><text>la snyoms par 'jug pa dang / shes rab sgom pa dang / mi dge ba'i chos thams cad spang ba'i don du gnas pa de ni ngan song du skye bar 'gyur ba'i gnas med do/ /lha tshe ring por skye ba'i gnas med do/ /gang na dge ba'i chos rnams mi spyod pa de lta bur skye ba'i gnas med do/ /glen pa dang lkugs</text></item>
<item><p>302a.7</p><section></section><text>par 'gyur ba'i yul du skye ba'i gnas med do/ /mtha' 'khob kyi kla klo dang / mi srun zhing 'khor bzhi rgyur med pa'i yul du skye ba'i gnas med do/ /log par lta ba'i rigs su skye ba'i gnas med do/ /gang na sangs rgyas kyi sgra mi grag pa dang / chos kyi sgra mi grag pa dang / dge 'dun gyi sgra mi</text></item>
<item><p>302b.1</p><section></section><text>grag par 'gyur ba de lta bur skye ba'i gnas med do/ /bya ba ma yin par lta bar ltung ba'i gnas med do/ /rab 'byor byang chub sems dpa' sems dpa' chen po sems dang po bskyed pa nas nye bar bzung ste/ bla na med pa yang dag par rdzogs pa'i byang chub tu lhag pa'i bsam pas yang dag par zhugs</text></item>
<item><p>302b.2</p><section></section><text>pa ni mi dge ba bcu'i las kyi lam la spyod ces bya ba'i gnas med do/ /gsol pa/ bcom ldan 'das gal te de ltar nges pa'i byang chub sems dpa' sems dpa' chen po de lta bu'i dge ba'i rtsa ba dang ldan zhing tshul dang mi 'dra ba'i gnas su mi skye ba lags na / gang 'di ltar de bzhin gshegs pa</text></item>
<item><p>302b.3</p><section></section><text>nyid kyang byol song gi rgyud du skyes pa'i rabs bstan na/ de'i tshe dge ba'i rtsa ba de dag gang du mchis/ bcom ldan 'das kyis bka' stsal pa/ rab 'byor byang chub sems dpa' sems dpa' chen po ni mi dge ba'i las kyis byol song gi rgyud du skye ba ma yin gyi/ lus gang dang gang gis sems can</text></item>
<item><p>302b.4</p><section></section><text>rnams don du 'gyur ba de dang de lta bu'i lus ched du bsams shing sems can rnams kyi don du yongs su 'dzin kyang / rab 'byor de ni 'di ltar thabs mkhas pas byang chub sems dpa' sems dpa' chen po byol song gi skye gnas su skyes shing de la la zhig gsod du 'ongs kyang bla na med pa'i bzod</text></item>
<item><p>302b.5</p><section></section><text>pas bdag yongs su gtong zhing sems can de dag la gnod par mi byed pa de lta bu'i thabs mkhas pa dag dgra bcom pa'am/ rang sangs rgyas dag la yod dam/ rab 'byor de bas na rnam grangs des kyang 'di ltar byang chub sems dpa' sems dpa' chen po ni sems can rnams kyi phyir bla na</text></item>
<item><p>302b.6</p><section></section><text>med pa yang dag par rdzogs pa'i byang chub kyi don du snying rje chen po yongs su rdzogs par byed cing byol song gi skye gnas su skye ba yang byol song gi skye gnas kyi rgyud kyi nyes pas mi gos par rig par bya'o/ /gsol pa/ bcom ldan 'das dge ba'i chos gang la gnas shing byang chub sems</text></item>
<item><p>302b.7</p><section></section><text>dpa' sems dpa' chen po de lta bu'i lus yongs su 'dzin/ bcom ldan 'das kyis bka' stsal pa/ rab 'byor byang chub sems dpa' sems dpa' chen pos yongs su rdzogs par mi bya ba'i dge ba'i chos de lta bu gang yang med de/ dge ba'i chos thams cad yongs su rdzogs pa ni bla na</text></item>
<item><p>303a.1</p><section></section><text>med pa yang dag par rdzogs pa'i byang chub ste/ de ltar byang chub sems dpa' sems dpa' chen po sems dang po bskyed pa nas nye bar bzung ste snying po byang chub la 'jug gi bar du dge ba'i chos gang yang yongs su rdzogs par mi bya ba med do/ /dge ba'i chos gang</text></item>
<item><p>303a.2</p><section></section><text>yang yongs su rdzogs par ma byas par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba de lta bu med de/ de ni gnas ma yin no/ /rab 'byor de lta bas na byang chub sems dpa' sems dpa' chen pos sems dang po bskyed pa nas nye bar bzung ste/ dge</text></item>
<item><p>303a.3</p><section></section><text>ba'i chos thams cad yongs su rdzogs par bya ba la bslab par bya ste/ de la bslabs nas rnam pa thams cad mkhyen pa nyid rjes su 'thob bo/ /bag chags kyi mtshams sbyor ba'i nyon mongs pa thams cad kyang yongs su spong ngo / /gsol pa/ bcom ldan 'das ji ltar na byang chub sems</text></item>
<item><p>303a.4</p><section></section><text>dpa' sems dpa' chen po 'phags pa'i chos dkar po zag pa ma mchis pa de lta bu dang ldan pa ngan song ngam/ byol song gi skye gnas su skye bar 'gyur/ bcom ldan 'das kyis bka' stsal pa/ rab 'byor de bzhin gshegs pa 'phags pa zag pa med pa yin nam/ gsol pa/ bcom</text></item>
<item><p>303a.5</p><section></section><text>ldan 'das de de lags so/ /bde bar gshegs pa de de lags te de bzhin gshegs pa ni 'phags shing zag pa mi mnga' ba'o/ /bcom ldan 'das kyis bka' stsal pa/ rab 'byor de bzhin gshegs pas byol song gi skye gnas su gtogs pa'i srog chags mngon par sprul pa mdzad</text></item>
<item><p>303a.6</p><section></section><text>cing / de mngon par sprul nas sangs rgyas kyi phrin las mdzad pa de lta bu yod dam/ gsol pa/ bcom ldan 'das ma mchis so/ /bcom ldan 'das kyis bka' stsal pa/ rab 'byor des de bzhin gshegs pa byol song gi skye gnas par 'gyur ram/ gsol pa/ bcom ldan 'das de ni</text></item>
<item><p>303a.7</p><section></section><text>ma lags so/ /bcom ldan 'das kyis bka' stsal pa/ rab 'byor de bzhin gshegs pa byol song gi skye gnas kyi sdug bsngal myong bar 'gyur ram/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de bzhin du byang chub sems dpa'</text></item>
<item><p>303b.1</p><section></section><text>sems dpa' chen po 'phags pa'i chos zag pa med pa dang ldan pa yang ched du bsams shing de lta bu'i lus yongs su 'dzin te/ lus de dag gis sems can rnams ci rigs ci tshul du yongs su smin par byed do/ /rab 'byor de ji snyam du sems/ dgra bcom pas sprul pa mngon par sprul</text></item>
<item><p>303b.2</p><section></section><text>na/ sprul pa des dgra bcom pa'i las byas shing las des gzhan gyi dge ba'i rtsa ba skye bar 'gyur ba yod dam/ rab 'byor gyis gsol pa/ bcom ldan 'das de de bzhin te mchis so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen</text></item>
<item><p>303b.3</p><section></section><text>po 'phags pa'i chos zag pa med pa dang ldan pa yang ched du bsams shing de lta bu'i lus yongs su 'dzin te/ ci rigs ci tshul du sems can rnams yongs su smin par byed do/ /de lta bu'i lus des sdug bsngal du yang mi 'gyur te/ sdug bsngal gyi tshor ba yang nyams su mi myong ngo / /rab 'byor</text></item>
<item><p>303b.4</p><section></section><text>de ji snyam du sems/ sgyu ma'i mkhan pos sgyu ma las glang po'i gzugs sam/ rta'i gzugs sam/ glang gi gzugs shig bstan tam/ gzhan yang sgyu ma rnam pa sna tshogs bstan na/ de dag glang po'i gzugs sam/ rta'i gzugs sam/ glang gi gzugs sam/ srog chags</text></item>
<item><p>303b.5</p><section></section><text>kyi rigs gzhan dag tu yang 'gyur ba yod dam/ gsol pa/ bcom ldan 'das de ni ma mchis so/ /bcom ldan 'das kyis bka' stsal pa/ rab 'byor de bzhin du byang chub sems dpa' sems dpa' chen po 'phags pa'i chos zag pa med pa dang ldan pa yang ched du bsams shing de lta bu'i</text></item>
<item><p>303b.6</p><section></section><text>lus yongs su 'dzin te/ lus de dag gis sems can rnams kyi don byed de/ sdug bsngal gyi tshor bar 'gyur ba gang yang med do/ /rab 'byor gyis gsol pa/ kye ma bcom ldan 'das de ltar byang chub sems dpa' sems dpa' chen po 'phags pa'i ye shes zag pa ma mchis pa dang ldan</text></item>
<item><p>303b.7</p><section></section><text>zhing lus gang dang gang gis sems can rnams kyi don du 'gyur ba de dang de lta bu'i lus yongs su 'dzin pa ni thabs shin tu mkhas pa ste de ni ngo mtshar che'o zhes bya ba ni yang dag par rdzogs pa'i byang chub la nges par 'jog pa'i phrin las yin no// //bcom ldan 'das byang chub sems dpa'</text></item>
<item><p>304a.1</p><section></section><text>sems dpa' chen po ni chos dkar po gang dang gang la gnas shing de lta bu'i thabs mkhas pa bgyid kyang las de lta bus mi gos par spyod pa lags/ bcom ldan 'das kyis bka' stsal pa/ rab 'byor shes rab kyi pha rol tu phyin pa la gnas shing byang chub sems dpa'</text></item>
<item><p>304a.2</p><section></section><text>sems dpa' chen po de lta bu'i thabs mkhas pa la spyod de/ thabs mkhas pa de dag gis phyogs bcu'i phyogs re re'i 'jig rten gyi khams gang gA'i klung gi bye ma snyed dag tu sems can rnams kyi don byed kyang des de la gang yang reg par 'gyur ba med do/ /de ci'i phyir zhe na/ de ni 'di ltar byang</text></item>
<item><p>304a.3</p><section></section><text>chub sems dpa' sems dpa' chen pos gang reg par byed pa dang / gang gis reg par byed pa dang / gang la reg par bya ba de lta bu'i chos gsum po de dag thams cad mi dmigs te/ de ci'i phyir zhe na/ de ni 'di ltar chos gsum po de dag thams cad ngo bo nyid kyis stong pas stong pa nyid ni stong pa</text></item>
<item><p>304a.4</p><section></section><text>nyid la reg par mi byed do/ /stong pa nyid kyis chos gang la yang reg par mi 'gyur ro/ /stong pa nyid kyang reg par bya ba ma yin no/ /de ci'i phyir zhe na/ de ni 'di ltar stong pa nyid la stong pa nyid mi dmigs so/ /de ni mi dmigs pa stong pa nyid de/ de la gnas shing byang chub sems dpa' sems dpa'</text></item>
<item><p>304a.5</p><section></section><text>chen po bla na med pa yang dag par rdzogs pa'i byang chub tu mngon par rdzogs par 'tshang rgya'o/ /gsol pa/ bcom ldan 'das ci lags/ byang chub sems dpa' sems dpa' chen po chos gzhan la mi gnas kyi/ shes rab kyi pha rol tu phyin pa 'ba' zhig la gnas shing rnam pa de lta bu'i thabs</text></item>
<item><p>304a.6</p><section></section><text>mkhas pa la spyod pa lags sam/ bcom ldan 'das kyis bka' stsal pa/ rab 'byor chos gang shes rab kyi pha rol tu phyin pa'i khongs su ma chud pa de lta bu yod dam/ gsol pa/ bcom ldan 'das gal te shes rab kyi pha rol tu phyin pa ngo bo nyid kyis stong na/ ji ltar shes rab kyi pha rol tu phyin</text></item>
<item><p>304a.7</p><section></section><text>pa'i khongs su chos thams cad 'dus pa lags/ bcom ldan 'das stong pa nyid la ni chos gang yang khongs su chud pa'am/ khongs su ma chud pa zhes bgyi ba ma mchis so/ /bcom ldan 'das kyis bka' stsal pa/ rab 'byor chos thams cad chos thams cad kyis mi stong ngam/ gsol pa/ </text></item>
<item><p>304b.1</p><section></section><text>bcom ldan 'das stong ngo / /bcom ldan 'das kyis bka' stsal pa/ rab 'byor de ste chos thams cad chos thams cad kyis stong na/ chos thams cad stong pa nyid du ma 'dus sam/ gsol pa/ bcom ldan 'das de de lags so/ /bcom ldan 'das kyis bka' stsal pa/ rab 'byor rnam</text></item>
<item><p>304b.2</p><section></section><text>grangs des na / khyod kyis 'di ltar byang chub sems dpa' sems dpa' chen po ni shes rab kyi pha rol tu phyin pa la gnas shing de lta bu'i thabs mkhas pa la spyod par rig par bya'o zhes bya ba ni sems can gyi don tshad med pa la 'god pa'i phrin las yin no// //de nas tshe dang ldan pa rab 'byor</text></item>
<item><p>304b.3</p><section></section><text>gyis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod cing chos thams cad stong pa nyid la gnas te/ mngon par shes pa gang la gnas shing phyogs bcu'i phyogs re re'i 'jig rten gyi khams</text></item>
<item><p>304b.4</p><section></section><text>gang gA'i klung gi bye ma snyed dag tu mchi ba dang / 'jig rten gyi khams de dag na sangs rgyas bcom ldan 'das gang ji snyed cig bzhugs shing 'tsho skyong ba dang / chos ston pa de dag la yang bsnyen bkur bgyid pa dang / chos nyan zhing sangs rgyas bcom ldan 'das de dag la dge ba'i rtsa ba bskyed pa'i</text></item>
<item><p>304b.5</p><section></section><text>mngon par shes pa'i pha rol tu phyin pa mngon par sgrub pa lags/ de skad ces gsol pa dang / bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ phyogs</text></item>
<item><p>304b.6</p><section></section><text>bcu'i phyogs re re'i 'jig rten gyi khams gang gA'i klung gi bye ma snyed po de dag thams cad ngo bo nyid kyis stong par mthong ngo / /'jig rten gyi khams de dag na sangs rgyas bcom ldan 'das gang ji snyed cig bzhugs pa'i sangs rgyas bcom ldan 'das de dag kyang ngo bo nyid kyis stong par mthong ngo / /</text></item>
<item><p>304b.7</p><section></section><text>gzhan du na ming dang brdar btags pa nye bar bzung zhing bstan pa ma gtogs te/ gdags pa kun kyang ngo bo nyid kyis stong ngo / /gal te 'jig rten gyi khams de dag kyang ngo bo nyid kyis mi stong la/ sangs rgyas bcom ldan 'das de dag kyang ngo bo nyid kyis mi stong ste/ gdags pa'i rgyu de dag</text></item>
<item><p>305a.1</p><section></section><text>kyang ngo bo nyid kyis mi stong pa zhig yin na ni/ nyi tshe'i stong pa nyid du 'gyur te/ de yang stong pa nyi tshe ba ma yin no/ /de'i phyir chos thams cad chos thams cad kyis stong ste/ de nyid kyi phyir byang chub sems dpa' sems dpa' chen po thabs mkhas pas shes rab</text></item>
<item><p>305a.2</p><section></section><text>kyi pha rol tu phyin pa la spyod cing / mngon par shes pa'i pha rol tu phyin pa mngon par bsgrubs te/ mngon par shes pa de dag la gnas shing lha'i mig dang / lha'i rna ba dang / rdzu 'phrul gyi rnam pa dang / pha rol gyi sems shes pa dang / sngon gyi gnas dran pa dang / 'chi 'pho shes pa mngon par</text></item>
<item><p>305a.3</p><section></section><text>bsgrubs te / mngon par shes pa med par byang chub sems dpa' sems dpa' chen pos bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so/ /de ci'i phyir zhe na/ 'di ltar byang chub sems dpa' sems dpa' chen po'i byang chub ni mngon par</text></item>
<item><p>305a.4</p><section></section><text>shes pa'i pha rol tu phyin par 'dus pa ste/ mngon par shes pa de dag las byang chub yongs su btsal bar bya'o/ /de tshol ba'i tshe lha'i mig rnam par dag pa mi las 'das pas bdag nyid kyang dge ba'i chos thams cad mthong la/ gzhan yang dge ba'i chos thams cad la sbyor te/ dge ba'i chos</text></item>
<item><p>305a.5</p><section></section><text>de dag la mngon par zhen par 'gyur ba med do/ /de ci'i phyir zhe na/ dge ba'i chos de dag thams cad ni ngo bo nyid kyis stong pa ste/ stong pa nyid ni gang la mngon par zhen cing ro myong bar byed par mngon par zhen par 'gyur ba med de / stong pa nyid ni ro myong bar byed pa med do/ /de ltar byang chub sems dpa'</text></item>
<item><p>305a.6</p><section></section><text>sems dpa' chen po shes rab kyi pha rol tu phyin pa la spyod pa'i tshe/ lha'i mig mngon par bsgrubs te / lha'i mig des chos thams cad kyang stong pa nyid du mthong ste/ de chos de dag la gnas shing las mngon par sgrub bo/ /las mngon par sgrub pa des sems can rnams la chos ston te/ sems</text></item>
<item><p>305a.7</p><section></section><text>can nam sems can du gdags par dmigs pa med do/ /de ltar mi dmigs pa'i tshul gyis byang chub sems dpa' sems dpa' chen po mngon par shes pa'i pha rol tu phyin pa mngon par bsgrubs te/ mngon par shes pa de dag gis mngon par shes par bya ba'i chos gang ji snyed pa de dag</text></item>
<item><p>305b.1</p><section></section><text>byed do/ /de lha'i mig rnam par dag pa mi las 'das pa de nyid kyis shar phyogs kyi 'jig rten gyi khams thams cad mthong ste/ de dag tu rdzu 'phrul gyis song zhing sbyin pa'am/ tshul khrims sam/ bzod pa'am/ brtson 'grus sam/ bsam gtan nam/ shes rab bam/ byang chub kyi phyogs kyi</text></item>
<item><p>305b.2</p><section></section><text>chos rnams sam/ rnam par thar pa'i sgo stong pa nyid dang / mtshan ma med pa dang / smon pa med pa dang / bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa rnams sam/ ting nge 'dzin rnams sam/ mthar gyis gnas</text></item>
<item><p>305b.3</p><section></section><text>pa'i snyoms par 'jug pa rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag par rig pa rnams sam/ sangs rgyas kyi chos ma 'dres pa rnams sam/ nyan thos kyi chos sam/ rang sangs rgyas kyi chos sam/ byang chub sems dpa'i</text></item>
<item><p>305b.4</p><section></section><text>chos sam/ sangs rgyas kyi chos kyis sems can rnams kyi don byed cing / sems can de dag gi bya ba byed de/ de la sems can ser sna can gang ji snyed pa de dag la 'di skad du chos ston te/ sbyin pa byin cig /phongs pa ni sdug bsngal ba ste/ phongs pas ni bdag gi don kyang mi nus na/ gzhan</text></item>
<item><p>305b.5</p><section></section><text>gyi don lta ci smos kyis/ de ltar khyed kyis sbyin pa byin la bdag kyang bde bar gyis shig /gzhan yang bde bar gyis shig /phongs pas zil gyis non zhing nying sha nying gis zos te/ ngan song gsum las mi thar bar gyur ta re zhes chos ston to/ /sems can tshul khrims ngan pa can gang ji</text></item>
<item><p>305b.6</p><section></section><text>snyed pa de dag la 'di skad du chos ston te / skyes bu dag tshul khrims ngan pa ni sdug bsngal ba ste/ tshul khrims ngan pas ni bdag gi don yang bya bar mi nus na/ gzhan gyi don lta ci smos te/ tshul khrims ngan pa'i rnam par smin pa ni sems can dmyal ba'am/ byol song gi skye gnas</text></item>
<item><p>305b.7</p><section></section><text>sam/ gshin rje'i 'jig rten yin te/ de ltar khyed ngan song gsum du ltung na/ bdag kyang gdon par mi nus na/ gzhan gdon par lta ci smos kyis/ de'i phyir khyed kyis tshul khrims ngan pa'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos</text></item>
<item><p>306a.1</p><section></section><text>ston to/ /sems can phan tshun gnod sems su gyur pa ji snyed pa de dag la 'di skad du chos ston te/ de ltar khyed gcig la gcig gnod sems su ma byed cig /sems 'khrugs par gyur pa la dge ba'i chos gang yang skye bar mi 'gyur te/ de lta bas na</text></item>
<item><p>306a.2</p><section></section><text>khyed phan tshun sems 'khrugs par gyur na sems can dmyal bar skye ba'am/ byol song gi skye gnas su skye ba'am/ gshin rje'i 'jig rten du skye ba'i gnas yin gyis/ de bas na khyed kyis 'khrugs pa'i sems 'ga' tsam gyi go skabs yang mi dbye'o/ /phyis 'gyod pa can du gyur ta re</text></item>
<item><p>306a.3</p><section></section><text>zhes chos ston to/ /sems can le lo can gang ji snyed pa de dag la 'di skad du chos ston te / kye skyes bu dag le lo ni sdug bsngal ba ste/ le los ni bdag gi don kyang bya bar mi nus na/ gzhan gyi don lta ci smos te/ le lo'i rnam par smin pa ni sems can dmyal ba'am/ byol song gi skye</text></item>
<item><p>306a.4</p><section></section><text>gnas sam/ gshin rje'i 'jig rten yin te/ de ltar khyed ngan song gsum du ltung na/ bdag kyang gdon par mi nus na/ gzhan gdon par lta ci smos kyis/ de'i phyir khyed kyis le lo'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos ston to/ /</text></item>
<item><p>306a.5</p><section></section><text>sems can sems g.yeng ba gang ji snyed pa de dag la 'di skad du chos ston te/ kye skyes bu dag sems g.yeng ba ni sdug bsngal ba ste/ gang sems g.yeng ba'i rnam par smin pa ni sems can dmyal ba'am/ byol song gi skye gnas sam/ gshin rje'i 'jig rten yin te/ de ltar khyed</text></item>
<item><p>306a.6</p><section></section><text>ngan song gsum du ltung na bdag kyang gdon par mi nus na/ gzhan gdon par lta ci smos kyis/ de'i phyir khyod kyis g.yeng ba'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos ston to/ /sems can shes rab 'chal pa can gang ji snyed pa de dag</text></item>
<item><p>306a.7</p><section></section><text>la 'di skad du chos ston te/ kye skyes bu dag shes rab 'chal pa ni sdug bsngal ba ste/ shes rab 'chal pas ni bdag gi don yang bya bar mi nus na/ gzhan gyi don lta ci smos te/ gang shes rab 'chal ba'i rnam par smin pa ni sems can dmyal ba'am/ byol song gi skye gnas sam/ gshin</text></item>
<item><p>306b.1</p><section></section><text>rje'i 'jig rten yin te/ de ltar khyed kyis shes rab 'chal pa'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos ston to/ /'dod chags kyi spyod pa can gang ji snyed pa de dag thams cad ni mi sdug pa la sbyor ro/ /zhe sdang gi spyod pa can gang ji snyed pa de dag </text></item>
<item><p>306b.2</p><section></section><text>thams cad ni byams pa la sbyor ro/ /gti mug gi spyod pa can gang ji snyed pa de dag thams cad ni rten cing 'brel par 'byung ba la sbyor ro/ /lam ngan par zhugs pa gang ji snyed pa de dag thams cad ni yang dag pa'i lam la sbyor te/ nyan thos kyi lam mam/ rang sangs rgyas kyi lam mam/ sangs rgyas kyi</text></item>
<item><p>306b.3</p><section></section><text>lam la sbyor zhing de dag la 'di skad du chos ston te/ khyed chos gang la mngon par zhen par gyur pa'i chos de dag ni ngo bo nyid kyis stong ste/ ngo bo nyid kyis stong pa'i chos rnams ni mngon par zhen par mi nus te/ stong pa nyid la mngon par zhen pa med do zhes chos ston to/ /rab 'byor de ltar na byang</text></item>
<item><p>306b.4</p><section></section><text>chub sems dpa' sems dpa' chen po shes rab kyi pha rol tu phyin pa la spyod pa'i tshe/ mngon par shes pa la gnas shing sems can rnams kyi don byed pa yin no/ /de lha'i mig rnam par dag pa mi las 'das pa de nyid kyis lho dang / nub dang / byang dang / byang shar dang / shar lho dang / lho nub dang / </text></item>
<item><p>306b.5</p><section></section><text>nub byang dang / 'og dang / steng gi phyogs kyi 'jig rten gyi khams thams cad mthong ste/ de dag tu rdzu 'phrul gyis song zhing / sbyin pa'am/ tshul khrims sam/ bzod pa'am/ brtson 'grus sam/ bsam gtan nam/ shes rab bam/ byang chub kyi phyogs kyi chos rnams sam/ rnam</text></item>
<item><p>306b.6</p><section></section><text>par thar pa'i sgo stong pa nyid dang / mtshan ma med pa dang / smon pa med pa'am/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa rnams sam/ mthar gyis gnas pa'i snyoms par 'jug pa rnams sam/ ting</text></item>
<item><p>306b.7</p><section></section><text>nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag par rig pa rnams sam/ sangs rgyas kyi chos ma 'dres pa rnams sam/ nyan thos kyi chos sam/ rang sangs rgyas kyi chos sam/ byang chub</text></item>
<item><p>307a.1</p><section></section><text>sems dpa'i chos sam/ sangs rgyas kyi chos kyis sems can rnams kyi don byed cing sems can de dag gi bya ba byed de/ de la sems can ser sna can gang ji snyed pa de dag la 'di skad du chos ston te/ sbyin pa byin cig /phongs pa ni sdug bsngal ba ste/ phongs</text></item>
<item><p>307a.2</p><section></section><text>pas ni bdag gi don yang bya bar mi nus na/ gzhan gyi don lta ci smos kyis de ltar khyod kyis sbyin pa byin la/ bdag kyang bde bar gyis shig /gzhan yang bde bar gyis shig /phongs pas zil gyis non zhing nying sha nying gis zos te/ ngan song gsum las mi thar bar gyur ta re zhes chos</text></item>
<item><p>307a.3</p><section></section><text>ston to/ /sems can tshul khrims ngan pa can gang ji snyed pa de dag la 'di skad du chos ston te/ kye skyes bu dag tshul khrims ngan pa ni sdug bsngal ba ste/ tshul khrims ngan pas ni bdag gi don kyang bya bar mi nus na gzhan gyi don lta ci smos te/ tshul khrims ngan pa'i rnam par smin pa ni</text></item>
<item><p>307a.4</p><section></section><text>sems can dmyal ba'am/ byol song gi skye gnas sam/ gshin rje'i 'jig rten yin te/ de ltar khyed ngan song gsum du ltung na bdag cag kyang gdon par mi nus na/ gzhan gdon pa lta ci smos kyis/ de'i phyir khyed kyis tshul khrims ngan pa'i sems 'ga' tsam gyi go skabs kyang mi</text></item>
<item><p>307a.5</p><section></section><text>dbye'o/ /phyis 'gyod pa can du gyur ta re zhes chos ston to/ /sems can phan tshun gnod sems su gyur pa gang ji snyed pa de dag la 'di skad du chos ston te / de ltar khyed gcig la gcig gnod sems su ma byed cig sems 'khrugs par gyur pa la dge ba'i chos gang yang skye bar mi 'gyur</text></item>
<item><p>307a.6</p><section></section><text>te/ de lta bas na khyed phan tshun sems 'khrugs par gyur na/ sems can dmyal bar skye ba'am/ byol song gi skye gnas su skye ba'am/ gshin rje'i 'jig rten du skye ba'i gnas yin gyis/ de bas na khyed kyis 'khrugs pa'i sems 'ga' tsam gyi go skabs kyang mi dbye'o/ / </text></item>
<item><p>307a.7</p><section></section><text>phyis 'gyod pa can du gyur ta re zhes chos ston to/ /sems can le lo can gang ji snyed pa de dag la 'di skad du chos ston te/ kye skyes bu dag le lo ni sdug bsngal ba ste/ le los ni bdag gi don kyang byed par mi nus na gzhan gyi don lta ci smos te/ le lo'i rnam par smin pa ni sems can dmyal</text></item>
<item><p>307b.1</p><section></section><text>ba'am/ byol song gi skye gnas sam/ gshin rje'i 'jig rten yin te/ de ltar khyed ngan song gsum du ltung na bdag kyang gdon par mi nus na/ gzhan gdon pa lta ci smos kyis/ de'i phyir khyed kyis le lo'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes</text></item>
<item><p>307b.2</p><section></section><text>chos ston to/ /sems can sems g.yeng ba gang ji snyed pa de dag la 'di skad du chos ston te/ kye skyes bu dag sems g.yeng ba ni sdug bsngal ba ste/ gang sems g.yeng ba'i rnam par smin pa ni sems can dmyal ba'am/ byol song gi skye gnas sam/ gshin rje'i 'jig rten yin te/ de ltar</text></item>
<item><p>307b.3</p><section></section><text>khyed ngan song gsum du ltung na bdag cag kyang gdon par mi nus na/ gzhan gdon pa lta ci smos kyis/ de'i phyir khyed kyis g.yeng ba'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos ston to/ /sems can shes rab 'chal pa can gang ji snyed pa de dag la</text></item>
<item><p>307b.4</p><section></section><text>'di skad du chos ston te/ kye skyes bu dag shes rab 'chal pa ni sdug bsngal ba ste/ shes rab 'chal pas ni bdag gi don yang bya bar mi nus na/ gzhan gyi don lta ci smos te/ gang shes rab 'chal ba'i rnam par smin pa ni sems can dmyal ba'am/ byol song gi skye gnas sam/ gshin</text></item>
<item><p>307b.5</p><section></section><text>rje'i 'jig rten yin te/ de ltar khyed kyis shes rab 'chal pa'i sems 'ga' tsam gyi go skabs kyang mi dbye'o/ /phyis 'gyod pa can du gyur ta re zhes chos ston to/ /'dod chags kyi spyod pa can gang ji snyed pa de dag ni mi sdug pa la sbyor ro/ /zhe sdang gi spyod pa can gang ji snyed pa de dag ni byams</text></item>
<item><p>307b.6</p><section></section><text>pa la sbyor ro/ /gti mug gi spyod pa can gang ji snyed pa de dag ni rten cing 'brel par 'byung ba la sbyor ro/ /lam ngan par zhugs pa gang ji snyed pa de dag ni yang dag pa'i lam la sbyor ro / /nyan thos kyi lam mam/ rang sangs rgyas kyi lam mam/ sangs rgyas kyi lam la sbyor zhing / de dag la</text></item>
<item><p>307b.7</p><section></section><text>'di skad du chos ston te/ khyed kyis chos gang la mngon par zhen par 'gyur ba'i chos de dag ni ngo bo nyid kyis stong ste/ ngo bo nyid kyis stong pa'i chos rnams ni mngon par zhen par mi nus te/ stong pa nyid la mngon par zhen pa med do zhes chos ston to/ /rab 'byor de ltar na byang chub sems dpa'</text></item>
<item><p>308a.1</p><section></section><text>sems dpa' chen po shes rab kyi pha rol tu phyin pa la spyod pa'i tshe/ mngon par shes pa rnams la gnas shing sems can rnams kyi don byed pa yin no/ /rab 'byor byang chub sems dpa' sems dpa' chen pos ni mngon par shes pa rnams la ma gnas par sems</text></item>
<item><p>308a.2</p><section></section><text>can rnams la chos bstan par mi nus te/ lam gol par zhugs pa'i sems can rnams kyang lam du gzud par mi nus so/ /rab 'byor 'di lta ste dper na/ bya 'dab ma med pa ni nam mkha' la 'gro bar mi nus so/ /rab 'byor de bzhin du byang chub sems dpa' sems dpa' chen pos</text></item>
<item><p>308a.3</p><section></section><text>kyang mngon par shes pa rnams la ma brten par sems can rnams la chos bstan par mi nus so/ /rab 'byor de lta bas na byang chub sems dpa' sems dpa' chen pos shes rab kyi pha rol tu phyin pa la spyod pa'i tshe/ mngon par shes pa rnams mngon par bsgrub par bya ste/ de mngon par shes</text></item>
<item><p>308a.4</p><section></section><text>pa mngon par bsgrubs pa de dag gis sems can rnams kyi don ji ltar bya bar dga' ba de bde bar byed do/ /des lha'i mig gis shar phyogs kyi 'jig rten gyi khams gang gA'i klung gi bye ma snyed mthong ste/ de dag tu sems can gang ji snyed cig skyes pa de dag kyang mthong / de ltar mthong nas</text></item>
<item><p>308a.5</p><section></section><text>kyang rdzu 'phrul gyis de dag tu song zhing sems can de dag gi sems sems kyis khong du chud par byas nas/ de dang mthun par sbyin pa'i gtam mam/ tshul khrims dang / bzod pa dang / brtson 'grus dang / bsam gtan dang / shes rab kyi gtam mam/ 'phags pa'i bden pa'i</text></item>
<item><p>308a.6</p><section></section><text>gtam mam/ 'byung ba'i gtam gyi bar du chos ston to/ /des lha'i mig gis lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi 'jig rten gyi khams gang gA'i klung gi bye ma snyed mthong ste/ de dag tu sems can</text></item>
<item><p>308a.7</p><section></section><text>gang ji snyed cig skyes pa de dag kyang mthong ngo / /de ltar mthong nas kyang rdzu 'phrul gyis de dag tu song zhing sems can de dag gi sems sems kyis khong du chud par byas nas/ de dang mthun pa'i sbyin pa'i gtam mam/ tshul khrims dang / bzod pa dang / brtson 'grus dang / bsam gtan</text></item>
<item><p>308b.1</p><section></section><text>dang / shes rab kyi gtam mam/ 'phags pa'i bden pa'i gtam mam/ 'byung ba'i gtam gyi bar du chos ston to/ /des lha'i rna ba'i khams kyis 'di lta ste/ lha dang mi gnyis ka'i sgra yang thos te/ de shar phyogs kyi 'jig rten gyi khams gang gA'i klung gi bye ma snyed dag na sangs rgyas bcom</text></item>
<item><p>308b.2</p><section></section><text>ldan 'das gang ji snyed cig chos ston pa de dag gi chos lha'i rna bas nyan te/ thos nas kyang de bzhin nyid du 'dzin to/ /de bzhin nyid du bzung nas de bzhin nyid du sems can rnams la chos ston to/ /sbyin pa'i gtam mam/ tshul khrims dang / bzod pa dang / brtson 'grus dang / bsam gtan dang / </text></item>
<item><p>308b.3</p><section></section><text>shes rab kyi gtam mam/ 'phags pa'i bden pa'i gtam mam/ 'byung ba'i gtam gyi bar du chos ston te/ de lho dang / nub dang / byang dang / byang shar dang / shar lho dang / lho nub dang / nub byang dang / 'og dang / steng gi phyogs kyi 'jig rten gyi khams gang gA'i klung gi bye ma snyed dag na/ sangs rgyas</text></item>
<item><p>308b.4</p><section></section><text>bcom ldan 'das gang ji snyed cig chos ston pa de dag gi chos lha'i rna bas nyan te/ thos nas kyang de bzhin nyid du 'dzin to/ /de bzhin nyid du bzung nas de bzhin nyid du sems can rnams la chos ston te/ sbyin pa'i gtam mam/ tshul khrims dang / bzod pa dang / brtson 'grus dang / </text></item>
<item><p>308b.5</p><section></section><text>bsam gtan dang / shes rab kyi gtam mam/ 'phags pa'i bden pa'i gtam mam/ 'byung ba'i gtam gyi bar du chos ston to/ /de sems kyi rnam grangs shes pa shin tu rnam par dag pa dang ldan pa yin te/ de sems kyi rnam grangs shes pa des sems can rnams kyi sems shes par</text></item>
<item><p>308b.6</p><section></section><text>byas shing de dag la de bzhin nyid du chos ston te/ sbyin pa'i gtam mam/ tshul khrims dang / bzod pa dang / brtson 'grus dang / bsam gtan dang / shes rab kyi gtam mam/ 'phags pa'i bden pa'i gtam mam/ 'byung ba'i gtam gyi bar du chos ston to/ /des bdag gam gzhan</text></item>
<item><p>308b.7</p><section></section><text>gyi sngon gyi gnas rnam pa du ma rjes su dran te/ sngon gyi gnas rjes su dran pa'i shes pa des sngon gyi de bzhin gshegs pa dgra bcom pa yang dag par rdzogs pa'i sangs rgyas mtshan 'di zhes bya ba nyan thos kyi dge 'dun dang bcas pa byung ngo zhes bya bar yang shes te/ sems can sngon gyi gnas</text></item>
<item><p>309a.1</p><section></section><text>rjes su dran pa la mos pa gang ji snyed pa de dag la yang dag pa nyid du chos ston te/ sbyin pa'i gtam mam/ tshul khrims dang / bzod pa dang / brtson 'grus dang / bsam gtan dang / shes rab kyi gtam mam/ 'phags pa'i bden pa'i gtam mam/ 'byung</text></item>
<item><p>309a.2</p><section></section><text>ba'i gtam gyi bar du chos ston to/ /de rdzu 'phrul gyis phyogs bcu'i 'jig rten gyi khams gang gA'i klung gi bye ma snyed dag tu song zhing sangs rgyas bcom ldan 'das rnams la bsnyen bkur byed de/ bsnyen bkur byas nas mngon par shes pa'i ye shes kyis sems can rnams la chos ston te / sbyin</text></item>
<item><p>309a.3</p><section></section><text>pa'i gtam mam/ tshul khrims dang / bzod pa dang / brtson 'grus dang / bsam gtan dang / shes rab kyi gtam mam/ 'phags pa'i bden pa'i gtam mam/ 'byung ba'i gtam gyi bar du chos ston to/ /de zag pa med pa mngon du bya ba'i shes pa shin tu rnam par dag pa dang ldan pa yin</text></item>
<item><p>309a.4</p><section></section><text>te/ de zag pa med pa mngon du bya ba'i shes pa shin tu rig pa des sems can rnams la chos ston te/ sbyin pa'i gtam mam/ tshul khrims dang / bzod pa dang / brtson 'grus dang / bsam gtan dang / shes rab kyi gtam mam/ 'phags pa'i bden pa'i gtam mam/ 'byung ba'i</text></item>
<item><p>309a.5</p><section></section><text>gtam gyi bar du chos ston te/ rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ mngon par shes pa rnams mngon par bsgrub par byas te / de mngon par shes pa shin tu 'dris pa de dag gis lus ci dang ci lta bu yongs su bzung</text></item>
<item><p>309a.6</p><section></section><text>bar 'dod pa de dang de lta bu'i lus yongs su bzung zhing mos pa ji lta ba bzhin du sems can rnams kyi don byed de/ bde ba'am/ sdug bsngal ba de dag gis gos par mi 'gyur ro/ /rab 'byor 'di lta ste dper na/ de bzhin gshegs pa'i sprul pa'i skyes bu ni dgos pa thams cad byed kyang bde</text></item>
<item><p>309a.7</p><section></section><text>ba'am/ sdug bsngal ba des gos par 'gyur ba med do/ /rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la gnas shing mngon par shes pas rnam par rtse zhing phyogs bcu'i 'jig rten gyi khams gang gA'i klung gi bye ma snyed dag tu mos pa ji</text></item>
<item><p>309b.1</p><section></section><text>lta ba bzhin du chos ston kyang bde ba'am/ sdug bsngal ba des 'phrogs par mi 'gyur ro/ /rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ de ltar mngon par shes pas rnam par rtse bar byas te/ ci nas kyang sangs rgyas kyi zhing yongs</text></item>
<item><p>309b.2</p><section></section><text>su dag par 'gyur ba dang / sems can yongs su smin par 'gyur ba de ltar rtse bar bya ste/ rab 'byor byang chub sems dpa' sems dpa' chen pos ni sangs rgyas kyi zhing yongs su dag par ma byas/ sems can rnams yongs su smin par ma byas par bla na med pa yang dag par rdzogs pa'i byang</text></item>
<item><p>309b.3</p><section></section><text>chub tu mngon par rdzogs par 'tshang rgya bar mi nus so/ /rab 'byor de ci'i phyir zhe na/ lam gyi yan lag dang mi ldan pa'i byang chub sems dpa' sems dpa' chen po la bla na med pa yang dag par rdzogs pa'i byang chub med do zhes bya ba ni sangs rgyas rnams kyi drung du nye bar 'gro ba dang / </text></item>
<item><p>309b.4</p><section></section><text>bsnyen bkur bya ba la sogs pa la dgod pa'i phrin las yin no// //rab 'byor gyis gsol pa/ bcom ldan 'das byang chub sems dpa' sems dpa' chen po lam gyi yan lag yongs su rdzogs par bgyis shing / bla na med pa yang dag par rdzogs pa'i byang chub tu mngon par rdzogs</text></item>
<item><p>309b.5</p><section></section><text>par 'tshang rgya bar 'gyur ba'i lam de dag gang lags/ bcom ldan 'das kyis bka' stsal pa/ rab 'byor dge ba'i chos thams cad ni byang chub sems dpa' sems dpa' chen po'i lam gyi yan lag go/ /gsol pa/ bcom ldan 'das lam gyi yan lag gang gis bla na med pa</text></item>
<item><p>309b.6</p><section></section><text>yang dag par rdzogs pa'i byang chub tu mngon par rdzogs par 'tshang rgya bar 'gyur ba'i lam gyi yan lag dge ba'i chos de dag gang lags// //bam po bdun cu gsum pa/ bcom ldan 'das kyis bka' stsal pa/ sems dang po bskyed pa nas nye bar bzung ste/ dge ba'i</text></item>
<item><p>309b.7</p><section></section><text>chos sbyin pa'i pha rol tu phyin pa la spyod kyang de la mi rtog cing de yongs su gtong ba'i tshe ngo bo nyid stong pa nyid kyi phyir 'di ni sbyin pa'o/ /'di la gtang bar bya'o/ /bdag gis sbyin par bya'o zhes gsum po de dag la mi rtog pa ste/ sbyin pa'i pha rol tu phyin pa gang gis bdag kyang 'khor ba</text></item>
<item><p>310a.1</p><section></section><text>las sgrol zhing gzhan yang sgrol ba 'di ni lam gyi yan lag dge ba'i chos so/ /sems dang po bskyed pa nas nye bar bzung ste/ dge ba'i chos tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam</text></item>
<item><p>310a.2</p><section></section><text>gtan gyi pha rol tu phyin pa dang / shes rab kyi pha rol tu phyin pa la spyod kyang de la mi rtog cing shes rab sgom pa'i tshe/ ngo bo nyid stong pa nyid kyi phyir 'di ni shes rab po/ /bdag gis shes rab sgom mo/ /'di'i don du shes rab sgom mo zhes gsum po de dag la mi rtog pa ste/ shes rab kyi pha rol tu phyin</text></item>
<item><p>310a.3</p><section></section><text>pa gang gis bdag kyang 'khor ba las sgrol zhing gzhan yang sgrol ba 'di ni lam gyi yan lag dge ba'i chos so/ /sems dang po bskyed pa nas nye bar bzung ste/ byang chub sems dpa' sems dpa' chen po dge ba'i chos stong pa nyid thams cad dang / byang chub kyi phyogs kyi chos rnams dang / </text></item>
<item><p>310a.4</p><section></section><text>'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / rnam par thar pa'i sgo stong pa nyid dang / mtshan ma med pa dang / </text></item>
<item><p>310a.5</p><section></section><text>smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa bco brgyad la spyod kyang</text></item>
<item><p>310a.6</p><section></section><text>de la mi rtog cing sangs rgyas kyi chos ma 'dres pa bco brgyad sgom pa'i tshe/ ngo bo nyid stong pa nyid kyi phyir 'di dag ni sangs rgyas kyi chos ma 'dres pa rnams so/ /bdag gis sangs rgyas kyi chos ma 'dres pa rnams bsgom par bya'o/ /'di'i don du sangs rgyas kyi chos ma 'dres pa rnams sgom mo zhes gsum po</text></item>
<item><p>310a.7</p><section></section><text>de dag la mi rtog pa ste/ sangs rgyas kyi chos ma 'dres pa gang gis bdag kyang 'khor ba las sgrol zhing gzhan yang sgrol ba 'di ni lam gyi yan lag dge ba'i chos so/ /rab 'byor dge ba'i chos de dag ni byang chub sems dpa' sems dpa' chen po'i bla na med pa yang dag par rdzogs pa'i byang chub kyi</text></item>
<item><p>310b.1</p><section></section><text>lam ste/ lam des 'das pa dang / ma 'ongs pa dang / da ltar gyi byang chub sems dpa' sems dpa' chen po rnams sems can tshad med pa rnams ded de 'khor ba'i rgya mtsho las rgal bar gyur pa dang / rgal ba dang / rgal bar 'gyur ba ste/ lam de yongs su rdzogs par byas shing byang chub sems</text></item>
<item><p>310b.2</p><section></section><text>dpa' sems dpa' chen po rnam pa thams cad mkhyen pa nyid thob par byed do/ /rnam pa thams cad mkhyen pa nyid thob par byas nas chos kyi 'khor lo bskor ro/ /chos kyi 'khor lo bskor te sems can rnams kyi don byed do/ /de nas tshe dang ldan pa rab 'byor gyis bcom ldan 'das la 'di skad ces gsol</text></item>
<item><p>310b.3</p><section></section><text>to/ /bcom ldan 'das gal te chos de dag thams cad byang chub sems dpa' sems dpa' chen po'i chos lags na/ sangs rgyas kyi chos gang lags/ bcom ldan 'das kyis bka' stsal pa/ rab 'byor gang 'di skad du gal te chos de dag thams cad byang chub sems dpa'i chos yin na/ sangs rgyas</text></item>
<item><p>310b.4</p><section></section><text>kyi chos gang yin zhes zer ba ni/ rab 'byor sangs rgyas kyi chos kyang chos de dag nyid rnam pa thams cad du mngon par rdzogs par 'tshang rgya bar zad de/ rnam pa thams cad mkhyen pa nyid thob nas bag chags kyi mtshams sbyor ba thams cad yongs su spong ngo / /de la byang chub sems dpa' sems dpa'</text></item>
<item><p>310b.5</p><section></section><text>chen po ni mngon par rdzogs par 'tshang rgya ba'o/ /de bzhin gshegs pa dgra bcom pa yang dag par rdzogs pa'i sangs rgyas ni chos thams cad skad cig gcig dang ldan pa'i shes rab kyis mngon par rdzogs par sangs rgyas pas de bzhin gshegs pa zhes bya ba'i grangs su 'gro ste/ byang chub</text></item>
<item><p>310b.6</p><section></section><text>sems dpa' sems dpa' chen po dang / de bzhin gshegs pa dgra bcom pa yang dag par rdzogs pa'i sangs rgyas la khyad par de yod do/ /rab 'byor 'di lta ste dper na/ zhugs pa yang gzhan la/ 'bras bu la gnas pa'ang gzhan te/ de gnyis ka yang 'phags pa'i gang zag ma yin zhes mi</text></item>
<item><p>310b.7</p><section></section><text>bya'o/ /rab 'byor de bzhin du byang chub sems dpa' sems dpa' chen po ni bar chad med pa'i lam du zhugs pa yin/ de bzhin gshegs pa dgra bcom pa yang dag par rdzogs pa'i sangs rgyas ni chos thams cad la sgrib pa med pa'i ye shes brnyes pa ste/ rab 'byor de ni byang chub sems dpa'</text></item>
<item><p>311a.1</p><section></section><text>sems dpa' chen po dang / de bzhin gshegs pa dgra bcom pa yang dag par rdzogs pa'i sangs rgyas kyi khyad par ro zhes bya ba ni byang chub kyi yan lag la 'god pa'i phrin las yin no// //rab 'byor gyis gsol pa/ bcom ldan 'das gal te chos thams cad rang gi</text></item>
<item><p>311a.2</p><section></section><text>mtshan nyid kyis stong pa lags na/ rang gi mtshan nyid kyis stong pa'i chos de dag la ni sems can dmyal ba pa'o/ /'di ni byol song gi skye gnas pa'o/ /'di ni gshin rje'i 'jig rten pa'o/ /'di ni lha'o/ /'di ni mi'o/ /'di ni rigs kyi sa'o/ /'di ni brgyad pa'o/ /'di ni rgyun du zhugs pa'o/ /'di ni</text></item>
<item><p>311a.3</p><section></section><text>lan cig phyir 'ong ba'o/ /'di ni phyir mi 'ong ba'o/ /'di ni dgra bcom pa'o/ /'di ni rang sangs rgyas so/ /'di ni byang chub sems dpa'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes bya bar khyad par dang rnam par dbye ba ji ltar 'gyur/ bcom ldan 'das</text></item>
<item><p>311a.4</p><section></section><text>ji ltar gang zag de dag dmigs su ma mchis pa de bzhin du las kyang dmigs su ma mchis/ las ji ltar dmigs su ma mchis pa de bzhin du las kyi rnam par smin pa yang dmigs su ma mchis so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du</text></item>
<item><p>311a.5</p><section></section><text>smras pa de bzhin te/ chos thams cad rang gi mtshan nyid kyis stong pa la las dang las kyi rnam par smin pa mi dmigs so/ /rab 'byor gang gis rang gi mtshan nyid kyis stong pa'i chos thams cad de ltar ma shes pa de dag ni ngan par spyad pa'am/ legs par spyad pa'am/ mi g.yo ba'i las mngon par</text></item>
<item><p>311a.6</p><section></section><text>'du byed de/ de dag ngan par spyad pa'i las kyis ngan song gsum du ltung ngo / /legs par spyad pa'i las kyis lha dang mir skye'o/ /nyams pa med pa'i las kyis gzugs kyi khams sam/ gzugs med pa'i khams su skye'o/ /de la byang chub sems dpa' sems dpa' chen po ni sbyin pa'i pha rol tu phyin pa</text></item>
<item><p>311a.7</p><section></section><text>la spyad/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyad/ nang stong pa nyid la spyad/ dngos po med pa'i ngo bo nyid stong pa nyid kyi bar la spyad/ dran pa nye</text></item>
<item><p>311b.1</p><section></section><text>bar gzhag pa rnams la spyad/ yang dag par spong ba rnams la spyad/ rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa la spyad/ 'phags pa'i bden pa dang / bsam</text></item>
<item><p>311b.2</p><section></section><text>gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / rnam par thar pa'i sgo stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs</text></item>
<item><p>311b.3</p><section></section><text>kyi sgo rnams la spyad/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / snying rje chen po dang / sangs rgyas kyi chos ma 'dres pa bco brgyad la spyad de/ nyams pa med pa'i spyod pas byang chub kyi lam bskyed nas/ rdo rje lta bu'i ting nge 'dzin byang</text></item>
<item><p>311b.4</p><section></section><text>chub kyi yan lag gi 'khor dang ldan pa la mnyam par gzhag cing bla na med pa yang dag par rdzogs pa'i byang chub tu mngon par rdzogs par 'tshang rgya ste/ mngon par rdzogs par sangs rgyas nas/ sems can rnams kyi don byed de/ don byas nas ci nas kyang phyis chud zos shing rgyud lnga'i 'khor bar mi</text></item>
<item><p>311b.5</p><section></section><text>ltung ba de ltar don byed do/ /gsol pa/ bcom ldan 'das ci lags/ bcom ldan 'das kyis bla na med pa yang dag par rdzogs pa'i byang chub tu mngon par rdzogs par sangs rgyas nas rgyud lnga'i 'khor bar gzigs sam/ bcom ldan 'das kyis bka' stsal pa/ rab 'byor ma yin no/ /gsol</text></item>
<item><p>311b.6</p><section></section><text>pa/ bcom ldan 'das ci lags/ de bzhin gshegs pas chos nag po'am/ dkar po'am/ gnag pa'am/ dkar ba'am/ mi gnag mi dkar bar dmigs lags sam/ bcom ldan 'das kyis bka' stsal pa/ ma yin no/ /gsol pa/ bcom ldan 'das de ste ma dmigs na/ sems</text></item>
<item><p>311b.7</p><section></section><text>can dmyal ba'am/ byol song gi skye gnas sam/ gshin rje'i 'jig rten du ji ltar gdags par mdzad/ lha dang mir ji ltar gdags par mdzad/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas su ji ltar gdags par mdzad/ </text></item>
<item><p>312a.1</p><section></section><text>byang chub sems dpa' dang / de bzhin gshegs pa dgra bcom pa yang dag par rdzogs pa'i sangs rgyas su ji ltar gdags par mdzad/ bcom ldan 'das kyis bka' stsal pa/ rab 'byor ci sems can 'di dag chos rnams rang gi mtshan nyid kyis stong par shes</text></item>
<item><p>312a.2</p><section></section><text>sam/ gsol pa ma lags so/ /bcom ldan 'das kyis bka' stsal pa/ rab 'byor gal te sems can de dag 'di ltar chos rnams rang gi mtshan nyid kyis stong ngo zhes bya bar shes na ni byang chub sems dpa' sems dpa' chen po yang bla na med pa yang dag par rdzogs pa'i byang chub tu mi 'jug</text></item>
<item><p>312a.3</p><section></section><text>ste/ bla na med pa yang dag par rdzogs pa'i byang chub tu ma zhugs na sems can rnams kyang ngan song gsum dang / 'khor ba'i rgyud rnams las mi 'grol te/ rab 'byor sems can de dag chos rnams rang gi mtshan nyid kyis stong par mi shes la mi shes pas rgyud lnga'i 'khor ba las yongs su mi</text></item>
<item><p>312a.4</p><section></section><text>'grol bas/ de'i phyir byang chub sems dpa' sems dpa' chen po yang sangs rgyas bcom ldan 'das de dag las chos thams cad rang gi mtshan nyid kyis stong par mthong nas/ sems can rnams kyi don du bla na med pa yang dag par rdzogs pa'i byang chub tu 'jug ste/ chos 'di dag ni ji</text></item>
<item><p>312a.5</p><section></section><text>ltar byis pa so so'i skye bo rnams kyis mngon par chags par bya ba de lta bu yod pa ma yin na/ de dag ni med cing yang dag pa ma yin pa'i chos rnams la yod par brtags shing sems can med pa la sems can du 'du shes/ gzugs med pa la gzugs su 'du shes pa dang / tshor ba dang / </text></item>
<item><p>312a.6</p><section></section><text>'du shes dang / 'du byed dang / rnam par shes pa med pa la rnam par shes par 'du shes/ skye mched rnams med pa la skye mched du 'du shes/ khams rnams med pa la khams su 'du shes/ rten cing 'brel par 'byung ba rnams med pa la rten cing 'brel par 'byung bar 'du shes/ 'jig</text></item>
<item><p>312a.7</p><section></section><text>rten pa'i chos med pa la 'jig rten pa'i chos su 'du shes/ 'jig rten las 'das pa'i chos med pa la 'jig rten las 'das pa'i chos su 'du shes/ zag pa dang bcas pa'i chos med pa la zag pa dang bcas pa'i chos su 'du shes/ zag pa med pa'i chos med pa la zag pa med pa'i chos su 'du</text></item>
<item><p>312b.1</p><section></section><text>shes/ 'dus byas kyi chos med pa la 'dus byas kyi chos su 'du shes/ 'dus ma byas kyi chos med pa la 'dus ma byas kyi chos su 'du shes nas yod pa ma yin pa'i phyin ci log gis phyin ci log tu gyur pa'i sems dang ldan pa rnams/ lus dang ngag dang yid kyi las mngon par 'du byed</text></item>
<item><p>312b.2</p><section></section><text>pa de dag rgyud lnga'i 'khor ba las yongs su mi 'grol ba'i phyir/ byang chub sems dpa' sems dpa' chen po shes rab kyi pha rol tu phyin pa dge ba'i chos thams cad 'dus par byas te/ byang chub sems dpa'i spyad pa spyod cing bla na med pa yang dag par rdzogs pa'i byang chub tu mngon par rdzogs</text></item>
<item><p>312b.3</p><section></section><text>par 'tshang rgya'o/ /mngon par rdzogs par sangs rgyas nas rgyud lnga'i 'khor ba las sems can rnams yongs su 'grel to zhes bya ba ni las dang 'bras bur 'brel pa chud mi za ba la dgod pa'i phrin las yin no// //rab 'byor gyis gsol pa/ gal te chos thams cad rang gi mtshan</text></item>
<item><p>312b.4</p><section></section><text>nyid kyis stong pa lags na/ ji ltar byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya ste/ rgyud lnga'i 'khor ba las sems can rnams yongs su 'grel pa lags/ bcom ldan 'das kyis bka' stsal pa/ rab 'byor</text></item>
<item><p>312b.5</p><section></section><text>'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par sangs rgyas te/ sdug bsngal ba dang / sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam sems can rnams la</text></item>
<item><p>312b.6</p><section></section><text>ston to/ /'chad do/ /'jog go/ /'god do/ /'grel to/ /rnam par 'byed do/ /gsal bar byed do/ /yang dag par brjod do/ /'phags pa'i bden pa bzhi po 'dir dge ba'i chos byang chub kyi phyogs gang ci snyed pa gang gis dkon mchog gsum rnam par dgod pa de dag thams cad yongs su 'dus te/ </text></item>
<item><p>312b.7</p><section></section><text>sangs rgyas dkon mchog dang / chos dkon mchog dang / dge 'dun dkon mchog gsum 'jig rten du byung bas sems can rnams lam rgyud lnga'i 'khor ba las yongs su 'grel to/ /rab 'byor gyis gsol pa/ bcom ldan 'das sdug bsngal 'tshal bas yongs su mya ngan las 'da'</text></item>
<item><p>313a.1</p><section></section><text>bar 'gyur ram/ 'on te sdug bsngal gyis yongs su mya ngan las 'da' bar 'gyur/ kun 'byung ba 'tshal bas yongs su mya ngan las 'da' bar 'gyur ram/ 'on te kun 'byung bas mya ngan las 'da' bar 'gyur/ sdug bsngal 'gog pa 'tshal bas yongs su</text></item>
<item><p>313a.2</p><section></section><text>mya ngan las 'da' bar 'gyur ram/ 'on te sdug bsngal 'gog pas yongs su mya ngan las 'da' bar 'gyur/ lam 'tshal bas yongs su mya ngan las 'da' bar 'gyur ram/ 'on te lam gyis yongs su mya ngan las 'da' bar 'gyur/ bcom ldan 'das kyis bka' stsal pa/ rab 'byor</text></item>
<item><p>313a.3</p><section></section><text>sdug bsngal shes pas yongs su mya ngan las mi 'da' ste/ sdug bsngal gyis kyang ma yin no/ /kun 'byung ba shes pas yongs su mya ngan las mi 'da' ste/ kun 'byung bas kyang ma yin no/ /sdug bsngal 'gog pa shes pas yongs su mya ngan las mi 'da' ste/ sdug bsngal 'gog pas kyang ma</text></item>
<item><p>313a.4</p><section></section><text>yin no/ /lam shes pas yongs su mya ngan las mi 'da' ste/ lam gyis kyang ma yin no/ /rab 'byor 'phags pa'i bden pa bzhi po de dag mnyam pa nyid gang yin pa de ni mya ngan las 'da' bar ngas gsungs te/ sdug bsngal shes pas yongs su mya ngan las 'da' ba ma yin/ sdug bsngal</text></item>
<item><p>313a.5</p><section></section><text>gyis kyang ma yin no/ /kun 'byung ba shes pas yongs su mya ngan las 'da' ba ma yin/ kun 'byung bas kyang ma yin no/ /sdug bsngal 'gog pa shes pas yongs su mya ngan las 'da' ba ma yin/ sdug bsngal 'gog pas kyang ma yin no/ /lam shes pas yongs su mya ngan las 'da' ba ma</text></item>
<item><p>313a.6</p><section></section><text>yin/ lam gyis kyang ma yin no/ /gsol pa/ bcom ldan 'das gang la sdug bsngal ba yang ma mchis/ sdug bsngal 'tshal ba yang ma mchis/ kun 'byung ba yang ma mchis/ kun 'byung ba 'tshal ba yang ma mchis/ 'gog pa yang ma mchis/ 'gog pa 'tshal ba yang ma mchis/ lam</text></item>
<item><p>313a.7</p><section></section><text>yang ma mchis/ lam 'tshal ba yang ma mchis pa'i 'phags pa'i bden pa bzhi mnyam pa nyid ces bgyi ba de gang lags/ bcom ldan 'das kyis bka' stsal pa/ de ni 'phags pa'i bden pa bzhi po de dag gi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos</text></item>
<item><p>313b.1</p><section></section><text>nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' de bzhin gshegs pa rnams byung yang rung / de bzhin gshegs pa rnams ma byung yang rung ste/ de bzhin du gnas pa'i dbyings dang / chos kyi dbyings mi 'phel mi 'grib</text></item>
<item><p>313b.2</p><section></section><text>par 'dug pa ste/ de'i phyir byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bden pa khong du chud pa ji lta ba bzhin du bden pa khong du chud par bya ba'i don du spyod do/ /rab 'byor gyis gsol pa/ bcom ldan 'das byang chub sems dpa' sems dpa' chen</text></item>
<item><p>313b.3</p><section></section><text>po shes rab kyi pha rol tu phyin pa la ji ltar spyod na bden pa rtogs pa'i don du spyod pa lags/ ji ltar spyod na bden pa rtogs shing 'tshal te khong du chud nas nyan thos kyi sa'am/ rang sangs rgyas kyi sar mi ltung zhing byang chub sems dpa'i skyon ma mchis par 'jug pa lags/ bcom [(]ldan</text></item>
<item><p>313b.4</p><section></section><text>ldan [,]ldan [)]'das kyis bka' stsal pa/ rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ chos de dag ci nas kyang chos gang yang dmigs su med pa de ltar mthong ste/ chos thams cad ma dmigs pas bden par rtogs pa'am/ bden</text></item>
<item><p>313b.5</p><section></section><text>par ma rtogs pa'i chos thams cad stong par mthong ste/ des de ltar mthong bas skyon med par chud pa'i byang chub sems dpa' sems dpa' chen po rigs kyi sa la gnas par 'gyur te/ rigs kyi sa la gnas pa de spyi bor ltung ba gang gis nyan thos kyi sa'am/ rang sangs rgyas kyi sar ltung</text></item>
<item><p>313b.6</p><section></section><text>bar 'gyur ba spyi bor ltung bar mi 'gyur ro/ /byang chub sems dpa' de rigs kyi sa de la gnas shing bsam gtan bzhi sgrub bo/ /tshad med pa bzhi dang / gzugs med pa'i snyoms par 'jug pa bzhi sgrub bo/ /de lhag mthong gi sa de la gnas shing chos thams cad rab tu shes par byed do/ /</text></item>
<item><p>313b.7</p><section></section><text>'phags pa'i bden pa bzhi khong du chud par byed do/ /de sdug bsngal yongs su shes kyang sdug bsngal la dmigs pa'i sems mi bskyed do/ /kun 'byung ba rab tu spangs kyang kun 'byung ba la dmigs pa'i sems mi bskyed do/ /'gog pa mngon du byed kyang 'gog pa la dmigs pa'i sems mi</text></item>
<item><p>314a.1</p><section></section><text>bskyed do/ /lam bsgom yang lam la dmigs pa'i sems mi bskyed de / gzhan du na byang chub la gzhol ba'i sems kyis chos thams cad yang dag pa ji lta ba bzhin du mthong bar byed do/ /gsol pa/ bcom ldan 'das chos thams cad kyi yang dag pa ji lta ba bzhin du</text></item>
<item><p>314a.2</p><section></section><text>zhes bgyi ba gang lags/ bcom ldan 'das kyis bka' stsal pa/ stong pa nyid do/ /gsol pa/ stong pa nyid gang lags/ bcom ldan 'das kyis bka' stsal pa/ rang gi mtshan nyid stong pa nyid de/ rnam pa de lta bu'i lhag mthong gis chos thams cad stong pa'o zhes bya bar blta ste/ ngo bo nyid gang la</text></item>
<item><p>314a.3</p><section></section><text>gnas shing byang chub tu mngon par rdzogs par 'tshang rgya ba de lta bu'i ngo bo nyid chos gang la yang ngo bo nyid yod par mi mthong ngo / /dngos po med pa ni byang chub ste/ de ni sangs rgyas kyis ma mdzad/ rang sangs rgyas kyis ma byas/ dgra bcom pa dang / phyir mi 'ong ba dang / lan cig phyir 'ong ba dang / rgyun du</text></item>
<item><p>314a.4</p><section></section><text>zhugs pas ma byas/ de dag la zhugs pas kyang ma byas/ gang byang chub 'di la spyod pa'i byang chub sems dpa' sems dpa' chen po de dag gis kyang ma byas te/ gzhan du na yang dag pa ji lta ba de sems can rnams kyis ma shes mi mthong bas de'i phyir byang chub sems dpa' sems dpa'</text></item>
<item><p>314a.5</p><section></section><text>chen po shes rab kyi pha rol tu phyin pa la spyod cing thabs mkhas pas sems can rnams la chos ston to zhes bya ba ni bden pa mthong ba la dgod pa'i phrin las yin no// //de nas byang chub sems dpa' sems dpa' chen po byams pas bcom ldan 'das la 'di skad ces gsol to/ /bcom ldan</text></item>
<item><p>314a.6</p><section></section><text>'das gal te chos thams cad dngos po ma mchis pa'i ngo bo nyid lags na/ bcom ldan 'das de'i tshe shes rab kyi pha rol tu phyin pa la spyod pa'i byang chub sems dpa' sems dpa' chen po byang chub sems dpa'i bslab pa la slob par 'tshal bas gzugs la ji ltar bslab par bgyi/ tshor ba dang / </text></item>
<item><p>314a.7</p><section></section><text>'du shes dang / 'du byed rnams dang / rnam par shes pa la ji ltar bslab par bgyi/ mig gi skye mched dang / rna ba'i skye mched dang / sna'i skye mched dang / lce'i skye mched dang / lus kyi skye mched dang / yid kyi skye mched la ji ltar bslab par bgyi/ gzugs kyi skye mched dang / sgra'i</text></item>
<item><p>314b.1</p><section></section><text>skye mched dang / dri'i skye mched dang / ro'i skye mched dang / reg bya'i skye mched dang / chos kyi skye mched la ji ltar bslab par bgyi/ mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams dang / rna ba'i rnam par shes</text></item>
<item><p>314b.2</p><section></section><text>pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams</text></item>
<item><p>314b.3</p><section></section><text>dang / chos kyi khams dang / yid kyi rnam par shes pa'i khams la ji ltar bslab par bgyi/ mig gi 'dus te reg pa'i skye mched dang / rna ba dang / sna dang /[ (]lca [,]lce [)]dang / lus dang / yid kyi 'dus te reg pa'i skye mched la ji ltar bslab par bgyi/ ma rig pa dang / 'du byed dang / </text></item>
<item><p>314b.4</p><section></section><text>rnam par shes pa dang / ming dang / gzugs dang / skye mched drug dang / reg pa dang / tshor ba dang / sred pa dang / len pa dang / srid pa dang / skye ba dang / rga shi la ji ltar bslab par bgyi/ sdug bsngal gyi bden pa dang / kun 'byung gi bden pa dang / 'gog pa'i bden pa dang / lam gyi</text></item>
<item><p>314b.5</p><section></section><text>bden pa la ji ltar bslab par bgyi/ gzugs can gyi chos rnams dang / gzugs can ma lags pa dang / bstan du mchis pa rnams dang / bstan du ma mchis pa rnams dang / thogs pa dang bcas pa rnams dang / thogs pa ma mchis pa rnams dang / 'dus bgyis pa rnams dang / 'dus ma bgyis pa rnams dang / </text></item>
<item><p>314b.6</p><section></section><text>zag pa dang bcas pa rnams dang / zag pa ma mchis pa rnams dang / kha na ma tho ba dang bcas pa rnams dang / kha na ma tho ba ma mchis pa rnams dang / dman pa rnams dang / gya nom pa rnams dang / nang gi bdag nyid rnams dang / phyi'i bdag nyid rnams dang / mthong</text></item>
<item><p>314b.7</p><section></section><text>ba dang / thos pa dang / rnam par shes pa rnams dang / 'das pa dang / ma 'ongs pa dang / da ltar byung ba rnams dang / dge ba dang / mi [(]dag [,]dge [)]ba dang / lung du ma bstan pa rnams dang / 'dod pa dang rab tu ldan pa rnams dang / gzugs dang rab tu ldan pa rnams dang / gzugs med pa dang rab tu</text></item>
<item><p>315a.1</p><section></section><text>ldan pa rnams dang / slob pa rnams dang / mi slob pa rnams dang / slob pa yang ma lags/ mi slob pa yang ma lags pa rnams la ji ltar bslab par bgyi/ 'dod chags dang / khong khro dang / nga rgyal dang / ma rig pa dang / lta ba dang / the tshom la ji ltar bslab par</text></item>
<item><p>315a.2</p><section></section><text>bgyi/ ser sna dang / sbyin pa dang / 'chal pa'i tshul khrims dang / tshul khrims dang / gnod sems dang / bzod pa dang / le lo dang / brtson 'grus dang / rnam par g.yeng ba dang / bsam gtan dang / 'chal pa'i shes rab dang / shes rab la ji ltar bslab par bgyi/ rnam par rtog pa dang / </text></item>
<item><p>315a.3</p><section></section><text>stong pa nyid dang / mtshan ma dang / mtshan ma ma mchis pa dang / log pa'i smon lam dang / smon pa ma mchis pa dang / sdug pa dang mi sdug pa'i chos rnams la ji ltar bslab par bgyi/ nyon mongs pa rnams dang / nyon mongs pa spangs pa dang / kun nas nyon mongs pa dang / rnam par byang ba</text></item>
<item><p>315a.4</p><section></section><text>dang / 'khor ba dang mya ngan las 'das pa dang / sangs rgyas kyi chos rnams la ji ltar bslab par bgyi/ de skad ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /byams pa byang chub sems dpa' sems</text></item>
<item><p>315a.5</p><section></section><text>dpa' chen po shes rab kyi pha rol tu phyin pa la spyod pa byang chub sems dpa'i bslab pa la slob par 'dod pas gzugs ming tsam mo zhes bya bar bslab par bya'o/ /tshor ba dang / 'du shes dang / 'du byed rnams dang / rnam par shes pa ming tsam mo zhes bya ba nas sangs rgyas kyi chos ma 'dres</text></item>
<item><p>315a.6</p><section></section><text>pa rnams kyi bar du ming tsam mo zhes bya bar bslab par bya'o/ /de nas bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das gang gi tshe 'di ni gzugs so 'di ni ming ngo zhes dngos po dang bcas par dmigs/ gang gi tshe</text></item>
<item><p>315a.7</p><section></section><text>'di ni tshor ba dang / 'du shes dang / 'du byed rnams dang / rnam par shes pa 'di ni ming ngo zhes dngos po dang bcas par dmigs/ gang gi tshe 'di ni sangs rgyas kyi chos rnams kyi bar ro/ /'di ni ming ngo zhes 'du byed kyi mtshan ma nye bar bzung ste dngos po dang bcas par dmigs pa de'i tshe</text></item>
<item><p>315b.1</p><section></section><text>ji ltar byang chub sems dpas gzugs ming tsam mo zhes bgyi bar bslab par bgyi/ tshor ba dang / 'du shes dang / 'du byed rnams dang / rnam par shes pa ming tsam zhes bgyi ba dang / sangs rgyas kyi chos rnams kyi bar du ming tsam zhes bgyi bar bslab par bgyi/ gal te dngos po ma mchis</text></item>
<item><p>315b.2</p><section></section><text>pa lags na de'i ming de yang ming tsam kho na zhes bgyi bar mi rung lags te/ gzugs zhes bgyi ba gang lags pa de ni ming tsam kho na zhes bgyi bar mi rung lags so/ /tshor ba dang / 'du shes dang / 'du byed rnams dang / rnam par shes pa zhes bgyi ba dang / sangs rgyas kyi chos rnams</text></item>
<item><p>315b.3</p><section></section><text>zhes bgyi ba gang lags pa 'di yang ming tsam kho na zhes bgyi bar mi rung lags so/ /de skad ces gsol pa dang / bcom ldan 'das kyis byang chub sems dpa' sems dpa' chen po byams pa la bka' stsal pa/ gzugs zhes bgyi ba gang yin pa 'di ni 'du byed kyi mtshan ma'i</text></item>
<item><p>315b.4</p><section></section><text>dngos po de dang der glo bur du ming du btags pa'o/ /tshor ba dang / 'du shes dang / 'du byed rnams dang / rnam par shes pa zhes bya ba gang yin pa de ni glo bur du ming du btags pa'o/ /sangs rgyas kyi chos zhes bya ba'i bar gang yin pa 'di yang glo bur du ming du btags pa'o/ /byams pa gang las 'du</text></item>
<item><p>315b.5</p><section></section><text>byed kyi mtshan ma'i dngos po des gzugs zhes bya ba'i ming der gzugs zhes bya bar yang dag par rtogs pa dang / rab tu rtogs pa dang / so so yang dag par rig par 'gyur te/ byams pa rnam grangs des na gzugs zhes bya ba gang yin pa 'di dang / tshor ba dang / 'du shes dang / 'du byed rnams dang / </text></item>
<item><p>315b.6</p><section></section><text>rnam par shes pa zhes bya ba gang yin pa 'di dang / sangs rgyas kyi chos rnams zhes bya ba gang yin pa 'di ni 'du byed kyi mtshan ma'i dngos po de dang der glo bur du ming du btags pa yin par de ltar rig par bya'o/ /byams pa 'di ji snyam du sems/ 'du byed kyi mtshan ma'i dngos po 'dir</text></item>
<item><p>315b.7</p><section></section><text>'ga' zhig 'du shes sam/ nye bar btags pa'am ming ngam tha snyad dam/ mngon par shes par gyur pa yin nam/ gsol pa/ bcom ldan 'das de lta ma lags so/ /byams pa rnam grangs 'dis kyang gzugs zhes bya ba gang yin pa dang / tshor ba dang / 'du shes dang / 'du byed</text></item>
<item><p>316a.1</p><section></section><text>rnams dang / rnam par shes pa zhes bya ba gang yin pa 'di dang / sangs rgyas kyi chos rnams zhes bya ba'i bar gang yin pa 'di ni 'du byed kyi mtshan ma'i dngos po der glo bur du ming du btags pa yin par rig par bya'o/ /de nas bcom ldan 'das la byang chub sems dpa'</text></item>
<item><p>316a.2</p><section></section><text>sems dpa' chen po byams pas 'di skad ces gsol to/ /bcom ldan 'das de ltar lags na ni gzugs zhes bgyi ba gang lags pa 'di dang / tshor ba dang / 'du shes dang / 'du byed rnams dang / rnam par shes pa zhes bgyi ba gang lags pa 'di dang / sangs rgyas kyi chos rnams zhes bgyi ba'i</text></item>
<item><p>316a.3</p><section></section><text>bar du gang lags pa 'di 'du byed kyi mtshan ma'i dngos po gang nye bar bzung nas ming dang 'du shes dang btags pa dang / rjes su tha snyad 'dogs pa gzugs kyi ngo bo nyid du dmigs pa kho na lags sam/ de skad ces gsol pa dang / bcom ldan 'das kyis byang chub sems dpa' sems dpa'</text></item>
<item><p>316a.4</p><section></section><text>chen po byams pa la bka' stsal pa/ 'du byed kyi mtshan ma'i dngos po la gzugs zhes bya bar ming dang 'du shes dang / 'dogs pa dang / rjes su tha snyad 'dogs par byed pa la/ byams pa 'di ji snyam du sems/ de gzugs kyi ngo bo nyid yin nam btags pa tsam du zad/ gsol pa/ </text></item>
<item><p>316a.5</p><section></section><text>btags pa tsam du bas so/ /bcom ldan 'das btags pa tsam du bas lags so/ /byams pa'o na gzugs zhes bya ba gang yin pa 'di 'du byed kyi mtshan ma'i dngos po gang nye bar bzung nas ming dang 'du shes dang 'dogs pa dang rjes su tha snyad 'dogs pa gzugs kyi ngo bo nyid du dmigs</text></item>
<item><p>316a.6</p><section></section><text>pa kho na'o zhes de ltar sems/ byams pa 'di ji snyam du sems/ tshor ba dang / 'du shes dang / 'du byed rnams dang / rnam par shes pa dang sangs rgyas kyi chos rnams kyi bar gyi ngo bo nyid yin nam btags pa tsam du zad/ gsol pa/ bcom ldan 'das btags pa tsam du bas </text></item>
<item><p>316a.7</p><section></section><text>so/ /bcom ldan 'das btags pa tsam du bas lags so/ /byams pa 'o na de ji ltar tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar gyi ngo bo nyid dmigs pa kho na'o zhes ji ltar de snyam du sems/ byams pas</text></item>
<item><p>316b.1</p><section></section><text>gsol pa/ bcom ldan 'das gal te gzugs ming dang 'du shes dang brda dang btags pa dang / tha snyad tsam kho na lags la/ bcom ldan 'das gal te tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar du ming dang 'du</text></item>
<item><p>316b.2</p><section></section><text>shes dang brda dang btags pa dang tha snyad tsam kho na lags na/ de ltar na ming dang 'du shes dang brda dang btags pa dang tha snyad tsam zhes bgyi ba gang lags pa 'di gzugs kyi ngo bo nyid du dmigs pa kho nar mi 'gyur lags sam/ de ltar na ming dang 'du shes dang brda dang btags pa</text></item>
<item><p>316b.3</p><section></section><text>dang tha snyad tsam zhes bgyi ba gang lags pa 'di tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi ngo bo nyid du dmigs pa kho nar mi 'gyur lags sam/ bcom ldan 'das kyis bka' stsal pa/ byams pa 'di ji snyam du</text></item>
<item><p>316b.4</p><section></section><text>sems/ gzugs zhes bya ba'i ming dang 'du shes dang brda dang btags pa dang / tha snyad tsam kho na gang yin pa dang / tshor ba zhes bya ba dang / 'du shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos zhes bya ba'i bar gyi ming dang</text></item>
<item><p>316b.5</p><section></section><text>'du shes dang brda dang btags pa dang tha snyad tsam kho na gang yin pa de la ci gang skye ba'am 'jig pa'am/ kun nas nyon mongs pa dang rnam par byang ba yod dam/ gsol pa/ bcom ldan 'das de ni ma mchis lags so/ /bka' stsal pa/ byams pa'o na khyod 'di ji snyam du sems/ </text></item>
<item><p>316b.6</p><section></section><text>gzugs dang / tshor ba dang / 'du shes dang / 'du byed rnams dang / rnam par shes pa dang / de bzhin du sbyar te/ sangs rgyas kyi chos rnams kyi bar gyi ngo bo nyid dmigs pa'o snyam du gang las sems par 'gyur/ byams pas gsol pa/ bcom ldan 'das ci rnam pa thams cad du</text></item>
<item><p>316b.7</p><section></section><text>mtshan nyid thams cad kyis gzugs ma mchis pa kho na lags sam/ bcom ldan 'das ci rnam pa thams cad du mtshan nyid thams cad kyis tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams ma mchis pa kho na lags sam/ </text></item>
<item><p>317a.1</p><section></section><text>bcom ldan 'das kyis bka' stsal pa/ byams pa rnam pa thams cad du mtshan nyid thams cad kyis gzugs med do zhes nga mi smra'o/ /byams pa rnam pa thams cad du mtshan nyid thams cad kyis tshor ba dang / 'du shes dang / 'du byed rnams dang / rnam par shes</text></item>
<item><p>317a.2</p><section></section><text>pa dang / sangs rgyas kyi chos rnams kyi bar du med do zhes nga mi smra'o/ /byams pas gsol pa/ bcom ldan 'das ji ltar na gzugs ma mchis pa lags/ ji ltar na tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar du ma</text></item>
<item><p>317a.3</p><section></section><text>mchis pa lags/ bcom ldan 'das kyis bka' stsal pa/ byams pa 'jig rten gyi brda dang tha snyad kyis gzugs yod kyi/ don dam par ni ma yin no/ /byams pa 'jig rten gyi brda dang / tha snyad kyis tshor ba dang / 'du shes dang / 'du byed rnams dang / rnam par shes pa dang / sangs rgyas kyi</text></item>
<item><p>317a.4</p><section></section><text>chos rnams kyi bar du yod kyi/ don dam par ni ma yin no/ /byams pas gsol pa/ bcom ldan 'das bdag gis bcom ldan 'das kyis gsungs pa'i don 'tshal ba ltar na don dam par dbyings 'di ni brjod du ma mchis pa'o/ /bcom ldan 'das gal te don dam par dbyings brjod du ma</text></item>
<item><p>317a.5</p><section></section><text>mchis pa lags na/ de ji ltar 'du byed kyi mtshan ma'i dngos po gang la gzugs zhes bgyi bar glo bur du ming du 'dogs par 'gyur/ 'du byed kyi mtshan ma'i dngos po gang la tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams zhes</text></item>
<item><p>317a.6</p><section></section><text>bgyi ba'i bar du glo bur du ming du 'dogs par ji ltar 'gyur/ gal te don dam par ma mchis na ni 'o na brjod du ma mchis pa'i dbyings su yang ji ltar 'gyur te/ 'du byed kyi mtshan ma'i dngos po ni brjod du ma mchis pa'i dbyings zhes bgyir mi rung lags so/ /bcom ldan 'das kyis</text></item>
<item><p>317a.7</p><section></section><text>bka' stsal pa/ byams pa de'i phyir khyod nyid la dris ji ltar bzod pa de bzhin du lan thob cig /byams pa 'di ji snyam du sems gang gi tshe brjod du med pa'i dbyings su shes rab 'jug pa de'i tshe 'du byed kyi mtshan ma'i dngos po gang la gzugs zhes bya ba dang / tshor ba zhes bya ba dang / </text></item>
<item><p>317b.1</p><section></section><text>'du shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos rnams zhes bya ba'i bar du glo bur du ming du btags pa 'di khyod kyis dmigs sam/ bcom ldan 'das de ni ma lags so/ /bka' stsal pa/ byams pa rnam grangs 'dis 'du</text></item>
<item><p>317b.2</p><section></section><text>byed kyi mtshan ma'i dngos po gang yin pa de brjod du med pa'i dbyings kyang ma yin la/ 'du byed kyi mtshan ma'i dngos po de las brjod du med pa'i dbyings gzhan pa yang ma yin par rig par bya'o/ /byams pa 'du byed kyi mtshan ma'i dngos po der gzugs zhes bya ba dang / tshor ba zhes bya ba dang / </text></item>
<item><p>317b.3</p><section></section><text>'du shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos rnams zhes bya ba'i bar du glo bur du ming du btags pa gang yin pa 'di brjod du med pa'i dbyings yin du zin na ni 'o na byis pa so so'i skye bo thams cad kyang yongs su mya</text></item>
<item><p>317b.4</p><section></section><text>ngan las 'das par 'gyur zhing bla na med pa yang dag par rdzogs pa'i byang chub tu mngon par rdzogs par 'tshang rgya bar yang 'gyur ro/ /byams pa gal te 'du byed kyi mtshan ma'i dngos po las brjod du med pa'i dbyings gzhan yin du zin na ni 'o na mtshan ma de yang mi dmigs na/ ji ltar</text></item>
<item><p>317b.5</p><section></section><text>brjod du med pa'i dbyings de rtogs par 'gyur ram/ byams pa rnam grangs 'dis kyang 'du byed kyi mtshan ma de las brjod du med pa'i dbyings gzhan pa yang ma yin/ gang la gzugs zhes bya ba dang / tshor ba zhes bya ba dang / 'du shes zhes bya ba dang / 'du byed rnams zhes bya ba dang / </text></item>
<item><p>317b.6</p><section></section><text>rnam par shes pa zhes bya ba dang / sangs rgyas kyi chos rnams zhes bya ba'i bar du glo bur du ming du btags pa gang yin pa 'di las brjod du med pa'i dbyings gzhan ma yin par rig par bya'o/ /byams pas gsol pa/ bcom ldan 'das gal te byang chub sems dpa' brjod du ma</text></item>
<item><p>317b.7</p><section></section><text>mchis pa'i dbyings dang 'brel par shes rab 'jug par gnas pa ni 'du byed kyi mtshan ma'i dngos po gang la gzugs zhes bgyi ba dang / tshor ba zhes bgyi ba dang / 'du shes zhes bgyi ba dang / 'du byed rnams zhes bgyi ba dang / rnam par shes pa zhes bgyi ba dang / sangs rgyas kyi chos</text></item>
<item><p>318a.1</p><section></section><text>rnams zhes bgyi ba'i bar du glo bur du ming du btags pa de mi dmigs na/ bcom ldan 'das ci mchis pa mi dmigs lags sam/ 'on te ma mchis pa mi dmigs pa lags/ de skad ces gsol pa dang / bcom ldan 'das kyis byang chub sems dpa' byams pa la</text></item>
<item><p>318a.2</p><section></section><text>bka' stsal pa/ byams pa 'du byed kyi mtshan ma'i dngos po de ni yod pa nyid dam med pa nyid gang yang med do/ /de ci'i phyir zhe na/ byams pa gang gi tshe khyod 'du byed kyi mtshan ma'i dngos po de la rnam par rtog pa de'i tshe 'du byed kyi mtshan ma'i dngos po de mngon par rtogs pa rnams kyis gzung bar</text></item>
<item><p>318a.3</p><section></section><text>'gyur ram/ gang gi tshe brjod du med pa'i dbyings dang 'brel par shes rab 'jug par gnas te/ rnam par mi rtog pa de'i tshe rnam par mi rtog par bzung bar 'gyur ram/ bcom ldan 'das de lta lags so/ /bcom ldan 'das kyis bka' stsal pa/ byams pa de ltar yin na 'di lta ste/ 'du</text></item>
<item><p>318a.4</p><section></section><text>byed kyi mtshan ma'i dngos po gang du gzugs zhes bya ba dang / tshor ba zhes bya ba dang / 'du shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos rnams zhes bya ba'i bar du glo bur du ming du btags pa gang yin pa de rnam par rtog</text></item>
<item><p>318a.5</p><section></section><text>pa tsam du zad dam/ rnam par rtog pa tsam nyid do/ /de de ltar rnam par mi rtog pa'i dbyings la gnas te/ rnam par rtog pa rnams dang 'brel par gyur pa na gzugs zhes bya ba dang / tshor ba zhes bya ba dang / 'du shes zhes bya ba dang / 'du byed rnams zhes bya ba dang / rnam par</text></item>
<item><p>318a.6</p><section></section><text>shes pa zhes bya ba dang / sangs rgyas kyi chos rnams zhes bya ba'i bar du gang la glo bur du ming du btags pa gang yin pa de la yod pa gang yin gang yod pa ni dmigs par 'gyur ro/ /bcom ldan 'das la byams pas gsol pa/ bcom ldan 'das byang chub sems dpa' shes rab kyi</text></item>
<item><p>318a.7</p><section></section><text>pha rol tu phyin pa la spyod pa'i chos rab tu dbye ba la mkhas pa la zhugs pas gzugs rab tu dbye ba'i brtags pa rnam pa du zhig tu rtogs par bgyi/ tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar du rab tu dbye ba'i</text></item>
<item><p>318b.1</p><section></section><text>brtags pa rnam pa du zhig tu rtogs par bgyi ba lags/ bcom ldan 'das kyis bka' stsal pa/ byams pa byang chub sems dpa' shes rab kyi pha rol tu phyin pa la spyod pa chos rab tu dbye ba la mkhas pa la zhugs pas gzugs rab tu dbye ba la zhugs pa'i brtags pa rnam pa gsum</text></item>
<item><p>318b.2</p><section></section><text>du rtogs par bya/ tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar du rab tu dbye ba'i brtags pa rnam pa gsum du rtogs par bya ste/ 'di lta ste/ 'di dag ni kun du brtags pa'i gzugs so/ /'di dag ni rnam par brtags pa'i</text></item>
<item><p>318b.3</p><section></section><text>gzugs so/ /'di dag ni chos nyid kyi gzugs so/ /'di lta ste/ 'di dag ni kun du brtags pa'i tshor ba'o/ /'di ni rnam par brtags pa'i tshor ba'o/ /'di ni chos nyid kyi tshor ba'o/ /'di lta ste/ 'di ni kun du brtags pa'i 'du shes so/ /'di ni rnam par brtags pa'i 'du shes so/ /</text></item>
<item><p>318b.4</p><section></section><text>'di ni chos nyid kyi 'du shes so/ /'di lta ste/ 'di ni kun du brtags pa'i 'du byed rnams so/ /'di ni rnam par brtags pa'i 'du byed rnams so/ /'di ni chos nyid kyi 'du byed rnams so/ /'di lta ste/ 'di ni kun du brtags pa'i rnam par shes pa'o/ /'di ni rnam par brtags pa'i rnam par shes</text></item>
<item><p>318b.5</p><section></section><text>pa'o/ /'di ni chos nyid kyi rnam par shes pa'o/ /'di lta ste/ 'di dag ni kun du brtags pa'i sangs rgyas kyi chos rnams kyi bar dag go/ /'di dag ni rnam par brtags pa'i sangs rgyas kyi chos rnams so/ /'di dag ni chos nyid kyi sangs rgyas kyi chos rnams so zhes bya ba'o / /byams pas</text></item>
<item><p>318b.6</p><section></section><text>gsol pa/ bcom ldan 'das kun du brtags pa'i gzugs ni gang lags/ rnam par brtags pa'i gzugs ni gang lags/ chos nyid kyi gzugs ni gang lags/ bcom ldan 'das kun du brtags pa'i tshor ba dang / 'du shes dang / 'du byed rnams dang / rnam par shes pa dang / </text></item>
<item><p>318b.7</p><section></section><text>kun du brtags pa'i sangs rgyas kyi chos rnams kyi bar ni gang lags/ rnam par brtags pa'i sangs rgyas kyi chos rnams ni gang lags/ chos nyid kyi sangs rgyas kyi chos rnams ni gang lags/ bcom ldan 'das kyis bka' stsal pa/ byams pa gang 'du byed kyi mtshan ma'i dngos</text></item>
<item><p>319a.1</p><section></section><text>po de dang de la gzugs zhes bya ba'i ming dang 'du shes dang btags pa dang tha snyad la brten nas gzugs kyi ngo bo nyid du yongs su rtogs pa 'di ni kun du brtags pa'i gzugs so/ /byams pa gang 'du byed kyi mtshan ma'i dngos po de dang de la tshor ba zhes bya ba dang / 'du</text></item>
<item><p>319a.2</p><section></section><text>shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos rnams zhes bya ba'i bar gyi ming dang / 'du shes dang btags pa dang / tha snyad la brten nas/ tshor ba'i ngo bo nyid dang / 'du shes kyi ngo bo nyid dang / 'du byed rnams kyi ngo bo nyid dang / rnam par</text></item>
<item><p>319a.3</p><section></section><text>shes pa'i ngo bo nyid dang / sangs rgyas kyi chos rnams kyi bar gyi ngo bo nyid du yongs su rtog pa 'di ni kun du brtags pa'i tshor ba dang / 'du shes dang / 'du byed rnams dang / rnam par shes pa'o/ /'di dag ni kun du brtags pa'i sangs rgyas kyi chos rnams kyi bar dag go/ /'du byed kyi mtshan ma'i</text></item>
<item><p>319a.4</p><section></section><text>dngos po de rnam par rtog pa tsam gyi chos nyid la gnas pa'i rnam par rtog pa la brten nas mngon par brjod do / /gang la 'di ni gzugs so zhes bya ba dang / tshor ba'o zhes bya ba dang / 'du shes so zhes bya ba dang / 'du byed rnams so zhes bya ba dang / rnam par shes pa'o zhes bya ba dang / sangs rgyas</text></item>
<item><p>319a.5</p><section></section><text>kyi chos rnams kyi bar zhes bya ba'i ming dang 'du shes dang btags pa dang tha snyad gang yin pa 'di ni rnam par brtags pa'i gzugs so/ /'di ni rnam par brtags pa'i tshor ba'o/ /'di ni rnam par brtags pa'i 'du shes so/ /'di ni rnam par brtags pa'i 'du byed rnams so/ /'di ni rnam par</text></item>
<item><p>319a.6</p><section></section><text>brtags pa'i rnam par shes pa'o/ /'di dag ni rnam par brtags pa'i sangs rgyas kyi chos rnams kyi bar dag go/ /gang de bzhin gshegs pa rnams byung yang rung / de bzhin gshegs pa rnams ma byung yang rung ste/ chos nyid dang / chos gnas pa nyid dang / chos kyi dbyings dang / gang</text></item>
<item><p>319a.7</p><section></section><text>kun du brtags pa'i gzugs des rnam par brtags pa'i gzugs rtag pa rtag pa'i dus dang / ther zug ther zug gi dus su ngo bo nyid med pa kho na dang / chos bdag med pa dang / de bzhin nyid dang / yang dag pa'i mtha' 'di ni chos nyid kyi gzugs so/ /'di ni chos nyid kyi tshor ba dang / </text></item>
<item><p>319b.1</p><section></section><text>'du shes dang / 'du byed rnams dang / rnam par shes pa'o/ /'di dag ni chos nyid kyi sangs rgyas kyi chos rnams kyi bar dag go/ /byams pas gsol pa/ bcom ldan 'das gzugs gsum po 'di dag la rdzas su ma mchis par lta ba'i gzugs ni gang lags/ rdzas su ma mchis</text></item>
<item><p>319b.2</p><section></section><text>pa ni gang lags/ rdzas su ma mchis pa yang ma lags la rdzas su mchis pa yang ma lags shing don dam pas rab tu phye ba ni gang lags/ tshor ba gsum po 'di dag dang / 'du shes gsum po 'di dag dang / 'du byed gsum po 'di dag dang / rnam par shes pa gsum po 'di dag</text></item>
<item><p>319b.3</p><section></section><text>dang / sangs rgyas kyi chos rnams kyi bar du gsum po 'di dag las rdzas su ma mchis pa ni gang lags/ rdzas su mchis pa ni gang lags/ rdzas su ma mchis pa yang ma lags la rdzas su mchis pa yang ma lags shing don dam pas rab tu phye ba de dag ni gang lags/ bcom ldan</text></item>
<item><p>319b.4</p><section></section><text>'das kyis bka' stsal pa/ byams pa gang kun du brtags pa'i gzugs de ni rdzas su med par blta bar bya'o/ /rnam par brtags pa'i gzugs gang yin pa de ni rnam par rtog pa rdzas su yod pa'i phyir rdzas su yod par blta bar bya ste/ rang dbang du 'byung ba'i phyir ni ma yin no/ /gang</text></item>
<item><p>319b.5</p><section></section><text>chos nyid kyi gzugs de ni rdzas su med pa yang ma yin rdzas su yod pa yang ma yin zhing don dam pas rab tu phye bar blta bar bya'o/ /byams pa gang kun du brtags pa'i tshor ba dang / 'du shes dang / 'du byed rnams dang / rnam par shes pa dang / gang kun du brtags pa'i sangs rgyas kyi chos</text></item>
<item><p>319b.6</p><section></section><text>rnams kyi bar de dag ni rdzas su med par blta bar bya'o/ /gang rnam par brtags pa'i tshor ba dang / 'du shes dang / 'du byed rnams dang / rnam par shes pa dang / gang rnam par brtags pa'i sangs rgyas rnams kyi bar de dag ni rnam par rtog pa rdzas su yod pa'i phyir rdzas su yod</text></item>
<item><p>319b.7</p><section></section><text>par blta bar bya ste/ rang dbang du gyur pa'i phyir ni ma yin no/ /byams pa gang chos nyid kyi tshor ba dang / 'du shes dang / 'du byed rnams dang / rnam par shes pa dang / byams pa gang chos nyid kyi sangs rgyas kyi chos rnams kyi bar de dag ni rdzas su med pa yang ma yin la rdzas su yod pa</text></item>
<item><p>320a.1</p><section></section><text>yang ma yin zhing don dam pas rab tu phye bar blta bar bya'o/ /byams pas gsol pa/ bcom ldan 'das gzugs zhes bya ba de ni gnyis su med pa'i grangs su byas pa'o/ /'di lta ste/ tshor ba zhes bya ba dang / 'du shes zhes bya ba dang / 'du byed rnams zhes bya</text></item>
<item><p>320a.2</p><section></section><text>ba dang / rnam par shes pa zhes bya ba dang / sangs rgyas kyi chos rnams kyi bar zhes bya ba 'di ni gnyis su med pa'i grangs su byas pa'o zhes bcom ldan 'das kyis bka' stsal pa de bcom ldan 'das kyis ci la dgongs nas 'di lta ste/ gzugs zhes bya ba de ni gnyis su med pa'i grangs su byas</text></item>
<item><p>320a.3</p><section></section><text>pa'o/ /'di lta ste tshor ba zhes bya ba dang / 'du shes zhes bya ba dang / 'du byed rnams zhes bya ba dang / rnam par shes pa zhes bya ba dang / sangs rgyas kyi chos rnams kyi bar zhes bya ba de ni gnyis su med pa'i grangs su byas pa'o zhes bka' stsal/ bcom ldan 'das kyis bka' stsal pa/ </text></item>
<item><p>320a.4</p><section></section><text>byams pa 'di ji snyam du sems/ kun du brtags pa'i gzugs la rdzas su med pa nyid gang yin pa de gzugs yin nam 'on te ma yin/ gsol pa/ bcom ldan 'das de ni ma lags so/ /de la gzugs zhes bya ba ming dang 'du shes dang btags pa dang tha snyad tsam gang yin pa de ci gzugs</text></item>
<item><p>320a.5</p><section></section><text>yin nam/ gsol pa/ bcom ldan 'das de ni ma lags so / /byams pa rnam grangs des kyang kun brtags pa'i gzugs de gzugs kyang ma yin la gzugs ma yin pa yang ma yin te/ gang gzugs kyang ma yin la gzugs ma yin pa yang ma yin pa de ni gnyis su med pa ste/ ngas</text></item>
<item><p>320a.6</p><section></section><text>'di la dgongs nas 'di lta ste/ gzugs zhes bya ba gang yin pa de ni gnyis su med pa'i grangs su byas pa'o zhes bka' stsal par rig par bya'o/ /byams pa 'di ji snyam du sems/ gang la brten nas gzugs zhes bya ba'i ming dang btags pa dang tha snyad du gyur pa rnam par brtags pa'i</text></item>
<item><p>320a.7</p><section></section><text>gzugs rdzas su yod pa nyid gang yin pa de ci ga gzugs ma yin pa yin nam/ gsol pa/ bcom ldan 'das de ni ma lags so/ /byams pa 'di ji snyam du sems/ rnam par brtags pa'i gzugs de nyid la kun du brtags pa'i gzugs des de'i ngo bo nyid ma yin zhing de'i mtshan nyid</text></item>
<item><p>320b.1</p><section></section><text>ma yin pa gang yin pa de gzugs yin nam/ gsol pa/ bcom ldan 'das de ni ma lags so/ /byams pa rnam grangs 'dis kyang 'di ltar gang rnam par brtags pa'i gzugs de yang gzugs kyang ma yin la gzugs ma yin pa yang ma yin te/ gang gzugs kyang ma yin la gzugs ma yin pa</text></item>
<item><p>320b.2</p><section></section><text>yang ma yin pa de ni gnyis su med pa ste/ ngas de la dgongs nas 'di lta ste/ gzugs zhes bya ba de ni gnyis su med pa'i grangs su byas pa'o zhes bka' stsal par rig par bya'o/ /byams pa 'di ji snyam du sems/ gang chos nyid kyi gzugs bdag med pas rab tu phye ba'i gzugs de ci gang</text></item>
<item><p>320b.3</p><section></section><text>gzugs yin nam/ gsol pa/ bcom ldan 'das de ni ma lags so/ /chos nyid kyi gzugs de nyid gzugs kyi chos nyid gang yin pa de gzugs ma yin nam/ gsol pa/ bcom ldan 'das de ni ma lags so/ /byams pa rnam grangs 'dis kyang chos nyid kyi gzugs gang yin pa de yang</text></item>
<item><p>320b.4</p><section></section><text>gzugs kyang ma yin la gzugs ma yin pa yang ma yin te/ gang gzugs kyang ma yin la gzugs ma yin pa yang ma yin pa de ni gnyis su med pa ste/ ngas de la dgongs nas 'di lta ste/ gzugs zhes bya ba de ni gnyis su med pa'i grangs su byas pa'o de bzhin du tshor ba dang / 'du shes</text></item>
<item><p>320b.5</p><section></section><text>dang / 'du byed rnams dang / rnam par shes pa dang / sangs rgyas kyi chos rnams kyi bar rnams la sbyar bar bya'o/ /byams pas gsol pa/ bcom ldan 'das byang chub sems dpa' shes rab kyi pha rol tu phyin pa la spyod pa de ltar gzugs gnyis su ma mchis pa'i mtshan nyid la mkhas</text></item>
<item><p>320b.6</p><section></section><text>shing de ltar tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar dag la gnyis su ma mchis pa'i mtshan nyid la mkhas pa mtha' gnyis spangs nas dbu ma'i lam la zhugs pas yongs su shes pa'i mtshan nyid ni ji lta bu/ spong</text></item>
<item><p>320b.7</p><section></section><text>ba'i mtshan nyid ni ji lta bu/ mngon sum du bgyid pa'i mtshan nyid ni ji lta bu/ sgom pa'i mtshan nyid ni ji lta bur lta bar bgyid/ bcom ldan 'das kyis bka' stsal pa/ byams pa byang chub sems dpa' shes rab kyi pha rol tu phyin pa la spyod pa mtha' gnyis spangs nas 'di ltar dbu ma'i</text></item>
<item><p>321a.1</p><section></section><text>lam la zhugs pas gang gzugs yongs su shes pa yang ma yin/ yongs su mi shes pa yang ma yin pa de nyid de'i yongs su shes pa'o/ /tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar</text></item>
<item><p>321a.2</p><section></section><text>du yongs su shes pa yang ma yin/ yongs su ma shes pa yang ma yin pa de nyid de'i yongs su shes pa'o/ /gang gzugs spong ba yang ma yin pa de nyid de'i spong ba'o/ /gang tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi</text></item>
<item><p>321a.3</p><section></section><text>bar du spong ba yang ma yin mi spong ba yang ma yin pa de nyid de'i spong ba'o/ /gang gzugs spong ba mngon sum du byed pa yang ma yin la mngon sum du mi byed pa yang ma yin pa de nyid de'i mngon sum du byed pa'o/ /gang gzugs spang ba'i phyir lam sgom pa yang ma yin mi sgom pa yang ma yin pa de</text></item>
<item><p>321a.4</p><section></section><text>nyid de'i sgom pa'o/ /gang tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar du spang ba'i phyir lam sgom pa yang ma yin mi sgom pa yang ma yin pa de nyid de'i sgom pa'o/ /byams pas gsol pa/ bcom ldan 'das byang</text></item>
<item><p>321a.5</p><section></section><text>chub sems dpa' shes rab kyi pha rol tu phyin pa la spyod pa 'di lta bu'i yongs su 'tshal ba dang / spong ba dang / mngon sum du bgyid pa dang / sgam pa dang ldan pa'i mya ngan las 'das pa gang lags/ bcom ldan 'das kyis bka' stsal pa/ byams pa byang chub sems dpa' rnams kyi</text></item>
<item><p>321a.6</p><section></section><text>mya ngan las 'das pa ni zab po/ /mchog tu zab po/ /byams pas gsol pa/ bcom ldan 'das ci'i slad du byang chub sems dpa' rnams kyi mya ngan las 'das pa 'di ltar zab pa dang mtshag tu zab pa lags/ bcom ldan 'das kyis bka' stsal pa/ byams pa byang chub</text></item>
<item><p>321a.7</p><section></section><text>sems dpa' sems dpa' chen po rnams kyi mya ngan las 'das pa ni 'di ltar mya ngan las 'das pa yang ma yin/ mya ngan las ma 'das pa yang ma yin te/ de'i phyir zab pa dang mchog tu zab pa zhes bya'o/ /byams pas gsol pa/ bcom ldan 'das ji ltar na byang chub sems dpa' rnams</text></item>
<item><p>321b.1</p><section></section><text>kyi mya ngan las 'das pa ni mya ngan las 'das pa yang ma lags/ mya ngan las ma 'das pa yang ma lags / bcom ldan 'das kyis bka' stsal pa/ byams pa gzhan gyi don las brtsams te 'khor ba yongs su mi gtong bas mya ngan las 'das pa yang ma yin no/ /bdag gi don las brtsams te</text></item>
<item><p>321b.2</p><section></section><text>mya ngan las ma 'das pa yongs su mi gtong bas mya ngan las ma 'das pa yang ma yin no/ /byams pas gsol pa/ bcom ldan 'das gal te byang chub sems dpa' gzhan gyi don las bsams te 'khor ba yongs su mi gtong na/ de 'khor ba yongs su mi gtong bas ji ltar mya ngan las 'das pa la </text></item>
<item><p>321b.3</p><section></section><text>yongs su gtong bar mi 'gyur/ bcom ldan 'das gal te byang chub sems dpa' bdag gi don las brtsams te/ mya ngan las 'das pa yongs su mi gtong na 'dis ji ltar 'khor ba yongs su gtang bar mi 'gyur ba lags/ bcom ldan 'das kyis bka' stsal pa/ byams pa 'di la</text></item>
<item><p>321b.4</p><section></section><text>byang chub sems dpa' shes rab kyi pha rol tu phyin pa la spyod pa 'khor ba la 'khor ba nyid du rnam par mi rtog mya ngan las 'das pa la yang mya ngan las 'das pa nyid du rnam par mi rtog ste/ de de ltar rnam par mi rtog pas 'di lta ste/ 'khor ba dang mya ngan las 'das pa de dag mnyam pas mnyam par</text></item>
<item><p>321b.5</p><section></section><text>'gyur ro/ /de ci'i phyir zhe na/ de ni 'di ltar de 'khor ba la 'khor ba nyid de rnam par mi rtog pas 'khor ba las yid 'byung bar mi 'gyur ro/ /de bzhin du mya ngan las 'das pa la mya ngan las 'das pa nyid du mi rtog pas mya ngan las 'das pa la yang yongs su mi rtog par rig par bya'o/ /byams</text></item>
<item><p>321b.6</p><section></section><text>pas gsol pa/ bcom ldan 'das 'o na byang chub sems dpa' shes rab kyi pha rol tu phyin pa la spyod pa rnam par mi rtog pa'i dbyings pa gnas pas 'khor ba ji ltar ma btang ba de ltar blangs pa yang ma mchis shing mya ngan las 'das pa ji ltar ma btang ba de ltar blangs pa yang ma mchis par</text></item>
<item><p>321b.7</p><section></section><text>mi 'gyur ba lags sam/ bcom ldan 'das gal te blangs pa ma mchis na ji ltar ma btang ba lags/ bcom ldan 'das kyis bka' stsal pa/ byams pa nga ni 'di ltar 'khor ba len to zhe'am mi len to zhes mi smra'o/ /mya ngan las 'das pa len to zhe'am mi len to zhes mi smra'o/ /byams</text></item>
<item><p>322a.1</p><section></section><text>pa 'on kyang shes rab kyi pha rol tu phyin pa la spyod pa'i byang chub sems dpa' rnam par mi rtog pa'i dbyings la dmigs pa'i ye shes sems la dbang thob pas thabs la mkhas pas phyogs bcu'i 'jig rten gyi khams gang gA'i klung gi bye ma snyed dag tu 'khor ba bstan pa'i phyir</text></item>
<item><p>322a.2</p><section></section><text>yongs su mya ngan las 'das pa'i byang chub sems dpa' rnams la 'khor ba yongs su mi gtong ba'o zhes nga smra'o/ /stong pa nyid mi dmigs pa'i dbyings la gnas pa'i phyir mya ngan las 'das pa yongs su mi gtong ba'o zhes nga smra'o/ /byams pas gsol pa/ bcom ldan 'das rnam par mi rtog</text></item>
<item><p>322a.3</p><section></section><text>pa'i mtshan nyid 'dus pa ji ltar blta bar bgyi/ bcom ldan 'das kyis bka' stsal pa/ byams pa gzugs gang yin pa dang / tshor ba gang yin pa dang / 'du shes gang yin pa dang / 'du byed rnams gang yin pa dang / rnam par shes pa gang yin pa dang / sangs rgyas kyi chos rnams kyi bar du gang</text></item>
<item><p>322a.4</p><section></section><text>yin pa dang / gzugs kyi stong pa nyid gang yin pa dang / tshor ba dang / 'du shes dang / 'du byed rnams dang / rnam par shes pa dang / sangs rgyas kyi chos rnams kyi bar gyi stong pa nyid gang yin pa dang / chos de dag dang stong pa nyid de'i dngos po dang dngos po med pa gnyis su med pa spros pa med pa gang</text></item>
<item><p>322a.5</p><section></section><text>yin pa de ni/ byams pa rnam par mi rtog pa'i mtshan nyid 'dus par blta'o/ /byams pas gsol pa/ bcom ldan 'das ji ltar nyan thos thams cad gcig tu nges par gtan du mya ngan las 'das pa la gnas pa lags sam/ bcom ldan 'das kyis bka' stsal pa/ byams pa de ni ma</text></item>
<item><p>322a.6</p><section></section><text>yin no/ /de ci'i phyir zhe na/ byams pa 'jig rten 'di ni khams sna tshogs pa khams du ma ste/ khams sna tshogs can der 'byung ba ni sems can gyi rigs dang rang bzhin mang du dmigs te/ byams pa gang thog ma nyid nas bzang po'i bye brag don du gnyer ba ste/ bzang po'i bye brag nyid thob</text></item>
<item><p>322a.7</p><section></section><text>par 'gyur ba yang yod/ gang thog ma nyid nas dman pa'i bye brag don du gnyer ba ste/ dman pa nyid thob pa de nyid kyis chog par 'dzin pa'i rigs kyi rnam pa de lta bu yang yod/ gang thog ma nyid nas dman pa'i bye brag don du gnyer ba ste/ dman pa'i bye brag thob la de tsam gyis chog par</text></item>
<item><p>322b.1</p><section></section><text>mi 'dzin gyi de'i gong du bzang po'i bye brag tshol zhing bzang po thob par 'gyur ba'i rigs kyi bye brag de lta bu yang yod do/ /byams pas gsol pa/ bcom ldan 'das sems can gyi rigs kyi rnam pa gsum po gang lags pa de dgra bcom pa nyid thob nas bla na med pa yang dag par rdzogs pa'i</text></item>
<item><p>322b.2</p><section></section><text>byang chub don du gnyer yang skye ba ma mchis pas ji ltar thob par 'gyur/ sgrub pa nyid de'i skye ba lags par ni bcom ldan 'das kyis bka' stsal pa lags/ bcom ldan 'das kyis bka' stsal pa/ byams pa de'i skye ba ni las dang nyon mongs pa'i dbang gis skye bar ni nga mi smra'o/ /de'i skye ba</text></item>
<item><p>322b.3</p><section></section><text>bsam gyis mi khyab pa dang sprul pa dang yongs su bsgyur ba'o zhes nga 'dogs so/ /byams pas gsol pa/ bcom ldan 'das 'di ltar thog ma nyid nas bzang po'i bye brag don du gnyer zhing bzang po'i bye brag nyid thob par 'gyur ba byang chub sems dpa' sems dpa' chen po'i bsam pa rlabs po che dang / che ba'i</text></item>
<item><p>322b.4</p><section></section><text>lhag pa'i bsam pa ni ngo mtshar lags so/ /bcom ldan 'das byang chub sems dpa'i bsam pa rlabs po che ni gang lags/ che ba'i lhag pa'i bsam pa nyid ni gang lags/ bcom ldan 'das kyis bka' stsal pa/ byams pa byang chub sems dpa' sems dpa' chen po rnams brgya byin nyid dang / </text></item>
<item><p>322b.5</p><section></section><text>'jig rten skyong ba nyid dang / 'khor los sgyur ba nyid thams cad dang / 'jig rten gyi phun sum tshogs pa thams cad don du gnyer ba ma yin gyi de dag la ma chags shing mi 'dzin pas dge ba'i rtsa ba de dag bla na med pa yang dag par rdzogs pa'i byang chub tu yongs su sngo bar byed pa 'di ni byang chub</text></item>
<item><p>322b.6</p><section></section><text>sems dpa' rnams kyi bsam pa rlabs po che'o/ /byang chub sems dpa' rnams ma chags pa'i bde ba dang / 'dzin pa med pa'i bde ba dang / mya ngan las 'das pa'i bde ba sems can thams cad dang thun mong du bya bar 'dod cing dge ba'i rtsa ba bla na med pa yang dag par rdzogs pa'i byang chub tu</text></item>
<item><p>322b.7</p><section></section><text>sngo bar byed pa gang yin pa 'di ni 'di lta ste/ 'khor ba yongs su mi gtong ba che ba'i lhag pa'i bsam pa nyid du blta bar bya'o/ /de nas bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das byang chub sems dpa'i chos</text></item>
<item><p>323a.1</p><section></section><text>rnams ni ngo mtshar rmad du byung ba lags so/ /byang chub sems dpa'i bslab pa ni ngo mtshar rmad du byung ba lags so/ /bcom ldan 'das rigs kyi bu'am rigs kyi bu mo byang chub sems dpa'i chos ngo mtshar rmad du byung ba rnams la slob par 'tshal bas/ bla na med</text></item>
<item><p>323a.2</p><section></section><text>pa yang dag par rdzogs pa'i byang chub tu sems bskyed par bgyi lags so/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das gal te chos thams cad dngos po ma mchis te/ de dag sangs rgyas bcom ldan 'das kyis kyang ma mdzad/ rang sangs rgyas</text></item>
<item><p>323a.3</p><section></section><text>dang / dgra bcom pa dang / phyir mi 'ong ba dang / lan cig phyir 'ong ba dang / rgyun du zhugs pas kyang ma bgyis/ de dag la zhugs pas kyang ma bgyis/ gang byang chub 'di la spyod pa'i byang chub sems dpa' sems dpa' chen po de dag gis kyang ma bgyis na chos de dag la 'di dag ni sems can</text></item>
<item><p>323a.4</p><section></section><text>dmyal ba pa'o/ /'di ni byol song gi skye gnas pa'o/ /'di ni gshin rje'i 'jig rten pa'o/ /'di ni lha'o/ /'di ni mi'o/ /las 'dis ni sems can dmyal ba dang / byol song gi skye gnas dang / gshin rje'i 'jig rten par 'gyur ro/ /las 'dis ni mir 'gyur ro/ /las 'dis ni rgyal chen bzhi'i</text></item>
<item><p>323a.5</p><section></section><text>ris kyi lhar 'gyur ro/ /las 'dis ni sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal</text></item>
<item><p>323a.6</p><section></section><text>dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can rnams dang / mi spong ba dang / mi gdung ba dang / legs mthong dang / rab lta dang / 'og min gyi lhar 'gyur ro/ /las 'dis ni nam</text></item>
<item><p>323a.7</p><section></section><text>mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lhar 'gyur ro/ /las 'dis ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs</text></item>
<item><p>323b.1</p><section></section><text>rgyas su 'gyur ro/ /las 'dis ni byang chub sems dpa' sems dpa' chen por 'gyur ro/ /las 'dis ni de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes bgyi bar tha dad du dbye ba'am/ rnam par dgod pa yang ji ltar 'gyur/ bcom ldan</text></item>
<item><p>323b.2</p><section></section><text>'das dngos po ma mchis pa la ni bgyi ba gang yang ma mchis te/ bgyi ba gang gis sems can dmyal bar mchi ba'am/ byol song gi skye gnas su mchi ba'am/ gshin rje'i 'jig rten du mchi ba'am/ mir skye ba'am/ rgyal chen bzhi'i ris kyi lhar skye ba'am/ sum cu rtsa gsum gyi</text></item>
<item><p>323b.3</p><section></section><text>lhar skye ba'am/ 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin</text></item>
<item><p>323b.4</p><section></section><text>med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha' yas skye mched dang / cung zad [(]med</text></item>
<item><p>323b.5</p><section></section><text>med [,]med [)]pa'i skye mched dang / 'du shes med 'du shes med min skye mched kyi lhar skye ba'am/ rgyun du zhugs pa'i 'bras bu thob par 'gyur ba'am/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par 'gyur ba'am/ byang</text></item>
<item><p>323b.6</p><section></section><text>chub sems dpa' sems dpa' chen po'i lam la spyod par 'gyur ba'am/ rnam pa thams cad mkhyen pa nyid thob par 'gyur ba'am/ thob par gyur nas sems can rnams 'khor ba las yongs su 'grol bar 'gyur ro zhes bgyi ba de lta bu gang yang ma mchis so/ /de skad ces gsol pa dang / </text></item>
<item><p>323b.7</p><section></section><text>bcom ldan 'das [(]gyis [,]kyis [)#]tshe dang ldan pa rab 'byor la 'di skad ces bka' stsal to/ /rab 'byor de de bzhin no/ /de de bzhin te/ ji skad smras pa de bzhin te/ rab 'byor dngos po med pa la ni las kyang med/ bya ba yang med/ 'bras bu yang med na/ 'on kyang byis pa so so'i skye bo 'phags pa'i</text></item>
<item><p>324a.1</p><section></section><text>chos la mi mkhas pa rnams kyis chos rnams dngos po med pa'i ngo bo nyid du mi shes te/ phyin ci log las byung ba'i sems kyis las sna tshogs mngon par 'du byed pas de dag gi lus rnam pa de bzhin du mngon par 'grub ste/ sems can dmyal ba'am/ byol song gi</text></item>
<item><p>324a.2</p><section></section><text>skye gnas sam/ gshin rje'i 'jig rten nam/ mi'am/ rgyal chen bzhi'i ris kyi lha'am/ sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / </text></item>
<item><p>324a.3</p><section></section><text>'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lha 'am/ nam mkha'</text></item>
<item><p>324a.4</p><section></section><text>mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lha'i nang du lus mngon par 'grub ste/ dngos po med pa la ni las sam/ bya ba'am 'bras bu med de/ dngos po med pa gang yin pa de ni</text></item>
<item><p>324a.5</p><section></section><text>dngos po med pa nyid do/ /rab 'byor de la 'di skad du dngos po med pa la ni bya ba gang yang med de/ bya ba gang gis sems can dmyal bar 'gro ba'am/ byol song gi skye gnas su 'gro ba'am/ gshin rje'i 'jig rten du 'gro ba'am/ mir skye ba'am/ rgyal chen bzhi'i ris kyi lhar skye ba'am/ </text></item>
<item><p>324a.6</p><section></section><text>sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge</text></item>
<item><p>324a.7</p><section></section><text>dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha'</text></item>
<item><p>324b.1</p><section></section><text>yas skye mched dang / cung zad med pa'i skye mched dang / 'du shes med 'du shes med min gyi skye mched kyi lhar skye ba'am/ rgyun du zhugs pa'i 'bras bu thob par 'gyur ba'am/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub</text></item>
<item><p>324b.2</p><section></section><text>thob par 'gyur ba'am/ byang chub sems dpa' sems dpa' chen po'i lam la spyod pa'am/ rnam pa thams cad mkhyen pa nyid thob par 'gyur ba'am/ de thob nas sems can rnams 'khor ba las yongs su sgrol bar 'gyur ba de lta bu'i bya ba gang yang med do zhes zer ba ni/ rab 'byor de ji</text></item>
<item><p>324b.3</p><section></section><text>snyam du sems/ lam dngos po med pa ma yin nam/ rgyun du zhugs pa'i 'bras bu dngos po med pa ma yin nam/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dngos po med pa ma yin nam/ rnam pa thams cad mkhyen pa nyid</text></item>
<item><p>324b.4</p><section></section><text>kyi bar du dngos po med pa ma yin nam/ gsol pa/ bcom ldan 'das lam ni dngos po ma mchis pa'o/ /rgyun du zhugs pa'i 'bras bu ni dngos po ma mchis pa'o/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub ni dngos po</text></item>
<item><p>324b.5</p><section></section><text>ma mchis so / /rnam pa thams cad mkhyen pa nyid kyi bar ni dngos po ma mchis pa'o/ /bcom ldan 'das kyis bka' stsal pa/ rab 'byor de ji snyam du sems/ dngos po med pa'i chos shig dngos po med pa'i chos thob par byed snyam mam/ gsol pa/ bcom ldan 'das de ni ma</text></item>
<item><p>324b.6</p><section></section><text>lags so/ /bcom ldan 'das kyis bka' stsal pa/ rab 'byor de ltar na dngos po med pa gang yin pa dang / lam gang yin pa'i chos de gnyis ka ldan pa yang ma yin/ mi ldan pa yang ma yin/ gzugs med pa/ bstan du med pa/ thogs pa med pa/ mtshan nyid gcig pa ste/ 'di ltar</text></item>
<item><p>324b.7</p><section></section><text>mtshan nyid med pa'o/ /rab 'byor de la byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ thabs mkhas pas sems can phyin ci log bzhis phung po lnga la mngon par zhen pa/ mi rtag pa la rtag pa'i 'du shes su gyur pa/ sdug bsngal ba la bde ba'i 'du</text></item>
<item><p>325a.1</p><section></section><text>shes su gyur pa/ bdag med pa la bdag tu 'du shes su gyur pa/ mi sdug pa la sdug pa'i 'du shes su gyur pa/ dngos po la mngon par zhen pa rnams dngos po las rnam par 'grel to zhes bya ba ni phyin ci log spangs pa la dgod pa'i phrin las yin no// //rab</text></item>
<item><p>325a.2</p><section></section><text>'byor gyis gsol pa/ bcom ldan 'das ci lags byis pa so so'i skye bo rnams gang la dngos po'o zhes nas mngon par zhen par 'gyur ba de lta bu'i dngos po de bzhin ma nor ba de bzhin zhes bgyi ba ma mchis sam/ de ste ma mchis na ni mngon par 'du bgyid par yang ji ltar 'gyur/ sug las</text></item>
<item><p>325a.3</p><section></section><text>des kyang shul rgyud lnga'i 'khor ba na ci ste mi 'grol/ bcom ldan 'das kyis bka' stsal pa/ rab 'byor phyin ci log ma gtogs par gang la gnas na ste/ byis pa so so'i skye bo rnams las mngon par 'du byed pa'i dngos po ni chung ngu na skra'i rtse mo'i cha shas bzhag pa tsam yang med do/ /rab</text></item>
<item><p>325a.4</p><section></section><text>'byor de lta bas na ci nas kyang don 'di gsal zhing rdzogs pa dang / mkhas pas shes par bya ba'i phyir khyod la dpe bshad do/ /rab 'byor de ji snyam du sems/ rmi lam du mthong ba la rmi lam mthong ba de gang la gnas shing 'dod pa'i yon tan lngas yongs su spyod pa de lta bu'i dngos po gang</text></item>
<item><p>325a.5</p><section></section><text>yang yod dam/ gsol pa/ bcom ldan 'das rmi lam nyid kyang ma mchis na rmi lam mthong ba de gang la gnas shing / 'dod pa'i yon tan lngas yongs su spyod pa lta smos kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ 'jig</text></item>
<item><p>325a.6</p><section></section><text>rten pa'am/ 'jig [(]rtan [,]rten [)]las 'das pa'am/ zag pa dang bcas pa'am/ zag pa med pa'am/ 'dus byas sam/ 'dus ma byas kyi chos gang la yang rmi lam dang 'dra ba ma yin pa de lta bu yod dam/ gsol pa/ bcom ldan 'das 'jig rten pa'am/ 'jig rten las 'das</text></item>
<item><p>325a.7</p><section></section><text>pa'am/ zag pa dang bcas pa'am/ zag pa ma mchis pa'am/ 'dus byas sam/ 'dus ma byas kyi chos gang la yang rmi lam lta bu ma lags pa de lta bu ma mchis so/ /bcom ldan 'das kyis bka' stsal pa/ ci rmi lam lta bu rgyud lnga'i 'khor ba yod dam/ gsol pa/</text></item>
<item><p>325b.1</p><section></section><text>bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du sems/ rmi lam la lam bsgoms pas kun nas nyon mongs par yang mi 'gyur rnam par byang bar yang mi 'gyur ba de lta bu'i lam sgom pa yod dam/ gsol pa/ bcom ldan</text></item>
<item><p>325b.2</p><section></section><text>'das de ni ma lags so/ /bcom ldan 'das de ni dngos po ma mchis pa ste/ brjod pa dang / tshig dang / sgra dang / yi ge thams cad kyis gdags su ma mchis pa'o/ /bcom ldan 'das kyis bka' stsal pa/ rab 'byor de ji snyam du sems/ me long la gzugs brnyan snang ba de la</text></item>
<item><p>325b.3</p><section></section><text>gang las mngon par 'du byed cing mngon par 'dus byas pas sems can dmyal bar 'gro ba'am/ byol song gi skye gnas su 'gro ba'am/ gshin rje'i 'jig rten du 'gro ba'am/ mi dang lhar 'gro ba de lta bu'i dngos po yod dam/ gsol pa/ bcom ldan 'das de ni ma lags so/ /bcom</text></item>
<item><p>325b.4</p><section></section><text>ldan 'das de ni gzhan du na byis pa rnams slu ba ma gtogs par dngos po ma mchis pa ste/ gzugs brnyan nyid kyang ma mchis na/ gang mngon par 'du bgyid cing mngon par 'du bgyis pas sems can dmyal bar mchi ba'am/ byol song gi skye gnas su mchi ba 'am/ gshin rje'i 'jig</text></item>
<item><p>325b.5</p><section></section><text>rten du mchi ba'am/ mi dang lhar gyur pa'i sug las lta smos kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ de la lam bsgoms pas kun nas nyon mongs par yang mi 'gyur la/ rnam par byang bar yang mi 'gyur ba de lta bu'i</text></item>
<item><p>325b.6</p><section></section><text>lam sgom pa yod dam/ gsol pa/ bcom ldan 'das de ni ma lags so/ /bcom ldan 'das gzugs brnyan nyid kyang dngos po ma mchis na/ lam bsgoms pas kun nas nyon mongs par yang mi 'gyur la/ rnam par byang bar yang mi 'gyur ba de lta bu'i lam sgom pa lta smos kyang ci</text></item>
<item><p>325b.7</p><section></section><text>'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ nags stug po dang / ri dang / gcong rong dang / lung pa nas sgra brnyan byung na sgra brnyan de las mngon par 'du byed cing mngon par 'du byas pas sems can dmyal bar 'gro ba'am/ byol</text></item>
<item><p>326a.1</p><section></section><text>song gi skye gnas su 'gro ba'am/ gshin rje'i 'jig rten du 'gro ba'am/ lha dang mir gyur pa de lta bu'i dngos po yod dam/ gsol pa/ bcom ldan 'das de ni ma lags so/ /bcom ldan 'das sgra brnyan de nyid kyang dngos po ma mchis na/ de la gang sug</text></item>
<item><p>326a.2</p><section></section><text>las mngon par 'du bgyid cing mngon par 'du bgyis na sems can dmyal bar mchi ba'am/ byol song gi skye gnas su mchi ba'am/ gshin rje'i 'jig rten du mchi ba'am/ lha dang mir skye ba'am/ rgyal chen bzhi'i ris kyi lhar skye ba'am/ sum cu rtsa gsum dang / 'thab bral dang / </text></item>
<item><p>326a.3</p><section></section><text>dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes</text></item>
<item><p>326a.4</p><section></section><text>dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes</text></item>
<item><p>326a.5</p><section></section><text>med 'du shes med min skye mched kyi lhar skye ba lta smos kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ sgra brnyan gyi lam gang la bsgoms pas kun nas nyon mongs par yang mi 'gyur la/ rnam par byang bar yang mi 'gyur ba de</text></item>
<item><p>326a.6</p><section></section><text>lta bu'i lam sgom pa yod dam/ gsol pa/ bcom ldan 'das de ni ma lags te/ bcom ldan 'das sgra brnyan nyid kyang shin tu ma mchis pa lags na/ lam gang bsgoms pas kun nas nyon mongs par yang mi 'gyur la/ rnam par byang bar yang mi 'gyur ba'i lam sgom pa lta smos</text></item>
<item><p>326a.7</p><section></section><text>kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ smig rgyu la chu med par chur 'du shes su gyur pa dang / chu klung med par chu klung gi 'du shes su gyur pa dang / grong khyer med par grong khyer gyi 'du shes su gyur pa dang / skyed mos</text></item>
<item><p>326b.1</p><section></section><text>tshal med par skyed mos tshal gyi 'du shes su gyur pa de la 'du shes kyi lam gang mngon par 'du byas pas sems can dmyal bar 'gro ba'am/ byol song gi skye gnas su 'gro ba'am/ gshin rje'i 'jig rten du 'gro ba'am/ mir skye ba'am/ rgyal chen bzhi'i ris kyi lhar skye ba'am/ </text></item>
<item><p>326b.2</p><section></section><text>sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge</text></item>
<item><p>326b.3</p><section></section><text>dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha' yas</text></item>
<item><p>326b.4</p><section></section><text>skye mched dang / cung zad med pa'i skye mched dang / 'du shes med 'du shes med min skye mched kyi lhar skye ba de lta bu yod dam/ gsol pa/ bcom ldan 'das smig rgyu la 'du shes phyin ci log tu gyur pa dang / mig gis log par mthong ba ma gtogs par chu klung dang / grong khyer dang / skyed</text></item>
<item><p>326b.5</p><section></section><text>mos tshal shin tu ma mchis na sug las gang mngon par 'du bgyis pas/ sems can dmyal bar mchi ba'am/ byol song gi skye gnas su mchi ba'am/ gshin rje'i 'jig rten du mchi ba'am/ mir skye ba'am/ rgyal chen bzhi'i ris kyi lhar skye ba'am/ sum cu rtsa gsum dang / 'thab bral</text></item>
<item><p>326b.6</p><section></section><text>dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / </text></item>
<item><p>326b.7</p><section></section><text>bsod nams skyes dang / 'bras bu che dang / 'du shes med pa'i sems can dang / mi spang ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang /</text></item>
<item><p>327a.1</p><section></section><text>'du shes med 'du shes med min skye mched kyi lhar skye bar 'gyur ba lta smos kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ phyin ci log gi 'du shes de la lam gang bsgoms pas kun nas nyon mongs par</text></item>
<item><p>327a.2</p><section></section><text>yang mi 'gyur la/ rnam par byang bar yang mi 'gyur ba de lta bu'i lam sgom pa yod dam/ gsol pa/ bcom ldan 'das de ni ma lags te/ bcom ldan 'das phyin ci log gi 'du shes de nyid kyang dngos po ma mchis pa lags na/ lam gang bsgoms pas kun nas nyon mongs par yang mi</text></item>
<item><p>327a.3</p><section></section><text>'gyur la/ rnam par byang bar yang mi 'gyur ba'i lam sgom pa lta smos kyang ci 'tshal te ma mchis so/ /bcom ldan 'das kyis bka' stsal pa/ rab 'byor de ji snyam du sems/ sgyu ma'i mkhan pos sgyu ma sna tshogs glang po'i tshogs sam/ rta'i tshogs sam/ glang gi tshogs sam/ dpung</text></item>
<item><p>327a.4</p><section></section><text>bu chung gi tshogs sam/ bud med kyi gzugs sam/ skyes pa'i gzugs mngon par sprul nas/ sgyu ma de la gang mngon par 'du byas pas sems can dmyal bar 'gro ba'am/ byol song gi skye gnas su 'gro ba'am/ gshin rje'i 'jig rten du 'gro ba'am/ mir skye ba'am/ rgyal</text></item>
<item><p>327a.5</p><section></section><text>chen bzhi'i ris kyi lhar skye ba'am/ sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal</text></item>
<item><p>327a.6</p><section></section><text>dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am / nam mkha' mtha' yas</text></item>
<item><p>327a.7</p><section></section><text>skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lhar skye ba de lta bu'i dngos po yod dam/ gsol pa/ bcom ldan 'das de ni ma lags te/ sgyu ma de gang la gnas te sug las de gang mngon</text></item>
<item><p>327b.1</p><section></section><text>par 'du bgyid pa dang / sug las gang mngon par 'du bgyis pas/ sems can dmyal bar mchi ba'am/ byol song gi skye gnas sam/ gshin rje'i 'jig rten du mchi ba'am/ mir skye ba'am/ rgyal chen bzhi'i ris kyi lhar skye ba'am/ sum cu rtsa gsum dang / 'thab bral dang / </text></item>
<item><p>327b.2</p><section></section><text>dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / </text></item>
<item><p>327b.3</p><section></section><text>bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam shes mtha' yas skye mched dang / cung zad med pa'i skye</text></item>
<item><p>327b.4</p><section></section><text>mched dang / 'du shes med 'du shes med min skye mched kyi lhar skye bar 'gyur ba ni skra'i rtse mo'i cha shas bzhag pa tsam yang ma mchis so/ /bcom ldan 'das kyis bka' stsal pa/ rab 'byor de ji snyam du sems/ sgyu ma la gang lam bsgoms pas kun nas nyon mongs par yang mi 'gyur la/ rnam</text></item>
<item><p>327b.5</p><section></section><text>par byang bar yang mi 'gyur ba de lta bu'i lam sgom pa gang yang yod dam/ gsol pa/ bcom ldan 'das de ni ma lags te/ bcom ldan 'das dngos po ma mchis pa'i chos la nyon mongs pa'am/ rnam par byang bar 'gyur ba lta ga la mchis/ bcom ldan 'das kyis bka' stsal pa/ rab</text></item>
<item><p>327b.6</p><section></section><text>'byor de ji snyam du sems/ de bzhin gshegs pas sprul pa mdzad na/ sprul pa de las gang mngon par 'du byas pas sems can dmyal bar 'gro ba'am/ byol song gi skye gnas su 'gro ba'am/ gshin rje'i 'jig rten du 'gro ba 'am/ mir skye ba 'am/ rgyal chen bzhi'i ris kyi lhar skye ba'am/ </text></item>
<item><p>327b.7</p><section></section><text>sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge</text></item>
<item><p>328a.1</p><section></section><text>dang / dge rgyas dang / sprin med dang / bsod nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lhar skye ba'am/ nam mkha' mtha' yas skye mched dang / rnam</text></item>
<item><p>328a.2</p><section></section><text>shes mtha' yas skye mched dang / cung zad med pa'i skye mched dang / 'du shes med 'du shes med min skye mched kyi lhar skye bar 'gyur ba de lta bu'i dngos po yod dam/ gsol pa/ bcom ldan 'das de ni ma lags te/ bcom ldan 'das sprul pa de la dngos po ma mchis so/ /bcom ldan 'das kyis</text></item>
<item><p>328a.3</p><section></section><text>bka' stsal pa/ rab 'byor de ji snyam du sems/ sprul pa de la lam gang bsgoms pas kun nas nyon mongs par yang mi 'gyur la/ rnam par byang bar yang mi 'gyur ba de lta bu'i lam sgom pa yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab</text></item>
<item><p>328a.4</p><section></section><text>'byor de ji snyam du sems/ de la gang la la zhig kun nas nyon mongs pa'am/ rnam par byang bar 'gyur ba yod dam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ ci ltar kun nas nyon mongs pa dang / rnam par</text></item>
<item><p>328a.5</p><section></section><text>byang bar 'gyur ba gang yang med pa de bzhin du kun nas nyon mongs pa dang rnam par byang ba yang med do/ /de ci'i phyir zhe na/ bdag dang bdag gir bya ba la gnas shing sems can rnams kun nas nyon mongs pa 'am/ rnam par byang bar 'gyur gyi/ yang dag pa mthong ba ni kun nas nyon mongs pa'am/ rnam par</text></item>
<item><p>328a.6</p><section></section><text>byang bar 'gyur ba med do/ /ji ltar yang dag pa mthong ba la kun nas nyon mongs pa'am/ rnam par byang bar 'gyur ba med pa de bzhin du kun nas nyon mongs pa dang / rnam par byang ba med do zhes bya ba ni phyin ci log bzhi med pa spang ba'i 'du shes la rab tu dgod pa'i phrin las yin no// //de nas</text></item>
<item><p>328a.7</p><section></section><text>tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das yang dag par mthong ba la kun nas nyon mongs par 'gyur ba'am/ rnam par byang bar 'gyur ba yang ma mchis pa de bzhin du yang dag par ma mthong ba la yang kun nas nyon mongs pa'am/ rnam par</text></item>
<item><p>328b.1</p><section></section><text>byang bar 'gyur ba ma mchis te/ de ni chos thams cad dngos po ma mchis pa'i ngo bo nyid pas bcom ldan 'das dngos po ma mchis pa la ni kun nas nyon mongs pa'am/ rnam par byang ba ma mchis te/ bcom ldan 'das ngo bo nyid la kun nas nyon mongs pa dang / rnam par byang ba ma mchis</text></item>
<item><p>328b.2</p><section></section><text>te/ dngos po ma mchis pa'i ngo bo nyid la yang kun nas nyon mongs pa dang / rnam par byang ba ma mchis na/ bcom ldan 'das kyis rnam par byang bar gsungs pa ste ji lta bu lags/ bcom ldan 'das kyis bka' stsal pa/ rab 'byor chos thams cad kyi mnyam pa nyid gang yin pa de ni ngas</text></item>
<item><p>328b.3</p><section></section><text>rnam par byang bar gsungs so/ /gsol pa/ bcom ldan 'das chos thams cad kyi mnyam pa nyid de gang lags/ bcom ldan 'das kyis bka' stsal pa/ de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi</text></item>
<item><p>328b.4</p><section></section><text>gnas nyid dang / chos skyon med pa nyid dang / yang dag pa'i mtha' gang de bzhin gshegs pa rnams byung yang rung / de bzhin gshegs pa rnams ma byung yang rung / de bzhin du gnas pa'i chos kyi gnas nyid dang dbyings 'di lta ste/ chos kyi dbyings zhes bya ba 'di ni rab 'byor rnam par byang</text></item>
<item><p>328b.5</p><section></section><text>ba ste/ de ni 'jig rten gyi tha snyad kyis brjod kyi/ de ni brjod du med cing smos su med pa yin te/ sgra dang tshig thams cad kyi lam las 'das pa'i chos so zhes bya ba ni rnam par byang ba la dgod pa'i phrin las yin no// //gsol pa/ bcom ldan 'das gal te chos thams cad rmi lam</text></item>
<item><p>328b.6</p><section></section><text>lta bu/ sgra brnyan lta bu/ mig yor lta bu/ smig rgyu lta bu/ sgyu ma lta bu/ sprul pa lta bu lags na/ ji ltar byang chub sems dpa' sems dpa' chen po chos thams cad rmi lam lta bu dang / sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / chos thams</text></item>
<item><p>328b.7</p><section></section><text>cad sprul pa lta bu ste/ dngos po ma mchis pa rdzas ma mchis pa la bdag gis sbyin pa'i pha rol tu phyin pa yongs su rdzogs par bya'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa</text></item>
<item><p>329a.1</p><section></section><text>dang / shes rab kyi pha rol tu phyin pa dang / thabs mkhas pa'i pha rol tu phyin pa dang / smon lam gyi pha rol tu phyin pa dang / stobs kyi pha rol tu phyin pa dang / ye shes kyi pha rol tu phyin pa yongs su rdzogs par bya'o/ /nang stong pa nyid yongs su rdzogs par bya'o/ /phyi stong</text></item>
<item><p>329a.2</p><section></section><text>pa nyid dang / phyi nang stong pa nyid dang / dngos po med pa'i ngo bo nyid stong pa nyid kyi bar du yongs su rdzogs par bya'o/ /dran pa nye bar gzhag pa bzhi yongs su rdzogs par bya'o/ /yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag</text></item>
<item><p>329a.3</p><section></section><text>bdun dang / 'phags pa'i lam yan lag brgyad pa yongs su rdzogs par bya'o/ /'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par</text></item>
<item><p>329a.4</p><section></section><text>'jug pa dgu dang / stong pa nyid dang / mtshan ma med pa dang / smon pa med pa dang / mngon par shes pa lnga dang / ting nge 'dzin thams cad dang / gzungs kyi sgo thams cad yongs su rdzogs par bya'o/ /de bzhin gshegs pa'i stobs bcu dang / mi 'jigs pa bzhi dang / so so yang dag</text></item>
<item><p>329a.5</p><section></section><text>par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad yongs su rdzogs par bya'o/ /skyes bu chen po'i mtshan sum cu rtsa gnyis yongs su rdzogs par bya'o/ /dpe byad bzang po brgyad cu yongs su rdzogs par bya'o/ /'od chen po yongs</text></item>
<item><p>329a.6</p><section></section><text>su rdzogs par bya'o / /phyogs bcu'i 'jig rten gyi khams kyi sems can rnams kyi sems kyi rtog pa sems kyis yongs su shes par bya ste / dbyangs gcig gis mos pa ji lta ba bzhin du chos bstan pa'i tshangs pa'i dbyangs yongs su rdzogs par bya'o zhes bgyi bar bla na med pa yang dag par</text></item>
<item><p>329a.7</p><section></section><text>rdzogs pa'i byang chub tu sems bskyed pa lags/ bcom ldan 'das kyis bka' stsal pa/ rab 'byor de ji snyam du sems/ gang khyod kyis brjod pa'i chos de dag rmi lam lta bu dang / sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / sprul pa lta bu yin no/ /</text></item>
<item><p>329b.1</p><section></section><text>gsol pa/ bcom ldan 'das gal te chos de dag rmi lam lta bu dang / sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / sprul pa lta bu lags na/ ji ltar byang chub sems dpa' sems dpa' chen pos shes rab kyi pha rol tu phyin pa la spyad par bgyi/ bcom ldan</text></item>
<item><p>329b.2</p><section></section><text>'das rmi lam ni yang dag pa ma lags/ sgra brnyan dang / mig yor dang / smig rgyu dang / sgyu ma dang / sprul pa ni yang dag pa ma lags te/ bcom ldan 'das yang dag pa ma lags pas sbyin pa'i pha rol tu phyin pa la spyad pa dang / tshul khrims kyi pha rol tu phyin pa dang / bzod pa'i pha</text></item>
<item><p>329b.3</p><section></section><text>rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la spyad pa dang / nang stong pa nyid la spyad pa dang / dngos po med pa'i ngo bo nyid stong pa nyid kyi bar la spyad pa dang / byang chub kyi phyogs kyi chos sum cu rtsa bdun la</text></item>
<item><p>329b.4</p><section></section><text>spyad pa dang / 'phags pa'i bden pa bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / rnam par thar pa brgyad dang / mthar gyis gnas pa'i snyoms par 'jug pa dgu dang / stong pa nyid dang / mtshan ma med pa dang / smon pa med pa dang / mngon</text></item>
<item><p>329b.5</p><section></section><text>par shes pa dang / ting nge 'dzin dang / gzungs kyi sgo thams cad dang / de bzhin gshegs pa'i stobs dang / mi 'jigs pa dang / so so yang dag par rig pa dang / snying rje chen po dang / sangs rgyas kyi chos ma 'dres pa bco brgyad la spyad pas bla na med pa yang dag par rdzogs pa'i byang chub tu mngon par rdzogs</text></item>
<item><p>329b.6</p><section></section><text>par 'tshang rgya bar mi nus so/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ yang dag pa ma yin pas sbyin pa'i pha rol tu phyin pa la spyad pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa</text></item>
<item><p>329b.7</p><section></section><text>dang / bsam gtan gyi pha rol tu phyin pa dang / shes rab kyi pha rol tu phyin pa la spyad pa dang / nang stong pa nyid la spyad pa dang / dngos po med pa'i ngo bo nyid stong pa nyid kyi bar la spyad pa dang / byang chub kyi phyogs kyi chos sum cu rtsa bdun la spyad pa dang / 'phags pa'i bden pa dang / bsam gtan</text></item>
<item><p>330a.1</p><section></section><text>dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / </text></item>
<item><p>330a.2</p><section></section><text>gzungs kyi sgo thams cad la spyad pa dang / de bzhin gshegs pa'i stobs bcu dang / mi 'jigs pa dang / so so yang dag par rig pa dang / snying rje chen po dang / sangs rgyas kyi chos ma 'dres pa bco brgyad la spyad pas bla na med pa yang dag par rdzogs pa'i byang chub tu mngon par rdzogs</text></item>
<item><p>330a.3</p><section></section><text>par 'tshang rgya bar mi nus so/ /rab 'byor de ji snyam du sems/ sbyin pa'i pha rol tu phyin pa bla na med pa yang dag par rdzogs pa'i byang chub tu mngon par rdzogs par 'tshang rgya'am/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rab 'byor de ji snyam du</text></item>
<item><p>330a.4</p><section></section><text>sems/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa bla na med pa yang dag par rdzogs pa'i byang chub tu mngon par rdzogs par 'tshang rgya'am/ stong</text></item>
<item><p>330a.5</p><section></section><text>pa nyid thams cad dang / byang chub kyi phyogs kyi chos rnams bla na med pa yang dag par rdzogs pa'i byang chub tu mngon par rdzogs par 'tshang rgya'am/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / </text></item>
<item><p>330a.6</p><section></section><text>mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams bla na med pa yang dag par rdzogs pa'i byang chub tu mngon par rdzogs par 'tshang rgya'am/ de bzhin gshegs</text></item>
<item><p>330a.7</p><section></section><text>pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas kyi chos ma 'dres pa bco brgyad bla na med pa yang dag par rdzogs pa'i byang chub tu mngon par rdzogs par 'tshang rgya'am/ gsol pa/ bcom ldan 'das</text></item>
<item><p>330b.1</p><section></section><text>de ni ma lags so// //bam po bdun cu bzhi pa ste tha ma'o / /bcom ldan 'das kyis bka' stsal pa/ rab 'byor de de bzhin no/ /de de bzhin te/ sbyin pa'i pha rol tu phyin pa bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /tshul khrims kyi</text></item>
<item><p>330b.2</p><section></section><text>pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /nang stong pa nyid bla na med pa yang dag</text></item>
<item><p>330b.3</p><section></section><text>par rdzogs pa'i byang chub tu mngon par rdzogs par 'tshang mi rgya'o/ /dngos po med pa'i ngo bo nyid stong pa nyid kyi bar du bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /dran pa nye bar gzhag pa rnams bla na med pa yang dag par rdzogs pa'i byang chub tu mngon par</text></item>
<item><p>330b.4</p><section></section><text>rdzogs par 'tshang mi rgya'o/ /yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa bla na med pa yang dag par rdzogs pa'i byang chub tu mngon par rdzogs par</text></item>
<item><p>330b.5</p><section></section><text>'tshang mi rgya'o/ /'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon</text></item>
<item><p>330b.6</p><section></section><text>pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /de bzhin gshegs pa'i stobs rnams dang / mi 'jigs pa rnams dang / so so yang dag par rig pa</text></item>
<item><p>330b.7</p><section></section><text>rnams dang / byams pa chen po dang / snying rje chen po dang / sangs rgyas kyi chos ma 'dres pa bco brgyad bla na med pa yang dag par rdzogs pa'i byang chub tu mngon par rdzogs par 'tshang mi rgya'o/ /rab 'byor de ci'i phyir zhe na/ 'di ltar chos 'di dag thams cad kyang 'dus byas pa/ mngon par</text></item>
<item><p>331a.1</p><section></section><text>'dus byas pa ste/ 'dus byas pa dang / mngon par 'dus byas pa'i chos kyis ni rnam pa thams cad mkhyen pa nyid thob par mi nus so/ /rab 'byor 'on kyang chos de dag ni thams cad kyang lam bsgrubs pa dang / lam bskyed pa'i rgyur 'gyur ba ste/ 'bras bu thob pa'i</text></item>
<item><p>331a.2</p><section></section><text>phyir na ma yin no/ /chos de dag gi mi skye ba dang / mi 'byung ba gang yin pa de ni mtshan nyid med pa yang yin te/ de lta bas na byang chub sems dpa' sems dpa' chen po sems dang po bskyed pa nas nye bar bzung ste/ dge ba'i chos sbyin pa'i pha rol tu phyin pa'am/ tshul khrims kyi pha rol tu phyin</text></item>
<item><p>331a.3</p><section></section><text>pa'am/ bzod pa'i pha rol tu phyin pa'am/ brtson 'grus kyi pha rol tu phyin pa'am/ bsam gtan gyi pha rol tu phyin pa'am/ shes rab kyi pha rol tu phyin pa'am/ nang stong pa nyid dang / dngos po med pa'i ngo bo nyid stong pa nyid kyi bar ram/ byang chub kyi phyogs kyi chos sum cu rtsa bdun nam/ 'phags</text></item>
<item><p>331a.4</p><section></section><text>pa'i bden pa rnams sam/ bsam gtan rnams sam/ tshad med pa rnams sam/ gzugs med pa'i snyoms par 'jug pa rnams sam/ rnam par thar pa brgyad dam/ mthar gyis gnas pa'i snyoms par 'jug pa rnams sam/ stong pa nyid dang / mtshan ma med pa dang / smon pa</text></item>
<item><p>331a.5</p><section></section><text>med pa dang / mngon par shes pa rnams sam/ ting nge 'dzin rnams sam/ gzungs kyi sgo rnams sam/ de bzhin gshegs pa'i stobs rnams sam/ mi 'jigs pa rnams sam/ so so yang dag par rig pa rnams sam/ byams pa chen po'am/ snying rje chen po'am/ sangs</text></item>
<item><p>331a.6</p><section></section><text>rgyas kyi chos ma 'dres pa rnams sam/ dge ba'i chos gang dang gang brtsams [#(]yang [,]kyang [)]de thams cad sgyu ma lta bu zhes bya bar rab tu shes te/ sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam</text></item>
<item><p>331a.7</p><section></section><text>gtan gyi pha rol tu phyin pa dang / shes rab kyi pha rol tu phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs</text></item>
<item><p>331b.1</p><section></section><text>rnams dang / byang chub kyi yan lag rnams dang / 'phags pa'i lam yan lag brgyad pa dang / 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa dang / mthar gyis gnas pa'i</text></item>
<item><p>331b.2</p><section></section><text>snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams dang / de bzhin gshegs pa'i stobs rnams dang / mi 'jigs pa rnams dang / so so yang dag par rig pa rnams dang / </text></item>
<item><p>331b.3</p><section></section><text>byams pa chen po dang / snying rje chen po dang / sangs rgyas kyi chos ma 'dres pa bco brgyad po de dag yongs su rdzogs par ma byas pa dang / skyes bu chen po'i mtshan sum cu rtsa gnyis dang / dpe byad bzang po brgyad cu dang / rnam pa thams cad kyi mchog dang ldan pa'i ye shes yongs su rdzogs par ma</text></item>
<item><p>331b.4</p><section></section><text>byas pa dang / sems can rnams yongs su smin par ma byas par byang chub sems dpa' sems dpa' chen pos rnam pa thams cad mkhyen pa nyid thob par bya ba ni gnas med do/ /de'i phyir de lta bas na byang chub sems dpa' sems dpa' chen po shes rab kyi pha rol tu phyin pa la spyod cing dge ba'i chos</text></item>
<item><p>331b.5</p><section></section><text>gang dang gang brtsams pa de thams cad rmi lam lta bur shes so/ /sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / sprul pa lta bur shes so/ /de shes rab kyi pha rol tu phyin pa la spyod pa'i tshe/ sbyin pa'i pha rol tu phyin pa dang / tshul khrims kyi pha rol tu phyin pa dang / </text></item>
<item><p>331b.6</p><section></section><text>bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / nang stong pa nyid dang / dngos po med pa'i ngo bo nyid stong pa nyid kyi bar dang / dran pa nye bar gzhag pa dang / yang dag par spong ba dang / rdzu 'phrul gyi rkang</text></item>
<item><p>331b.7</p><section></section><text>pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa dang / 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par</text></item>
<item><p>332a.1</p><section></section><text>'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs dang / mi 'jigs pa dang / so so yang dag par rig pa dang / snying rje</text></item>
<item><p>332a.2</p><section></section><text>chen po dang / sangs rgyas kyi chos ma 'dres pa bco brgyad dang / rnam pa thams cad mkhyen pa nyid kyi bar du rmi lam lta bur shes so/ /sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / sprul pa lta bur shes so/ /sems can de dag thams cad kyang rmi lam la spyod do</text></item>
<item><p>332a.3</p><section></section><text>zhes bya bar shes so/ /sgra brnyan dang / mig yor dang / smig rgyu dang / sgyu ma dang / sprul pa la spyod do zhes bya bar shes so/ /de bas na byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ rmi lam lta bu'i chos rnams dngos po med par 'dzin te/ de ltar bzung</text></item>
<item><p>332a.4</p><section></section><text>zhing rnam pa thams cad mkhyen pa nyid thob par byed do/ /shes rab kyi pha rol tu phyin pa la spyod pa'i tshe/ sgra brnyan lta bu dang / mig yor lta bu dang / smig rgyu lta bu dang / sgyu ma lta bu dang / sprul pa lta bu'i chos rnams dngos po med par 'dzin te/ de ltar bzung zhing rnam pa thams cad mkhyen pa</text></item>
<item><p>332a.5</p><section></section><text>nyid thob par byed do/ /shes rab kyi pha rol tu phyin pa yang bzung du med do/ /bsam gtan gyi pha rol tu phyin pa dang / brtson 'grus kyi pha rol tu phyin pa dang / bzod pa'i pha rol tu phyin pa dang / tshul khrims kyi pha rol tu phyin pa dang / sbyin pa'i pha rol tu phyin pa yang bzung du med do/ /nang</text></item>
<item><p>332a.6</p><section></section><text>stong pa nyid kyang bzung du med do/ /dngos po med pa'i ngo bo nyid stong pa nyid kyi bar du yang bzung du med do/ /dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / 'phags pa'i lam yan lag brgyad pa yang bzung du</text></item>
<item><p>332a.7</p><section></section><text>med do/ /'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa</text></item>
<item><p>332b.1</p><section></section><text>dang / ting nge 'dzin dang / gzungs kyi sgo rnams kyang bzung du med do/ /de bzhin gshegs pa'i stobs dang / mi 'jigs pa dang / so so yang dag par rig pa dang / snying rje chen po dang / sangs rgyas kyi chos ma 'dres pa rnams kyang bzung du med do/ /de bas na byang chub sems dpa' sems</text></item>
<item><p>332b.2</p><section></section><text>dpa' chen po chos thams cad bzung du med par shes par byas shing bla na med pa yang dag par rdzogs pa'i byang chub don du gnyer to/ /de ci'i phyir zhe na/ 'di ltar chos thams cad ni bzung du med cing dngos po med pa ste/ rmi lam lta bu dang / sgra brnyan lta bu dang / mig yor lta bu dang / smig rgyu lta bu dang / </text></item>
<item><p>332b.3</p><section></section><text>sgyu ma lta bu dang / sprul pa lta bu ste/ sems can rnams kyis chos de dag ma shes ma mthong ma rtogs par bzung du med pa'i chos gang yang 'thob par mi nus pas de'i phyir byang chub sems dpa' sems dpa' chen po sems can thams cad kyi don du bla na med pa yang dag par rdzogs pa'i byang chub tu yang</text></item>
<item><p>332b.4</p><section></section><text>dag par 'jug ste/ de sems dang po bskyed pa nas nye bar bzung ste/ sbyin pa gang ci gtong yang sems can thams cad kyi don du gtong ngo / /tshul khrims gang ci srung ba dang / bzod pa gang ci sgom pa dang / brtson 'grus gang ci rtsom pa dang / bsam gtan gang ci la mnyam par gzhog pa dang / shes</text></item>
<item><p>332b.5</p><section></section><text>rab gang ci sgom yang sems can thams cad kyi don du sgom ste/ bdag gi don du ma yin no/ /byang chub sems dpa' sems dpa' chen po ni sems can rnams kyi don ma gtogs par bla na med pa yang dag par rdzogs pa'i byang chub tu mi 'jug ste/ de shes rab kyi pha rol tu phyin pa la spyod pa'i tshe/ </text></item>
<item><p>332b.6</p><section></section><text>sems can gang sems can med pa la sems can gyi 'du shes su gnas pa dang / bdag med pa la bdag gi 'du shes su gnas pa dang / srog med pa la srog gi 'du shes su gnas pa dang / 'gro ba med pa la 'gro ba'i 'du shes su gnas pa dang / gso ba med pa la gso ba'i 'du shes su gnas</text></item>
<item><p>332b.7</p><section></section><text>pa dang / skyes bu med pa la skyes bu'i 'du shes su gnas pa dang / gang zag med pa la gang zag gi 'du shes su gnas pa dang / shed can med pa la shed can gyi 'du shes su gnas pa dang / shed bdag med pa la shed bdag gi 'du shes su gnas pa dang / byed pa po med pa la byed pa po'i 'du</text></item>
<item><p>333a.1</p><section></section><text>shes su gnas pa dang / byed du 'jug pa po med pa la byed du 'jug pa po'i 'du shes su gnas pa dang / slong ba po med pa la slong ba po'i 'du shes su gnas pa dang / slong du 'jug pa po med pa la slong du 'jug pa po'i 'du shes su gnas pa dang / tshor ba po</text></item>
<item><p>333a.2</p><section></section><text>med pa la tshor ba po'i 'du shes su gnas pa dang / tshor du 'jug pa po med pa la tshor du 'jug pa po'i 'du shes su gnas pa dang / shes pa po med pa la shes pa po'i 'du shes su gnas pa dang / mthong ba po med pa la mthong ba po'i 'du shes su gnas pa de dag phyin ci log las rnam par 'grol te phyin</text></item>
<item><p>333a.3</p><section></section><text>ci log las rnam par bkrol zhing / 'chi ba med pa'i dbyings su 'god do/ /de la bkod nas rgyu ba 'di dag yongs su mi rgyu ste/ bdag gi 'du shes sam/ sems can gyi 'du shes sam/ srog gi 'du shes sam/ 'gro ba'i 'du shes sam/ gso ba'i 'du shes sam/ skyes bu'i 'du shes sam/ gang</text></item>
<item><p>333a.4</p><section></section><text>zag gi 'du shes sam/ shed can gyi 'du shes sam/ shed bdag gi 'du shes sam/ byed pa po'i 'du shes sam/ byed du 'jug pa po'i 'du shes sam/ slong ba po'i 'du shes sam/ slong du 'jug pa po'i 'du shes sam/ tshor ba po'i 'du shes sam/ tshor du 'jug pa po'i 'du shes</text></item>
<item><p>333a.5</p><section></section><text>sam/ shes pa po'i 'du shes sam/ mthong ba po'i 'du shes sam/ mthong ba po'i 'du shes yongs su mi rgyu ste/ de g.yo ba dang / rlom sems dang 'bar ba dang spros pa 'di dag btang nas spros pa med pa'i sems kyis nye bar bsgrubs shing mang du spyad pa spyod de/ rab 'byor rnam grangs</text></item>
<item><p>333a.6</p><section></section><text>des byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ bdag nyid kyang chos gang la yang mngon par zhen pa med la/ sems can thams cad kyang mngon par zhen pa med pa la rab tu 'god de/ de ni 'jig rten gyi tha snyad kyi don dam par ni ma yin no/ /gsol pa/ </text></item>
<item><p>333a.7</p><section></section><text>bcom ldan 'das de bzhin gshegs pas chos gang mngon par rdzogs par sangs rgyas pa de 'jig rten gyi tha snyad du mngon par rdzogs par sangs rgyas sam/ ma lags kyi don dam par mngon par rdzogs par sangs rgyas/ bcom ldan 'das kyis bka' stsal pa/ de bzhin gshegs pas</text></item>
<item><p>333b.1</p><section></section><text>chos 'di mngon par rdzogs par sangs rgyas so zhes bya ba ni 'jig rten gyi tha snyad du brjod pa ste/ de la chos 'dis chos 'di lta bu zhig mngon par rdzogs par sangs rgyas so zhes bya ba de lta bu gang yang mi dmigs te/ de ci'i phyir zhe na/ 'di lta ste/ chos 'dis chos 'di lta bu zhig mngon</text></item>
<item><p>333b.2</p><section></section><text>par rdzogs par sangs rgyas so zhes bya ba ni dmigs pa ste/ gnyis kyis ni gang yang thob pa'am mngon par rtogs par 'gyur ba med do/ /gsol pa/ bcom ldan 'das de ste gnyis kyis thob pa dang mngon par rtogs par 'gyur ba ma mchis na gnyis su ma mchis pas thob pa dang / mngon par</text></item>
<item><p>333b.3</p><section></section><text>rtogs par 'gyur ram/ bcom ldan 'das kyis bka' stsal pa/ gnyis kyis kyang thob pa dang / mngon par rtogs par 'gyur ba med/ gnyis su med pas kyang thob pa dang mngon par rtogs par 'gyur ba med de / gang la gnyis kyang med la mi gnyis pa yang med pa ni thob pa dang mngon par rtogs</text></item>
<item><p>333b.4</p><section></section><text>pa zhes bya'o/ /de ci'i phyir zhe na/ 'di ltar 'di ni thob pa'o/ / 'di ni mngon par rtogs pa'o zhes bya ba ni spros pa ste/ chos mnyam pa nyid la spros pa med de/ spros pa med pa ni chos mnyam pa nyid do/ /gsol pa/ bcom ldan 'das chos dngos po ma mchis pa'i ngo bo nyid rnams la chos mnyam pa nyid</text></item>
<item><p>333b.5</p><section></section><text>ces bgyi ba yang gang zhig mchis/ bcom ldan 'das kyis bka' stsal pa/ gang la dngos po med pa dang / dngos po med pa yang ma yin pa dang / ngo bo nyid med pa dang / yongs su brjod du med pa 'di ni chos mnyam pa nyid de/ chos mnyam pa nyid de ni brjod du med pa'o/ /chos mnyam pa nyid ma gtogs</text></item>
<item><p>333b.6</p><section></section><text>par yang dmigs par 'gyur ba'i chos gang yang med de/ chos mnyam pa nyid ni chos thams cad las rnam par 'das pa'o/ /chos mnyam pa nyid ni byis pa'am/ 'phags pa'am/ chos gang gis kyang shes par mi rung zhing yul ma yin pa'o/ /gsol pa/ bcom ldan 'das chos mnyam pa</text></item>
<item><p>333b.7</p><section></section><text>nyid do de bzhin gshegs pa'i yul yang ma lags sam/ bcom ldan 'das kyis bka' stsal pa/ rab 'byor chos mnyam pa nyid ni 'phags pa thams cad kyi yul ma yin te/ rgyun du zhugs pa'am/ lan cig phyir 'ong ba'am/ phyir mi 'ong ba'am/ dgra bcom pa'am/ rang byang chub bam/</text></item>
<item><p>334a.1</p><section></section><text>byang chub sems dpa' 'am/ de bzhin gshegs pa'i yul ma yin no/ /gsol pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni chos thams cad kyi yul la mnga' bsgyur ba lags sam/ bcom ldan 'das</text></item>
<item><p>334a.2</p><section></section><text>kyis bka' stsal pa/ rab 'byor gal te chos mnyam pa nyid kyang gzhan la/ de bzhin gshegs pa dgra bcom pa yang dag par rdzogs pa'i sangs rgyas kyang gzhan zhig yin na ni de bzhin gshegs pa dgra bcom pa yang dag par rdzogs pa'i sangs rgyas chos thams cad kyi yul la mnga'</text></item>
<item><p>334a.3</p><section></section><text>bsgyur bar yang 'gyur na/ rab 'byor so so'i skye bo rnams kyi chos mnyam pa nyid gang yin pa dang / dad pas rjes su 'brang ba dang / chos kyis rjes su 'brang ba dang / brgyad pa rnams dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa</text></item>
<item><p>334a.4</p><section></section><text>rnams dang / rang sangs rgyas rnams dang / byang chub sems dpa' rnams dang / de bzhin gshegs pa rnams kyi chos mnyam pa nyid gang yin pa de ni mnyam pa nyid gcig pa ste/ mnyam pa nyid dang mi mnyam pa nyid la bye brag gang yang med do/ /de ltar so so'i skye bo rnams kyi mnyam pa nyid gang</text></item>
<item><p>334a.5</p><section></section><text>yin pa dang / 'phags pa thams cad kyi mnyam pa nyid gang yin pa de ni mnyam pa nyid gcig pa ste/ mnyam pa nyid gcig pa la 'di ni so so'i skye bo'o/ /'di ni rgyun du zhugs pa'o/ /'di ni lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa'o/ / </text></item>
<item><p>334a.6</p><section></section><text>'di ni de bzhin gshegs pa dgra bcom pa yang dag par rdzogs pa'i sangs rgyas so zhes bya bar gnyis su bya ba med de/ rnam par rtog pa de dag ni mnyam pa nyid la mi dmigs so/ /gsol pa/ bcom ldan 'das de ste chos thams cad mnyam pa nyid la 'di ni so so'i skye bo'o/ / 'di ni rgyun du</text></item>
<item><p>334a.7</p><section></section><text>zhugs pa'o/ /'di ni lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes bgyi ba'i rnam par rtog pa de dag mi dmigs so/ /des</text></item>
<item><p>334b.1</p><section></section><text>so so'i skye bo rnams dang / dad pas rjes su 'brang ba rnams dang / chos kyis rjes su 'brang ba rnams dang / brgyad pa rnams dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub sems</text></item>
<item><p>334b.2</p><section></section><text>dpa' rnams dang / de bzhin gshegs pa dgra bcom pa yang dag par rdzogs pa'i sangs rgyas rnams khyad par ma mchis par 'gyur ro/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ chos thams cad mnyam pa nyid la so so'i skye bo rnams dang / dad pas rjes</text></item>
<item><p>334b.3</p><section></section><text>su 'brang ba rnams dang / chos kyis rjes su 'brang ba rnams dang / brgyad pa rnams dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub sems dpa' rnams dang / de bzhin</text></item>
<item><p>334b.4</p><section></section><text>gshegs pa dgra bcom pa yang dag par rdzogs pa'i sangs rgyas rnams la khyad par med do/ /gsol pa/ bcom ldan 'das de ste chos thams cad mnyam pa nyid la so so'i skye bo rnams dang / dad pas rjes su 'brang ba rnams dang / chos kyis rjes su 'brang ba rnams dang / brgyad pa</text></item>
<item><p>334b.5</p><section></section><text>rnams dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub sems dpa' rnams dang / de bzhin gshegs pa dgra bcom pa yang dag par rdzogs pa'i sangs rgyas rnams</text></item>
<item><p>334b.6</p><section></section><text>la khyad par ma mchis na/ bcom ldan 'das ci'i slad du sangs rgyas dkon mchog dang / chos dkon mchog dang / dge 'dun dkon mchog dang / dkon mchog gsum po de dag 'jig rten du 'byung bar 'gyur ba lags/ bcom ldan 'das kyis bka' stsal pa/ rab 'byor de ji snyam du</text></item>
<item><p>334b.7</p><section></section><text>sems/ sangs rgyas dkon mchog kyang gzhan la chos dkon mchog kyang gzhan te/ dge 'dun dkon mchog kyang gzhan zhig la/ chos mnyam pa nyid kyang gzhan zhig yin snyam mam/ gsol pa/ bcom ldan 'das bdag gis bcom ldan 'das kyis gsungs pa'i don 'tshal</text></item>
<item><p>335a.1</p><section></section><text>ba ltar na sangs rgyas dkon mchog kyang gzhan la chos dkon mchog kyang gzhan te/ dge 'dun dkon mchog kyang gzhan zhig la chos mnyam pa nyid kyang gzhan ma lags kyi/ bcom ldan 'das sangs rgyas dkon mchog gang lags pa dang / chos dkon mchog</text></item>
<item><p>335a.2</p><section></section><text>gang lags pa dang / dge 'dun dkon mchog gang lags pa de nyid chos mnyam pa nyid de/ chos de dag thams cad ni ldan pa yang ma lags/ mi ldan pa yang ma lags/ gzugs ma mchis pa/ bstan du ma mchis pa/ thogs pa ma mchis pa/ mtshan nyid gcig pa ste/ 'di ltar mtshan</text></item>
<item><p>335a.3</p><section></section><text>nyid ma mchis pa'o/ /de ltar chos rnams mtshan nyid ma mchis pa 'di ni so so'i skye bo'o/ /'di ni dad pas rjes su 'brang ba'o/ /'di ni chos kyis rjes su 'brang ba'o/ /'di ni brgyad pa'o/ /'di ni rgyun du zhugs pa'o/ /'di ni lan cig phyir 'ong ba dang / phyir mi 'ong ba dang / dgra bcom pa dang / rang</text></item>
<item><p>335a.4</p><section></section><text>sangs rgyas dang / byang chub sems dpa'o/ /'di ni de bzhin gshegs pa dgra bcom pa yang dag par rdzogs pa'i sangs rgyas so zhes rnam par 'god par bgyi ba de ni bcom ldan 'das [(]gyi [,]kyi [)]yul lo/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ mtshan</text></item>
<item><p>335a.5</p><section></section><text>nyid med pa'i chos rnams rnam par dgod pa de ni de bzhin gshegs pa'i yul/ de bzhin gshegs pa'i mthu'o/ /rab 'byor de ji snyam du sems/ de ste de bzhin gshegs pa dgra bcom pa yang dag par rdzogs pa'i sangs rgyas byang chub tu mngon par rdzogs par sangs rgyas la mngon par</text></item>
<item><p>335a.6</p><section></section><text>rdzogs par sangs rgyas pa'i phyir chos rnam par dgod par mdzad na/ sems can dmyal ba yod par mngon nam/ byol song gi skye gnas sam/ gshin rje'i 'jig rten dang / mi yod par mngon nam/ rgyal chen bzhi'i ris kyi lha yod par mngon nam/ sum cu rtsa gsum dang / 'thab bral dang / </text></item>
<item><p>335a.7</p><section></section><text>dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod</text></item>
<item><p>335b.1</p><section></section><text>nams skyes dang / 'bras bu che dang / 'du shes med pa'i sems can dang / mi spong ba dang / mi gdung ba dang / legs mthong dang / rab lta dang / 'og min gyi lha yod par mngon nam/ nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / </text></item>
<item><p>335b.2</p><section></section><text>'du shes med 'du shes med min skye mched kyi lha yod par mngon nam/ sbyin pa'i pha rol tu phyin pa yod par mngon nam/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu</text></item>
<item><p>335b.3</p><section></section><text>phyin pa yod par mngon nam/ byang chub sems dpa'i sa bcu yod par mngon nam/ nang stong pa nyid yod par mngon nam/ dngos po med pa'i ngo bo nyid stong pa nyid kyi bar du yod par mngon nam/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs</text></item>
<item><p>335b.4</p><section></section><text>dang / byang chub kyi yan lag dang / 'phags pa'i lam yan lag brgyad pa yod par mngon nam/ 'phags pa'i bden pa dang / bsam gtan dang / tshad med pa dang / gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa</text></item>
<item><p>335b.5</p><section></section><text>nyid dang / mtshan ma med pa dang / smon pa med pa dang / mngon par shes pa dang / ting nge 'dzin dang / gzungs kyi sgo rnams yod par mngon nam/ de bzhin gshegs pa'i stobs dang / mi 'jigs pa dang / so so yang dag par rig pa dang / byams pa chen po dang / snying rje chen po dang / sangs rgyas</text></item>
<item><p>335b.6</p><section></section><text>kyi chos ma 'dres pa rnams yod par mngon nam/ skyes bu chen po'i mtshan sum cu rtsa gnyis dang / dpe byad bzang po brgyad cu yod par mngon nam/ sangs rgyas dkon mchog dang / chos dkon mchog dang / dge 'dun dkon mchog yod par mngon nam/ nyan thos kyi theg pa dang / rang sangs rgyas</text></item>
<item><p>335b.7</p><section></section><text>kyi theg pa dang / theg pa chen po yod par mngon nam/ dad pas rjes su 'brang ba dang / chos kyis rjes su 'brang ba dang / brgyad pa yod par mngon nam/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems</text></item>
<item><p>336a.1</p><section></section><text>dpa' dang / de bzhin gshegs pa dgra bcom pa yang dag par rdzogs pa'i sangs rgyas yod par mngon nam/ gsol pa/ bcom ldan 'das chos de dag thams cad ni ma mchis par mngon par mi 'gyur ro/ /bcom ldan 'das kyis bka' stsal pa/ rab 'byor</text></item>
<item><p>336a.2</p><section></section><text>de lta bas na de ltar chos mnyam pa nyid las kyang mi g.yo la/ chos rnams rnam par dgod par mdzad pa ni de bzhin gshegs pa'i skyes bu'i byed pa'o/ /gsol pa/ bcom ldan 'das ji ltar de bzhin gshegs pa chos mnyam pa nyid las mi g.yo ba de bzhin du so so'i skye bo rnams kyang chos mnyam</text></item>
<item><p>336a.3</p><section></section><text>pa nyid las mi g.yo ba lags sam/ de bzhin du dad pas rjes su 'brang ba rnams dang / chos kyis rjes su 'brang ba dang / brgyad pa dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / </text></item>
<item><p>336a.4</p><section></section><text>byang chub sems dpa' yang chos mnyam pa nyid las mi g.yo ba lags sam/ bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor chos thams cad ni chos mnyam pa nyid las mi g.yo'o/ chos mnyam pa nyid las mi 'da'o/ /rab 'byor de ci'i phyir</text></item>
<item><p>336a.5</p><section></section><text>zhe na/ de na 'di ltar de bzhin gshegs pa dgra bcom pa yang dag par rdzogs pa'i sangs rgyas rnams kyi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag</text></item>
<item><p>336a.6</p><section></section><text>pa'i mtha' gang yin pa de nyid ni so so'i skye bo rnams kyi de bzhin nyid dang / ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings dang / chos kyi gnas nyid dang / chos skyon med pa nyid dang / yang dag pa'i mtha' ste/ de nyid ni dad pas rjes su 'brang ba</text></item>
<item><p>336a.7</p><section></section><text>rnams dang / chos kyis rjes su 'brang ba rnams dang / brgyad pa dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub sems dpa' sems dpa' chen po rnams kyi de bzhin nyid dang / </text></item>
<item><p>336b.1</p><section></section><text>ma nor ba de bzhin nyid dang / gzhan ma yin pa de bzhin nyid dang / chos nyid dang / chos kyi dbyings nyid dang / chos kyi gnas nyid dang / chos skyon med pa nyid dang / yang dag pa'i mtha' ste/ de dag thams cad ni chos mnyam pa nyid de/ de las rnam par mi 'da'o/ /de ci'i phyir zhe na/ de dag ni chos nyid</text></item>
<item><p>336b.2</p><section></section><text>dang / chos kyi dbyings dang / chos kyi gnas nyid dang / chos skyon med pa nyid dang / de bzhin nyid dang / ma nor ba de bzhin nyid dang / gzhan ma yin pa de bzhin nyid dang / yang dag pa'i mtha' ni de bzhin nyid yin te/ de dag las chos mnyam pa nyid ces bya ba gang yang med do zhes bya ba ni rnam par byang</text></item>
<item><p>336b.3</p><section></section><text>ba'i tshogs la dgod pa'i phrin las yin no// //rab 'byor gyis gsol pa/ bcom ldan 'das gal te de ltar so so'i skye bo rnams kyi chos mnyam pa nyid gang lags pa de nyid dad pas rjes su 'brang ba rnams dang / chos kyis rjes su 'brang ba rnams dang / brgyad pa dang / rgyun du zhugs pa rnams</text></item>
<item><p>336b.4</p><section></section><text>dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub sems dpa' sems dpa' chen po rnams kyi chos mnyam pa nyid dang / de bzhin gshegs pa dgra bcom pa yang dag par rdzogs pa'i sangs rgyas rnams kyi</text></item>
<item><p>336b.5</p><section></section><text>chos mnyam pa nyid lags na/ bcom ldan 'das mtshan nyid mi 'dra ba'i chos 'di lta ste/ gzugs dang / tshor ba dang / 'du shes dang / 'du byed rnams dang / rnam par shes pa dang / skye mched dang / khams dang / rten cing 'brel par 'byung ba dang / 'dod chags dang / zhe sdang dang / gti</text></item>
<item><p>336b.6</p><section></section><text>mug dang / lta ba'i rnam pa thams cad dang / bsam gtan dang / tshad med pa dang / gzugs med pa'i snyoms par 'jug pa dang / sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam</text></item>
<item><p>336b.7</p><section></section><text>gtan gyi pha rol tu phyin pa dang / shes rab kyi pha rol tu phyin pa dang / thabs mkhas pa'i pha rol tu phyin pa dang / smon lam gyi pha rol tu phyin pa dang / stobs kyi pha rol tu phyin pa dang / ye shes kyi pha rol tu phyin pa dang / byang chub sems dpa'i sa bcu dang / dran pa nye bar gzhag pa rnams dang / </text></item>
<item><p>337a.1</p><section></section><text>yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang / 'phags pa'i lam yan lag brgyad pa rnams dang / 'phags pa'i bden pa rnams dang / rnam par thar pa'i</text></item>
<item><p>337a.2</p><section></section><text>sgo stong pa nyid dang / mtshan ma med pa dang / smon pa med pa dang / nang stong pa nyid dang / dngos po med pa'i ngo bo nyid stong pa nyid kyi bar dang / rnam par thar pa brgyad dang / mthar gyis gnas pa'i snyoms par 'jug pa dgu dang / mngon par shes pa lnga dang / ting nge 'dzin thams cad dang / gzungs</text></item>
<item><p>337a.3</p><section></section><text>kyi sgo thams cad dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang / skyes bu chen po'i mtshan sum cu rtsa gnyis dang / dpe byad</text></item>
<item><p>337a.4</p><section></section><text>bzang po brgyad cu dang / 'dus byas kyi khams dang / 'dus ma byas kyi khams te/ bcom ldan 'das chos de dag ni kun kyang gcig dang gcig tu mi 'dra ba gcig las gcig 'das pa'o/ /bcom ldan 'das de ci'i slad du zhe na/ de ni 'di ltar gzugs kyi chos nyid kyang gzhan/ tshor ba dang / </text></item>
<item><p>337a.5</p><section></section><text>'du shes dang / 'du byed rnams dang / rnam par shes pa'i chos nyid kyang gzhan/ skye mched dang / khams dang / rten cing 'brel par 'byung ba'i chos nyid kyang gzhan/ 'dod chags kyi chos nyid kyang gzhan/ zhe sdang gi chos nyid kyang gzhan/ gti mug gi chos nyid kyang gzhan/ lta ba'i</text></item>
<item><p>337a.6</p><section></section><text>rnam pa'i chos nyid kyang gzhan/ sbyin pa'i pha rol tu phyin pa'i chos nyid kyang gzhan/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa'i chos nyid</text></item>
<item><p>337a.7</p><section></section><text>kyang gzhan/ nang stong pa nyid kyi chos nyid kyang gzhan/ dngos po med pa'i ngo bo nyid stong pa nyid kyi bar gyi chos nyid kyang gzhan/ dran pa nye bar gzhag pa rnams kyi chos nyid kyang gzhan/ yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / </text></item>
<item><p>337b.1</p><section></section><text>byang chub kyi yan lag rnams dang / 'phags pa'i lam yan lag brgyad pa'i chos nyid kyang gzhan/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar</text></item>
<item><p>337b.2</p><section></section><text>gyis gnas pa'i snyoms par 'jug pa rnams dang / stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyi chos nyid kyang gzhan/ de bzhin gshegs pa'i stobs rnams dang / mi 'jigs pa</text></item>
<item><p>337b.3</p><section></section><text>rnams dang / so so yang dag par rig pa rnams dang / byams pa chen po dang / snying rje chen po dang / sangs rgyas kyi chos ma 'dres pa bco brgyad kyi chos nyid kyang gzhan/ skyes bu chen po'i mtshan sum cu rtsa gnyis dang / dpe byad bzang po brgyad cu'i chos nyid kyang gzhan/ 'dus byas</text></item>
<item><p>337b.4</p><section></section><text>kyi khams dang / 'dus ma byas kyi khams kyi chos nyid kyang gzhan/ bcom ldan 'das ji ltar mtshan nyid mi 'dra ba'i chos rnams kyi chos nyid mtshan nyid gcig par 'gyur ba lags/ chos rnam par dgod pa ni ji ltar 'gyur/ byang chub sems dpa' sems dpa' chen po shes</text></item>
<item><p>337b.5</p><section></section><text>rab kyi pha rol tu phyin pa la spyod pa'i tshe/ gang la gnas shing chos rnams tha dad du bgyid pa lags/ chos rnams tha dad du ma bgyis par ni byang chub sems dpa' sems dpa' chen pos kyang shes rab kyi pha rol tu phyin pa la spyod par mi nus na/ ji ltar byang chub sems dpa' sems dpa' chen po shes</text></item>
<item><p>337b.6</p><section></section><text>rab kyi pha rol tu phyin pa la spyod pa'i tshe/ sa nas sar 'phar zhing skyon med par 'jug pa lags/ ji ltar skyon med par zhugs nas nyan thos dang / rang sangs rgyas kyi sa las 'das te/ mngon par shes pa yongs su rdzogs par bgyid pa lags/ ji ltar mngon par</text></item>
<item><p>337b.7</p><section></section><text>shes pas rnam par rtse zhing sbyin pa'i pha rol tu phyin pa yongs su rdzogs par bgyid pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa yongs</text></item>
<item><p>338a.1</p><section></section><text>su rdzogs par bgyid pa dang / de dag la rnam par rtse bas sangs rgyas kyi zhing nas sangs rgyas kyi zhing du mchi ba lags/ sangs rgyas bcom ldan 'das rnams la bsnyen bkur bgyid pa lags/ de dag tu yang dge ba'i rtsa ba bskyed pa lags/ dge ba'i</text></item>
<item><p>338a.2</p><section></section><text>rtsa ba des sems can rnams yongs su smin par bgyid pa lags/ sangs rgyas kyi zhing yongs su 'dzin pa lags/ bcom ldan 'das kyis bka' stsal pa/ rab 'byor gang 'di skad du de ste chos thams cad kyi chos mnyam pa nyid gang yin pa de nyid so so'i skye bo rnams kyi chos mnyam</text></item>
<item><p>338a.3</p><section></section><text>pa nyid de/ de nyid dad pas rjes su 'brang ba rnams dang / chos kyis rjes su 'brang ba rnams dang / brgyad pa rnams dang / rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / byang chub</text></item>
<item><p>338a.4</p><section></section><text>sems dpa' sems dpa' chen po rnams dang / de bzhin gshegs pa dgra bcom pa yang dag par rdzogs pa'i sangs rgyas rnams kyi chos mnyam pa nyid yin na/ mtshan nyid mi 'dra ba'i chos rnams kyi mnyam pa nyid ji ltar gcig par 'gyur zhes zer ba 'di rab 'byor de ji snyam du sems/ </text></item>
<item><p>338a.5</p><section></section><text>gzugs kyi chos nyid gang yin pa de nyid stong pa nyid ma yin nam/ tshor ba dang / 'du shes dang / 'du byed rnams dang / rnam par shes pa'i chos nyid gang yin pa de nyid stong pa nyid ma yin nam/ skye mched dang / khams dang / rten cing 'brel par 'byung ba'i chos nyid gang yin pa de nyid</text></item>
<item><p>338a.6</p><section></section><text>stong pa nyid ma yin nam/ sbyin pa'i pha rol tu phyin pa'i chos nyid gang yin pa de nyid stong pa nyid ma yin nam/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol</text></item>
<item><p>338a.7</p><section></section><text>tu phyin pa'i chos nyid gang yin pa de nyid stong pa nyid ma yin nam/ nang stong pa nyid kyi chos nyid gang yin pa de nyid stong pa nyid ma yin nam/ dngos po med pa'i ngo bo nyid stong pa nyid kyi bar gyi chos nyid gang yin pa de nyid stong pa nyid ma yin nam/ byang chub kyi phyogs kyi chos rnams kyi chos</text></item>
<item><p>338b.1</p><section></section><text>nyid gang yin pa de nyid stong pa nyid ma yin nam/ 'phags pa'i bden pa rnams dang / bsam gtan rnams dang / tshad med pa rnams dang / gzugs med pa'i snyoms par 'jug pa rnams dang / rnam par thar pa rnams dang / mthar gyis gnas pa'i snyoms par 'jug pa rnams dang / </text></item>
<item><p>338b.2</p><section></section><text>stong pa nyid dang / mtshan ma med pa dang / smon pa med pa dang / mngon par shes pa rnams dang / ting nge 'dzin rnams dang / gzungs kyi sgo rnams kyi chos nyid gang yin pa de nyid stong pa nyid ma yin nam/ de bzhin gshegs pa'i stobs rnams dang / mi 'jigs pa rnams dang / so so yang</text></item>
<item><p>338b.3</p><section></section><text>dag par rig pa rnams dang / snying rje chen po dang / sangs rgyas kyi chos ma 'dres pa rnams kyi chos nyid gang yin pa de nyid stong pa nyid ma yin nam/ rgyun du zhugs pa'i 'bras bu'i chos nyid gang yin pa de nyid stong pa nyid ma yin nam/ lan cig phyir 'ong ba'i 'bras bu dang / phyir mi 'ong ba'i 'bras</text></item>
<item><p>338b.4</p><section></section><text>bu dang / dgra bcom pa nyid dang / rang byang chub dang / rnam pa thams cad mkhyen pa nyid kyi chos nyid gang yin pa de nyid stong pa nyid ma yin nam/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / de bzhin gshegs pa'i</text></item>
<item><p>338b.5</p><section></section><text>chos nyid gang yin pa de nyid stong pa nyid ma yin nam/ gsol pa/ bcom ldan 'das de ni stong pa nyid do/ /bcom ldan 'das kyis bka' stsal pa/ 'o na stong pa nyid la gzugs kyi mtshan nyid dam/ tshor ba dang / 'du shes dang / 'du byed rnams dang / rnam par shes pa'i mtshan nyid dam/ skye</text></item>
<item><p>338b.6</p><section></section><text>mched dang / khams dang / rten cing 'brel par 'byung ba'i mtshan nyid dam/ sbyin pa'i pha rol tu phyin pa'i mtshan nyid dam/ tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / </text></item>
<item><p>338b.7</p><section></section><text>shes rab kyi pha rol tu phyin pa'i mtshan nyid dam/ nang stong pa nyid kyi mtshan nyid dam/ dngos po med pa'i ngo bo nyid stong pa nyid kyi bar gyi mtshan nyid dam/ byang chub kyi phyogs kyi chos rnams kyi mtshan nyid dam/ 'phags pa'i bden pa dang / bsam gtan dang / tshad med pa dang /</text></item>
<item><p>339a.1</p><section></section><text>gzugs med pa'i snyoms par 'jug pa dang / rnam par thar pa dang / mthar gyis gnas pa'i snyoms par 'jug pa dang / stong pa nyid dang / mtshan ma med pa dang / smon pa med pa dang / mngon par shes pa dang / ting nge</text></item>
<item><p>339a.2</p><section></section><text>'dzin dang / gzungs kyi sgo rnams kyi mtshan nyid dam/ de bzhin gshegs pa'i stobs dang / mi 'jigs pa dang / so so yang dag par rig pa dang / snying rje chen po dang / sangs rgyas kyi chos ma 'dres pa rnams kyi mtshan nyid dam/ rgyun du zhugs pa'i</text></item>
<item><p>339a.3</p><section></section><text>'bras bu'i mtshan nyid dam/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub dang / rnam pa thams cad mkhyen pa nyid kyi bar gyi mtshan nyid dam/ rgyun du zhugs pa'i mtshan nyid dam/ lan cig phyir 'ong ba dang / </text></item>
<item><p>339a.4</p><section></section><text>phyir mi 'ong ba dang / dgra bcom pa dang / rang sangs rgyas dang / byang chub sems dpa' dang / de bzhin gshegs pa'i mtshan nyid dam/ chos kyi mtshan nyid tha dad par 'gyur ba de lta bu'i chos gang yang dmigs sam/ gsol pa/ bcom ldan 'das de ni ma lags</text></item>
<item><p>339a.5</p><section></section><text>so/ /bcom ldan 'das kyis bka' stsal pa/ rab 'byor de ltar rnam grangs des 'di ltar rig par bya ste/ chos thams cad kyi chos nyid gang yin pa de la yang so so'i skye bo med/ so so'i skye bo las gud na yang de med/ de la yang dad pas rjes su 'brang ba med/ dad pas </text></item>
<item><p>339a.6</p><section></section><text>rjes su 'brang ba las gud na yang de med/ de la yang chos kyis rjes su 'brang ba med/ chos kyis rjes su 'brang ba las gud na yang de med/ de la yang brgyad pa med/ brgyad pa las gud na yang de med/ de la yang rgyun du zhugs pa med/ rgyun du zhugs pa las gud</text></item>
<item><p>339a.7</p><section></section><text>na yang de med/ de la yang lan cig phyir 'ong ba med/ lan cig phyir 'ong ba las gud na yang de med/ de la yang phyir mi 'ong ba med/ phyir mi 'ong ba las gud na yang de med/ de la yang dgra bcom pa med/ dgra bcom pa las gud na yang de med/ de la yang rang sangs rgyas med/ rang</text></item>
<item><p>339b.1</p><section></section><text>sangs rgyas las gud na yang de med/ de la yang byang chub sems dpa' med/ byang chub sems dpa' las gud na yang de med/ de la yang de bzhin gshegs pa med/ de bzhin gshegs pa las gud na yang de med par rig par bya'o/ /gsol pa/ chos nyid de 'dus bgyis</text></item>
<item><p>339b.2</p><section></section><text>pa lags sam/ 'dus ma bgyis pa lags/ bcom ldan 'das kyis bka' stsal pa/ de ni 'dus byas kyang yin/ 'dus ma byas kyang yin te/ 'dus byas las gud na yang 'dus ma byas dmigs su med do/ /'dus ma byas las gud na yang 'dus byas dmigs su</text></item>
<item><p>339b.3</p><section></section><text>med do / /rab 'byor de ltar 'dus byas kyi khams gang yin pa dang / 'dus ma byas kyi khams gang yin pa'i chos de gnyis ka ldan pa yang ma yin/ mi ldan pa yang ma yin te/ gzugs med pa bstan du med pa thogs pa med pa/ mtshan nyid gcig pa ste/ 'di ltar</text></item>
<item><p>339b.4</p><section></section><text>mtshan nyid med pa'o/ /de yang de bzhin gshegs pa'i 'jig rten gyi tha snyad du brjod kyi/ don dam par ni ma yin te/ don dam pa la lus kyi 'du byed dam / ngag gi 'du byed dam/ yid kyi 'du byed med de/ lus kyi 'du byed dam/ ngag gi 'du byed dam/ yid kyi 'du byed</text></item>
<item><p>339b.5</p><section></section><text>las gud na yang don dam pa dmigs su med do/ /'on kyang 'dus byas dang / 'dus ma byas kyi chos rnams kyi mnyam pa nyid gang yin pa de ni don dam pa ste/ de'i phyir byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ don dam pa</text></item>
<item><p>339b.6</p><section></section><text>las kyang mi g.yo la byang chub sems dpa'i spyod pa yang byed do/ /de nas tshe dang ldan pa rab 'byor gyis bcom ldan 'das la 'di skad ces gsol to/ /bcom ldan 'das chos thams cad kyi mnyam pa nyid ni rang bzhin stong pa ste/ de'i slad du chos gang la yang gang ci yang bgyid pa</text></item>
<item><p>339b.7</p><section></section><text>ma mchis na/ de ltar chos thams cad ci yang bgyid pa ma mchis shing ci yang ma lags pa la/ ji ltar byang chub sems dpa' sems dpa' chen po shes rab kyi pha rol tu phyin pa la spyod pa'i tshe/ don dam pa las kyang mi g.yo la sbyin pa dang tshig snyan pa dang / don bgyi ba</text></item>
<item><p>340a.1</p><section></section><text>dang / don mthun pas kyang sems can thams cad kyi don bgyid pa lags/ bcom ldan 'das kyis bka' stsal pa/ rab 'byor de de bzhin no/ /de de bzhin te/ ji skad du smras pa de bzhin te/ stong pa nyid gang yin pa de ni gang la yang ci yang</text></item>
<item><p>340a.2</p><section></section><text>byed pa med ci yang mi byed pa yang med de/ gal te sems can 'di dag bdag cag nyid kyis stong pa nyid shes na ni de ltar stong pa nyid las kyang mi g.yo la/ sems can rnams kyang bdag gi 'du shes dang bral bar byed cing bdag gi 'du shes dang bral nas stong pa nyid kyis 'khor ba las</text></item>
<item><p>340a.3</p><section></section><text>'grel pa dang / sems can gyi 'du shes dang / srog gi 'du shes dang / 'gro ba'i 'du shes dang / gso ba'i 'du shes dang / skyes bu'i 'du shes dang / gang zag gi 'du shes dang / shed can gyi 'du shes dang / shed bdag gi 'du shes dang / byed pa po'i 'du shes dang / </text></item>
<item><p>340a.4</p><section></section><text>tshor ba po'i 'du shes dang / shes pa po'i 'du shes dang / mthong ba po'i 'du shes dang bral bar byed cing mthong ba po'i 'du shes dang bral nas stong pa nyid kyis 'khor ba las 'grel pa dang / gzugs kyi 'du shes dang bral bar byed cing / gzugs kyi 'du shes dang bral nas stong pa nyid</text></item>
<item><p>340a.5</p><section></section><text>kyis 'khor ba las 'grel pa dang / tshor ba dang / 'du shes dang / 'du byed rnams dang / rnam par shes pa'i 'du shes dang bral bar byed cing / rnam par shes pa'i 'du shes dang bral nas stong pa nyid kyis 'khor ba las 'grel pa dang / skye mched dang / khams dang / rten cing</text></item>
<item><p>340a.6</p><section></section><text>'brel par 'byung ba'i 'du shes dang bral bar byed cing rten cing 'brel par 'byung ba'i 'du shes dang bral nas stong pa nyid kyis 'khor ba las 'grel pa dang / 'dus byas kyi khams kyi 'du shes dang bral bar byed cing / 'dus byas kyi khams kyi 'du shes dang bral nas 'dus ma byas kyi dbyings</text></item>
<item><p>340a.7</p><section></section><text>stong pa yin yang 'dus ma byas kyi dbyings su 'god pa yang de bzhin gshegs pa'i khyu mchog gi mthur mi 'gyur ro zhes bya ba ni 'dus byas dang / 'dus ma byas tha mi dad par yongs su shes pa la 'god pa'i phrin las yin no// //gsol pa/ bcom ldan 'das de cis stong pa lags/ </text></item>
<item><p>340b.1</p><section></section><text>bcom ldan 'das kyis bka' stsal pa/ 'du shes thams cad kyis stong ste/ rab 'byor la la zhig gis sprul pa zhig sprul na/ de la gang stong pa nyid ma yin pa de lta bu'i dngos po gang yang yod dam/ gsol pa/ bcom ldan 'das de ni ma lags so/ / </text></item>
<item><p>340b.2</p><section></section><text>sprul pa de la gang stong pa nyid ma lags pa de lta bu'i dngos po gang yang ma mchis te/ stong pa nyid gang lags pa dang / sprul pa gang lags pa'i chos de gnyis ka ldan pa yang ma lags/ mi ldan pa yang ma lags te/ de gnyis ga yang stong pa nyid kyis stong na de ci'i</text></item>
<item><p>340b.3</p><section></section><text>slad du 'di ni stong pa nyid do/ /'di ni sprul pa'o zhes bgyi bar rnam par bcab par mdzad/ de ci'i slad du zhe na/ de ni 'di lta ste/ stong pa nyid dang / sprul pa gnyis ka yang stong pa nyid la dmigs su ma mchis pa'o/ /bcom ldan 'das kyis bka' stsal pa/ rab 'byor</text></item>
<item><p>340b.4</p><section></section><text>gzugs sam/ tshor ba'am/ 'du shes sam/ 'du byed rnams sam / rnam par shes pa gang sprul pa ma yin pa de lta bu yod dam/ gang sprul pa de ni stong pa'o/ /gsol pa/ bcom ldan 'das gal te 'jig rten pa'i chos sprul pa lags kyang 'jig rten las 'das pa'i</text></item>
<item><p>340b.5</p><section></section><text>chos 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par thar pa'i sgo gsum dang / </text></item>
<item><p>340b.6</p><section></section><text>'phags pa'i bden pa bzhi dang / stong pa nyid thams cad dang / rnam par thar pa brgyad dang / mthar gyis gnas pa'i snyoms par 'jug pa dgu dang / ting nge 'dzin thams cad dang / gzungs kyi sgo thams cad dang / de bzhin gshegs pa'i stobs bcu dang / mi 'jigs</text></item>
<item><p>340b.7</p><section></section><text>pa bzhi dang / so so yang dag par rig pa bzhi dang / byams pa chen po dang / snying rje chen po dang / sangs rgyas kyi chos ma 'dres pa bco brgyad dang / de dag gi 'bras bu gang gis gang zag rgyun du zhugs pa dang / lan cig phyir 'ong ba dang / phyir mi 'ong ba dang / dgra</text></item>
<item><p>341a.1</p><section></section><text>bcom pa dang / rang sangs rgyas dang / de bzhin gshegs pa dgra bcom pa yang dag par rdzogs pa'i sangs rgyas zhes gang zag rnam par dgod pa'i chos 'di dag kyang sprul pa lta bu lags sam/ bcom ldan 'das kyis bka' stsal pa/ rab 'byor</text></item>
<item><p>341a.2</p><section></section><text>chos thams cad ni sprul pa ste/ de la la la ni nyan thos kyis sprul pa'o/ /la la ni rang sangs rgyas kyis sprul pa'o/ /la la ni byang chub sems dpas sprul pa'o/ /la la ni de bzhin gshegs pas sprul pa'o/ /la la ni nyon mongs pas sprul pa'o/ /la la ni las kyis sprul pa'o/ / </text></item>
<item><p>341a.3</p><section></section><text>rab 'byor rnam grangs des na chos thams cad sprul pa'o/ /gsol pa/ bcom ldan 'das gang spangs pa zhes bgyi ba rgyun du zhugs pa'i 'bras bu'am/ lan cig phyir 'ong ba'i 'bras bu'am/ phyir mi 'ong ba'i 'bras bu'am/ dgra bcom pa nyid dam/ rang sangs rgyas kyi</text></item>
<item><p>341a.4</p><section></section><text>sa'am/ sangs rgyas kyi sa'am / bag chags kyi mtshams sbyar ba thams cad spangs pa'i chos de dag kyang sprul pa lags sam/ bcom ldan 'das kyis bka' stsal pa/ rab 'byor skye ba'am/ 'gag pa'i chos gang ci yang rung ste/ de thams cad sprul pa'o/ /gsol pa/ </text></item>
<item><p>341a.5</p><section></section><text>bcom ldan 'das gang ma sprul pa'i chos de dag gang lags/ bcom ldan 'das kyis bka' stsal pa/ chos gang la skye ba yang med/ 'gag pa yang med pa de ni ma sprul pa'o/ /gsol pa/ de dag gang lags/ bcom ldan 'das kyis bka' stsal pa/ mi mnyam pa'i rmongs pa med pa'i</text></item>
<item><p>341a.6</p><section></section><text>chos can gyi mya ngan las 'das pa ste/ chos de ni ma sprul pa'o/ /gsol pa/ bcom ldan 'das kyis 'di skad du stong pa nyid las kyang mi g.yo la/ gnyis su yang mi dmigs te/ chos gang yang stong pa nyid ma yin pa de lta bu med do zhes bka' stsal pa de ltar na/ bcom ldan 'das rmongs pa med pa'i</text></item>
<item><p>341a.7</p><section></section><text>chos can yang sprul par 'gyur ro/ /bcom ldan 'das kyis bka' stsal pa/ rab 'byor de de bzhin no/ /de de bzhin te/ rab 'byor chos thams cad ni stong pa ste/ de dag ni nyan thos kyis ma byas/ rang sangs rgyas kyis ma byas/ </text></item>
<item><p>341b.1</p><section></section><text>byang chub sems dpa' sems dpa' chen pos ma byas/ de bzhin gshegs pa dgra bcom pa yang dag par rdzogs pa'i sangs rgyas kyis ma byas te/ ngo bo nyid kyi stong pa nyid gang yin pa de ni mya ngan las 'das pa'o/ /rab 'byor gyis gsol pa/ bcom ldan 'das</text></item>
<item><p>341b.2</p><section></section><text>las dang po pa'i gang zag gis ngo bo nyid stong pa nyid yongs su 'tshal bar bgyi na ji ltar gdams shing rjes su bstan par bgyi/ bcom ldan 'das kyis bka' stsal pa/ rab 'byor ci sngon dngos po yod par 'gyur la phyis dngos po med par gyur pa yod dam/ </text></item>
<item><p>341b.3</p><section></section><text>rab 'byor 'di la dngos po yod pa yang med/ dngos po med pa yang med/ ngo bo nyid kyang med/ gzhan gyi dngos po yang med na/ de la gang yongs su shes par bya ba'i ngo bo nyid stong pa nyid ces bya ba lta yod par 'gyur re skan zhes bya ba ni mya ngan las 'das</text></item>
<item><p>341b.4</p><section></section><text>pa la dgod pa'i phrin las yin te / 'di dag gis ni phrin las rnams gsungs so/ /chos kyi sku'i mngon par rtogs pa bstan zin to/ /'phags pa bcom ldan 'das ma shes rab kyi pha rol tu phyin pa stong phrag nyi shu lnga pa/ mngon par rtogs pa'i</text></item>
<item><p>341b.5</p><section></section><text>rgyan gyi rjes su 'brangs nas dag par gtugs pa las / chos kyi sku'i dbang du byas pa bslab pa'i 'bras bu'i le'u ste brgyad pa'o// //bcom ldan 'das kyis de skad ces bka' stsal pa dang / byang chub sems dpa' sems dpa' chen po</text></item>
<item><p>341b.6</p><section></section><text>byams pa la sogs pa grangs med pa dang / tshe dang ldan pa rab 'byor dang / tshe dang ldan pa shA ri'i bu dang / tshe dang ldan pa maud gal gyi bu chen po dang / tshe dang ldan pa 'od srungs chen po dang / tshe dang ldan pa byams ma'i bu gang po dang / tshe dang ldan pa kA t+yA </text></item>
<item><p>341b.7</p><section></section><text>ya na chen po dang / tshe dang ldan pa ma 'gags pa dang / tshe dang ldan pa re ba ta dang / tshe dang ldan pa sgra gcan zin dang / 'khor rnam pa bzhi dang / lha dang / mi dang / lha ma yin dang / dri zar bcas pa'i 'jig rten bcom ldan 'das kyis</text></item>
<item><p>342a.1</p><section></section><text>gsungs pa la yi rangs te mngon par bstod do// //phun sum tshogs gnyis 'byung ba bde ba'i go 'phang 'jig rten rnams kyis thob bya'i phyir/ /sangs rgyas bcom ldan 'das thugs rje ldan pa'i thugs kyis gang zhig rab tu</text></item>
<item><p>342a.2</p><section></section><text>gsal mdzad pa/ /ma lus chos kyi de nyid gnas gyur mdo 'di don du gnyer bas thos gyur nas/ /rang gi gnas su song la nyin dang mtshan du mnyam par gzhag pas bsgom par gyis/ /lta ba mang pos kun du dkrugs pas da ltar rtsod pa'i dus 'dir klog</text></item>
<item><p>342a.3</p><section></section><text>pa'ang shin tu nyung / /glegs bam du ma'i tshig rnams mi mthun tha dad gyur pa mthong nas dad pas 'dir/ /rgol ba'i glang po'i dbang po khros pas 'ong ba'i klad 'gems seng ge bzang po bdag /gang gis dag par gtugs pa 'jig rten don du mnyam par gzhag</text></item>
<item><p>342a.4</p><section></section><text>pa mkhas pas blang bar gyis/ /'phags pa bcom ldan 'das ma shes rab kyi pha rol tu phyin pa stong phrag nyi shu lnga pa mngon par rtogs pa'i rgyan gyi rjes su 'brangs nas dag par gtugs pa phyogs bcu dus gsum gyi sangs rgyas dang / byang chub sems</text></item>
<item><p>342a.5</p><section></section><text>dpa' thams cad dang / 'phags pa nyan thos dang / rang sangs rgyas thams cad kyi yum/ chos kyi phyag rgya/ chos kyi snang ba/ chos kyi snying po/ /chos kyi rnga bo che/ chos rin po che mi zad pa'i gter/ chos rnams kyi mdzod/ chos</text></item>
<item><p>342a.6</p><section></section><text>rmad du byung ba bsam gyis mi khyab pa'i mig tu gyur pa/ lha dang / mi dang / lha ma yin du bcas pas phyag byas pa bde ba thams cad kyi rgyud rdzogs so// //bal yul yam bu'i bsod nams rgyun 'byung gi gtsug lag khang du paN+Di ta zhi ba bzang po dang / </text></item>
<item><p>342a.7</p><section></section><text>lo tsA ba dge slong tshul khrims rgyal bas bsgyur cing zhus te gtan la phab pa'o// // </text></item>
</text>
