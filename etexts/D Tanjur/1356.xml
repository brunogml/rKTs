<text>
<item><p>1b1</p><section></section><text>@#/ /rgya gar skad du/ shrI gu h+ya sa mA dza a laM kA ra nA ma/ bod skad du/ dpal gsang ba 'dus pa'i rgyan zhes bya ba/ dpal 'jam pa'i rdo rje la phyag 'tshal lo/ /ma lus mun pa'i</text></item>
<item><p>1b2</p><section></section><text>rgyun ni rnam dag pa/ /'gro la phan pa'i khyad par ma lus rgyu/ /gang gi sku ni tshad ma'i rjes 'gro ba/ /thams cad 'dus pa de la phyag 'tshal lo/ /shin tu phra brnyes dam pa la/ /don med chen po skye ba'i phyir/ /</text></item>
<item><p>1b3</p><section></section><text>ye shes rjes su 'brang ba'i 'grel/ /rigs pas phal cher bsgrubs pa yin/ /yongs su rdzogs dang rnam dag pas/ /bla mas rjes gnang mngon grub dang / /de la brnyas pa dgag phyir dang / /rtsod pa ngan pa spang</text></item>
<item><p>1b4</p><section></section><text>phyir ro/ /la lar tshig gzhan dgod pa dang / /la lar 'dres pa'i gzugs kyis dang / /la lar sngar med bcug pa dang / /la lar lung dang rigs pas so/ /'grel bshad mang po blta byas na/ /phan tshun du</text></item>
<item><p>1b5</p><section></section><text>ni 'gal ba yin/ /gang rmongs de ni dgag don du/ /kun las gces pa bsdu phyir ro/ /thams cad mkhyen pa ma gtogs pa/ /gang rnams ma 'khrul pa yi blo/ /gang rnams ma 'khrul pa yi tshig//</text></item>
<item><p>2a1</p><section></section><text>cis na rmongs par mi 'gyur yin/ /tshad ma lung dang mi 'gal ba/ /mthong dang ma mthong ba yi tshig /gang rnams de ni mkhas pas gzung / /gzhan du 'dir ni khyed cag slu/ /bstan bcos sgrub pa'i rigs pa dang / /</text></item>
<item><p>2a2</p><section></section><text>rang gi tshig gis mi gnod pa/ /de gzung mthong dang ma mthong la/ /'di ni rigs mkhyen 'dod phyir ro/ /dam pa rnams brjod par bya ba dang / dgos pa la sogs pa rnams thos pa med na phal cher nyan pa la sogs pa la mi 'jug go/ /'di</text></item>
<item><p>2a3</p><section></section><text>ni sems can thams cad sdug bsngal las skyob par byed pa'i snying rje'i mtshan nyid dang rnam pa thams cad kyi chos kun gyi de kho na nyid la dmigs pa'i shes rab kyi stobs kyis bse ru la sogs pa'i mya ngan las 'das pa dang khams gsum la mi</text></item>
<item><p>2a4</p><section></section><text>gnas pas 'dam gyis ma gos pa'i 'dam skyes lta bu ste/ sems can thams cad kyi don gyi phyir nam mkha' bzhin du 'khor ba ji srid kyi bar du gnas kyang de nyes pas mi gos pas rab tu mi gnas pa'i mya ngan las 'das pa ste/ de skad du</text></item>
<item><p>2a5</p><section></section><text>yang / shes pas srid la mi gnas shing / /snying rjes zhi la mi gnas so/ /zhes brjod do/ /shin tu rnam par dag pa gnyis su med pa rang rig pa'i ngo bo chos kyi dbyings kyi rang bzhin so so'i bdag nyid rig pa mi g.yo ba yin te/ so so'i</text></item>
<item><p>2b1</p><section></section><text>bdag nyid rig gyur pa/ chos kyi sku la phyag 'tshal lo/ /zhes pa'i rigs pas so/ /phyogs bcu mtha' yas pa'i 'jig rten gyi khams brtan pa dang g.yo ba kun gyi dngos po rab tu snang ba rdul phra rab so so'i nang du mtha' yas pa spro ba shes rab dang thabs kyi rang bzhin dri ma med pa'i ting nge 'dzin</text></item>
<item><p>2b2</p><section></section><text>las yang dag par byung ba bde ba chen pos gang ba'i brten pa'i lha dang / rten gyi dkyil 'khor gyi ngo bo yin te/ 'phags pa dkon mchog sgron ma las/ /rdul phra rab kyi dbye ba bzhin 'jig rten gyi khams kun gyi bdag nyid dngos pos mngon par sprul gyur pa zhes gsungs pas so/ /pha rol tu phyin pa</text></item>
<item><p>2b3</p><section></section><text>bcu'i ngo bo yongs su mthar phyin cing bsod nams dang ye shes kyi tshogs yongs su rdzogs pa dang ldan pas dpal ldan te/ sbyin stsogs rnam bcu dkar po'i yon tan tshul/ /lam la yang dag tu ni gnas par bgyi/ /zhes pa'i phyir ro/ /bse ru la sogs pa'i spyod yul ma yin te chos dang longs</text></item>
<item><p>2b4</p><section></section><text>spyod pa dang / sprul pa'i sku'i bdag nyid thugs dang gsung dang sku'i gsang ba'i phyir ro/ /chos kyi dbyings las ma gtogs pa/ /gang phyir chos ni yod ma yin/ /zhes pa'i rigs pas chos kyi dbyings kyi ngo bo nyid kyis de bzhin gshegs pa thams cad gcig tu bsdus pas kyang gsang ba</text></item>
<item><p>2b5</p><section></section><text>'dus pa ste/ sku gsung thugs gsum gsang ba ste/ /'dus pa tshogs pa yin par brjod/ /ces rgyud phyi ma las bshad pas so/ /gdul bya'i skye bo de dang de rjes su gzung ba'i phyir rnam par rtog pa ma lus pa dang bral yang sgra sna tshogs dang / sprul pa dang lam dang cho 'phrul la sogs pas theg pa</text></item>
<item><p>2b6</p><section></section><text>gsum gyis bsdus pa'i chos ston par byed do/ /de nyid shes pa 'gro skyob la/ /thar pa mchog ni rnam gsum nyid/ /med na mi 'byung nges pa'i phyir/ /thar pa ltar snang de las gzhan/ /zhes te/ 'bras bur gyur pa'i kun tu bzang po'o/ /de mngon sum du byed pa'i rgyu ting nge 'dzin</text></item>
<item><p>2b7</p><section></section><text>gsum gyi mtshan nyid ni lam mo/ /de'i lhan cig byed pa'i rgyur gyur pa dbang bskur ba dang rig pa'i brtul zhugs dang dam tshig la sogs pa gsang ba sbyin pa la sogs pa'i rgyu mtshan thugs dang gsung dang sku dang thams cad kyi bdag po'i bri ba'i dkyil 'khor ro/ /de la bar du gcod pa'i</text></item>
<item><p>3a1</p><section></section><text>bgegs la sogs pa nye bar zhi bar bya ba'i don du las kyi tshogs so/ /gsum po 'dir ma bsdus pa de dag bstan pa dang nyan pa po'i skye bo spro ba la sogs pa'i rgyu ston pa la nye bar mkho ba ni brjod par bya ba'o/ /dgos pa ni snying rje dang ldan pas gzhan la ston par</text></item>
<item><p>3a2</p><section></section><text>'dod pas thos pa dang bsam pa dang bsgom pa'i rim pas mngon sum du byed pa'o/ /rnam 'grel las/ /brtse ldan sdug bsngal spang ba'i phyir/ /thabs rnams la ni mngon sbyor mdzad/ /thabs byung de rgyu lkog gyur can/ /de 'chad pa ni dka' ba yin/ /lung dang rigs pas rnam</text></item>
<item><p>3a3</p><section></section><text>dpyod pas/ /sdug bsngal rgyu ni yongs su rtogs/ /zhes so/ /de nyid kyi brjod par bya ba tshad ma dang lung gis grub pa yin te/ /gzhan la bstan du med pa ni/ /goms pa nyid las skye 'gyur te/ /nor bu dngul la sogs pa'i shes/ /de rig pa rnams rjes dpag min/ /zhes pa'i</text></item>
<item><p>3a4</p><section></section><text>rigs pas so/ /gus pas yun ring por bar med par goms pa las mngon sum du byas pa yin te/ /rnam rtog rjes su 'brel ba las/ /don gsal snang ba yod ma yin/ /zhes pas gsal bar snang ba rtog pa mtha' dag dang bral ba'i rnal 'byor pa yin no/ /'khor lo 'khor ba'i sbyor</text></item>
<item><p>3a5</p><section></section><text>ba yis/ /skyob pa bya ba med par yang / /tshogs sad pa yi nus pa las/ /bstan pa yang dag skor bar byed/ /ces pas rgyu mtshan med pa dang lhun gyis grub pa'o/ /yang na/ de mi rig dang rnam pa med/ /rtog bral de nas bya ba med/ /rnam par grol ba ltar snang ston/ /zhes te/ dge ba</text></item>
<item><p>3a6</p><section></section><text>'jig rten pa'i ye shes kyi gnas skabs 'jig rten las 'das pa'i rjes las byung ba dag pa 'jig rten pa'i ye shes mngon du byas nas/ bcom ldan 'das chos ston to zhes pa'i lung gis te/ snying brtse ba'i bdag nyid kyi dngos pos rnam pa thams cad kyi de nyid so sor rtogs pas mi slu ba nyid kyis tshad mar gyur</text></item>
<item><p>3a7</p><section></section><text>pa'i bden pa'o/ /gsung gcig tu ni gsungs mod kyi/ /du ma nyid du so sor mtshon/ /zhes pa dang / 'phags pa dkon mchog sgron ma las kyang / 'jig rten kun gyi sgra rnams ji bzhin du/ /skad cig gcig la gsung ni rjod par byed/ ces gsungs so/ /gdul bya'i mos pas rab tu snang ba ni</text></item>
<item><p>3b1</p><section></section><text>rang gi smon lam gyi dbang gis skad sna tshogs dang sprul pa dang cho 'phrul dang lam la sogs pas so/ /gang dang gang gi gzugs kyis ni/ /lus can 'dul ba'i snod du 'gyur/ /de de snying rje'i dbang son pas/ /snying rje'i bdag nyid can gyis ston/ /zhes so/ /gzhan rnams la yang snod ji lta bar</text></item>
<item><p>3b2</p><section></section><text>thos pa la sogs pa'i rim pas de dag mngon sum du bya ba'i phyir rab tu ston pa ni de'i dngos kyi dgos pa yin te/ de las gzhan mi srid pa'i phyir ro/ /skyob pas nyid kyi lam gzigs gsung / /'bras med phyir na brdzun mi gsung / /thugs brtse ldan phyir gzhan don yang / /rtsom pa thams cad sbyor phyir ro/ /</text></item>
<item><p>3b3</p><section></section><text>de phyir tshang yin yang na skyob/ /bden pa bzhi ni ston mdzad yin/ /zhes rnam 'grel las so/ /mgon po khyed kyis gzhan la phan pa 'bras bu yin/ /zhes brjod pa'i yang phyir ro/ /de'i rjod par byed pa yang bstan pa'i chos ngag gi rnam par rig byed kyi ngo bor snang ba dpal gsang ba 'dus pa zhes grags</text></item>
<item><p>3b4</p><section></section><text>pa'i rgyud 'di yin no/ /de nyid don gcig tu bsdus pa'i rnam pa dang / bsgrub par bya ba'i thabs dang / skyes bu'i don rjod par byed pa dang / bstan bcos kyi chos dang mthun par mngon sum la sogs pa'i yul rnams la rtogs pa dang ldan pa rnams 'chad par 'gyur ba'i dbang du byas pas yongs su</text></item>
<item><p>3b5</p><section></section><text>brtag go/ /gang yang rnam 'grel las/ /'brel pa dang ni rjes mthun thabs/ /skyes bu'i don ni rjod byed ngag /yongs su brtags nas dbang byas yin/ /de las gzhan du dbang byas min/ /zhes so/ /'di nyid rnam 'grel gyi tshig tu rigs te 'di nyid du bstan bcos kyi don gang yin bstan la/ 'di'i</text></item>
<item><p>3b6</p><section></section><text>'grel bar 'brel pa dang rjes su mthun pa'i thabs dang / skyes bu'i don rjod par byed pa rnams te/ bstan bcos chos ni ma bstan par/ /zhes so/ /'grel bshad gzhan las kyang 'brel ba dang rjes su mthun pa'i thabs dang / skyes bu'i don zhes zlas dbye ba de rnams kyis rjod par byed pa zhes so/ /de'i</text></item>
<item><p>3b7</p><section></section><text>dgos pa yang brjod par bya ba rtogs pa'o/ /de dag gi thabs dang thabs las byung ba'i dngos po ni 'brel pa ste/ de las gzhan ni ma grub pas so/ /'di thams cad so sor zung shig /rigs kyi bu khyod de bzhin gshegs pa thams cad kyi dam tshig gi de kho na nyid yin te/ khyod nyid de bzhin</text></item>
<item><p>4a1</p><section></section><text>gshegs pa thams cad kyi chos kyi dbang phyug gi rgyal po'i 'khor lo zhes dbang bskur ro zhes pa'i tha tshig gis so/ /bcom ldan 'das rdo rje chos yin te/ rgyud 'dir yang ston pa dang 'khor dang sdud par byed pa 'bras bu 'dra yang bsam gyis mi khyab pa'i phyir thams cad</text></item>
<item><p>4a2</p><section></section><text>mkhyen pa gzhan gyi don byed pa'i rim pa'i dgos pas gdul bya'i skye bo gzung ba'i phyir dang / /tshul gzhan gyi rgyud la mngon par brtson pa'i byang chub sems dpa'i spyod yul ma yin pa'i yang phyir ro/ /rnam par rtog pa'i shes pa la sogs pa gnas gyur pa chos thams cad kyi de kho na nyid so sor</text></item>
<item><p>4a3</p><section></section><text>rtog pa'i ye shes kyi ngo bo yin te/ mtshan ni sum cu rtsa gnyis dang / /dpe byad brgyad cu'i bdag nyid 'di/ /theg chen nye bar longs spyod phyir/ /thub pa'i longs spyod rdzogs skur bzhed/ /ces pas 'di lta bu'i mtshan nyid longs spyod rdzogs pa'i sku'i rang bzhin sdud par byed pas shugs kyis 'phangs</text></item>
<item><p>4a4</p><section></section><text>pa ni 'di skad bdag gis thos pa zhes pa la sogs pas so/ /'dis ni rjod par byed pa dang / /de'i dgos pa dang / 'brel pa dang / brjod par bya ba dang de'i dgos pa dang / de'i yang dgos pa rnams ni nyan pa la sogs pa rnams la 'jug pa'i yan lag tu 'phangs pa yin te/ gang slob</text></item>
<item><p>4a5</p><section></section><text>dpon phyogs kyi glang pos/ /dad ldan 'jug pa yan lag tu/ /ston pa dang ni 'khor dbang po/ /yul dang dus dag nges bstan pa/ /rang nyid tshad mar grub phyir ro/ /'jig rten na ni sdud pa po/ /yul dang dus ni nyer mtshon dang / /dbang po dang bcas smras pa na/ /tshad ma nyid du rjes su</text></item>
<item><p>4a6</p><section></section><text>'gro/ /'di dag thams cad tshig phrad dag /thos pa la sogs rab tu bsgrags/ /zhar las byung ba zhes pas so/ /dgos pa bsdus pa'i don bcas dang / /tshig don bcas dang mtshams sbyor bcas/ /brgal lan bcas pas bsnyad par bya/ /mdo don smra bar 'dod rnams kyis/ /</text></item>
<item><p>4a7</p><section></section><text>zhes rnam bshad rigs pa las brjod de/ der dgos pa dang bsdus pa'i don la sogs pa yang brjod par bya'o/ /mngon rtogs la sogs dbye ba yis/ /rgyud du rnam pa bzhi bstan pa/ /rang dbang zhugs pas grub med phyir/ /der dkrugs bstan pas dri ma med/ /'bras bu mthong</text></item>
<item><p>4b1</p><section></section><text>nyid de 'bras bu/ /don gnyer rgyu la 'jug par 'gyur/ /de phyir rgyal bas gleng gzhi yi/ /le'ur 'bras bu la sogs bstan/ /de yi rgyu ni 'dod pa la/ /byang chub sems ni rgyu yin par/ /de rigs dbye bas rnam drug tu/ /le'u gnyis pas bstan pa yin/ /stong pa nyid dang de yi sems/ /de</text></item>
<item><p>4b2</p><section></section><text>yang chos dbyings nga rgyal dang / /de la sogs pa rtogs don du/ /slar yang gsum pa bstan pa yin/ /dbang bskur med par grub min dang / /dkyil 'khor med na'ang grub min te/ /'di la sogs pa rtogs bya'i phyir/ /bzhi pa rab tu bstan pa yin/ /dkyil 'khor du ni dbang bskur la/ /dam</text></item>
<item><p>4b3</p><section></section><text>tshig sdom pa'ang brjod bya zhes/ /de nyid rig pa rnams kyis ni/ /le'u lnga par gsungs pa yin/ /sku gsung thugs kyi rdo rje dang / /rjes chags mchod dag rnal 'byor pas/ /tha mi dad stsogs rtogs don du/ /le'u drug pa gsungs pa yin/ /shes rab snying rje ldan pa yis/ /'dod kun</text></item>
<item><p>4b4</p><section></section><text>longs spyod bsten pas na/ /'gro ba'i don du byang chub thob/ /'di la sogs pa bdun par gsungs/ /rig pa'i brtul zhugs rjes mthun phyir/ /rig ma sbyang bar bya don du/ /rnam snang stsogs kyis byin brlabs pa'i/ /don du brgyad pa bstan pa yin/ /lnga pa dam tshig brjod pa la/ /'di la gang</text></item>
<item><p>4b5</p><section></section><text>zhig log rtogs pa/ /de ni 'di yis spong byed pas/ /de yang le'u dgu par dkrol/ /bcu par brtag pa la sogs pas/ /rig ma byin gyis brlab pa dang / /drag po zhing stsogs bsgrub stsogs dang / /rdo rje 'dzin pa'i sa bon gsung / /lha yi gzugs ni grub pa yi/ /rgyu ru yi ge gsum rnams</text></item>
<item><p>4b6</p><section></section><text>dang / /snying rje shes rab rang bzhin gyi/ /ho gnyis bcu gcig par brjod do/ /sku gsung thugs kyi rdo rje dang / /byin brlabs gsol ba 'debs pa dang / /brtson 'grus lnga yi phan yon stsogs/ /bcu gnyis pa ru yang dag bsgrags/ /sngags bzlas de yi don stsogs dang / /rtag pa la sogs kha</text></item>
<item><p>4b7</p><section></section><text>dog dang / /mtshon sogs nges dang zhi stsogs las/ /bcu gsum pa ru ston par byed/ /zhi stsogs don du sngags kyi ni/ /drag po'i sgrub pa la sogs dang / /rnal 'byor pa yis sgrub don du/ /spyan stsogs bcu bzhi pa ru bstan/ /rig pa'i brtul zhugs rjes mthun phyir/ /rig pa sgrub pa'i</text></item>
<item><p>5a1</p><section></section><text>thabs dang ni/ /dbang bskur la sogs nges pa kun/ /grub pa'i don du bco lnga pa'o/ /sku stsogs dkyil 'khor lha rnams dang / /rnal 'byor pa yi brtul zhugs dang / /rdzas stsogs sgrub thabs yang dag par/ /bcu drug pa ru bstan pa yin/ /dam tshig bsrung dang byang</text></item>
<item><p>5a2</p><section></section><text>chub la/ /bse ru la sogs tshul nges pa/ /ston pa rgyal bas mdor bsdus pa/ /bcu bdun pa ru bstan pa mdzad/ /zab par brjod don spros pa dang / /rtsa bar ma smras brjod don du/ /rgyud ni phyi ma'i tshul gyis ni/ /le'u bco brgyad pa ru 'dod/ /'chang pa po dang nyan pa pos kyang bde blag tu bshad pa khong du chud</text></item>
<item><p>5a3</p><section></section><text>par bya ba'i phyir/ mdor bsdus pas brjod pa'i don tshig gi don bshad pa la sogs pa legs par rtogs par mi 'gyur ba'i phyir/ /skabs ji lta bar de brjod par bya ste/ /de la 'di skad ces pa ni gzhon nu ma'i dga' ba'i tshul gyis so so rang gis rig pa'i rang gi mtshan nyid kyi ngo bos gzhan rnams la</text></item>
<item><p>5a4</p><section></section><text>bstan par mi nus pa'i phyir spyi'i rnam pas brjod pa ni rgyud kyi don mdor bsdus pa'o/ /bdag gis zhes pa ni mngon sum du thos pa'o/ /thos pa zhes pa ni thos pa dang bsam pa dang bsgom pa'i rim pas rtogs pa ste/ mthong zhing thos la khong du chud nas zhes rgyud phyi ma las brjod pas</text></item>
<item><p>5a5</p><section></section><text>so/ /khong du chud kyang kun gzhi rnam par shes pa dang bral ba'i phyir nga rgyal med pa nyid kyis 'chad pa po la ston pa'i 'du shes bskyed nas chos rin po che'i bdud rtsi nyan pa la tshim pa med pas byang chub sems dpa' sems dpa' chen po dang sangs rgyas thams cad kyang gsan na</text></item>
<item><p>5a6</p><section></section><text>gzhan lta smos kyang ci dgos zhes bslab pa'i don du thos pa smos so/ /khong du chud pa rnam par gcad par bya ba'i don du 'dir 'chad pa ni gzhan dag ste snang bar byed par 'dod pas mun pa byas pa bzhin du sdud pa po gzung bar bya bar 'os pa nyid du bstan par 'dod pas gzung bar mi 'os</text></item>
<item><p>5a7</p><section></section><text>par bstan par 'gyur ro/ /de nyid du don rdzogs pa nyid kyis sdud par byed pa po nges par byas par bstan par mi 'gyur ro/ /gang gi tshe gang las gang du zhe na gsungs pa/ dus gcig na zhes pa ni skad cig ma gcig la ste/ 'dis ni bdag nyid bsam gyis mi khyab pa'i rnam par thar pa'i sgo thob</text></item>
<item><p>5b1</p><section></section><text>pa dang / thos pa mang ba dang / mdo rin po che yang dkon pa nyid yin par sngar byung ba'i zhes pa la sogs pa'i mtha'i tshig gis so/ /ma 'ongs pas kyang 'di la 'bad par bya'o zhes gsungs pa'o/ /bcom ldan 'das zhes pa ni/ 'joms pa'i phyir na bcom zhes brjod/ /nyon mongs</text></item>
<item><p>5b2</p><section></section><text>bdud la sogs 'joms pas/ /shes rab nyon mongs de 'joms phyir/ /de phyir shes rab bcom par bshad/ /ces te/ nyon mongs pa dang phung po dang 'chi bdag dang lha'i bu'i bdud 'joms pa'i phyir ro/ /dbang phyug dang ni gzugs bzang dang / /snyan dang dpal dang ye shes dang / /brtson 'grus phun</text></item>
<item><p>5b3</p><section></section><text>sum tshogs ldan pa/ /drug la skal ldan zhes ni thos/ /phun sum tshogs pa 'di rnams ni/ /ji ltar rgyal la bsten 'jug yin/ /des na gzhan du gzhan min 'di/ /bcom ldan bde bar gshegs par 'dod/ /ces so/ /dbang phyug phun sum tshogs pa la sogs pa'i yon tan dang ldan pas de la rtog</text></item>
<item><p>5b4</p><section></section><text>pa ma lus pa'i bag chags dang bral ba'i bdag nyid de bzhin nyid kyi rnam par dag pa ni dbang phyug phun sum tshogs pa'i bcom ldan 'das yin te/ rang dang gzhan gyi don bsgrub pa de'i mthu dang ldan pa'i phyir ro/ /me long lta bu'i ye shes ni de las gzhan pa'i ye shes kyi 'byung khung nyid yin pas gzugs</text></item>
<item><p>5b5</p><section></section><text>phun sum tshogs pa'i bcom ldan 'das kyi rang bzhin yin te 'di ye shes gcig gi mtshan nyid yin pa'i phyir ro/ /mnyam pa nyid kyi ye shes ni snying rje la sogs pa'i yon tan rin po che'i mthus 'gro ba mtha' dag la phan pa skyed pa'i nus pas snyan pa ma lus pa'i yang dag pa'i rten du gyur pa phun sum tshogs pa</text></item>
<item><p>5b6</p><section></section><text>nyid kyis bdag por gyur pa dang ldan pas snyan pa phun sum tshogs pa dang dpal yang yin no/ /so sor kun tu rtog pa'i ye shes ni phyin ci ma log par dngos po yongs su gcod pa'i bdag nyid kyis ye shes phun sum tshogs pa'o/ /brtson 'grus kyi pha rol tu phyin pa'i rnam par dag pas rnam par gzhag</text></item>
<item><p>5b7</p><section></section><text>pa'i bya ba nan tan gyi ye shes phun sum tshogs pa'i rtsol ba'o/ /thun mong ma yin pa'i yon tan rin po ches brgyan pa de ltar na bcom ldan 'das bde bar gshegs pa'o/ /de rnams thams cad kyang yin la de bzhin nyid du ji lta ba de bzhin gshegs pa ste/ /yang dag par rtog pa dang /</text></item>
<item><p>6a1</p><section></section><text>gzhan rnams la yang de bzhin du ston par byed pas nges pa'i tshig gis bsgrub pas de bzhin gshegs pa'o/ /de rnams kyis sngar bshad pa'i sku dang gsung dang thugs gnyis su med pa'i rang bzhin gyis nyan thos la sogs pa'i yul ma yin pa'i phyir snying po'o/ /de nyid</text></item>
<item><p>6a2</p><section></section><text>ye shes lnga'i rang bzhin gyis chos kyi dbyings kyi ngo bos dngos po thams cad khong du chud pas mngon sum dang rjes su dpag pas mi phyed pa'i phyir rdo rje yin te/ gang bcom ldan 'das rdo rje 'dzin pa chen po zhes brjod de/ /rnam par dbye ba dang bral ba'i bstan pa'o/ /shes rab pha rol phyin gnyis med/ /</text></item>
<item><p>6a3</p><section></section><text>ye shes de ni de bzhin gshegs/ /zhes pas/ de nyid btsun mo ste shes rab yin la de nyid sngar bshad pa'i rigs pas b+ha ga'o/ /de yang gnyis su med par mnyam pa'i rnam par rgyal ba las gsungs pa/ b+ha ga bcom ldan sangs rgyas te/ /des na 'dod chags sun mi dbyung / /de nyid gzhan ni dam</text></item>
<item><p>6a4</p><section></section><text>tshig gsum/ /de nyid 'dir ni 'dus pa yin/ /zhes so/ /de rnams su zhes mang po'i tshig gis phyogs bcu mtha' yas pa'i 'jig rten gyi khams thams cad kyi brtan pa dang g.yo ba'i dngos po thams cad du snang ba'i rdul phra rab so so'i nang du chud pa'i stobs bcu la sogs pa'i chos 'byung ba'i nang du</text></item>
<item><p>6a5</p><section></section><text>gnas pa sna tshogs pad+ma dang sna tshogs rdo rje la brten pa rdo rje rin po che'i rtse mo can gzhal yas khang na gnas pa rdo rje 'dzin pa chen po'i dkyil 'khor gyi tshogs gsungs pa yin no/ /gang gsungs pa/ mang po'i tshig ni so so'i rdul phran gyi/ /nang na mtha' yas 'od 'phro ma lus 'gro ba la/ /rten dang</text></item>
<item><p>6a6</p><section></section><text>brten pa'i cha byad du ni gyur pa yin/ /'khor lo'i tshogs ni rnam par bstan par 'dod/ /bzhugs zhes te gdul bya'i sems can mos pa sna tshogs pa la sna tshogs pa'i thabs kyis yid 'phrog par byed pa gang gi tshe mgu bar byas pa de'i tshe de nas de ru bdag gis thos zhes sngar dang</text></item>
<item><p>6a7</p><section></section><text>'brel lo/ /gang dang lhan cig tu thos she na/ brjod kyis mi lang ba ste so sor rang gis rig pa'i rang bzhin gyis brjod par mi nus pa dang / de nyid kyi phyir brjod kyis mi lang ba ste/ rjod par byed pa ma yin pas so/ /mang po'i tshig yin pas byed pa po la byed pa'i rkyen no/ /slob dpon</text></item>
<item><p>6b1</p><section></section><text>phyogs kyi glang pos/ /don dang sgra yi bye brag la/ /brjod bya rjod byed 'dod min te/ /de dag sngar ni mthong min phyir/ /spyi nyid kyis ni brjod pa yin/ /zhes brjod pas so/ /brjod par bya ba dang rjod par byed pa'i dngos po brtags pa nyid kyis chos kyi dbyings kyi ngo bo nyid de/ /don</text></item>
<item><p>6b2</p><section></section><text>dam par rnam par rtog pa de dang bral bas de rnams kyi yon tan chen po gtso bo yin pa'i phyir dang por gsungs so/ /de ltar yang 'phags pa lang kar gshegs pa las/ /bdag la bcom ldan 'das kyis ngag gi rnam par rtog pa'i mtshan nyid kyi snying pa zhes bya ba'i chos kyi rnam grangs bshad</text></item>
<item><p>6b3</p><section></section><text>du gsol/ /gang gis rnam par rtog pa'i ngag gi mtshan nyid kyi snying pos bcom ldan 'das kyis rnam par dbye bas so sor rtog pa'i sgo nas bdag dang gzhan dag byang chub sems dpa' sems dpa' chen po brjod kyis mi lang bas don gnyis rtogs par gyur nas myur du bla na med pa yang dag par</text></item>
<item><p>6b4</p><section></section><text>rdzogs pa'i byang chub mngon par rdzogs par sangs rgyas te brjod kyis mi lang ba'i don gnyis po rtogs pa la sems can thams cad rnam par dag par byed par mdzad du gsol zhes so/ /de skad du kye rgyal ba'i sras tshig dang bral ba'i don ni sangs rgyas kyi tshig gi don zhes brjod do/ /chos kyi dbyings la yi</text></item>
<item><p>6b5</p><section></section><text>ge ma mthong ba dang don ma mthong ba zhes so/ /de skad du yang dpal gsang ba'i thig le las/ /tshig tu brjod pa dang bral ba sangs rgyas kyi zhing nam mkha'i khams kyi rdul phra rab dang mnyam pa'i rdo rje rnal 'byor pa chen po'i dbang phyug rnams kyis zhes so/ /thams cad kyang yin la de rnams kyang</text></item>
<item><p>6b6</p><section></section><text>sangs rgyas kyi zhing yang yin te/ de rnams ni ri rab de rnams kyi rdul phra rab tsam yang mnyam pa'i rdul phra rab de dang mnyam pa'i grangs zhes pa ni grangs chen po nyid do/ /grangs rnams kyis yang brjod kyis mi lang ba'i yang brjod kyis mi lang ba zhes pa ni grangs med pa'i yang grangs med pa zhes bya ba</text></item>
<item><p>6b7</p><section></section><text>la sogs pa ste de rnams kyi phyi ma'i ngag gi don shin tu mang ba nyid kyis grangs kyi bye brag gi tshig brjod kyis mi lang ba'i yang brjod kyis mi lang ba sgra ji srid du lan mang du yongs su bsgres kyang mdun na gnas pa'i bye ma'i phung po tsam nyid du yongs su chub pas nyung ba'i phyir tshig gi don snga ma de dang</text></item>
<item><p>7a1</p><section></section><text>lhan cig tu gzhi mthun pa 'gal lo/ /gang 'phags pa stug po bkod pa las/ de'i mdun na gnas pa'i bye ma'i phung po chen por gyur pa dpag tshad du ma'i tshad du yod pa'i bye ma'i phung po bgrang ba dang gzhal ba dang tshad kyis grangs su byas pa 'di tsam zhes bye ma</text></item>
<item><p>7a2</p><section></section><text>rnams kyi 'bru la mngon par brjod du med pa'i yang brjod du med par yongs su bsgres so/ /slar yang 'di nyid du gsungs pa ji srid du brjod kyis mi lang ba'i sangs rgyas 'byung ba brgyud pa rtogs so/ /de ma thag tu sems kyis de bzhin gshegs pa rnams 'dzam bu'i gling gi rdul phra rab dang 'dra</text></item>
<item><p>7a3</p><section></section><text>bar rtogs so/ /de ma thag tu de bzhin gshegs pa rnams brjod kyis mi lang ba'i yang brjod kyis mi lang ba'i sangs rgyas kyi zhing rdul phra rab ji srid pa dang mnyam par sems kyis rtogs so/ /don gcig yin na yang don gzhan mi srid pas zlos par 'gyur ro/ /gzhi mi mthun na yang don med pa nyid do/ /de nyid</text></item>
<item><p>7a4</p><section></section><text>kyi phyir gnyis su med pa'i rnam par dag pa rang rig pa tsam gyi rang bzhin chos kyi dbyings kyi ngo bo byang chub kyi rang bzhin ni sems dpa' ste/ rang rig gis ni rig bya ba/ /chos dbyings rgyud dang bral ba ni/ /rtag cing bden pa'i dngos por mthong / /glo bur ma yin mtshan nyid ni/ /zhes rgyan las so/ /sems can</text></item>
<item><p>7a5</p><section></section><text>gyi don la nus pa chen po ni sems dpa' chen po'o/ /dga' chen 'di ni gang la chags/ /sems can gnas la chags pa yin/ /zhes pas so/ /'di ltar dpag tu med pa yang bcu bdun pa 'di las de nas rdo rje nam mkha'i khams 'dir sems can gang rnams sku gsum gyi dam tshig las</text></item>
<item><p>7a6</p><section></section><text>byung ba la de rdo rje'i dpal gyis yang dag par reg pas de rnams thams cad de bzhin gshegs pa dgra bcom pa yang dag par rdzogs pa'i sangs rgyas kyi rdo rje gsum gyi ye shes can du gyur to/ /deng nas brtsams te sems can thams cad kun du bzang po kun du bzang po zhes de bzhin gshegs pa thams cad kyi</text></item>
<item><p>7a7</p><section></section><text>sku dang gsung dang thugs rnams kyis dbang bskur bar gyur to zhes gsungs pa'i tshig las so/ /gsang ba'i pad+ma'i dkyil 'khor du sems can gyi 'jig rten dbang bskur ma thag tu grub pa'i dngul chus zangs gser du byed pa bzhin du gnas yongs su gyur pas phung po dang khams dang skye mched</text></item>
<item><p>7b1</p><section></section><text>rnam par dag pas gang rnams byang chub sems dpa' dang de bzhin gshegs pa rnams su yang gyur pas de rnams ming des brjod do/ /'di lta ste zhes pa ni 'di ltar ro/ /rang gi dam tshig bsgrub pa la gtso bor gyur pa ni 'dod pa'i lha sgrub pa'i thabs te 'gro ba mtha' dag gi don byed pa bya ba nan tan gyi ye shes</text></item>
<item><p>7b2</p><section></section><text>kyang de bzhin gshegs pa thams cad kyis nges par bya dgos pa nyid kyis 'da' bar mi bya ba yin te/ rnam 'grel las gzhan don yang / rtsom pa thams cad sbyor phyir ro/ /zhes pas so/ /des na dam tshig ni gtso bo ste snga ma ltar rdo rje bzhin du rdo rje yin te/ don yod grub pa dang por brjod do/ /dam tshig</text></item>
<item><p>7b3</p><section></section><text>bzhin te zhes pa 'dis 'dir don yod grub pas brjod pas so/ /bya ba nan tan gyi ye shes kyang me long lta bu'i ye shes med na mi 'byung bas de'i ngo bo dang sku ste lus rdo rje bzhin du rdo rje ste/ de bcom ldan 'das rnam par snang mdzad gang yin pa de la de skad ces bya'o/ /de yod kyang 'dir chos thams cad kyi de kho na</text></item>
<item><p>7b4</p><section></section><text>nyid so sor kun du rtog pa'i ye shes med na de mi 'byung ba yin la de las byung ba de'i ngo bo yan lag bcu gnyis kyi chos ston par snang ba'i gsung rdo rje ste/ bcom ldan 'das 'od dpag med gang yin pa de la de skad ces bya'o/ /de yongs su mthar thug pa'i 'bras bu ni chos kyi dbyings rnam par dag pa'i ye shes</text></item>
<item><p>7b5</p><section></section><text>te de'i rang bzhin thugs rdo rje ni gang de bzhin du bcom ldan 'das mi bskyod pa'o/ /'di dag thams cad mnyam pa nyid kyi ye shes med na mi 'byung bas de'i rang bzhin dge ba las sems rtse gcig pa'i mtshan nyid kyi ting nge 'dzin rdo rje ste/ gang de bzhin du bcom ldan 'das rin po che'i tog go/ /de rnams kyi dbang</text></item>
<item><p>7b6</p><section></section><text>bskur ba ni go rims ji lta ba bzhin du sgrib pa thams cad rnam par sel ba dang / sa'i snying po dang / 'jig rten dbang phyug dang / phyag na rdo rje dang / nam mkha'i snying po zhes de bzhin du brjod de nye bar gdags pas so/ /de'i dgos pa yang yod de/ de'i rigs nyid du bstan pa'i phyir ro/ /gang dag kun du bzang po</text></item>
<item><p>7b7</p><section></section><text>la sogs pa go rims ji lta ba bzhin du 'chad de/ ci thams cad de bzhin du bshad par nus sam zhes mkhas pa rnams kyis dpyad par bya ste rgyud 'di ni thams cad du dkrugs pa yin no/ /nyon mongs pa dang shes bya'i sgrib pa bag chags dang bcas pa las rgyal bas rgyal ba'i rdo rje ste gang de skad du de kun du bzang</text></item>
<item><p>8a1</p><section></section><text>po'o/ /dpal gsang ba'i rgyud las rgyal ba zhes bya ba'i byang chub sems dpa' gang kun du bzang po zhes grags so zhes brjod do/ /sra ba dang / gsher ba dang / dro ba dang / yang ba'i mtshan nyid rnams/ sa dang / chu dang / me dang / rlung rdo rje gang rnams yin pa de rnam par dag pa'i ngo bo bcom ldan</text></item>
<item><p>8a2</p><section></section><text>'das ma spyan dang / mA ma kI dang / gos dkar mo dang / sgrol ma rnams de bzhin no/ /thams cad la go 'byed par byed pa'i mtshan nyid kyis nam mkha' rdo rje zhes pa stobs bcu la sogs pa'i chos gang 'byung ba de bzhin gshegs pa thams cad kyi mngon par byang chub pa'i rten du gyur pa yin te rdo rje 'dzin pa chen po'i rang</text></item>
<item><p>8a3</p><section></section><text>bzhin du dpang por gyur pa'o/ /gang gsungs pa/ brtan dang g.yo ba'i rdo rje thams cad la/ /gang 'dis go skabs ster bar byed pas na/ /de phyir nam mkha'i khams kyi rdo rje ni/ /rdo rje 'dzin pa'i rang bzhin nges tshig las/ /zhes so/ /de nyid kyi phyir nam mkha'i rang gi ngo bo rdo rje 'dzin zhes gsungs so/ /sangs rgyas dang</text></item>
<item><p>8a4</p><section></section><text>byang chub sems dpa' la sogs pa rnam pa sna tshogs pa bsam gyis mi khyab pa'i gzhan gyi don bya ba rnams grub par bya ba'i phyir/ shing la sogs pa'i gzugs kyis kyang ji srid du mngon du 'gyur ro/ /gang gsungs pa/ de rnams dgon pa rnams su shing chen gyur/ /sman dang mi zad rin chen gter du</text></item>
<item><p>8a5</p><section></section><text>yang / /zhes so/ /yid du 'ong ba dang yid du mi 'ong ba dang bar mar gnas pa'i dbye bas gsum gyi ngo bo gzugs dang / sgra dang dri dang ro dang reg bya dang / rnam par rtog pa'i yul du gyur pa'i chos kyi dbyings kyi rdo rje yin te gang de rnams ni sbyin pa gsum la sogs pa de dag gi rnam par dag pa'i ngo bo de bzhin du</text></item>
<item><p>8a6</p><section></section><text>gzugs dang sgra dang dri dang ro dang reg bya dang chos kyi dbyings kyi rdo rje rnams so/ /chos kyi dbyings kyi rang bzhin shes rab dang thabs kyi ngo bo yin pa'i phyir dang / 'jig rten na yang rtags nges pa med pas shes rab gtso bo yin yang ting nge 'dzin rnams pho'i rtags kyis bstan to/ /'dir 'bras bu la bye brag med kyang de</text></item>
<item><p>8a7</p><section></section><text>bzhin gshegs pa kun pas byang chub sems dpa' de rnams dang por bstan pa ni phyag bya ba gnyis ni bde gshegs dang / rgan pa zhes pas gang dag byang chub sems dpa' rnams la phyag bya ba ma yin par smra ste/ de rnams sngar 'byung ba rgyu mtshan du brjod pas myu gu 'dod pa rnams sa bon len pa bzhin du de bzhin gshegs</text></item>
<item><p>8b1</p><section></section><text>pa nyid 'dod pa rnams byang chub sems dpa' la phyag 'tshal ba la sogs pa bya ba nyid do zhes gsungs so/ /de ltar yang 'phags pa stug po bkod pa'i mdo las gsungs pa/ de nas yang dge slong de rnams kyis 'jam dpal gzhon nur gyur pa'i zhabs la phyag 'tshal nas thal mo sbyar te 'di skad ces gsol to/ /</text></item>
<item><p>8b2</p><section></section><text>bdag gis skyes bu dam pa khyod mthong ba dang phyag byas pa'i dge ba'i rtsa ba dang gang yang bdag gi dge ba'i rtsa ba gzhan nyid khyed dang mkhan pos mkhyen pa dang gang yang bcom ldan 'das shAkya thub pa de bzhin gshegs pa'i mngon sum du bdag gi dge ba'i rtsa ba 'dis khyed ji lta ba bzhin du gyur cig /de bzhin du rang</text></item>
<item><p>8b3</p><section></section><text>bzhin dang sku yang thob par gyur cig /de bzhin du gzugs dang dbyangs dang / de bzhin du mtshan gyi gzugs 'di lta bu dang rnam par 'phrul ba khyed kyi ji lta ba bzhin du gyur cig ces so/ /slar yang 'di nyid du gsungs pa 'di lta ste/ rigs kyi bu gang rgan pa rnams dang sna chen po la gtogs pa rnams kyis</text></item>
<item><p>8b4</p><section></section><text>kyang rgyal po'i bu byis pa gzhon nu la phyag bya'o/ /rgyal po'i bus kyang rgan pa dang sna chen po la gtogs pa la gus par mi bya ba ni ma yin no/ /de bzhin du tshangs par spyod pa yun ring por spyad pa'i rgan pa'i nyan thos dang rang sangs rgyas rnams kyis kyang las dang po pa'i byang chub sems dpa' la 'dud par bya'o/ /byang</text></item>
<item><p>8b5</p><section></section><text>chub sems dpas kyang nyan thos dang rang sangs rgyas rnams la gus par mi bya ba ni ma yin no/ /'di lta ste rigs kyi bu thams cad kyis spa bkong ba'i rgyal po'i bu rgyal po'i mtshan nyid ma spangs pas thams cad kyi mchog thob kyang rgyal po'i sna chen po la gtogs pa dang mnyam pa ma yin te/ rigs gtso bor gyur pa'i phyir</text></item>
<item><p>8b6</p><section></section><text>ro/ /de bzhin du nyon mongs pa dang shes bya'i sgrib pa'i nye bar len pas yongs su gnod pa las dang po pa'i byang chub sems dpa' thams cad mkhyen par sems bskyed pa'i mtshan nyid kyis mi dben pa yang thams cad kyi mchog thob pa'i nyan thos dang sangs rgyas thams cad dang mi mnyam ste/ sangs rgyas kyi rigs kyi</text></item>
<item><p>8b7</p><section></section><text>bdag po'i gtso bor gyur pa'i phyir ro/ /dper na rigs kyi bu yongs su dag pa'i nor bu rin po che la mig rab rib kyi nyes pa can gyis yongs su ma dag pa'o zhes brjod cing yang dag par rtog par mi 'gyur ro/ /de bzhin du rang bzhin gyis yongs su dag pa'i thams cad mkhyen pa'i sems rin po che</text></item>
<item><p>9a1</p><section></section><text>bskyed pa la sems can ma dad pa'i mig mi shes pa'i rab rib kyi nyes pas yongs su ma dag pa'o zhes shes so/ /rigs kyi bu dper na rig pa thams cad dang sman bsdus shing tshogs pa'i sman gyi lus mthong ba dang reg pa dang lhan cig pas sems can rnams kyi nad rab tu zhi bar</text></item>
<item><p>9a2</p><section></section><text>byed do/ /de bzhin du dge ba'i rtsa ba thams cad 'phel ba'i shes rab dang thabs dang rig pa'i sman byang chub kyi sems yang dag par bzung ba dang yang dag par ldan pa byang chub sems dpa'i sman pa'i ye shes kyi lus mthong ba dang thos pa dang lhan cig smra ba dang / rjes su dran pa'i sbyor bas sems can rnams kyi</text></item>
<item><p>9a3</p><section></section><text>nad rab tu zhi bar byed do zhes so/ /de bzhin du 'phags pa klu sgrub kyi zhal snga nas/ byang chub sems dpa' phyag bya min/ /zhes pas shin tu tshig ngan smras/ /byang chub sems dpa' ma thob na/ /chos kyi sku ni skye mi 'gyur/ /gang zhig bur shing sa bon la/ /zhe sdang sha kar za bar 'dod/ /bur</text></item>
<item><p>9a4</p><section></section><text>shing sa bon nyams pa yis/ /sha kar skye ba nyid du 'gyur/ /bur shing sa bon bsrungs pas na/ /de la nye ba nyid du bsam/ /bu ram sha kar phye ma rnams/ /de las skye ba nyid du 'gyur/ /byang chub sems ni bsrungs pas na/ /de la nye bar bsam par bya/ /dgra bcom pa dang rang sangs rgyas/ /de</text></item>
<item><p>9a5</p><section></section><text>las skye bar 'gyur ba yin/ /dper na sA lu'i myu gu sogs/ /so nam pa yis srung bar byed/ /de bzhin theg mchog chos rnams kyis/ /gtso bo srung bar byed par 'gyur/ /ji ltar nag po'i bcu bzhi la/ /zla ba'i lus ni mthong mi 'gyur/ /de bzhin theg mchog la mos pa/ /sangs rgyas gzugs ni mthong bar 'gyur/ /</text></item>
<item><p>9a6</p><section></section><text>ji ltar zla ba gzhon nu nyid/ /skad cig skad cig 'phel bar mthong / /de bzhin sa la zhugs rnams kyis/ /'phel ba skad cig skad cig mthong / /ji ltar nges par bco lnga la/ /zla ba gang ba rnam par mdzes/ /de bzhin sa yi mthar son pa'i/ /chos kyi sku ni rnam par mdzes/ /zhes so/ /de dag las zhes pa ni mjug</text></item>
<item><p>9a7</p><section></section><text>sdud pa'o/ /thams cad nam mkha'i dbyings dang mnyam pa zhes bya ba ni thams cad du son pa'i chos kyi dbyings kyi rang bzhin mtha' yas pas so/ /bdud bzhi la sogs pa rnams kyis bskyod par mi nus pa ste/ de nyid kyi phyir na rdo rje'o/ /sems can thams cad kyi rgyud la yod pa'i mun pa rnam par snang bas sel</text></item>
<item><p>9b1</p><section></section><text>bar byed pas na dngos po thams cad kyi de nyid gang la snang bar byed pas rang don/ /a ni rkyen phyin pas rdo rje rnam par snang mdzad do/ /zag pa med pa'i dga' ba rgyas par byed pa dang / dngos po thams cad kyi de kho na nyid ston par byed pa'i phyir rin po che dang chos mthun pas yid bzhin gyi nor bu rin po che bzhin du</text></item>
<item><p>9b2</p><section></section><text>bsam pa thams cad yongs su rdzogs par byed pa'i rgyu mnyam pa nyid kyi ye shes te/ rin po che tog gi mtshan ma yod pa dang gang rdo rje yin pa de la de skad ces bya'o/ /gzhal du med pas dpag tu med pa ste/ chos thams cad kyi de nyid ston pa'i sprul pa yin te rdo rje gang yin pa de la de skad ces bya'o/ /don</text></item>
<item><p>9b3</p><section></section><text>yod pa ni sems can thams cad la 'bras bu dang bcas pa ste bya ba nan tan gyi ye shes so/ /rdo rje bzhin du ye shes lnga la sogs pa'i rang bzhin yin pas rdo rje ni nges par 'byed pa'i shes rab yin te/ dngos po thams cad kyi de kho na nyid rab tu rtogs pa'i phyir ro/ /snying po brtan zhing khong stong med/ /stong</text></item>
<item><p>9b4</p><section></section><text>pa nyid la rdo rjer brjod/ /ces te/ mngon sum la sogs pas mi gnod pa nyid dang / mi phyed pa'i yang phyir gang rdo rje yin pa de la de skad ces bya'o/ /de bzhin du ma brjod pa thams cad la yang rdo rje'i don shes par bya'o/ /de ltar/ phung po khams dang skye mched ni/ /thams cad phyag rgyas rgyas gdab bo/ /zhes rgyud kyi phyi</text></item>
<item><p>9b5</p><section></section><text>ma las so/ /'di tsam nyid ni kun rdzob kyi bden pa la brten nas don byed pa'i phyir dngos po'o/ /de la gzugs can bcu ni rang gi shes pa dang dus gcig pa ni phung po yin la de bas snga ba ni dbang po dang yul yin no/ /reg bya'i phyogs gcig sa la sogs pa bzhi ni khams yin la lhag ma ni reg bya'o/ /slob dpon</text></item>
<item><p>9b6</p><section></section><text>phyogs kyi glang pos/ nang gi shes bya'i ngo bo ni/ /phyi rol ltar snang gang yin de/ /don yin rnam shes ngo bo'i phyir/ /de rkyen nyid kyang yin phyir ro/ /zhes brjod pas rnam par shes pa thams cad rang gi cha dmigs pa nyid kyis rnam par rtog pa'i yul du yang / nam mkha' chos kyi dbyings kyang</text></item>
<item><p>9b7</p><section></section><text>yod/ /rnam par rtog pa rang rig 'dod/ /brtags phyir don dang 'brel ba min/ /zhes pas rang rig pa'i ngo bo yin pas na mngon sum yin pa'i phyir don med pa nyid do/ /de'i phyir gsungs pa/ snang bar gyur pa'i yul rnams gang yin pa/ /gang zhig rtogs pa'i gnas su gyur pa rnams/ /</text></item>
<item><p>10a1</p><section></section><text>de de gnyis su sbyor dang bral bas na/ /des na rnam par dbye ba thams cad min/ /zhes so/ /de las gzhan du goms na 'khor ba dang / gang zag la bdag med pas nyan thos dang bse ru lta bu dang gnyis su med pa'i de bzhin nyid kyi ngo bos pha rol tu phyin pa bcu yongs su rdzogs pas</text></item>
<item><p>10a2</p><section></section><text>bskal pa grangs med pa gsum mam sum cu rtsa gsum gyis yin no/ /'di la bsal bya ci yang med/ /bsnan par bya ba cung zad med/ /yang dag nyid la yang dag lta/ /yang dag mthong na rnam par grol/ /zhes pa'i rigs pas rigs kyi stobs kyis bla na med pa yang dag par rdzogs pa'i sangs rgyas</text></item>
<item><p>10a3</p><section></section><text>su 'gyur ro/ /zhal gsum la sogs pa'i gzugs kyis de bzhin gshegs pa la sogs pa'i rnam par yang bsgoms na sngags pas tshe 'di nyid la bla na med pa'i shes rab dang thabs kyi rang bzhin dri ma med pa mchog tu dga' ba'i rang bzhin gyi skal ba can du 'gyur ro/ /de ltar brjod de/ mdor na phung po lnga</text></item>
<item><p>10a4</p><section></section><text>rnams ni/ /sangs rgyas lngar ni rab tu grags/ /rdo rje skye mched nyid kyang ni/ /byang chub sems dpa'i dkyil 'khor mchog /sa ni spyan du grags pa ste/ /chu khams mA ma kI ru grags/ /gos dkar mo dang sgrol ma ni/ /me dang rlung du grags pa yin/ /mkha' dbyings rdo rje'i dam tshig ni/ /de nyid rdo rje 'dzin</text></item>
<item><p>10a5</p><section></section><text>par brjod/ /ces so/ /'di yis de bzhin gshegs pa ni/ /sku dang thugs kyi rdo rje 'dzin/ /gsung ni chos 'dzin mchog yin te/ /tshe 'di nyid la thob par 'gyur/ /zhes so/ /'di ltar ci'i phyir yin zhe na/ gang gi phyir mngon sum dang rjes su dpag pa dang lung gi yul rnams la de rnams kyis mi gnod</text></item>
<item><p>10a6</p><section></section><text>pa nyid kyis bde bar gshegs pa'i rjes su dpag pa dang lung dag gis bskal pa grangs med pa gsum mam sum cu rtsa gsum gyis yin no zhes so/ /de nyid kyi phyir skye ba 'di la zhes pa la sogs pa shes par bya'o/ /mthong ba med pa tsam dang tshad ma med pa yang 'dir thams cad du mtshungs pa yin</text></item>
<item><p>10a7</p><section></section><text>te/ sangs rgyas bcom ldan 'das rnams kyi rang bzhin ni bskal pa yin pa'i phyir ro/ /de nyid kyi phyir de tsam nyid yin te nyams pa sna tshogs dang rnam par dag pa dang kha dog dang phyag mtshan la sogs pa la mos pa'i rnal 'byor pa rnams kyis gdul bya'i skye bo de rjes su gzung ba'i phyir</text></item>
<item><p>10b1</p><section></section><text>de ltar rtogs par bya ba nyid kyis de dag la sogs pa ste gang rnams de rnams dang lhan cig pa'i dbang po'i 'khor gsungs so/ /til gyi gong bu bzhin du zhes pa ni til gyi gong bu sa bon gyis yongs su gang ba bzhin du de bzhin gshegs pa thams cad kyis 'dir gang bar snang ngo / /</text></item>
<item><p>10b2</p><section></section><text>gyur to zhes pa ni ston pa'i dus na'o/ /'dis ni de bzhin gshegs pa thams cad kyi gsung gcig nyid kyis rgyud 'di gsungs par bstan pa yin no/ /de bzhin gshegs pa'i gsung yin pa'i phyir zhe na/ /chos ni thams cad bdag med dang / /'dus byas thams cad skad cig ma/ /mya ngan</text></item>
<item><p>10b3</p><section></section><text>las 'das zhi 'di rnams/ /chos kyi phyag rgya'i mtshan nyid gsum/ /zhes pa yin te/ mtshan nyid gsum po de sngags kyi theg pa 'dir 'dus pas so/ /de skad du bcom ldan 'das kyis gsang ba'i bdag po mi rtag pa zhes bya ba ni shin tu mi rtag pa'i don te de'i dbang du byas pa'i tshig dang sdug</text></item>
<item><p>10b4</p><section></section><text>bsngal zhes pa ni smon pa dang bral ba ste de'i dbang du byas pa'i tshig go/ /bdag med pa zhes bya ba ni stong pa nyid kyi mtshan nyid de de'i dbang du byas pa'i tshig go/ /zhi ba zhes bya ba la sogs pa ni mtshan ma med pa mngon sum du byed pa ste de'i dbang du byas pa'i tshig go/ /des 'di tshad ma ji ltar yin zhe</text></item>
<item><p>10b5</p><section></section><text>na/ mngon sum yul la mngon sum dang / /de las rjes dpag yul dang ni/ /de dag yul min rang gis ni/ /gnod med slu ba med phyir tshad/ /gang rnam 'grel las/ /mthong dang ma mthong 'di la ni/ /slu med de yi yul dag la/ /mngon sum rjes su dpag pa dang / /gnyis pos kyang ni gnod</text></item>
<item><p>10b6</p><section></section><text>pa med/ /'dir yang mngon sum yul la ni/ /phung po skye mched khams rnams la/ /kun la phyag rgyas rgyas btab pa/ /phung po skye mched khams rnams ni/ /zhes pa la sogs pas kun rdzob kyi bden pa la brten nas bstan pa yin te des rjes su dpag par bya ba yang gnyis su med pa la sogs</text></item>
<item><p>10b7</p><section></section><text>pa yin te chos thams cad gnyis su med pa zhes pa la sogs pas don dam pa'i bden pa la brten nas rjes su dpag pas so/ /de dag gi spyod yul ma yin pa yang lung gi yul yin la tshe 'di nyid la sangs rgyas la sogs pa yin te/ 'dis ni sku ni sangs rgyas nyid/ /thugs ni rdo rje</text></item>
<item><p>11a1</p><section></section><text>'dzin pa yin/ /gsung ni rdo rje mchog yin te/ /tshe 'di nyid la thob par 'gyur/ /zhes pa la sogs pas bstan to/ /phyogs 'ga' zhig tu rang gis kyang mi gnod pa zhes pa blang bar bya ba yin te/ sngags kyi theg pa 'dir mthong ba dang ma mthong ba'i 'bras bu 'dod pas don</text></item>
<item><p>11a2</p><section></section><text>chen po las nyams pas 'jigs nas mkhas pas bstan bcos grub pa'i rigs pa dang / rang gi tshig gis mi gnod na/ /de gzugs mthong dang mi mthong la/ /zhes pas rigs pa shes pas 'dod/ /gang bcom ldan 'das kyis/ dge slong dag gam mkhas rnams kyis/ /bsregs bcad</text></item>
<item><p>11a3</p><section></section><text>bdar ba'i gser bzhin du/ /rigs pas brtags nas nga yi bka'/ /blang bar bya yis gus phyir min/ /zhes so/ /ci ste yang mdo sde la 'jug pa dang 'dul ba la snang ba dang mngon pa dang mi 'gal ba ni sangs rgyas kyi tshig yin la gzhan du ni bdud kyi tshig yin no zhes pas 'di'i don gyi mdo sde la</text></item>
<item><p>11a4</p><section></section><text>sogs pa la 'jug pa la sogs pa med pas ji ltar na de bzhin gshegs pa thams cad kyi ngag gcig yin zhe na/ ma yin te rang gi zhes pa ngag 'di khyad par du byas pa'i phyir ro/ /sngags pa 'di'i mdo la sogs pa la 'jug pa la sogs pa yod pa'i phyir ro/ /gang 'phags pa thogs med kyis/ /</text></item>
<item><p>11a5</p><section></section><text>rang la 'jug pa rang nyid kyis/ /'dul ba snang ba la sogs pa/ /zab cing rgya che'ang yin pas na/ /chos nyid yin par 'gal ba med/ /gzhan du na yang gang 'phags pa thams cad yod par smra ba la sogs pa'i 'dul ba rnams la dus ma yin pa'i zas la sogs pa ma bstan pa dag de las gzhan</text></item>
<item><p>11a6</p><section></section><text>pa dang phan tshun du 'gal bas dang phan tshun du ltos te/ sde pa bzhi'i lung sangs rgyas kyis ma gsungs pa nyid du thal bar 'gyur ro/ /tshad mas grub pa'i blang ba dang dor ba'i de kho na nyid thabs dang bcas pa thams cad du phan tshun 'jug pa la gtam rgyud 'gal na yang mi 'gal ba yin te/ de nyid kyi phyir</text></item>
<item><p>11a7</p><section></section><text>gtso bo'i don la slu ba med pas shin tu lkog tu gyur pa'i don du yang tshad ma'i rang bzhin yin te/ gang rnam 'grel las/ blang dang dor bya'i de nyid la/ /thabs dang bcas par rab bsgrubs pas/ /gtso bo'i don la mi slu'i phyir/ /rjes su dpag pa gzhan du yang / /zhes so zhe na/ 'di</text></item>
<item><p>11b1</p><section></section><text>ltar tshad mas grub pa'i gang zag dang chos la bdag med pa 'bras bu dang bcas pa'i theg pa chen po thams cad du bstan pa'i phyir dang rang dang gzhan byang chub pa'i rgyu yin pa'i phyir de nyid gtso bo'i chos rin po che yin te/ rigs pa shes pa don chen po nyams pas 'jigs pa rnams kyis thos pa</text></item>
<item><p>11b2</p><section></section><text>dang bsams pa dang bsgoms pa las byung ba'i shes rab kyis mngon par sbyor bas brten par bya ba yin te/ lo rgyus 'gal ba la sogs pa brjod pa dang mi mkhas pa rnams kyis blang bas ci zhig bya zhing shin tu blo gros ngan pa bsal bar byas pa ci zhig bya/ chos ni thams cad bdag med dang / /</text></item>
<item><p>11b3</p><section></section><text>'dus byas thams cad skad cig ma/ /mya ngan las 'das zhi 'di rnams/ /chos kyi phyag rgya'i mtshan nyid yin/ /des na theg pa gsum la khyab/ /spyi yi mtshan nyid gsungs pa yin/ /gzhan gyi mtshan nyid mi srid pas/ /sangs rgyas kyis gsungs cung zad min/ /nyes pa</text></item>
<item><p>11b4</p><section></section><text>gsum dang rnam bral nyid/ /mkhas pas mtshan nyid dag tu 'dod/ /min na gsum por thal bar 'gyur/ /sde pa bzhi yi lung rnams ni/ /rnam pa bco brgyad phye rnams la/ /dus ma yin pa'i zas la sogs/ /rnam gzhag phan tshun gnod pa yin/ /gang du spyi yi mtshan nyid yod/ /</text></item>
<item><p>11b5</p><section></section><text>de phyir de ni kun mkhyen tshig /gang du de yi mtshan nyid med/ /de ni bcom ldan gyis gsungs min/ /zhes pa ni bsdu ba'i tshigs su bcad pa rnams so/ /de nas zhes pa ni zhal gsum gyi rnam par yang dag par gzigs pa'i rjes la'o/ /de nam mkha'i khams thams cad du rtag tu gnas</text></item>
<item><p>11b6</p><section></section><text>pas sku dang gsung dang thugs kyi rdo rje nyid yin pa'i phyir chen po yang yin la thabs rnam pa sna tshogs pas dngos po thams cad kyi de kho na nyid rab tu ston par byed pas snang mdzad yin te/ sems can gyi rgyud la rab tu ston par byed pas rnam par snang mdzad kyang yin no/ /skabs 'dir byed pa'i sgra</text></item>
<item><p>11b7</p><section></section><text>las rdo rje 'dzin pa chen po'o/ /'di'i chen po yang chos kyi dbyings kyi ngo bos dang snying rje chen po'i dbang du gyur pas kyang sems can thams cad kyi rgyud la khyab pa yin la 'dod chags kyang dngos grub thams cad kyi man ngag ster bas rjes su chags pa'i phyir dang / zag pa med pa'i bde ba</text></item>
<item><p>12a1</p><section></section><text>chen po'i dga' bar byed pa yang yin pa'i phyir ro/ /shes rab dang thabs kyi rang bzhin dri ma med pa'i bde ba chen po rang gis rig pa'i ngo bo kun du bzang po'o/ /'dod chags chen po bcom ldan 'das/ /dngos grub kun la rjes chags phyir/ /mchod pa chen po 'dod chags che/ /</text></item>
<item><p>12a2</p><section></section><text>sems can thams cad dga' bar byed/ /ces pa'i lung las so/ /de skad du yang gsungs pa/ sdug bsngal ma lus tshogs sel dang / /sdug bsngal rgyu las 'don 'dod pas/ /de phyir sems can thams cad la/ /snying rje chags par rab tu brjod/ /gang zhig mngon par 'dod</text></item>
<item><p>12a3</p><section></section><text>stobs pa/ /de phyir gru yi 'bras bu bzhin/ /gang zhig rjes mthun sbyor ba yis/ /de nyid thabs su rab tu brjod/ /'o ma dang ni chu bzhin du/ /gang zhig snying po tshogs gyur pa/ /gnyis su med pa'i sbyor ba yis/ /de nyid shes rab thabs su brjod/ /de 'dis thob par byed pas na tshul lo/ /de</text></item>
<item><p>12a4</p><section></section><text>gang yin zhe na/ ting nge 'dzin yin te/ shes rab dang thabs kyi rang bzhin gyi rnal 'byor ro/ /shes rab thabs kyi snyoms 'jug pa/ /rnal 'byor zhes rgyud phyi ma las so/ /de las snyoms par 'jug pa ni mngon sum du byas pa yin la mchog tu rjes su chags pa'i snyoms par 'jug pas</text></item>
<item><p>12a5</p><section></section><text>gdul bya'i 'jig rten thams cad la dmigs te nam mkha'i khams thams cad du khyab pa'i de bzhin gshegs pa de rnams 'di la bcug par gyur pa rnams yin te/ sngon gyi smon lam sad pa'i phyir dang / /ting nge 'dzin gyi mthu bsam gyis mi khyab pa'i yang phyir ro/ /de bzhin gshegs pa</text></item>
<item><p>12a6</p><section></section><text>rnams rtag tu mnyam par gzhag pa yin yang gang ting nge 'dzin la snyoms par zhugs pas ston pa yin te/ de mnyam par gzhag pa nyid kyis chos ston pa la sogs pa la 'jug par bya'o zhes pa dang / lam 'di nyid kyis bla na med pa yang dag par rdzogs pa'i byang chub thob par 'gyur ro zhes kyang</text></item>
<item><p>12a7</p><section></section><text>bslab par bya ba'i don du bya ba yin te/ thabs gzhan gyis ni sangs rgyas min/ /zhes rgyud phyi ma las bshad pa'i phyir dang / ma thogs sbyor ba gzhan ma yin pa smros/ /mi mnyam mnyam pa'i chags tshul rnam dag pa/ /zhes pa dang / chags nyid gsang ba chen po ste/ /bde ba kun gyi</text></item>
<item><p>12b1</p><section></section><text>bdud rtsi mchog /ces gsang ba'i thig le las so/ /de ltar yang / gang nyid yun ring dus su bsgom/ /de bzhin gus pa yis kyang yin/ /bar med pa yis de nyid ni/ /gsal por 'gyur zhes gzhan du min/ /'dod ldan ma stsogs rnam rtog la/ /ji ltar der na snang gyur pa/ /yang na ji</text></item>
<item><p>12b2</p><section></section><text>ltar bdag zhen pa/ /de la bdag med stobs can min/ /sems la bde ba'i rnam bsgom pa/ /rang dang gzhan gyi rgyud dag la/ /bla med theg la rnal 'byor pas/ /de phyir de ru de gsal 'gyur/ /mkhas pa byis pa bud med rnams/ /kun gyis bde ba tshol bar byed/ /rgya chen rgyun gyis dbye ba yis/ /</text></item>
<item><p>12b3</p><section></section><text>de ni rnam pa lnga ru 'dod/ /gang zhig mchog yin der bsgoms te/ /de nyid du ni rnal 'byor sbyar/ /rtog ldan de ru bde ba ni/ /rgya chen rgyun ni rab tu bsngags/ /tshad ma lung gis der grub pa/ /des na de ni phyin log min/ /de dag nyid kyis nges gyur pa/ /mkhas pa yin zhing don dam ma yin yang de</text></item>
<item><p>12b4</p><section></section><text>nyid bde ba la sogs par byed pa'i phyir rnal 'byor pa rang dang / gzhan dag gi byang chub kyi rgyu yin la/ 'di las gzhan pa rnams kyi yang 'khor ba'i rgyu ji ltar yin zhe na/ /dper na/ gang zhig de nyid ma mthong ba'i/ /blo ni phyin ci log pa'i dug /de nyid mthong ba de yi ni/ /bdud rtsi phyin ci</text></item>
<item><p>12b5</p><section></section><text>ma log blo/ /de nyid kyi phyir/ /gang nyid kyis ni rmongs pa 'ching / /'dir ni mkhas pa de yis grol/ /zhes bya ba la sogs pa dpal mchog dang po las so/ /bde ba'i rnam pa myong ba las/ /'dod chags la sogs skye ba'i phyir/ /'khor ba rgyun chad mi 'gyur te/ /de yi rtsa bas srid pa</text></item>
<item><p>12b6</p><section></section><text>gnas/ /zhe na 'dod chags la sogs pa'i/ /rgyu ni bde ba'i rigs pa min/ /de yi rgyu ni gti mug ste/ /gnyis med sems la de yang med/ /gang rnam 'grel las/ /bdag gzhan yang dag sgro btags pa/ /'dod chags chos ni de dag nyid/ /log par sgro btags med gyur na/ /bde ba la</text></item>
<item><p>12b7</p><section></section><text>yang 'dod pa med/ /de nyid kyi phyir slob dpon dbyig gnyen gyis/ /phyi'i rnam par g.yeng bas ting nge 'dzin la nyams par byed do zhe na/ ting nge 'dzin las skyes pa'i nang gi bde ba lus las skyes pa'i lus kyi bde ba ni ting nge 'dzin gyi rjes su mthun pa nyid kyi phyir ro zhes pas so/ /gang gi phyir de bzhin du</text></item>
<item><p>13a1</p><section></section><text>sdug bsngal skyo ba'i rgyu nyid dang / /btang snyoms dgos pa med pa'i phyir/ /bsgom min de phyir gnyis ma yin/ /bde ba nyid ni bsgom par bya/ /zag bcas yin na yongs gyur pa/ /de tshe skyo bar byed 'gyur zhes/ /de yongs dag dang rtsa 'gal phyir/ /bdag med</text></item>
<item><p>13a2</p><section></section><text>pa thong ba goms par bya/ /de nyid kyi phyir gsungs pa bde ba'i bsgrub bya de mchog mnyam pa rin po che yin de las mchog ni med ces so/ /de bzhin du yang dpal gsang ba'i thig le las/ /rdo rje sems dpa' khyod ni bde ba sgrub par byed/ /ces so/ /shes rab dang snying rje'i bdag nyid can</text></item>
<item><p>13a3</p><section></section><text>nyid ni bde ba mngon sum du byas pas 'gro ba ma lus pa'i don byed pa la khyab pa'i rjes su 'gro ba dang ldog pas tshad ma dang lung gis nges so/ /bdag nyid bde bar byed pa na/ /mkhas pas bde ba'i rnam pa yin/ /srid par skyo bar mi byed pas/ /rtag tu gzhan gyi don byed do/ /dmyal sogs song na de</text></item>
<item><p>13a4</p><section></section><text>yis ni/ /sgyu ma bzhin du rab tu snang / /ji ltar snod yin ma lus la/ /shin tu sems can don byed do/ /sdug bsngal skye bar byed phyir dang / /btang snyoms mkho ba med pa ni/ /skyo dang mkho ba med dag gis/ /'khor ba las ni chags bral yin/ /de las chags bral myang 'das la/ /rtag tu gnas</text></item>
<item><p>13a5</p><section></section><text>par 'gyur ba'ang yin/ /mya ngan 'das la gnas pa de/ /ji ltar sems can don srid yin/ /de ni me bzhin mya ngan 'das/ /zhes pas ci yi phyir mi brjod/ /mya ngan 'das la sems can don/ /rnam par log pa mtshon pa yin/ /snying rje rang dbang son pas na/ /rgya che rgyun gyi bde ba'ang</text></item>
<item><p>13a6</p><section></section><text>yin/ /mi gnas mya ngan 'das pa la/ /sangs rgyas dri med rnams ni gnas/ /'khor bar ma yin myang 'das min/ /mi gnas pa ru rab gnas yin/ /gnas dang gnas ma yin sbyor bas/ /thub pa rnams kyis mya ngan 'das/ /gang phyir lta la sogs ldan pa/ /bsgom pa ma 'khrul pa yi</text></item>
<item><p>13a7</p><section></section><text>sems/ /de ni mthong ba'i chos la'ang / /shes rab la sogs rab sgrub byed/ /de nyid ji ltar yin zhe na/ /nges pa med kyang 'jug par 'gyur/ /rtogs ldan gnod pa ma mthong bas/ /the tshom za na'ang 'jug pa min/ /bla med bde ba thob pa'i phyir/ /'dod pa ldog par mi 'gyur ro/ /theg</text></item>
<item><p>13b1</p><section></section><text>pa gzhan la 'dod pa ni/ /rtogs ldan ma yin thal bar 'gyur/ /'bras bu thob pa'i phyir zhugs pa/ /rtogs ldan de las gzhan du min/ /bdag dang gzhan gyi don thob pas/ /'jug la dgos pa ci zhig yod/ /rgya che'i rgyun bde rnam pa la/ /mkhas pa rnams ni rang dbang gyur/ /rang</text></item>
<item><p>13b2</p><section></section><text>don de srid rgyun mi 'chad/ /sgro 'dogs kun bral la mkhas pas/ /sgro 'dogs kun bral mkhas pa yang / /shes bya'i sgrib pa dag pa yin/ /bag chags dang bcas nyon mongs dang / /phung po thams cad rnam dag bsten/ des na lus dang ngag dang yid/ /nyams pa rab tu spangs pa yin/</text></item>
<item><p>13b3</p><section></section><text>ji ltar snod yin ma lus pa'i/ /sems can don la mnga' bdag yin/ /ting 'dzin sngags kyi mthu yis ni/ /gang ltar gzhan gyi rgyud dag la/ /dug la sogs pa sel ba ltar/ /bde ba'i rnam pa yang srid yin/ /sgrub par byed dang gnod med phyir/ /'dir ni mkhas pa the tshom za/ /de las</text></item>
<item><p>13b4</p><section></section><text>gzhan ni don brten min/ /snying rje sgro 'dogs med sbyor ba/ /des na mkhas pa rnams la rigs/ /'jug pa don gyi the tshom las/ /rang gi don la de rnams nges/ /rjes su dpag pa las 'jug yin/ /gang gi rnam par bsgom gyur pa/ /de sems blo ni 'dod 'bras bu/ /bsgom pa</text></item>
<item><p>13b5</p><section></section><text>yongs su rdzogs pa la/ /zhes sogs sngar ni brjod pa yin/ /yongs rdzogs bde ba thob pa la/ /gzugs sogs snang ba bsgom pa yin/ /blo gros bzang la rigs pa yin/ /de med rang dbang du mi 'gyur/ /gzugs sogs snang ba'i myong ba la/ /shin tu yang ni myong ba yin/ /che rgyun</text></item>
<item><p>13b6</p><section></section><text>bde ba myong ba'i phyir/ /de thob de dang 'brel ba yin/ /zag med bde ba thob pa la/ /de nyid phyir na brjod pa yin/ /dpal ldan gsang 'dus rgyud brjod pa'i/ /mkhas pas bsgom par bya ba yin/ /de nyid brtan zhing gnyug ma'i gzugs/ /rjes su mthun la phyin log gis/ /'bad du zin</text></item>
<item><p>13b7</p><section></section><text>kyang mi bzlogs te/ /blo yis de la rjes gzung phyir/ /gang rnam 'grel las/ /'tshe ba med dang yang dag don/ /ngo bo nyid la phyin log gis/ /'bad du zin kyang mi bzlogs te/ /blo ni de phyogs yin phyir ro/ /de bzhin du dpal rdo rje snying po'i rgyan las/ /'dod chags chen po'i dngos</text></item>
<item><p>14a1</p><section></section><text>grub thob pa'i byang chub sems dpa' chen po rnams bde ba chen po'i mchog thob par bya ba'i phyir yang dag par 'jug go/ /bde ba chen po mchog grub pa'i byang chub sems dpa' chen po rnams de bzhin gshegs pa thams cad kyi byang chub chen po'i mchog grub pa'i phyir yang</text></item>
<item><p>14a2</p><section></section><text>dag par 'jug go/ /de bzhin gshegs pa thams cad kyi byang chub chen po'i dngos grub kyi mchog thob pa'i byang chub sems dpa' chen po rnams bdud chen po rnams 'joms pa'i dngos grub mchog thob pa'i phyir yang dag par 'jug go/ /bdud chen po 'joms pa mchog grub pa'i byang chub sems dpa'</text></item>
<item><p>14a3</p><section></section><text>chen po rnams khams gsum mtha' dag gi dbang phyug yang dag par 'jug go/ /khams gsum mtha' dag gi dbang phyug mchog grub pa'i byang chub sems dpa' chen po rnams sems can gyi khams ma lus shing lus pa med par yongs su skyob pa dang / sems can thams cad la phan zhing bde</text></item>
<item><p>14a4</p><section></section><text>ba'i mchog dang / shin tu bde ba chen po'i mchog grub par 'gyur ro/ /de ci'i phyir zhe na/ ji srid 'khor ba'i khang gnas par/ /gyur pa'i mchog dang dpa' bo rnams/ /de srid mnyam med sems can don/ /byed bzhed mya ngan ma 'das pa/ /shes rab pha rol phyin pa'i thabs/ /ye shes</text></item>
<item><p>14a5</p><section></section><text>byin rlabs kyis bsgrubs pa/ /las kun rnam par dag pa dang / /srid pa dag par 'gyur ba yin/ /'jig rten gdul bya chags sogs kyis/ /ji srid 'khor ba'i rtags sdig byas/ /de rnams rnam par dag don du/ /rang nyid 'khor ba ji srid 'dul/ /dper na pad+ma legs dmar ba/ /tshon gyi nyes</text></item>
<item><p>14a6</p><section></section><text>pas ma gos ltar/ /rtag gyur gnas kyi skyon gyis ni/ /'gro la phan pa gos ma yin/ /'dod chags chen po rnam dag pa/ /bde ba chen po gter chen po/ /khams gsum dbang phyug thob pa rnams/ /de rnams brtan pas don byed do/ /zhes so/ /de nyid kyi phyir/ /kye ma rang bzhin rnam dag</text></item>
<item><p>14a7</p><section></section><text>'di/ /rjes su chags pa'i rang 'byung rnams/ /chags bral gang zhig dag bya'i phyir/ /chags pa yis ni 'dul bar byed/ /'di ni sangs rgyas thams cad kyi/ /'dod chags ye shes rnyog pa med/ /'dod chags bral ba chags pas bcom/ /bde ba thams cad ster bar byed/ /ces dpal</text></item>
<item><p>14b1</p><section></section><text>de kho na nyid bsdus pa las so/ /'khor bas skyo ba bskyed don du/ /sdug bsngal la sogs bstan par byas/ /phal cher skyo ba'i sems nyid ni/ /thar pa'i lam la 'jug par byed/ /sems can snying rje'i dbang song gang / /sdug bsngal nyid ni mthong ma yin/ /de rnams rmongs pa spang phyir te/ /sdug</text></item>
<item><p>14b2</p><section></section><text>bsngal bstan pas 'jug pa min/ /gang rnam 'grel las kyang / /'du byed sdug bsngal nyid mkhyen nas/ /sdug bsngal bsgom pa gsungs pa yin/ /kho bo'i de yang rkyen las byung / /de ni bdag med lam brten yin/ /stong nyid lta bas grol 'gyur gyi/ /bsgom pa lhag ma de don yin/ /de phyir mi rtag las</text></item>
<item><p>14b3</p><section></section><text>sdug bsngal/ /sdug bsngal las ni bdag med gsungs/ /mdo sde las kyang gang gsungs pa/ /'di ltar de bzhin gshegs pas 'jig rten gyi khams yongs su ma dag par gzigs nas mi rtag pa dang sdug bsngal ba dang / /bdag med pa dang / sdug bsngal gyis skyo ba'i gtam gyis 'khor ba la</text></item>
<item><p>14b4</p><section></section><text>mngon par dga' ba'i sems can rnams skyo bar byed do/ /'phags pa yang chos 'dul ba la 'jug par byed do zhes so/ /chags pa dang bral ba'i gdul bya'i sems can gdul ba'i don du tha mal pa'i mtshan nyid 'dod chags dang bral bar brjod do/ /gang rnam 'grel las/ tsan+dan dang ni ste'u</text></item>
<item><p>14b5</p><section></section><text>bzhin du/ /kun la mnyam par gnas pa la/ /chags bral zhes ni brjod pa yin/ /blang dang dor ba bcom pa'i phyir/ zhes so/ /bde ba chen po mngon sum du byed pa la de rnams snod ma yin pa'i phyir ro/ /gang dpal mchog dang po las/ chags bral gyis 'dul 'jig rten la/ /chags bral nyid kyis</text></item>
<item><p>14b6</p><section></section><text>dag pa yin/ /'dod chags chen po bde ba che/ /rdo rje sems dpas sbas pa yin/ /zhes so/ /gang sangs rgyas kyi bstan pa la 'dod chags dang bral ba bstan pa ni de dag par bya ba'i don du'o/ /de ci'i phyir zhe na/ mu stegs can rnams 'dod chags dang bral ba'i chos des grol lo/ /de bzhin</text></item>
<item><p>14b7</p><section></section><text>gshegs pa rnams kyi thar pa ni sems can thams cad la rjes su chags pas so/ /'di lta ste/ byang chub sems dpa' rnams rang gi chung mas kyang sems can rjes su 'dzin par mdzad do/ /'dod chags kyis kyang byang chub mtshon pa yin no zhes khams gsum rnam par rgyal ba'i rgyud</text></item>
<item><p>15a1</p><section></section><text>las so/ /phyag 'tshal 'dod chags kyis chags la/ /phyag 'tshal 'dod chags chags bral ba/ /phyag 'tshal phyag 'tshal chags bral la/ /zhes de bzhin gshegs pa thams cad kyi sku dang gsung dang thugs kyi rdo rje gsang ba'i rgyan gyi bkod pa las so/ /sna tshogs theg</text></item>
<item><p>15a2</p><section></section><text>pa mi rnams blo/ /rgyal bas rjes su gzung bar mdzad/ /theg pa gsum gyis nges par 'byung / /theg pa gcig gi 'bras bur gnas/ /srid dang zhi ba la ltos pas/ /dad rgyu'i bde ba rnams kyi nang / /yongs su dag pa 'gro la khyab/ /yid byung zhi ba zag pa med/ /de'i phyir bde ba lnga pas bsngags/ /rgya</text></item>
<item><p>15a3</p><section></section><text>chen rgyun bde bla na med/ /shes rab thabs kyi bdag nyid 'di/ /tshad ma lung gis nges pa yin/ /sangs rgyas rang bzhin gcig yin te/ /gdul bya gzhan ni mos phyir ro/ /de nyid kyi phyir des na phyag na rdo rje gsang ba'i sbyor ba smras nas gzhan gyis sangs rgyas ma yin na zhes mchog tu gsang ba'i mdzod kyi thig</text></item>
<item><p>15a4</p><section></section><text>le las brjod de rigs pa dang lung gis grub bo/ /byang chub sems dpa'i sa las kyang 'phags pa thogs med kyis gsungs pa/ de la bde ba rnam pa lnga po 'di dag yin te/ rgyu bde ba dang / tshor ba bde ba dang / sdug bsngal gyi gnyen po'i bde ba dang / tshor ba rgyun chad pa'i bde ba dang / gnod pa</text></item>
<item><p>15a5</p><section></section><text>med pa'i bde ba dang lnga'o/ /de la bde ba'i phyogs kyi dbang po dang yul gnyis dang / rgyu de las byung ba'i tshor ba bde bar 'gyur ba'i rig pa gang yin pa dang / tshe 'di 'am/ tshe rabs gzhan du 'dod pa'i 'bras bu 'byung ba'i las gang yin pa ci yang rung ste/ de thams cad gcig tu bsdus pa ni rgyu bde ba zhes bya ste/</text></item>
<item><p>15a6</p><section></section><text>'di las gong na yang med 'di las lhag pa yang med do/ /sdug bsngal rab tu zhi ba la mi ltos par rgyu bde bar bsdus pa'i rgyu gsum po de dag nyid las byung ba lus dang sems la phan 'dogs pa'i myong ba ni tshor ba bde ba zhes bya ste/ de yang mdor bsdu na rnam pa gnyis te zag pa dang bcas pa dang zag pa med pa'o/ /de la</text></item>
<item><p>15a7</p><section></section><text>zag pa med pa gang yin pa de ni slob pa'o/ /zag pa dang bcas pa ni khams gsum pa ste/ 'dod pa dang gzugs dang / gzugs med pa dang ldan pa'o/ /de yang ci rigs par khams gsum pa thams cad kyi skye mched rnam pa drug gi bye brag las mig gi 'dus te reg pa las byung ba nas yid kyi 'dus te reg pa</text></item>
<item><p>15b1</p><section></section><text>las byung ba'i bar dag go/ /rnam pa drug po de dag kyang rnam pa gnyis su 'gyur te/ lus kyi dang sems kyi'o/ /de la rnam par shes pa'i tshogs lnga dang mtshungs par ldan pa ni lus kyi'o/ /yid kyi rnam par shes pa dang mtshungs par ldan pa ni sems kyi'o/ /grang ba dang tsha ba dang bkres pa dang / skom</text></item>
<item><p>15b2</p><section></section><text>pa la sogs pa'i sdug bsngal rnam pa du ma dang / sna tshogs mang po 'byung ngo cog la grang ba dang tsha ba dang bkres pa dang skom pa la sogs pa'i sdug bsngal gnyen pos zhi bar bya ste/ sdug bsngal zhi bar gyur pa tsam de nyid la bde ba'i blo skye ba gang yin pa de ni sdug bsngal gyi gnyen po'i bde ba zhes</text></item>
<item><p>15b3</p><section></section><text>bya'o/ /'du shes dang tshor ba 'gog pa la snyoms par 'jug pa ni tshor ba rgyun chad pa'i bde ba zhes bya'o/ /gnod pa med pa'i bde ba ni mdor bsdu na rnam pa bzhir rig par bya ste/ mngon par 'byung ba'i bde ba dang rab tu dben pa'i bde ba dang / nye bar zhi ba'i bde ba dang / rdzogs par byang chub pa'i</text></item>
<item><p>15b4</p><section></section><text>bde ba'o/ /de la dad pas khyim nas khyim med par legs pa kho nar rab tu byung ste/ khyim pa'i sdug bsngal rnam pa sna tshogs las nges par thar pa ni mngon par 'byung ba'i bde ba zhes bya'o/ /'dod pa dang sdig pa mi dge ba'i chos spangs te/ dben pas bsam gtan dang po la dben pa las skyes</text></item>
<item><p>15b5</p><section></section><text>pa'i dga' ba dang bde ba ni rab tu dben pa'i bde ba zhes bya'o/ /bsam gtan gnyis pa la sogs pa la rtog pa dang dpyod pa nye bar zhi ba ni nye bar zhi ba'i bde ba zhes bya'o/ /nyon mongs pa thams cad dang gtan du bral ba dang / shes bya'i dngos po yang dag pa ji lta ba bzhin du mngon par rdzogs par byang chub pas</text></item>
<item><p>15b6</p><section></section><text>bde ba gang yin pa de ni rdzogs par byang chub pa'i bde ba zhes bya'o/ /de la rgyu bde ba ni bde ba'i rgyur gyur pa'i phyir bde ba yin gyi/ ngo bo nyid kyis ni ma yin no/ /tshor ba bde ba ni rgyu'i dngos pos ma yin gyi ngo bo nyid kho nas so/ /sdug bsngal gyi gnyen po'i bde ba ni rgyu'i dngos pos kyang ma yin la ngo bo nyid kyis kyang ma yin</text></item>
<item><p>15b7</p><section></section><text>te sdug bsngal zhi bar gyur pa tsam dang / sdug bsngal bsal bas bde ba yin no/ /tshor ba rgyun chad pa'i bde ba ni rgyu'i dngos pos kyang ma yin gyi ngo bo nyid kyis kyang ma yin/ sdug bsngal bsal bas kyang ma yin gyi/ 'di la tshor ba gang ci yang rung ba de ni sdug bsngal ba yin la/ yang dag par sdug bsngal ba dus de tsam</text></item>
<item><p>16a1</p><section></section><text>zhig gnas pas zhi bar gyur pa ni bde ba'o/ /gnod pa med pa'i bde bar gtogs pa tha mar rdzogs par byang chub pa'i bde ba ni phyi ma la yang dag par sdug bsngal ba de gtan zhi bar gyur la tshe 'di la yang nyon mongs pa'i phyogs kyi gnas ngan len rten la yod pa thams cad gtan med par</text></item>
<item><p>16a2</p><section></section><text>gyur pa'i phyir bde ba yin no/ /gnod pa med pa de'i lhag ma rnams kyang tha ma de dang mthun pa dang de'i phyogs yin pa dang de'i 'dren pa yin pa'i phyir gnod pa med pa'i bde ba yin par rig par bya'o/ /de la byang chub sems dpa' ni phan pa'i phyogs kyi bde ba gang yin pa de nyid sems can rnams la grub par byed</text></item>
<item><p>16a3</p><section></section><text>kyi gnod pa'i phyogs ni ma yin no/ /gnod pa'i phyogs kyi bde ba ni yang dag pa ji lta ba bzhin du yang dag pa'i shes rab kyis yongs su shes par byas shing de las sems can rnams 'dun pa bzlog par bya ste/ ci nus kyis de las bzlog cing 'bad par bya'o/ /phan par 'gyur ba gang yin pa de sdug</text></item>
<item><p>16a4</p><section></section><text>bsngal dang 'brel du zin kyang byang chub sems dpa' thabs la mkhas pa la brten nas sdug bsngal ba dang bcas pa dang yid mi bde ba dang bcas par sems can rnams la mi 'dod bzhin du bsgrub par bya'o/ /mi phan par 'gyur ba gang yin pa de ni bde ba dang 'brel du zin kyang thabs mkhas pa la</text></item>
<item><p>16a5</p><section></section><text>brten nas bde ba dang bcas pa dang yid bde ba dang bcas pa dang / sems can rnams mi dga' bzhin du bzlog par bya zhing drang bar bya'o/ /de ci'i phyir zhe na sdug bsngal dang bcas pa'i bde ba bsgrub pa gang yin pa de dang / bde ba dang bcas pa'i mi phan pa la bzlog pa de ni sems can rnams la phyis</text></item>
<item><p>16a6</p><section></section><text>bde ba kho na yin par nges par rig par bya ba'i phyir ro/ /de bas na byang chub sems dpa' sems can rnams la phan par 'dod pa gang yin pa de ni don gyis na bde ba 'dod pa yin par shes par bya'o/ /phan pa sbyin pa gang yin pa de ni bde ba sbyin par shes par bya ste/ 'di ltar phan pa ni rgyu lta bu yin la bde ba ni 'bras bu</text></item>
<item><p>16a7</p><section></section><text>lta bu yin pa'i phyir ro/ /de lta bas na gang la la sems can rnams la phan pa dang ldan pa de ni bde ba dang ldan pa nyid yin par rig par bya'o/ /de la tshe 'di dang tshe rabs gzhan du 'dod pa'i 'bras bur 'gyur ba'i las rgyu bde bar gtogs pa gang yin pa dang / tshor ba rgyun chad pa'i bde ba gang yin pa dag gnod pa med pa'i</text></item>
<item><p>16b1</p><section></section><text>bde ba gang yin pa de dag ni phan 'dogs pa dang / kha na ma tho ba med pa yin pas de dag byang chub sems dpa' sems can rnams la dpyad mi dgos par nges par bsgrub par bya'o/ /tshor ba bde ba dang rgyu bde ba dang dbang po dang yul dang reg pas bsdus pa/ kun nas nyon mongs par 'gyur ba dang / nyon mongs par 'gyur ba can dang /</text></item>
<item><p>16b2</p><section></section><text>kha na ma tho ba dang bcas pa mi phan pa dang / mi 'phrod pa gang yin pa de ni bsgrub par mi bya'o/ /kun nas nyon mongs par mi 'gyur ba dang / kun nas nyon mongs pa can ma yin pa dang / kha na ma tho ba med pa phan pa dang / 'phrod pa gang yin pa de ni byang chub sems dpa' sems can rnams la ci nus ci lcogs bzhin</text></item>
<item><p>16b3</p><section></section><text>du bsgrub par bya'o/ /bdag nyid kyis kyang de bzhin du yang dag par spyad par bya bslab par bya nyams su myong bar bya'o zhes te/ rgya chen po'i rgyun gyi bde ba yang dag par rdzogs pa'i byang chub kyi bde ba 'dir 'dus par blta bar bya'o/ /de nas zhes pa ni rdo rje 'dzin pa chen po'i nang gi reg bya'i bde ba nyams su</text></item>
<item><p>16b4</p><section></section><text>myong ba'i rjes la'o/ /de bzhin gshegs pa thams cad kyi sku dang gsung dang thugs de yang yin la/ de'i dbang du gyur pa dang skyed par byed pa yin pa'i phyir bdag po yang yin no/ /de'i yongs su mnyes pa zhes pa ni de rnams zag pa med pa'i bde ba chen po myong ba'o/ /mngon sum gyis ni myong bya nyid/ /yin yang de</text></item>
<item><p>16b5</p><section></section><text>yi bdag nyid de/ /zhes pa'i rigs pas de'i bdag nyid yin te/ de'i snod du thabs kyis gtso bo'i rang gi gzugs rnams bud med kyi gzugs shes rab gtso bor gyur pa'i bud med rnams su mngon par sprul pa'o/ /'di dag thams cad sngon gyi smon lam dang ting nge 'dzin gyi mthus rtog pa med pa yin na yang grub po/ /</text></item>
<item><p>16b6</p><section></section><text>de la kha cig ni zhes pa ni rnam par snang mdzad rdo rje ste de nyid sangs rgyas yin la/ de nyid spyan ma ste de'i rnam pas gdul ba'i sems can rjes su gzung ba'i phyir ro/ /de bzhin du mi bskyod rdo rje mA ma kI'i rnam pa dang / dpag med rdo rje gos dkar mo'i rnam pa dang / don yod rdo rje'i dam tshig de nyid de sgrol ma'i rnam pas</text></item>
<item><p>16b7</p><section></section><text>so/ /de bzhin du rnam par snang mdzad dang mi bskyod pa dang rin chen tog dang 'od dpag tu med pa dang don yod rdo rje rnams gzugs dang sgra dang dri dang ro dang reg bya'i rang bzhin gyi rnam par gnas par gyur to zhes so/ /'dis ni de kho na nyid du na rigs dang rigs can la tha dad pa med par smras so/ /de nas zhes bya ba ni spyan</text></item>
<item><p>17a1</p><section></section><text>ma la sogs pa'i lha mo rnams rang gi rig ma'i nang du zhugs ma thag tu'o/ /gang bco brgyad pa las/ 'dod chags chen po'i tshul nyid kyis/ /ye shes 'khor lo rnam bkug ste/ /dgu po spros nas btsun mo nyid/ /bsgrub bya'i lus la gzhug par bya/ /zhes pa gnas yongs su</text></item>
<item><p>17a2</p><section></section><text>gyur nas so/ /yang zhes pa ni tshig gi rgyan no/ /srid pa dang zhi ba'i dbye ba'i rnam par rtog pa'i rlung gis mi bskyod pas 'dir rdo rje 'dzin pa chen po'o/ /de bzhin gshegs pa thams cad kyi sku dang gsung dang thugs kyi snying po rdo rje btsun mo'i b+ha ga ni rang gi 'od kyi rig ma'i chos kyi 'byung gnas kyi pad+ma'i ze'u 'bru</text></item>
<item><p>17a3</p><section></section><text>rnams la'o/ /rang gi snying ka'i zla ba las byung ba'i rdo rje dmar po'i lte ba la gnas pa'i zla ba'i dbus su mgo gyen du bltas pa'i yi ge hUM gi 'od zer lcags kyu'i rnam pa lta bus bkug pa'i de bzhin gshegs pa thabs dang shes rab snyoms par 'jug pas de nyid du zla ba zhu ba'i gzugs su gyur pas gsang</text></item>
<item><p>17a4</p><section></section><text>ba'i rdo rje las byung bas mi mnyam pa med pa'i phyir gru bzhi dang rdul med pa ni 'od gsal ba yin pa'i phyir dang / sems kyi nyon mongs pa glo bur ba yin pa'i phyir te/ sems 'di rang bzhin 'od gsal ba/ /dri ma rnams ni glo bur ba/ /zhes bya ba'i rigs pas rang bzhin mtha' dag gi glo bur gyi dri ma dang bral bas</text></item>
<item><p>17a5</p><section></section><text>so/ /chen po'ang de yin te chos kyi dbyings rnam par dag pa'i ngo bos thams cad du song ba yin pa'i phyir dang dam tshig kyang yin te/ de bzhin gshegs pa thams cad kyis kyang skyed par byed pa'i sgo nas 'da' bar mi bya bas na rdo rje 'dzin pa chen po ste/ de'i dkyil ni snying po yin la len par byed pas dkyil</text></item>
<item><p>17a6</p><section></section><text>'khor ro/ /byin gyis brlabs pa ni sems can gyi 'jig rten rnam par dag pa'i ched du ste dbang bskur ba'i don du sprul pa dang ldan pa'o/ /gsal ba ni rnam par dag pa'i yid kyi rang bzhin yin pa'i phyir ro/ /shel bzhin du chos thams cad kyi gzugs brnyan gyi rten du gyur pa yin pas gzhal yas</text></item>
<item><p>17a7</p><section></section><text>khang gi phyi rol na gnas pas kyang nang du chud pa'i de bzhin gshegs pa la sogs pa mthong ba'i phyir ro/ /de'i rang bzhin gyi chos nyid kyis rdo rje 'dzin pa chen po'i bdag nyid do/ /sna tshogs pa'i gzugs ni dkar po la sogs pa'i kha dog gi dbye bas so/ /sangs rgyas sprin gyis kun du khyab pa ni mi</text></item>
<item><p>17b1</p><section></section><text>bskyod pa la sogs pa'i dkyil 'khor pas yongs su gang ba'o/ /de'i 'od zer 'phro ba ni de'i 'od zer rnams kyis gang ba'i phyir ro/ /'khrugs pa bzhin du 'khrugs pa'o/ /gsal ba la sogs pa'i dkyil 'khor ni zla ba dang nyi ma'i bdag nyid dang ldan pa ste/ mgon po dang bcas pa'i lha'i</text></item>
<item><p>17b2</p><section></section><text>gdan no/ /'di yang de bzhin gshegs pa nyid 'byung bar 'gyur bas de bzhin gshegs pa thams cad kyi grong ste thar pa'i grong yin pa'i phyir khang pa brtsegs ma'o/ /de nas zhes bya ba ni rang gi 'od kyi rig ma'i chos kyi 'byung gnas su dkyil 'khor sprul pa'i rjes la'o/ /de bzhin gshegs pa thams</text></item>
<item><p>17b3</p><section></section><text>cad kyi sku dang gsung dang thugs rdo rje'i bdag po ni sngar bzhin du rdo rje 'dzin pa chen po'o/ /de bzhin gshegs pa thams cad kyi dkyil 'khor te de'i dbus ni rang 'od kyi rig ma'i pad+ma'i ze'u 'bru'i dkyil 'khor sngar brjod pa la zhugs par gyur pa ni sems can gyi 'jig rten zhes kha bskang bar bya'o/ /dkyil 'khor du zhugs pa tsam gyis</text></item>
<item><p>17b4</p><section></section><text>ni byang chub ma yin la bla na med pa'i chos nyan pa la skal ba dang ldan pa yin pas 'on kyang khyad par du gyur pa'i dbang bskur ba yin par gsungs pa/ de nas zhes pa ni rang gi rig ma'i pad+ma'i ze 'bru'i nang gi dkyil 'khor du sems can gyi khams bcug pa'i rjes la'o/ /byang chub kyi bdag nyid kyi sems sngar</text></item>
<item><p>17b5</p><section></section><text>bzhin du rdo rje gang yin pa de ni de ltar rdo rje 'dzin pa chen po ste/ de'i snying po ni snying ga'i rdo rje'i lte ba'i nang du gnas pa'i yi ge hUM las rdo rje dang pad+ma'i sbyor ba dang de'i 'od zer gyi lcags kyus bkug ste bzhugs so/ /de nyid du thig le zhu ba'i gzugs su gyur pa yin te snying po sa bon du brjod do zhes pas so/ /</text></item>
<item><p>17b6</p><section></section><text>gsang ba'i rdo rje dam pa'i dbus su ni/ /gzhug ste zhes pa 'di yang brgyud pa'i tshul gyis blta bar bya'o/ /gang bco brgyad pa las/ rdo rje pad+ma'i sbyor ba las/ rdo rje thams cad 'dus pa yin/ /de rnams thams cad snying gar dbab/ /sku gsung thugs ni rdo rje las/ /rdo rje'i lam nas dbyung bar bya/ /</text></item>
<item><p>17b7</p><section></section><text>zhes pas so/ /de bzhin du dpal mchog tu gsang ba'i mdzod kyi thig le las/ de nas ba spu'i bu ga nas drangs pa'i khu ba'i thig le rnams gnas gsum du gnas pa dag yin te/ mgo bo la bum pa'i tshul gyis te/ dper na bdud rtsi'i gzugs dang bdud rtsi'i rang bzhin dang bdud rtsi'i ngo bos spyi bo na</text></item>
<item><p>18a1</p><section></section><text>gnas pa'i bum pa de las rab tu 'bab par gnas par blta bar bya'o/ /gzhan snying gar gnas pa'i pad+ma shin tu 'jam pa dkar po mar sar dang 'dra ba gang sngar bltas pa'i bum pa'i bdud rtsis pad+ma de tshim par byed par 'bab po/ /de nas 'bab pa'i sbyor bas rtsa rnam pa lnga'i</text></item>
<item><p>18a2</p><section></section><text>kha nas 'bab pa rtsa rnam pa lnga po de rnams las 'bab par 'gyur ba ni yi ge e'i dbus su ste/ 'on kyang yi ge e ni yi ge e dang 'dra ba'i zur gsum pa kha dog sna tshogs du ma'o/ /de nas e'i cha byad nyid ni gru gsum pa'i chos kyi 'byung gnas yin no zhes lung las grub bo/ /de bzhin du gsungs pa/</text></item>
<item><p>18a3</p><section></section><text>mchog tu rjes chags phun tshogs dpag med kyis/ /gdul bya'i 'jig rten thams cad dmigs nas ni/ /dga' ba'i sgyu ma'i sgra yis de rnams dang / /rgyal ba'i tshogs rnams ma lus gzhug par bya/ /de ni spyan la sogs pa'i lha mo dang / /gzugs sogs ma lus yul gyi rang</text></item>
<item><p>18a4</p><section></section><text>bzhin gyis/ /phyung nas rig ma de dag thams cad ni/ /gnyug ma'i rig ma'i nang du chud par bya/ /de yi pad+ma'i lte ba'i nang du ni/ /dkyil 'khor dri med zla zer las byung bar/ /bsams nas blo yis 'gro ba'i tshogs rnams ni/ /ma lus der ni rab tu gzhug par bya/ /gsang ba'i rdo rje</text></item>
<item><p>18a5</p><section></section><text>pad+ma'i dbus su ni/ /rnam snang la sogs rgyal ba'i tshogs gzhug ste/ /zhes so/ /mngon par byang chub par 'dod pas snod kyi 'jig rten rnam par dag par byas nas/ mngon par byang chub par bya ste/ gzhan du na rten khyad par can med par ting nge 'dzin khyad par can dang bla na med pa'i chos rin po che'i</text></item>
<item><p>18a6</p><section></section><text>bdud rtsi yang mi 'byung ste/ seng ge mo'i tshil bzhin du gser gyi snod med na gnas pa nyid du mi 'gyur ba'i phyir snod kyi 'jig rten gyi rnam par dag pa gsungs pa/ de nas zhes te/ de bzhin gshegs pa thams cad kyis gsol ba btab pa gnyis pa'i rjes la'o/ /de bzhin gshegs pa thams cad gang las</text></item>
<item><p>18a7</p><section></section><text>ma lus par 'byung ba'i phyir stong pa nyid dang mtshan ma med pa dang smon pa med pa'i rnam par thar pa'i sgo yin pas de la de skad ces bya ste/ sngar bzhin du rdo rje yang yin la ting nge 'dzin yang yin pa de la snyoms par zhugs so/ /de nas zhes pa ni oM shU n+ya tA dz+nyA na badzra swa b+hA wa At+ma ko\u0f85haM zhes brjod pa'i rjes la'o/ /'di</text></item>
<item><p>18b1</p><section></section><text>zhes pa ni rang rig pa'i ngo bo nam mkha'i dbyings thams cad de de bzhin gshegs pa thams cad kyi rdo rje'i ngo bor gnas par gyur pa'o/ /de bzhin gshegs pa thams cad kyi stong pa nyid la sogs pa'i rnam par thar pa'i sgo gsum po rnam par dag pa'i ngo bo rnam par thar pa'i sgo gsum gyi rnam par dag pa ste/</text></item>
<item><p>18b2</p><section></section><text>zla ba rgyas 'dra dkar ba'i mdangs ldan zhing / /g.yas dang g.yon pa'i zhal ni sngo dang dmar/ /sku ru bsam zhes gsungs pas so/ /'chi ba las 'das pa'i chos thams cad ces pa ni stong pa nyid do/ /rgyu las rnam par grol ba zhes pas ni mtshan ma med pa'o/ /rtog pa dang bral ba zhes pa ni smon pa med</text></item>
<item><p>18b3</p><section></section><text>pa ste/ rnam par thar pa gsum po ni/ de ni yi ge ma dang yi ge ha dang yi ge u'i bdag nyid yin la yi ge hUM yang yin te gsal bar byed pas de skad du brjod la nye bar brtags pa'i dgos pa yang chos nyid la dbye ba med par ston pa'o/ /de'i rgyu mtshan gyis rdo rje'i rang bzhin du byas pa ste/ hUM las byas pa'i rdo rje</text></item>
<item><p>18b4</p><section></section><text>sar pa bsams nas ni zhes pa la sogs pa gsungs pas so/ /gang rnams yang de bzhin gshegs pa thams cad kyi rdo rje ni zla ba zhu ba'i ngo bo byang chub kyi sems so zhes 'chad do/ /de rnams ni tshig bdun po ston pa'i kun du bzang po dang 'gal te zla ba zhu ba'i dngos po yang drug pa'i tshig gi don las phyis yin</text></item>
<item><p>18b5</p><section></section><text>pa'i phyir dang bcu bdun pa'i brjod par bya ba yin pa'i phyir ro/ /gang 'chad pa de las 'di ni nam mkha'i dbyings thams cad du de bzhin gshegs pa thams cad kyi sku dang gsung dang thugs rdo rje'i dam tshig gi khu bas yongs su gang ba'i rdo rje'i chu'i bum pa bzhin du gnas par gyur to zhes te 'di ni tshig gnyis pa</text></item>
<item><p>18b6</p><section></section><text>yin pa'i phyir ro/ /kun du bzang po dang 'gal bas de rnams la nyams pa ci yod ce na/ de ltar na yang / cho ga 'di ni gzhung lugs las yin te/ gzhung lugs 'di ni yid ches gyur las yin/ /yid ches de yang dpal ldan sangs rgyas dpal/ /ye shes 'di ni sangs rgyas rnam dag las/ /gang phyir 'di ni</text></item>
<item><p>18b7</p><section></section><text>tha dad ma yin pas/ /sangs rgyas 'di ni ji ltar yid ches yin/ /tshad mas yang dag de nyid ston byed pas/ /lam mchog ston phyir de dang 'di mnyam yin/ /sangs rgyas kyis gsungs de nyid mnyam med 'chad/ /gang 'di lam gsung de ni yang dag ston/ /sangs rgyas dgyes pa cis na 'di ston</text></item>
<item><p>19a1</p><section></section><text>min/ de phyir 'dis ni de gzhung yid brtan tshig /nyid yin par ni rang gi rnam gzhag grub/ /de 'gal bar bshad gang 'di slar bkag yin/ /tshig bdun bshad pa yang kun du bzang po'i rjes su 'brangs pa nyid yin la/ de nyid rgyud 'di'i ched du gnyer ba'i rgya cher 'grel pa yin la/ bcom</text></item>
<item><p>19a2</p><section></section><text>ldan 'das kyis bka' nyid kyis bstan pa yin te/ bshes gnyen dam pa yis ni bskul phyir spro bya ste/ /zhes pas so/ /des kyang dpal ldan 'dus pa'i dkyil 'khor cho ga yis/ /zhes bya ba la sogs pas bri ba'i dkyil 'khor bzhi dang / dbang bskur ba la sogs pa dang bcas pa yin no/ /rjes</text></item>
<item><p>19a3</p><section></section><text>su mthun pa'i 'gro ba'i don rnams dang / /zhes pa la sogs pa zhi ba la sogs pa'i las tshogs yin no/ /sbyin sreg cho gas bsgre bya zhing / /zhes pa la sogs pas ni phyi dang nang gi sbyin sreg go/ /de ltar rtogs nas zhes pa la sogs pas ni ston pa la mkho ba'o/ /ting nge 'dzin gsum po'i mtshan nyid ni</text></item>
<item><p>19a4</p><section></section><text>mngon par rtogs pa yin te/ gsal po nyid du brjod pa'i phyir de dang 'gal na bcom ldan 'das kyi bka' nyid dang 'gal ba nyid du 'gyur te de'i don gyi rjes su 'brang ba'i phyir ro/ /mngon sum dang rjes su dpag pa dang lung gi yul rnams la bcom ldan 'das kyi bka' bzhin du de la de rnams kyis mi gnod</text></item>
<item><p>19a5</p><section></section><text>pa'i phyir de'i rjes su 'brang bar rtogs te/ de nyid kyi phyir na mkhas pa rnams kyi yul yin no/ /des na 'dis ni snod kyi 'jig rten gyi rnam par dag pa bstan pa yin no/ /sems can gyi 'jig rten rnam par dag pa sngar brjod pa'i mjug bsdu ba gsungs pa de nas zhes pa ste/ rdo rje dpal gyis reg</text></item>
<item><p>19a6</p><section></section><text>pa'i rjes la'o/ /gang bcu bdun pa las/ de nas rdo rje nam mkha'i dbyings 'dir gang sems can sku gsum gyi dam tshig las byung ba de rnams la rdo rje dpal gyis yang dag par reg nas thams cad de bzhin gshegs pa dgra bcom pa yang dag par rdzogs pa'i sangs rgyas rdo rje gsum gyi ye shes can du</text></item>
<item><p>19a7</p><section></section><text>gyur to/ /de nas bzung ste sems can thams cad kun du bzang po kun du bzang po zhes te de bzhin gshegs pa thams cad kyi sku dang gsung dang thugs rdo rjes dbang bskur bar gyur to/ /gsang ba'i rdo rje las byung ba ni dpal yin la thig le zhu ba'i gzugs su gyur pa rnam par snang mdzad la sogs pa des yang dag</text></item>
<item><p>19b1</p><section></section><text>par rig pa ste/ bla ma'i man ngag gis khyad par du 'phags pa'i dbang bskur ba yin no/ /ji snyed pa zhes pa ni phung po dang khams dang skye mched du yang dag par bsdus pa'i sems can zhes 'brel to/ /'di na bdag gam sems can med/ /chos 'di rnams ni rgyu dang bcas/ /zhes lung las so/ /nam mkha'i</text></item>
<item><p>19b2</p><section></section><text>dbyings thams cad na gnas pa zhes pa ni nam mkha'i dbyings thams cad rtag tu gnas pa yin te/ sku dang gsung dang thugs kyi rdo rje 'dzin pa chen po'i rang gi rig ma'i de bzhin gshegs pa thams cad kyi stobs dang ma 'dres pa la sogs pa'i chos 'byung ba'i nang gi pad+ma'i ze 'bru'i nang du chud pa'i dkyil 'khor la</text></item>
<item><p>19b3</p><section></section><text>yang dag par gnas pa'o/ /thams cad ces bya ba ni snod ji lta ba yin te/ lha yi rgyal pos char phab kyang / /sa bon mi rung mi 'khrungs ltar/ /sangs rgyas rnams ni byung gyur kyang / /skal ba med pas bzang mi myong / /zhes pa'i lung gis so/ /des zhes bya ba ni sngar brjod pas so/ /rdo rje sems</text></item>
<item><p>19b4</p><section></section><text>dpa'i byin gyi rlabs kyis zhes pa ni/ rdo rje nges 'byed shes rab ste/ /sems dpa' rig byar brjod pa yin/ /zhes pas so/ /shes rab dang snying rje'i bdag nyid rdo rje 'dzin pa chen po'i byin gyi rlabs kyis rdo rje dpal gyi bla ma'i man ngag las dbang bskur bas de bzhin gshegs pa thams cad kyi</text></item>
<item><p>19b5</p><section></section><text>bde ba thabs dang shes rab kyi rang bzhin mchog tu dga' ba'i ngo bo'o/ /yid bde ba ni de las byung ba'i dga' ba'i sprul pa rnams kyis sems can thams cad kyi don byed pa'o/ /de thob pa ni dam tshig rdo rje la sogs pa don yod rdo rje'i mthar thug pa grub pa ste/ 'di ni de'i rang bzhin gyi rkyen byin pas de'i</text></item>
<item><p>19b6</p><section></section><text>bdag nyid du gsungs so/ /de bzhin gshegs pa'i 'od kyis sems can ji snyed pa la reg pas de rnams thams cad sangs rgyas kyi chos thob par gyur to zhes 'phags pa dkon mchog sgron ma las kyang gsungs so/ /'dis ni sems can gyi 'jig rten rnam par dag pas nye bar bsdus pa</text></item>
<item><p>19b7</p><section></section><text>yin no/ /zla ba zhu ba'i gzugs su gyur pa dang / /des ni de rnams de 'og dbang bskur bya/ /sa yi snying po phyag na rdo rje dang / /mkha' snying 'jig rten dbang phyug sgrib sel bcas/ /dpal ldan kun du bzang po zhes bya ba/ /de dag mig la sogs pa grangs bzhin no/ /</text></item>
<item><p>20a1</p><section></section><text>gzugs dang sgra dang dri dang ro dag dang / /reg bya dang ni chos dbyings rdo rje dang / /sa dang chu dang me dang rlung rnams kyi/ /ngo bo nyid gyur spyan la sogs par grags/ /gzugs dang tshor ba de bzhin 'du shes dang / /'du byed dang ni rnam par shes bshad pa/ /rnam par snang mdzad la sogs</text></item>
<item><p>20a2</p><section></section><text>bde gshegs rnams/ /zhes so/ /snod kyi 'jig rten sangs rgyas kyi zhing khams rnam par dag pa rgyur gyur pas byang chub pa yin pa'i phyir gsungs pa/ de nas zhes te chos kyi 'byung gnas kyi nang na gnas pa'i khang pa brtsegs ma'i dbus kyi gdan dbus ma la gnas pa bcu drug cha dang tshogs las</text></item>
<item><p>20a3</p><section></section><text>byung ba'i zla ba gang ba la gnas pa'i dpal mchog dang po'i snying po las byung ba nor bu dmar po 'dra ba'i rdo rje bzang po'i lte ba zla ba la gnas pa'i snying po las byung ba dpag tu med pa'i sprul pas 'gro ba'i don mchog gi phan pa byas te de'i nga rgyal byas pa'i rjes la'o/ /snying por de ni thugs mtshon nas/ /zla ba</text></item>
<item><p>20a4</p><section></section><text>rdo rje'i sbyor ba yis/ /mtshon cha mchog gis drangs nas ni/ /sems ni sngags kyi dngos byas te/ /sngags kyi gzugs kyi tshul gyis ni/ /byang chub tshigs bcad brjod par bya/ /zhes rgyud phyi ma las so/ /snying po zhes bya ba ni gzhal yas khang dang 'brel ba yin no/ /de bzhin gshegs pa thams cad</text></item>
<item><p>20a5</p><section></section><text>kyi sku dang gsung dang thugs rdo rje yang 'di yin la dam tshig kyang yin te/ sngar bzhin du rdo rje 'dzin pa chen po yin no/ /gang gi phyir de las byung bas de ltar de sngar bzhin du rdo rje'i ting nge 'dzin te/ de la snyoms par zhugs pa'o/ /'di zhes pa ni chos kyi dbyings kyi rang bzhin gyis rang gi rig pas mngon sum du</text></item>
<item><p>20a6</p><section></section><text>rtogs par bya ba yin no zhes gsungs te/ de'i don rjod par byed pa yang ming thams cad la yin pas so/ /rig pa'i skyes bu ni/ sku gsung thugs kyi rdo rje yis/ /dbyer med dbye ba'i dngos po las/ /rigs dang lhan cig yang dag ldan/ /rig pa'i skyes bu zhes rgyud phyi ma las gsungs so/ /gzugs</text></item>
<item><p>20a7</p><section></section><text>ni skyes bu chen po'i mtshan sum cu rtsa gnyis dang dpe byad brgyad cur snang ba'i mthar thug pa shes rab dang thabs kyi rang bzhin can gyi sku'o/ /de bzhin gshegs pa thams cad nyid shes rab kyi bdag nyid chos thams cad kyi de nyid yid la byed pas yid yin la/ snying rje chen po'i dbang du gyur pa'i dngos pos</text></item>
<item><p>20b1</p><section></section><text>sems can thams cad kyi sdug bsngal thams cad skyob pas kyang sngags so/ /dbang po dang ni yul dag gi /rkyen gyis gang dang gang byung yid/ /yid de man zhes bya bar bshad/ /tra ni skyob par byed pa'i don/ /zhes rgyud phyi ma las so/ /de rnams kyis byin gyis rlob pa ni skyed par byed pa nyid kyis rgyu'o/ /</text></item>
<item><p>20b2</p><section></section><text>skyed pa ni de la gang zhig gis phan par byed do zhes rigs pa las so/ /de byin gyis brlabs pa ni 'khor thams cad kyi mngon sum du gyur pa dang ldan pa'o/ /de nyid kyi phyir gsungs pa de ma thag tu byin gyis brlabs pa tsam gyis gang 'di stong pa nyid la sogs pa'i rnam par thar pa'i ting nge 'dzin la sogs pa'i ngo bo</text></item>
<item><p>20b3</p><section></section><text>mngon du gyur nas yod pa de nyid bcom ldan 'das kun du bzang po yin la stong pa nyid la sogs pa'i rnam par thar pa'i sgo gsum rnam par dag pa sngon po dang dmar po dang dkar po ste/ g.yas pa dang g.yon pa dang rtsa ba'i zhal gsum gyi rnam pas de bzhin gshegs pa thams cad kyis gzigs par gyur to/ /de</text></item>
<item><p>20b4</p><section></section><text>skad du yang brjod pa/ thub mchog phra rab las grub mtshungs med pa/ /zla ba rgyas 'dra skar ma'i mdangs ldan pa/ /g.yas dang g.yon pa'i zhal ni sngo dang dmar/ /sna tshogs rgyan rnams 'bar ba'i phyag gnyis kyis/ /rig ma dam pa 'khyud par mdzad pa'o/ /lhag ma'i phyag gis rdo rje ral gri dang / /pad+ma</text></item>
<item><p>20b5</p><section></section><text>rin chen bsnams pa zung gnyis mdzes/ khams gsum khongs ni rnam par rgyas pa yis/ /thub pa'i 'od tshogs du ma rnam par 'gyed/ /rnam par thar pa'i sgo gsum rnam dag pas/ /shes rab thabs kyi bdag nyid snying rje mchog /ma lus 'gro ba'i de nyid gcig pu nyid/ /rgyal bu skyed byed nyid kyi</text></item>
<item><p>20b6</p><section></section><text>sku ru mthong / /zhes so/ /gang dag zhal dang po dang lus thams cad kyang sngon po yin la g.yas pa dmar po yin no zhes 'chad do/ /des na de ma thag tu yang / /rnam par snang mdzad 'od 'dra zhing / /rdo rje sems dpa' rgyal po che/ /sangs rgyas rdo rje 'dzin gsum gyur/ /zhes pas bco lnga par</text></item>
<item><p>20b7</p><section></section><text>bshad pa dang 'gal bar 'gyur ro/ /gang yang 'di nyid du 'bras bur gyur pa'i kun du bzang po yin par 'dod chags chen po'i tshul zhes bya ba nas bzung ste/ ting nge 'dzin de la zhes pa'i mthar thug pa rgyas par ma lus pa yin no zhes so/ /tshig bdun pa bshad par de rnams kyang tshig gi</text></item>
<item><p>21a1</p><section></section><text>don drug pa las byas 'byung ba'i phyir dang bcu pa'i brjod bya yin pa'i phyir te/ gang bshad pa/ nam mkha'i dkyil 'khor dbus gnas pa/ /dkyil 'khor bkod pa bsgom par bya/ /'di yi dbus nas yi ge hUM/ /rang gi gzugs su rab tu brtag /rdo rje 'od zer rab tu</text></item>
<item><p>21a2</p><section></section><text>'bar/ /rnam par 'phro bar bsam par bya/ /sangs rgyas kun gyi sku gsung thugs/ /drangs par de yis rnam bsgoms na/ /de ma thag tu der 'gyur ba/ /sku gsung thugs kyi rdo rje 'dzin/ /rdo rje sems dpa' rgyal po che/ /kun gyi gtso bo dbang phyug mchog /ces so/ /'dis tshig bdun gyi bshad</text></item>
<item><p>21a3</p><section></section><text>pa bla ma las khong du ma chud do zhes rjes su dpag go /gzhan yang tshad ma dang lung gis gnod pa'i phyir te/ mang du smra ba de yang gzhung mangs pas 'jigs pa'i phyir ram/ yang na gzhan gyi nyes pa bsams pas ci zhig bya ste/ mkhas pas rang nyid kyis rnam par dpyad de gzung bar 'os pa'i phyir ma bkag go/ /</text></item>
<item><p>21a4</p><section></section><text>gnas gyur pas de bzhin gshegs par gyur pa'i sems can thams cad kyi don byed pa'i phyir rang rang gi rigs kyis gdon pa gsungs pa ni de nas zhes te de bzhin gshegs pa thams cad kyi bde ba dang yid bde ba thob ma thag tu ste/ yongs su mthar thug pa'i 'bras bur gyur pa chos kyi dbyings rnam par dag</text></item>
<item><p>21a5</p><section></section><text>pa'i ye shes kyi ngo bo mi bskyod pa la sogs pa gang gtso bor smos pa rnams te/ dam tshig rdo rje la sogs pa nas don yod rdo rje'i bar ro/ /thams cad kyang 'bras bur mtshungs pa'i phyir rgyud 'dir de bzhin gshegs pa'i sgras brjod do/ /rnam par snang mdzad ni sngar brjod pa bzhin du yin la</text></item>
<item><p>21a6</p><section></section><text>rdo rje 'dzin pa chen po'i snying pos zhal du zhugs nas k+Shi yig la sogs pa'i sa bon gyis yin te/ snying po sa bon du brjod ces pas so/ /'gro ba mtha' dag gi don byed pa'i phyir de kho na nyid bskul bar de bzhin gshegs pa rnams kyis brdar byas pa'i phyir 'byin pa'i rgyur gyur pa kun du chos ston pa la sogs pa'i</text></item>
<item><p>21a7</p><section></section><text>don du byung ba rnams yin te de skad du yang brjod pa/ de rjes sa bon gyis ni dbyung bar bya/ /k+ShiM dzaM kham kaM kaM saM zhes pa 'di dag mig la sogs pa rnams kyi yin/ dzaHhUM baM hoHkhaM raM zhes bshad pa/ de dag gzugs kyi rdo rje la sogs pa'o/ /lAM mAM pAM tAM zhes bya ba bzhir bshad pa de dag spyan la sogs pa</text></item>
<item><p>21b1</p><section></section><text>rnams kyi yin/ bruM AM dzrIM khaM hUM zhes bya ba 'di rim pa ji bzhin rtag pa la sogs pa'o zhes so/ /sa bon des dbyung bar bya'o zhes pas ni mig la sogs pa rnam par dag par bya'o zhes pa dang zla ba zhu bar gyur pa rnams de rnams kyis bskyed par bya ba yin no zhes pa ni bab col te ji ltar</text></item>
<item><p>21b2</p><section></section><text>rigs pa shes pa rnams kyis dpyad pa'o/ /mngon par byung zhes pa ni phyung ba ste 'di zhes pa ni de ma thag pa'o/ /ched du brjod pa ni gsol ba btab pa med par rang nyid kyis ched du rjod pas brjod pa'o/ /e ma'o zhes pa ni ngo mtshar ba'o/ /byang chub kyi sems ni rdo rje dpal gyi mtshan nyid de mchog tu</text></item>
<item><p>21b3</p><section></section><text>zhugs pa dang reg pa tsam gyis sems can thams cad bde ba dang yid bde ba thob pa'o/ /'di de bzhin gshegs pa thams cad kyi yin pa nyid kyis bse ru la sogs pa'i spyod yul ma yin pas gsang ba'o/ /rnam par rtog pa'i yul ma yin pa'i phyir brtag bya ma yin pa'o/ /rang bzhin</text></item>
<item><p>21b4</p><section></section><text>gyis rnam par dag pa'i phyir rnyog pa med pa ste/ nyon mongs pa dang ma 'dres pa'o/ /chu khams gser dang nam mkha' rnams/ /dag pa bzhin du dag par 'dod/ /ces pas so/ /de nas zhes pa ni 'khor 'dus ma thag tu'o/ /yang zhes pa ni de 'dus shing tshogs pa la ltos pas 'dus pa'i</text></item>
<item><p>21b5</p><section></section><text>spyor bas tshogs par bya ste/ de bzhin gshegs pa thams cad kyang re zhig dang por mchod pa dang phyag 'tshal nas gsol ba btab pa sngon du song ste/ ston pa po rdo rje 'dzin pa chen po la ston pa'i 'du shes bskyed nas dam pa'i chos mnyan pa'i phyir 'jug pa dang ldan pa yin na/ bdag lta smos</text></item>
<item><p>21b6</p><section></section><text>kyang ci dgos zhes ma 'ongs pa'i chos nyan pa la yang dag par bslab pa'i don du de bzhin gshegs pa thams cad kyis mchod cing phyag 'tshal te gsol to zhes pa dang 'brel lo/ /cis she na/ gsungs pa/ de bzhin gshegs pa thams cad kyi gsang ba'i mchod pa dang gzhan gyis te/</text></item>
<item><p>21b7</p><section></section><text>de spros pa ni phyogs bcur khyab pa yin la/ de nyid chos nyan pa'i dang por nges par bya ba nyid dang 'da' bar mi bya ba nyid kyis dam tshig go/ /de nyid gnyis su med pa'i ngo bo nyid kyis de kho na nyid yin pa la/ de nyid zag pa med pa nyid kyis mchog yin zhing dga' ba rgyas par byed pas rin po che ste/</text></item>
<item><p>22a1</p><section></section><text>de'i sprin gyis zhes so/ /'di skad ces gsol to zhes pa ni de ma thag pa'i ngag yin la/ bcom ldan 'dus pa bshad du gsol/ /zhes te/ de bzhin gshegs pa thams cad gcig tu 'dus pa'i ngo bo ni de tshogs pa yin la/ de nyid kyi phyir me long lta bu'i ye shes la</text></item>
<item><p>22a2</p><section></section><text>sogs pa lnga po'i ngo bo rigs lnga'i bdag nyid yin pa'i phyir de kho na ste/ 'di nyid kyi phyir gsang ba'o/ /mnyam pa nyid dang bya ba nan tan gyi ye shes dag chos kyi dbyings rnam par dag pa'i ye shes kyi nang du 'dus pa'i phyir ye shes gsum gyi ngo bo yin te/ chos dang longs spyod sprul bdag nyid/ /rigs gsum</text></item>
<item><p>22a3</p><section></section><text>chos dang longs spyod sprul/ /'jug pas 'gro ba'i don byed pa/ /sems kyi gsang ba'i byin rlabs yin/ /zhes bzang po'i zhabs kyis brjod pas so/ /de nyid rigs ni lnga ru brjod/ /rigs gsum gsang bar smras pa'o/ /zhes rgyud phyi ma las so zhes kha cig go/ /sdud pa'i tshigs su</text></item>
<item><p>22a4</p><section></section><text>bcad pa'i dka' 'grel las ye shes zhabs kyis sku gsum du ye shes lnga 'dus pa gzhan du bshad de/ gang gsungs pa de la don dang sems can du snang ba'i kun gzhi rnam par shes pa gnas gyur pa'i ngo bo des me long lta bu'i ye shes kyi bdag nyid ngo bo nyid kyi sku yin te/ rtag tu bcom ldan</text></item>
<item><p>22a5</p><section></section><text>'das rnam par mi rtog pa'i rang bzhin yin pa'i phyir ro/ /snying rje chen po las byung bas nyon mongs pa can gyi yid gnas gyur pa'i bdag nyid mnyam pa nyid kyi ye shes dang rtog pa dang bcas pa'i yid kyi rnam par shes pa gnas gyur pa'i ngo bo dpe med pa gzungs la sogs pa dang yang dag</text></item>
<item><p>22a6</p><section></section><text>pa'i ldan pa so sor kun du rtog pa'i ye shes te ye shes gnyis po 'di longs spyod rdzogs pa'i sku yin la mnyam pa nyid dang so sor kun du rtog pa'i ye shes dag ci ltar rtogs pa'i chos la nye bar longs spyod pa'i gzhi yin pa'i phyir ro/ /mig la sogs pa'i rnam par shes pa gnas gyur pa'i</text></item>
<item><p>22a7</p><section></section><text>mtshan nyid brtson 'grus kyi pha rol tu phyin pa rnam par dag pa las byung ba bya ba nan tan gyi ye shes yin te/ de yang sprul pa sna tshogs kyi rten yin pa'i phyir sprul pa'i sku'o/ /chos kyi dbyings rnam par dag pa'i ye shes ni legs par rnam par dag pa'i chos kyi dbyings kyi ye shes yin no/ /pha</text></item>
<item><p>22b1</p><section></section><text>rol tu phyin pa dang sngags kyi theg pa'i dbye ba dang ye shes lnga po so so'i bdag nyid yin pa'i phyir 'dir mi 'gal bar blta bar bya'o/ /de bzhin du yang gang dag mig la sogs pa'i rnam par shes pa gnas gyur pa'i ngo bo so sor kun tu rtog pa'i ye shes yin la/ rnam par rtog pa'i rnam par shes pa</text></item>
<item><p>22b2</p><section></section><text>gnas gyur pa'i rang bzhin yang bya ba nan tan gyi ye shes yin no zhes so/ /mig la sogs pa'i rnam par shes pa gnas gyur pa'i bdag nyid ni chos kyi dbyings rnam par dag pa'i ye shes yin no zhes kyang 'chad pa de ni 'di nyid kyis gnod do zhes blta bar bya'o/ /de nyid kyi phyir rdo rje rnams yin te snga ma</text></item>
<item><p>22b3</p><section></section><text>bzhin du de bzhin gshegs pa rnams so/ /'dus nas bstan pas na snying po ste/ mdor bsdus pa'i sku gsung thugs rnam pa gsum mo/ /gsang ba las byung ba'i phyir de dbyung ba ste de gsungs shig ces so/ /de nas zhes bya ba ni gsol ba btab pa'i rjes la'o/ /legs so zhes bya ba ni snying rje chen po</text></item>
<item><p>22b4</p><section></section><text>dang shes bzhin la sogs pa sngon du 'gro bas sems can thams cad kyi bla na med pa'i bzhon par gyur pas gsol ba 'debs par rigs pa'o/ /ci'i phyir zhe na/ gang las mngon sum la sogs pa'i yul rnams la de rnams kyis mi gnod pa'i phyir legs pa ste/ ma 'ongs pa'i sems can la yang dag par</text></item>
<item><p>22b5</p><section></section><text>bslab pa'i phyir gsungs so/ /'on kyang zhes pa ni yul khyad par can la khyad par du 'phags pa'i chos bstan pa'o/ /gang gi phyir 'dus pa 'di la de bzhin gshegs pa thams cad bla na med pa'i byang chub la rigs nges pa rnams rang bzhin gyis rnam par byang ba'i ye shes kyi ngo bo so so'i skye bo'i byang</text></item>
<item><p>22b6</p><section></section><text>chub sems dpa' rnams la yang the tshom gyi ngo bo yid gnyis byed pa yin te/ thabs dang shes rab kyi dbang bskur ba dang bral bas so/ /so so'i skye bo'i shes pa gang / /rang bzhin gyis ni rnam byang ste/ /de la sangs rgyas sgras brjod de/ /ji ltar byang chub sems las rgyal/ /rang bzhin nyid dang dri ma</text></item>
<item><p>22b7</p><section></section><text>med/ /de de rkyen ni yin pa dang / /de skyes gyur phyir chos rnams kyi/ /rnam par byang ba bzhi po yin/ /de la rnam shes tsam nyid ni/ /rang bzhin gyis ni rnam dag go/ /dam pa'i don du gnyis med dngos/ /de bzhin bdag med pa yang yin/ /stong nyid chos kyi dbyings kyang yin/ /</text></item>
<item><p>23a1</p><section></section><text>yang dag mtha' dang brjod med pa/ /chos nyid dang ni mtshan ma med/ /de nyid don du brjod pa yin/ /zhes phyogs kyi glang po'i zhabs kyis brjod pa'i phyir ro/ /dus gsum gyi de bzhin gshegs pa thams cad dang mnyam pas de ltar byung ba nyid de bzhin gshegs par rtogs</text></item>
<item><p>23a2</p><section></section><text>par bya ste/ byang chub kyi sems bskyed pa nyid kyi phyir ro zhes pa'i tshig las so/ /nyon mongs pa dang shes bya'i sgrib pa bag chags dang bcas par spangs pa la the tshom yod pa ma yin te/ de bzhin gshegs pa la cung zad ma mthong ba med do zhes pa la sogs pa'i lung las yin zhes kha cig yin no/ /</text></item>
<item><p>23a3</p><section></section><text>gzhan dag ni mtha' yas pa'i byang chub bde bar gshegs pas bstan zhes brjod pas dpal gsang ba 'dus par mngon par byang chub pa rnams yin no zhes so/ /ci'i phyir zhe na/ gzhan ni rigs ma nges pa la sogs pa rnams yin no/ /de nas zhes pa ni chos zab mo bstan pa'i rjes la'o/ /thun</text></item>
<item><p>23a4</p><section></section><text>mong ma yin pa ni sems can mchog gi bsgrub bya yin la dpal gsang ba 'dus par nges par byas pas ngo mtshar thob pa'o/ /thams cad mkhyen pa las gzhan gyi sngar ma byung ba rtogs pas rmad du byung ba thob pa'o/ /gang ni gang gi phyir te/ bcom ldan 'das de bzhin gshegs pa thams cad</text></item>
<item><p>23a5</p><section></section><text>kyis 'khor byin gyis brlabs pa de nas de'i phyir ro/ /yang dag pa ni mchog gi sgo nas yin te mngon sum la sogs pa'i yul rnams la de rnams kyis de mi gnod pa'i phyir ro/ /mchog ni phun sum tshogs pa ma lus pa'i rgyur gyur pa de bzhin gshegs pa thams cad kyi sprul pa dang longs spyod pa</text></item>
<item><p>23a6</p><section></section><text>dang chos kyi sku'i bdag nyid/ sku gsung thugs kyi gsang ba bstan du gsol zhes so/ /de'i byin gyis brlabs pa nyid ji ltar yin zhe na/ gsungs pa de bzhin gshegs pa thams cad nyid rdo rje yin la de'i rang bzhin gsang ba'i rdo rje ste/ de nyid dam tshig yin pa de'i phyir de las byung ba gang rnams</text></item>
<item><p>23a7</p><section></section><text>de bzhin gshegs pa thams cad kyi yon tan gyi tshogs kyi rgyur gyur pa nyid kyi gnas yin la rdo rje dpal gyis reg pa'i mtshan nyid des byin gyis brlabs pa ste/ 'khor thams cad de bzhin gshegs pa thams cad kyi rang bzhin du byas pa yin no/ /de nyid kyi phyir gsungs pa/ de bzhin gshegs pa thams</text></item>
<item><p>23b1</p><section></section><text>cad dang 'brel pa'i bde ba dang yid bde ba gang yin pa de rjes su myong ba yin la 'khor gyi don ni dgos pa yin te/ gang byin gyis brlabs pa de la de skad ces bya'o/ /de srid bar du zhes pa ni sa dang pha rol tu phyin pa la sogs pa'i yon tan rnams gsungs pa yin no/ /de bzhin gshegs pa thams cad</text></item>
<item><p>23b2</p><section></section><text>kyi ye shes ni rnam pa thams cad kyi chos thams cad kyi de nyid rtogs pa'i rang bzhin no/ /mngon par shes pa ni lha'i mig dang rna ba dang sngon gyi gnas rjes su dran pa dang rdzu 'phrul dang gzhan gyi sems shes pa dang zag pa zad pa shes pa'i mtshan nyid kyi gnas so/ /'bras bu de thob pa'i rgyur byin gyis</text></item>
<item><p>23b3</p><section></section><text>rlobs la bstan du gsol zhes so/ /'di ltar sbyor ba dang po'i ting nge 'dzin gyi phyogs gcig dkrugs te nye bar bstan nas/ dkyil 'khor rgyal po mchog gi ting nge 'dzin gyi phyogs gcig yang dag par bstan pa gsungs pa/ de nas zhes pa ni cho ga ji lta bar snying ga'i zla ba'i sngags kyi 'od</text></item>
<item><p>23b4</p><section></section><text>kyis bkug ste zla ba zhu ba'i gzugs su gyur te/ hUM gi rdo rje las byung ba dri ma med par chu skyes la gnas pa'i yid kyi tshul dam pa'i de bzhin gshegs pa thams cad rang gi snying po las byung ba ma lus pa'i gnyug ma'i dkyil 'khor gyi rnam par yongs su gyur pa'i rjes la'o/ /de bzhin gshegs pa</text></item>
<item><p>23b5</p><section></section><text>thams cad kyis gsol ba btab pa zhes pa ni dang po'o/ /mkhyen nas zhes pa ni ma 'ongs pa rnams kyis kyang yang dag pa'i bsam pa sngon du 'gro ba'i yang dag pa'i gsol ba btab pa nges par byas pa nyid kyis zab mo'i theg pa ston cig ces pa yin te/ gzhan du na gnyi ga yang ltung bar 'gyur bas</text></item>
<item><p>23b6</p><section></section><text>'di gsungs so/ /chos kyi dbyings rnam par dag pa'i ye shes ni ye shes te/ de nyid mi bskyod pa'i rnam par de'i bdag nyid kyis rang nyid ston pa po yin pa'i phyir dang / sems can thams cad kyi nyon mongs pa dang shes bya'i sgrib pa'i mun pa sel bar byed pas sgron ma bzhin du sgron ma'o/ /gang rnam 'grel</text></item>
<item><p>23b7</p><section></section><text>las/ /gsal de'ang de yi bdag nyid las/ /rang nyid rab tu gsal bar byed/ /ji ltar gsal bar 'dod gyur pa/ /de ltar blo ni myong phyir ro/ /zhes so/ /de nyid sngar bzhin du rdo rje ste/ gang du de dmigs pa'i ting nge 'dzin de la snyoms par zhugs pa'o/ /'di ni rang rig pa'i mngon sum gyis rtogs par bya ba'o/ /</text></item>
<item><p>24a1</p><section></section><text>khro bas gdul ba'i sems can gdul ba'i phyir bcos ma'i khro ba las byung ba'i snying rje chen po las gyur pa'i sems ni zhe sdang ste/ mchod pa chen po zhe sdang che/ /nyon mongs kun gyi dgra che ba/ /zhes pa 'di lta bu'i mtshan nyid ni sems can thams cad kyi rgyud la yod pa'i bag chags</text></item>
<item><p>24a2</p><section></section><text>dang bcas pa'i nyon mongs pa rtsa ba nas gcod pa lhur byed pa yin te/ ngag gi rdo rje sogs grub la/ /snying rje'i bdag nyid can gyis bsgrub/ /ces brjod pa'i phyir ro/ /gzhan du 'chad pa ni/ nyon mongs nye ba'i kun nyon mongs/ /bag chags bcas par gtan spangs pa/ /zhes pa'i lung dang</text></item>
<item><p>24a3</p><section></section><text>'gal bar 'gyur ro/ /de nyid de bzhin gshegs pa thams cad kyi skyed pa'i rgyu yin pa'i phyir rigs yin te rjes su 'gro ba'o/ /de nyid sngar bzhin du shes rab dang thabs kyi bdag nyid kyi sngags so/ /de nyid me long lta bu'i ye shes la sogs pa lnga'i bdag nyid kyis so/ /slar yang me long lta bu</text></item>
<item><p>24a4</p><section></section><text>la sogs pa'i dbye bas nyi shu rtsa lnga'i ye shes kyi bdag nyid kyis so/ /de so so yang las dang chos dang dam tshig dang phyag rgya chen po'i dbye bas mchog gi rigs brgya'o/ /rigs ni rjes su 'gro bar bsgrags/ /mchog gi rigs ni rnam pa brgya/ /zhes rgyud phyi ma las so/ /de nyid mngon sum</text></item>
<item><p>24a5</p><section></section><text>la sogs pa rnams kyis mi gnod pa'i phyir snying po dang 'dod pa ma lus pa mchog tu gyur pa'i bzhon par gyur pas snying po'o/ /de ston par byed pa'i sgra la yang de skad brjod de nye bar btags pas so/ /de'i dgos pa ni don dam par rjod par byed pa las tha dad par gyur pa'i brjod par bya ba med do</text></item>
<item><p>24a6</p><section></section><text>zhes ston pa'o/ /rdo rje skyil mo krung la sogs pas sku las su rung bar byas pa dang / myur ba dang bul ba la sogs pa'i nyes pa spangs pa'i gsung dang thugs rtse gcig pas sngags bzlas pa dang / de'i lung dbog pa la sogs pa la rab tu 'jug par bya'o zhes de kho na nyid du dbyer med</text></item>
<item><p>24a7</p><section></section><text>kyang lus la sogs pa'i dbye bas ma 'ongs pa la bslab pa'i don du gsungs so/ /byin gyi rlabs kyis gzhan gyi kha nas kyang ston pa srid pas nyid kyi sgra smos so/ /de nyid zhes pa ni de kho na nyid du dbye ba med kyang gdul bya'i lhag par mos pa dang rang gi smon lam dang bsgom pa'i stobs kyis snang ba</text></item>
<item><p>24b1</p><section></section><text>tha dad pas 'di gsungs so/ /de bzhin gshegs pa thams cad kyi sku dang gsung dang thugs kyang 'di yin la rig pa'i skyes bu yang yin te/ 'dir sngon bzhin du rdo rje 'dzin pa chen po'o/ /de bzhin du gzhan rnams la yang ngo / /mi bskyod pa'i phyag rgya chen po ni 'dir kha dog dang phyag mtshan la sogs</text></item>
<item><p>24b2</p><section></section><text>pa gnyis su med pa'i rab tu snang ba'i bdag nyid de/ zhe sdang gtso bor gyur pa'i sems can gyi don byed pa la gcig tu brtson pa skyes bu chen po'i mtshan sum cu rtsa gnyis la sogs pa rnam pa thams cad kyi mchog dang ldan pa 'chang bar 'gyur ba'i sku de ni mchog kyang yin te/ sems can thams cad kyis</text></item>
<item><p>24b3</p><section></section><text>zag pa med pa'i bde ba thob par byed pa'i phyir yang dag pa yang yin te/ mngon sum la sogs pas mi gnod pa'i phyir ro/ /rnal 'byor yang yin te shes rab dang thabs kyi snyoms par 'jug pa yin pa'i phyir ro/ /gnas kyang yin te sems can ma lus pa'i bla na med pa'i 'bras bu'i rten yin</text></item>
<item><p>24b4</p><section></section><text>pas so/ /de rnams kyis phyogs bcu'i 'jig rten gyi khams khyab par byed par gsungs pa yin te/ de bzhin du gzhan du yang yin no/ /nag po dang dkar po dang dmar po'i rnam pa ni lus thams cad dang rtsa ba dang g.yas pa dang g.yon pa'i zhal ni sngon po dang dkar po dang dmar po'i rnam par ro/ /</text></item>
<item><p>24b5</p><section></section><text>bzhugs so zhes bya ba ni rdo rje 'dzin pa chen po'i rnam pa nyid kyis rdul phra rab so so'i nang du thim pa dang ldan pa'o/ /de 'di skad du brjod par 'gyur te zhe sdang gtso bor gyur pa mi bskyod pa'i gdul bya'i sems can nges par byas nas sems can thams cad kyi don byed pa'i ched du de kho na nyid la bskul ba</text></item>
<item><p>24b6</p><section></section><text>la de bzhin gshegs pa thams cad kyi brdar byas pas badzra d+h+r-ika ces pa 'dis de bskul nas phyung ste phyogs bcu'i 'jig rten gyi khams thams cad du des khyab na snod ji lta ba la sgra sna tshogs dang sprul pa dang lam dang cho 'phrul la sogs pa rnams kyis skye bo dam pa'i don byas nas bdag la bsdus</text></item>
<item><p>24b7</p><section></section><text>te/ de bcom ldan 'das la thim par gyur to zhes so/ /rnam par shes pa'i phung po rnam par dag pa'i ngo bo bsngags pa dang slar ldog pa med pa dang ma lus par rnam par dag pa'i chos kyi dbyings kyi ye shes kyi mi bskyod pa 'bras bu mthong ba sngon du 'gro ba yin pas gdul bya thabs tshol bas</text></item>
<item><p>25a1</p><section></section><text>dang por 'bras bu bstan to/ /'di mngon sum du byed pa'i rgyu ci yin zhes 'dod pa rnams la me long dang mnyam pa nyid dang so sor kun tu rtog pa dang bya ba nan tan gyi ye shes bzhi po nyid gzugs la sogs pa'i phung po bzhi'i rnam par dag pa'i ngo bo rnam par snang mdzad la</text></item>
<item><p>25a2</p><section></section><text>sogs pa de bzhin gshegs pa bzhi'i rnam pa de ma thag tu mngon sum du byed pa'i rgyu ston par byed pas gsungs pa de nas zhes te/ rnam par snang mdzad kyi gdul bya gti mug gtso bor gyur pa'i sems can yongs su smin par nges pa'i rjes la'o/ /de bzhin gshegs pa thams cad kyis yang</text></item>
<item><p>25a3</p><section></section><text>dag par rtogs shing mngon sum du byed pa yin no/ /me long bzhin du chos thams cad kyi gzugs brnyan 'byung ba'i gnas yin pa'i phyir dang / rang yang rab tu gsal bar byed pa yin pa'i phyir me long lta bu'i ye shes te/ kun gzhi rnam par shes pa gnas gyur pa'i ngo bo dam tshig de gang</text></item>
<item><p>25a4</p><section></section><text>las byung ba'o/ /de ni snga ma bzhin du rdo rje yin pa de la de skad ces bya ste/ mchod pa chen po gti mug che/ /gti mug blo ste gti mug sel/ /zhes pa 'di ltar mtshan nyid yin te sems can thams cad kyi gti mug rtsa ba nas 'byin pa la mthar thug pa'i gti mug chen po ni 'dir gti mug go/ /</text></item>
<item><p>25a5</p><section></section><text>lus po thams cad dang rtsa ba dang g.yas dang g.yon pa'i zhal ni dkar po dang sngon po dang dmar po'i tshul gyis mdun du zla ba'i dkyil 'khor la bcom ldan 'das la mngon par lta zhing rdo rje skyil mo krung gis bzhugs so/ /de nas zhes pa ni rin chen 'byung ldan gyi gdul bya nga rgyal gtso bor gyur pa'i</text></item>
<item><p>25a6</p><section></section><text>sems can yongs su smin par yongs su chod pa'i rjes la'o/ /me long lta bu'i ye shes mngon sum du byas pas kun gzhi'i rnam par shes pa med pa'i phyir nga'am nga'i zhes pa'i rnam par dmigs pa'i nyon mongs can gyi yid mi skye ba'i phyir gang zag dang chos su mi dmigs pa'i ngo bo stong pa nyid kyi</text></item>
<item><p>25a7</p><section></section><text>bdag nyid kyi mnyam pa nyid du rang rig pa'i ngo bo'i ye shes de bzhin gshegs pa thams cad kyi dga' ba zag pa med pa rgyas par byed pas na rin po che'o/ /de las gang 'byung ba de ni rdo rje bzhin du mi phyed pa dang dpal ni bsod nams dang ye shes kyi tshogs kyi bdag nyid gang yin pa ste/ de yang 'dir</text></item>
<item><p>25b1</p><section></section><text>de la dmigs pa'i ting nge 'dzin de la de skad ces bya'o/ /de nyid kyi phyir yid bzhin gyi nor bu bzhin du sems can thams cad kyi bsam pa rdzogs par byed pas yid bzhin gyi nor bu ste bcom ldan 'das rin chen tog go /sku thams cad dang rtsa ba dang g.yon dang gzhan gyi zhal ni ser po dang</text></item>
<item><p>25b2</p><section></section><text>dkar po dang nag po'i rnam pas nyi ma'i dkyil 'khor la'o/ /de nas zhes pa ni 'od dpag med kyi gdul bya 'dod chags gtsor gyur pa'i sems can yongs su smin par shes pa'i rjes la'o/ /chos thams cad kyi mnyam pa nyid shes pa ni brjod par bya ba dang rjod par byed pa mi dmigs pas</text></item>
<item><p>25b3</p><section></section><text>rnam par rtog pa'i shes pa gnas gyur pas so sor rtog pa nyid rang nyid gsal ba'i ye shes yin te/ 'dod chags chen po las de 'byung ba ni 'od dpag med do/ /de nyid dmigs pa med pa'i snying rje'i bdag nyid yin te sngar bzhin du rdo rje 'dod chags yin la de nyid 'jig rten dbang phyug kyang</text></item>
<item><p>25b4</p><section></section><text>yin zhing rig pa chen po'i bdag po yang yin te/ sku thams cad dang rtsa ba dang g.yon dang gzhan gyi zhal ni dmar po dang dkar po dang sngon po'i rnam pas so/ /de nas zhes pa ni don yod rdo rje'i gdul bya phrag dog gtso bor gyur pa'i sems can yongs su smin par yongs su chod pa'i rjes la'o/ /</text></item>
<item><p>25b5</p><section></section><text>so sor rtog pa'i ye shes thams cad yod pa na 'gro ba ma lus pa'i bya ba rjes su sgrub pa nyid rang nyid gsal ba'i shes pa don yod pa'i dam tshig rdo rje'o/ /de nyid dam tshig 'gugs pa ni slong bar byed pa yin te/ sku thams cad dang rtsa ba dang / zhal dang po g.yon pa dang gzhan ni ljang</text></item>
<item><p>25b6</p><section></section><text>gu dang dkar po dang nag po'i rnam pas so/ /'dod pa dang thar pa ni zag pa med pa'i bde ba chen po'i ngo bo'o/ /bde chen yin phyir thar pa nga / /dngos grub 'gyur med bde ba la/ /bde ba chen por dran pa yin/ /zhes gsungs pa ste/ rab kyi mthar phyin pas sgrub pa po rnams so/ /'di dag</text></item>
<item><p>25b7</p><section></section><text>thams cad byams pa la sogs pa mngon sum du ma byas na mi 'gyur ba'i phyir de dag rnam par dag pa'i ngo bo shes rab gtso bor gyur pa'i ting nge 'dzin rnams ni des 'dul ba rnams rjes su gzung ba'i phyir bstan pa yin pas gsungs pa/ de nas zhes bya ba ni byams pa la sogs pa rnam par dag</text></item>
<item><p>26a1</p><section></section><text>pa'i ngo bo 'phags ma mA ma kI'i gdul bya yongs su smin par yongs su shes pa'i rjes la'o/ /de bzhin gshegs pa thams cad kyang yin la de rnams rdo rje yin pa ni ye shes lnga'i ngo bo yin la de'i bdag nyid du 'dzin pas rdo rje 'dzin pa yang yin no/ /de rnams mnyes</text></item>
<item><p>26a2</p><section></section><text>pa ni byams pa la sogs pa'i chos ston pas sems can ma lus pa'i don byed pas so/ /sems can don byed mchog tu ni/ /nga yi mchod pa mchog yin te/ /zhes brjod pa'i phyir ro/ /shes rab dang thabs kyi so so'i rdul phra rab kyi nang du chud pas bde ba chen po rang gis rig par byed pas kyang</text></item>
<item><p>26a3</p><section></section><text>mnyes par byed pa'o/ /de'i dam tshig ni rgyu ste mA ma kI la de'i rnam par zhugs pa'i ting nge 'dzin la yang de skad ces bya'o/ /rdo rje 'dzin pa nyid de'i gdul bya rjes su 'dzin pa'i phyir btsun mo'i mchog go/ /de bzhin du gzhan du yang ngo / /bud med ces bya ba ni shes rab gtso bor gyur pa'i ting nge 'dzin no/ /</text></item>
<item><p>26a4</p><section></section><text>byams pa bsgom pa sngon du song bas snying rje la sogs pa'i dge ba thams cad yin pas de rnam par dag pa'i ngo bo sngar te dang por ro/ /grwar ni bden bral du zla ba'i dkyil 'khor la bzhugs so/ /sems can thams cad la phan pa dang bde ba nye bar bsdus pa'i mtshan nyid kyi byams pa bsgoms</text></item>
<item><p>26a5</p><section></section><text>pa'i rjes la sems can thams cad sdug bsngal las skyob pa'i mtshan nyid kyi snying rje skye bar 'gyur zhes pas de rnam par dag pa la sogs pa'i rang bzhin gyi spyan mas gsungs pa de nas zhes te/ 'phags ma spyan ma'i gdul bya yongs su smin par rtogs pa'i rjes la'o/ /lho phyogs</text></item>
<item><p>26a6</p><section></section><text>kyi zur zhes pa ni me'i mtshams su'o/ /de nas zhes pa ni sangs rgyas dang chos thams cad la mgu ba'i mtshan nyid dga' ba la sogs pa rnam par dag pa'i ngo bo 'phags ma gos dkar mo'i gdul bya yongs su smin par yongs su chod pa'i rjes la'o/ /de bzhin gshegs pa thams cad kyang</text></item>
<item><p>26a7</p><section></section><text>yin pa ni sngar bshad do/ /'dod chags ni snying rje chen po'i mtshan nyid yin te/ de'i bdag nyid du 'dzin pas 'dod chags 'dzin pa yang yin no/ /de nyid des 'dul ba rjes su 'dzin pa'i phyir btsun mo'i mchog yin no/ /nub phyogs kyi zur zhes pa ni rlung gi mtshams so/ /de nas zhes</text></item>
<item><p>26b1</p><section></section><text>pa bde ba dang sdug bsngal ba dang rnyed pa dang ma rnyed pa dang / snyan pa dang mi snyan pa dang / bstod pa dang smad pa'i nyes pa btang snyoms su byed pa'i mtshan nyid btang snyoms la sogs pa rnam par dag pa'i rang bzhin 'phags ma sgrol ma'i gdul bya yongs su smin par yongs su shes pa'i rjes la'o/ /</text></item>
<item><p>26b2</p><section></section><text>de bzhin gshegs pa thams cad kyi sku dang gsung dang thugs rnams thabs sna tshogs pas mi slu bar byed pa ste/ mngon sum la sogs pa'i yul la de grub pa'i don du chos bstan pa thob par bya ba la gang gis 'di nyid du khyad par du mi slu ba nyid rdo rje yin te mi phyed pa gang yin pa de sgrol ma yin no/ /</text></item>
<item><p>26b3</p><section></section><text>de la dmigs pa'i ting nge 'dzin la yang de skad ces bya'o/ /de bzhin gshegs pa thams cad kyang yin la shes rab 'dzin pa yang yin pas de nyid des rjes su 'dul ba rjes su 'dzin pa'i phyir btsun mo'i mchog sgrol ma zla ba'i dkyil 'khor la'o/ /byang gi mtshams zhes pa ni dbang ldan du'o/ /</text></item>
<item><p>26b4</p><section></section><text>de bzhin gshegs pa thams cad nyid snying rje chen pos gzhan gyi dbang du gyur pas btsun mo'i mchog rnams yin te/ des gdul bya 'dul bar byed pas shes rab gtso bo yin la ting nge 'dzin rnams kho na phun sum tshogs pa yin te/ shes rab dang thabs kyi rang bzhin dri ma med pa'i ting nge 'dzin</text></item>
<item><p>26b5</p><section></section><text>las byung ba bde ba chen po'i rang gis rig pa'i ngo bo yin pa'i phyir ro/ /me mtshams la sogs pa'i zur bzhi dang rtsa ba'i sgo'i ngos gnyis rnams su gzugs rdo rje la sogs pa drug zla ba'i gdan dang 'od can rdo rje skyil mo krung gis bzhugs pa dkyil 'khor gyi bdag po la lhur lta ba rnams yin te/</text></item>
<item><p>26b6</p><section></section><text>me long dang tam+bu ra dang dri'i dung dang ro'i snod dang gos sna tshogs dang chos kyi 'byung gnas rnams rtsa ba'i phyag mtshan yin la de bzhin gshegs pa drug gis dbang bskur ba dang kha dog dang lhag ma'i phyag mtshan rnams kyang 'dra'o/ /sbyin pa la sogs pa'i pha rol tu phyin pa drug rnam par dag pa'i</text></item>
<item><p>26b7</p><section></section><text>rang bzhin de ston pa lhur byed pa yin te/ thabs kyi pha rol tu phyin pa la sogs pa'i dge ba'i phyogs kyi de dag rtsa ba yin pa'i phyir ro/ /de nyid de kho na nyid gsum gyis shes par bya'o/ /shin tu sdang zhing drag rnams la/ /zhi bas rigs pa ma yin te/ /shes rab thabs kyi bdag nyid</text></item>
<item><p>27a1</p><section></section><text>khror/ /byas pa de bzhin gshegs pa kun/ /zhes so/ /kye ma thabs ni char ldan pa/ /sangs rgyas snying rje'i bdag nyid can/ /sems can don phyir zhi gang dang / /drag por yang ni mdzad pa yin/ /zhes dpal sangs rgyas thams cad dang dpal de kho na nyid</text></item>
<item><p>27a2</p><section></section><text>bsdus pa las kyang gsungs so/ /ma dad pa la sogs pa'i mi mthun pa'i phyogs kyi gnyen po yin pa'i phyir/ bcos ma'i khro bo'i gzugs kyi ting nge 'dzin snying rje chen pos gzhan gyi dbang du gyur pas ston par 'dod pas gsungs pa/ de nas zhes te ma dad pa dang phung po'i bdud dang 'jig</text></item>
<item><p>27a3</p><section></section><text>tshogs la lta ba dang shes bya'i sgrib pa la sogs pa'i gnyen po 'phags pa gshin rje mthar byed khro bo'i gdul bya yongs su smin par yongs su chod pa'i rjes la'o/ /rnam par snang mdzad rdo rje'i dbang ni de'i rigs su bstan pa'i phyir te/ 'phags pa gshin rje mthar byed yin la de la</text></item>
<item><p>27a4</p><section></section><text>dmigs pa'i ting nge 'dzin la yang de skad ces brjod do/ /de bzhin gshegs pa thams cad kyi dkyil 'khor rnams gang gis 'gugs pa la sogs pa'i las kyis byin gyis rlob pa de la de skad ces brjod do/ /chen po yang yin te chos kyi dbyings kyi ngo bos sems can gyi 'jig rten</text></item>
<item><p>27a5</p><section></section><text>thams cad la khyab pa dang khro ba la sogs pa'i nyon mongs pa'i dbang du gyur pa'i sems can gyi nyon mongs pa la sdang bas khro ba yang yin no/ /gang zhig gdon gyis bzung ba de la brdeg cing rtsub pa'ang smra bar byed/ /gdon las bslang phyir sman pas spyod byed gdon gyis ma bzung la brdeg</text></item>
<item><p>27a6</p><section></section><text>min/ /de bzhin nyon mongs can rnams nyid kyi dbang byas snying rje bral la 'jug /skye bo nyon mongs dbang byas ched du khyed thugs rje/ /zhes brjod pas so/ /de bzhin gshegs pa nyid spa bkong bas gdul bya'i dbang du byas te skrag par byed pa'i rnam pas nyi ma'i dkyil 'khor la dkyil 'khor gyi</text></item>
<item><p>27a7</p><section></section><text>bdag po la mngon par phyogs par khro bo'i skyil mo krung gis bzhugs so/ /g.yas dang g.yas min sbyor ba yis/ /g.yon brkyang ba yi sbyor ba las/ /khro bo'i skyil krung bcas pa ni/ /'di ltar spyi yi mtshan nyid kyis/ /zhes te bye brag gi tshig med pas g.yon brkyang bas</text></item>
<item><p>27b1</p><section></section><text>bgegs thams cad bskrad par byed pa rtsa ba'i sgor bzhugs so/ /de nas zhes pa ni le lo dang nyon mongs pa'i bdud dang mthar 'dzin par lta ba dang / nyon mongs pa'i sgrib pa la sogs pa'i gnyen po 'phags pa gzhan gyis mi thub pa'i khro bo'i gdul bya yongs su smin par</text></item>
<item><p>27b2</p><section></section><text>yongs su chod pa'i rjes la'o/ /de bzhin gshegs pa thams cad mngon par byang chub pa ni rdo rje mi bskyod pa ste/ des dbang bskur ba ni gzhan gyis mi thub pa yin la de la dmigs pa'i ting nge 'dzin la yang de skad ces brjod do/ /de bzhin gshegs pa thams cad kyi dkyil 'khor</text></item>
<item><p>27b3</p><section></section><text>byin gyis rlob pa ni gzhug pa la sogs pa'i las kyis so/ /rdo rje dam tshig kyang yin te/ sngar bzhin du bsnyengs par byed pa yang yin pas de'i rnam pas so/ /de nas zhes pa ni dran pa nyams pa dang log par lta ba dang 'chi bdag gi bdud dang / skye ba'i sgrib pa la sogs pa'i gnyen po</text></item>
<item><p>27b4</p><section></section><text>'phags pa rta mgrin gyi gdul bya yongs su smin par yongs su chod pa'i rjes la'o/ /de bzhin gshegs pa thams cad chos rin po che'i 'byung gnas 'od dpag tu med pa yin te/ des dbang bskur ba rta mgrin yin la de la dmigs pa'i ting nge 'dzin yang de bzhin no/ /de</text></item>
<item><p>27b5</p><section></section><text>bzhin gshegs pa thams cad nyid snying rje chen po'i 'dod chags 'dzin pa yin te/ des dkyil 'khor byin gyis rlob pa ni bcings pa la sogs pa'i las kyis de bzhin gshegs pa thams cad kyi ngag longs spyod rdzogs pa'i sku 'od dpag tu med pa ste de'i gzugs kyis so/ /de nas</text></item>
<item><p>27b6</p><section></section><text>zhes te rnam par g.yeng ba dang lta ba mchog tu 'dzin pa dang las kyi sgrib pa dang lha'i bu'i bdud la sogs pa'i gnyen po 'phags pa bdud rtsi 'khyil pa'i gdul bya yongs su smin par yongs su shes pa'i rjes la'o/ /de bzhin gshegs pa thams cad kyi sku dang gsung dang thugs kyi rdo rje ni</text></item>
<item><p>27b7</p><section></section><text>mi bskyod pa yin la des dbang bskur ba ni bdud rtsi 'khyil pa yin te/ de la dmigs pa'i ting nge 'dzin yang de bzhin no/ /de bzhin gshegs pa thams cad kyi sku dang gsung dang thugs byin gyis rlob pa ni mnyes pa la sogs pa'i las kyis so/ /de bzhin gshegs pa thams cad kyi sku</text></item>
<item><p>28a1</p><section></section><text>dang gsung dang thugs ni mi bskyod pa yin te/ de'i rnam pas ni nyi ma'i gdan dang 'od can khro bo'i skyil krung sngar brjod pa yis phyogs dang phyogs mtshams su bgegs thams cad rdzogs pa'i byang chub la bzhag pas sems can thams cad kyi bsam pa thams cad</text></item>
<item><p>28a2</p><section></section><text>yongs su rdzogs par byed pa byang gi sgor bzhugs so/ /dkyil 'khor pa thams cad ni gang gi dkyil 'khor gdan yin pa de ni 'od kyi dkyil 'khor yin no/ /gang kha dog dang phyag mtshan dang dbang bskur ba la ma brjod pa de rnams ni rang gi bdag po'i kha dog dang phyag mtshan dang de'i dbang bskur ba</text></item>
<item><p>28a3</p><section></section><text>yang yin no/ /khro bo rnams bor ba yang rdo rje skyil mo krung dang bcas pa rin po che'i dbu rgyan no/ /de bzhin gshegs pa rnams ni ral pa'i thor tshugs can yang yin no/ /'di rnams thams cad ni zhal gsum phyag drug pa shes rab dang thabs kyi bdag nyid dkyil 'khor gyi bdag po la lta ba gdan</text></item>
<item><p>28a4</p><section></section><text>sna tshogs pad+ma yu ba dang bcas pa la gnas pa yin no/ /de ltar yang dpal mchog dang po las/ de yi dbus su gnas pa ni/ /pad+ma yu ba dang bcas pa/ /sna tshogs 'dab mas yang dag gang / /de dag thams cad rnam dag gdan/ /zhes so/ /khro bo rnams ni slar yang 'bar</text></item>
<item><p>28a5</p><section></section><text>zhing ser ba'i spyan dang sma ra dang skra gyen du bsgreng ba sbrul sna tshogs kyis brgyan pa 'jigs su rung ba rnams bsgom par bya'o/ /de skad du yang brjod pa thugs rdo rje/ /skye bo dam pa'i don mdzad yang dag bskul/ /zhes pa nas brtsams nas/ tho ba dbyig pa de bzhin pad+ma dang / /rdo rje sogs</text></item>
<item><p>28a6</p><section></section><text>'di phyag ni kun la bsam/ /zhes pa'i bar du'o/ /de bzhin gshegs pa thams cad kyi sku dang gsung dang thugs mnyes pa la thug pa'i las kyis dang dkyil 'khor rnams la 'da' bar mi bya ba yin pa'i phyir de bzhin gshegs pa thams cad kyi dam tshig gi rang bzhin gyi sems dpa'</text></item>
<item><p>28a7</p><section></section><text>rnams so/ /de bzhin gshegs pa thams cad kyi sku dang gsung dang thugs rnams nyid thams cad kyi spyod yul ma yin pa'i phyir gsang ba yin te/ de nyid brtson 'grus can rnams kyi yul yin pa'i phyir dgyes pa yin pas gsang ba 'dus pa'o/ /'dus pa tshogs pa yin par brjod/ /sangs</text></item>
<item><p>28b1</p><section></section><text>rgyas kun gyis rjod byed pa/ /zhes rgyud phyi ma las 'chad do/ /ting nge 'dzin gyi dkyil 'khor ni bsgom pa'i dkyil 'khor ro/ /de byin gyis rlob pa'i le'u ni de ston par byed pa'i gzhung ste yongs su gcod pa'o/ /dpal gsang ba 'dus pa'i rgyan gyi le'u dang po'o// //</text></item>
<item><p>28b2</p><section></section><text>de nas zhes pa ni shes rab dang thabs kyi rang bzhin dri ma med pa bde ba chen pos gang ba lha rnams kyi dkyil 'khor gyi rang bzhin nye bar bstan ma thag pa de'i 'bras bu 'di gang bsgoms pas mngon sum du byed pa'i rgyu'i gtso bo yin zhes gdul bya'i sems kyi rtog pa thugs kyis mkhyen pa'i rjes la'o/ /</text></item>
<item><p>28b3</p><section></section><text>mchod pa ni 'chad par 'gyur ba'i gsang ba dang gzhan no/ /byang chub ni phyogs bcu'i 'jig rten gyi khams mtha' yas pa rab tu snang ba so so'i rdul phra rab kyi nang du gtogs pa chos kyi dbyings kyi ngo bo thabs dang shes rab kyi bdag nyid dri ma med pa'i ting nge 'dzin las byung ba bde ba dam pas</text></item>
<item><p>28b4</p><section></section><text>gang ba'i lha rnams kyi 'khor lo dang sems can ma lus pa'i don byed pa'i ngo bor gyur pa/ de'i bzhon par gyur pa'i sems 'chad par 'gyur ba'i stong pa nyid la sogs pa rnam par thar pa'i sgo gsum gyi bdag nyid can no/ /de nyid kyi phyir lung dang rigs pas grub pa nyid kyis sgrib pa thams</text></item>
<item><p>28b5</p><section></section><text>cad kyi bag chags rtsa ba nas gcod pa la bstan par gyur pa'i phyir snying po'o/ /sprul pa'i sku la sogs pa'i bdag nyid kyi sku la sogs pa'i bzhon par gyur pas sku gsung thugs te nye bar len pa'i rgyu nyid kyis gtso bor gyur pas mchog go/ /bla na med pa'i 'bras bu thob par byed pa'i phyir bla</text></item>
<item><p>28b6</p><section></section><text>na med pa'o/ /lhag ma ni snga ma bzhin no/ /stong pa nyid kyi bdag nyid kyi sems don dam pa yin na/ ji ltar sku la sogs pa'i bdag nyid yin zhes sems kyis yongs su rtog pa ni dpyod pa'o/ /thugs nyid kyis nges par bzung ba ni rjes su dpag pa dang lung rnam par gcod pa'i don du'o/ /</text></item>
<item><p>28b7</p><section></section><text>skyed cig ces pa ni mos pas skyod pa'i sa la gnas pa smon pa byang chub kyi sems sngon du song bas sgoms shig pa dang / sa dang po la sogs par gnas pa rnams la mngon sum du gyis shig pa'o/ /sems ni gang zag dang chos med pa'i rang bzhin stong pa nyid kyi bdag nyid yin la go</text></item>
<item><p>29a1</p><section></section><text>rims ji lta bar mos pa dang de kho na nyid yid la byed pa dag gis mtshan sum cu rtsa gnyis dang dpe byad bzang po brgyad cu dang ldan pa zhal gsum phyag drug pa la sogs pa shes rab dang thabs gnyis su med par rab tu snang ba'i bdag nyid sku rdo rje'i rnam par brjod ma thag pa'i</text></item>
<item><p>29a2</p><section></section><text>'bras bu mngon sum du bya ba'i ched du'o/ /lus ni gnyis su med pa'i ye shes kyi ngo bo thugs rdo rje'i rnam par ro/ /sems nyid ni sngar bshad ma thag pa yin la tshig ni gsung rab yan lag bcu gnyis kyi mtshan nyid yin te/ skyes bu mchog gi don ston par byed pa'i phyir rab kyi mchog tu</text></item>
<item><p>29a3</p><section></section><text>brjod pas gang gi phyir longs spyod rdzogs pa'i sku'i bdag nyid yin pas gsung rdo rjer gyur pa de la de skad du brjod de/ de lta bur 'di skyed cig ces pa dang 'brel to/ /de nas zhes pa ni de ma thag pa'i sku dang gsung dang thugs kyi de kho na nyid bstan pas grub pa'i dngul chus zangs gser du byed</text></item>
<item><p>29a4</p><section></section><text>pa bzhin du sngar gyi thos pa dang bsams pa dang bsgoms pas kun gzhi rnam par shes pa ma yin pa la bsgom pa'i bag chags yongs su smin pa'i rjes la'o/ /de rnams kyis zhes pa ni gang sngar sems kyi rtog pa skyes pa rnams yin la/ de bzhin gshegs pa thams cad kyi sku gsung</text></item>
<item><p>29a5</p><section></section><text>thugs ni bstan ma thag pa rnams so/ /nam mkha' dmigs pa med par ni/ /ye shes zhes brjod pa'i phyir gnyis su med pa so sor snang ba'i rnam pas sbyor ba ste mngon sum du byas nas brjod pa'o/ /sems tsam la ni rnam gzhag pa/ /skye ba med par nga smra'o/ /zhes lang kar</text></item>
<item><p>29a6</p><section></section><text>gshegs pa las yin te/ gnyis su med pa'i rab tu snang ba tsam du nges pa ni 'dir skye ba med pa'o/ /gzhan du na skye ba med pa zhes pa la sogs pa'i ngag las don gzhan med pa'i phyir dang / don gzhan la ni brten nas su/ /don de nyid ni bzlas pa yin/ /zhes pa'i tshul yang med</text></item>
<item><p>29a7</p><section></section><text>pa'i phyir zlos pa yin no/ /de pha rol tu phyin pa dang bya ba dang spyod pa dang rnal 'byor dang rnal 'byor bla na med pa rnams las rab tu sbyor ba shes rab dang thabs la snyoms par 'jug pa'i mtshan nyid ni ting nge 'dzin yin te/ shes rab thabs kyi snyoms 'jug pa/ /rnal 'byor zhes rgyud phyi</text></item>
<item><p>29b1</p><section></section><text>ma las so/ /bsgom par 'gyur ba rgyur gyur pa des so/ /ma lus par bzang ba ni dge bar gdul bya rnams la 'gyur ba gang yin pa'i phyir de skad ces bya'o/ /de skyed pa ni mngon sum du byed pa'o/ /'dir ni rang rig pa'i mngon sum gyis myang bar bya'o/ /rab kyi mthar skyes bu</text></item>
<item><p>29b2</p><section></section><text>mchog gi don gyi phyir bsgrags pa ste/ skye ba 'di ni zhes bya ba la sogs pas so/ /de nas zhes pa ni rdo rje 'dzin pa chen po'i byang chub kyi sems kyi tshigs su bcad pa'i gdul bya yongs su smin par chod pa'i rjes la'o/ /de bzhin gshegs pa thams cad ni ma lus pa ste yang dag pa ni</text></item>
<item><p>29b3</p><section></section><text>tshad ma dang lung gis mi gnod pa'i phyir ro/ /byang chub ni rnam par dag pa'i thog ma dang tha ma med pa chos kyi dbyings kyi ngo bo sngar brjod pa'i dkyil 'khor gyi rnam pa'o/ /de 'dis thob par byed pas na tshul lo/ /de nyid sngar bzhin du rdo rje'o/ /gang yin zhe na/ ting nge 'dzin yin te/ shes</text></item>
<item><p>29b4</p><section></section><text>rab dang thabs kyi bdag nyid snyoms par 'jug pa'i mtshan nyid ni rnal 'byor yin la/ de la snyoms par zhugs nas 'di rang rig pa'i mngon sum gyis rtogs par bya ba'i byang chub kyi sems yin te/ stong pa nyid la sogs pa'i rnam par thar pa'i bdag nyid yin la/ gsungs pa ni brjod</text></item>
<item><p>29b5</p><section></section><text>pa dang ldan pa'o/ /brtags pa'i don med kyang bsgom pa'i dngos po ni yang dag pa ma yin pa'i kun du rtog pa'i dngos po yod pa yin no/ /'dis ni kun du skur ba 'debs pa'i mtha' spangs pa yin no/ /don dam par sgro 'dogs pa'i mtha' spong ba gsungs pa/ bsgom par bya ba ni gzhan du</text></item>
<item><p>29b6</p><section></section><text>brtag par bya ba ste kun gzhi'i rnam par shes pa'o/ /sgom par byed pa ni gzhan du rtog par byed pa ste 'jug pa'i rnam par shes pa bdun ni bsgom pa'o/ /de ni yod pa ma yin te de bzhin du tshad mas gnod pa'i phyir ro/ /de skad du slob dpon phyogs kyi glang pos/ 'di ru mi bden rtog</text></item>
<item><p>29b7</p><section></section><text>gang yin/ /sems yin gang phyir des gzhan rtog /ji ltar gzhan du rtog pa'i don/ /de bzhin shin tu med pa yin/ /de ni rgyu 'bras dngos po yis/ /sems ni rnam pa gnyis su 'dod/ /gang zhig kun gzhi rnam shes grags/ /'jug par grags pa rnam pa bdun/ /nyon</text></item>
<item><p>30a1</p><section></section><text>mongs bag chags sa bon ni/ /bstsags pa'i phyir ni sems zhes brjod/ /rnam shes dang po gnyis pa ni/ /sna tshogs rab tu 'jug pa'i phyir/ /zhes so/ /gang nyid kyi phyir de'i phyir zhes te/ de bas na dngos por bya ba ni bsgom par bya ba zhes bya ba ste/ kun</text></item>
<item><p>30a2</p><section></section><text>gzhi'i rnam par shes pa'o/ /dngos por byed pa ni sgom par byed pa'i phyir 'jug pa'i rnam par shes pa'i dngos po yin te de kho na nyid du med do/ /ci'i phyir zhe na/ gang gi phyir bsgom pa rnam par shes pa brgyad kyi ngo bo tshad mas ma dmigs pa'i phyir ro/ /de ltar na rnam pa thams cad</text></item>
<item><p>30a3</p><section></section><text>du med par thal bar 'gyur ro/ /ma yin te gang zag dang chos med pa'i rang bzhin stong pa nyid kyis de kho na nyid de de yang yang dag pa'i rnam par rtog pa kun rdzob tu yod pa'i phyir ro/ /des na 'dis sgro 'dogs pa dang skur pa 'debs pa'i mtha' dang bral ba'i dbu ma yin par rtogs</text></item>
<item><p>30a4</p><section></section><text>par gsungs pa yin te/ gang 'phags pa byams pas/ yang dag ma yin kun rtog yod/ /de la gnyis po yod ma yin/ /stong pa nyid ni 'di la yod/ /de la yang ni de yod do/ /stong pa ma yin de stong min/ /de lta bas na thams cad brjod/ /yod pas med pas yod</text></item>
<item><p>30a5</p><section></section><text>pas na/ /de ni dbu ma'i lam yin no/ /zhes so/ /sems ni sngar yang mdo ru bsdus pas na/ /rnam pa stong pa nyid du mthong ba yin/ /sems ni gzhan pa rnam pa lnga yis ni/ /rnam par spros pa'i rnam pas stong par brjod/ /thams cad du ni bstan pa 'di yin te/ /de</text></item>
<item><p>30a6</p><section></section><text>bzhin gshegs pas rnam gnyis mthong ba yin/ /zhes dpal sde'i zhal snga nas so/ /'dis ni mgo smos pas go ba mdor bsdus pa la dga' ba'i sems can rjes su gzung ba'i phyir mdor bsdus pa'i tshul gyis stong pa nyid bstan nas spros pas go ba rgyas pa la dga' ba'i skye bo rjes</text></item>
<item><p>30a7</p><section></section><text>su gzung ba'i phyir spros te gsungs pa/ de nas zhes te/ bsgom pa dmigs su med pa'o/ /zhes pa'i gtan tshigs ma grub ces mi bskyod pa'i gdul bya'i rnam par rtog pa yongs su shes pa'i rjes la'o/ /rnam par snang mdzad rdo rje ni 'dir mi bskyod pa'i gzugs can rnam par snang mdzad chen po'o/ /</text></item>
<item><p>30b1</p><section></section><text>'di ltar de dang de'i gdul bya rjes su gzung ba'i phyir rnam par snang mdzad la sogs pa'i gzugs de nyid thams cad du sna tshogs pa'i thabs kyis gsal bar byed pa ste/ sems can gyi rgyud rnams la ston par byed pa zhes nges pa'i tshig las so/ /de bzhin gshegs pa thams cad kyis</text></item>
<item><p>30b2</p><section></section><text>mngon par rtogs pa nyid rdo rje yin te chos kyi dbyings rnam par dag pa'i ye shes so/ /de nyid yang dag par rtogs par byed pas na ting nge 'dzin no/ /shes rab dang thabs snyoms par zhugs pa ni rnal 'byor ro/ /gang gi phyir sems kun gzhi rnam par shes pa ma yin pa ste/ gang zag yang</text></item>
<item><p>30b3</p><section></section><text>na chos rnams kyi/ /dngos med 'di ni stong par brjod/ /zhes te stong pa nyid kyi rang bzhin yin pa'i phyir gtan tshigs ma grub pa ma yin no/ /gal te yin du chug na yang rtag pa don byed pa dang 'gal ba'i phyir/ gang zag med pa yin yang chos rnams skad cig ma ji ltar yin zhe na/</text></item>
<item><p>30b4</p><section></section><text>gsungs pa/ spungs dang skye sgo rigs kyi don/ /phung po skye mched khams rnams yin/ /zhes pas/ de rnams spangs pa yin te/ de la gzugs sogs phung po lnga/ /khams rnams bco brgyad dag yin te/ /skye mched dag ni bcu gnyis kyis/ /chos rnams thams cad bsdus</text></item>
<item><p>30b5</p><section></section><text>pa yin/ /dngos po lnga ni bsten pa dang / /rnam shes gsum ni 'dzin pa'i phyir/ /ma 'ongs skye ba'i sgor zhugs pas/ /gsum po grangs ni go rims bzhin/ /gzugs rung phyir na gzugs mtshan nyid/ /reg dang yul gyi bye brag las/ /myong ba rnam smin rjes myong yin/ /</text></item>
<item><p>30b6</p><section></section><text>'du shes yul la mtshan mar 'dzin/ /'du byed mngon par 'du byed pa/ /rnam shes 'dzin pa'i bdag nyid do/ /'di ni phal cher skye bo yis/ /bdag tu 'dzin pa 'jug par 'gyur/ /dbang po gang yin don gang yin/ /rab tu rtogs phyir shes pa yin/ /de la sa bon sna tshogs</text></item>
<item><p>30b7</p><section></section><text>te/ /de ni dbang drug khams rnams yin/ /gang zhig don gzung 'dzin gyur pa/ /gang zhig dbang po'i yul rnams la/ /gang zhig dbang rnams bdag gyur pa/ /de rnams yul gyi khams drug yin/ /gang zhig shes 'gyur 'dzin 'gyur ba/ /gang zhig dbang po'i spyod</text></item>
<item><p>31a1</p><section></section><text>yul gang / /khams ni bcu gnyis gsungs pa rnams/ /de rnams kyang ni skye mched nyid/ /de nyid phyir na chos gsum por/ /chos rnams thams cad 'gyur ba yin/ /gzugs kyi phung po chos kyi khams/ /yid kyi skye mched de bzhin no/ /zhes pa ni theg pa</text></item>
<item><p>31a2</p><section></section><text>chen po'i chos mngon pa kun las bsdus pa'i don to/ /de ltar gyur na yang ma skyes pa'i chos gsal bar mi rung bas gzugs la sogs pa med pa yin na rnam par shes pa brgyad ci'i phyir med ce na/ thams cad kyang yin la dngos po yang yin te/ thams cad mkhyen pa ma yin pa'i rgyud</text></item>
<item><p>31a3</p><section></section><text>la rnam par shes pa brgyad kyi dngos po de dang bral ba yin no/ /de ci'i phyir zhe na/ gang gi phyir thams cad kyi rang sems rnam par shes pa brgyad kyi ngo bo de kho na nyid du bzod nas mi 'thad do/ /ci ltar zhe na/ gang gi phyir/ gzung dang 'dzin pa rnam spangs pa/ /chos kyi bdag med par</text></item>
<item><p>31a4</p><section></section><text>mnyam pas chos thams cad bdag med pa'i rang bzhin gyis mnyam pa'i rgyus yin te/ gzung ba dang 'dzin pa dang bral ba'i phyir ro/ /gang rnam 'grel las/ sna tshogs snang can don rnams la/ /gal te gcig nyid mi rigs na/ /re zhig blo de gcig nyid la/ /ji ltar du ma snang bar</text></item>
<item><p>31a5</p><section></section><text>'gyur/ /ci lta ci lta'i don bsam pa/ /de lta de ltar rnam par bral/ /mkhas pa rnams kyis gang gsungs pa/ /de ni dngos slob 'ongs pa yin/ /gcig la sna tshogs de cir 'gyur/ /de yi blo la'ang mi 'gyur ro/ /gal te 'di bdag don 'dod na/ /de la bdag gis</text></item>
<item><p>31a6</p><section></section><text>ci zhig bya/ /de phyir don dang shes pa la/ /rags snang ma yin de dag nyid/ /gcig la bkag pa nyid kyi phyir/ /mang po la yang yod ma yin/ /yongs su gcod pa nang yin te/ /gzhan ni phyi rol 'dra bar gnas/ /shes pa dbyer med phye ba ni/ /tha dad snang bas dkrugs pa</text></item>
<item><p>31a7</p><section></section><text>yin/ /de la gcig kyang med pa na/ /gnyis ka dag kyang nyams par 'gyur/ /de phyir gnyi ga stong pa ni/ /de yi de nyid de nyid yin/ /dngos rnams tha dad gnas pa 'di/ /de tha dad rten ngang tshul can/ /de ni bslad pa nyid yin yang / /de dag tha dad kyang bslad yin/ /gzung dang</text></item>
<item><p>31b1</p><section></section><text>'dzin pa'i rnam pa las/ /mtshan nyid gzhan ni yod ma yin/ /de bas mtshan nyid stong pa'i phyir/ /rang bzhin med par rab tu bshad/ /ces so/ /de nas zhes pa ni chos la bdag med pa'i mnyam pa nyid kyi gtan tshigs ma grub pa'o zhes rnam par snang mdzad kyi gdul bya'i</text></item>
<item><p>31b2</p><section></section><text>rtog pa yongs su chod pa'i rjes la'o/ /de bzhin gshegs pa thams cad kyi mi bzad pa'i rdo rje ni thog ma dang tha ma med pa'i chos kyi dbyings kyi ngo bo me long lta bu'i ye shes so/ /gang las ma skyes pa 'di rnams gzung ba dang 'dzin pa'i ngo bor brtags pa med pa yin te des na brjod ma</text></item>
<item><p>31b3</p><section></section><text>thag pa'i chos kyang ma yin la/ de spyir gyur pa'i chos nyid kyang yod pa ma yin no/ /des na gtan tshigs ma grub pa ma yin no/ /de nas ji ltar nam mkha' spros pa med cing rtog pa med pa de bzhin du bdag med pa rnam par shes pa tsam gyi mtshan nyid yin la bsgom par bya ba'i byang chub kyi</text></item>
<item><p>31b4</p><section></section><text>tshul gyi thabs bstan pa yin te/ tshad mas grub pa'i phyir ro/ /de skad du slob dpon phyogs kyi glang pos/ /'di ni rnam rig tsam yin te/ /rang bzhin gyis ni rnam byang yin/ /don dam gnyis med dngos po med/ /de bzhin du yang bdag med yin/ /stong nyid chos kyi dbyings kyang yin/ /</text></item>
<item><p>31b5</p><section></section><text>yang dag mtha' dag brjod med pa/ /chos nyid dang ni mtshan ma med/ /de nyid don zhes brjod pa yin/ /rgyu dang 'bras bu'i dngos po ni/ /tshad ma yis ni grub pa min/ /dngos po thams cad ma skyes pa/ /rgyal bas thugs rjes bstan pa yin/ /rjes su 'gro dang ldog dag las/ /</text></item>
<item><p>31b6</p><section></section><text>de yis grub na grub dag yin/ /mngon sum dang ni mi dmigs pas/ /de dag skad cig yin pa'i phyir/ /mi gnas phyir na 'dzin nyid min/ /de dang 'brel pa'i skad cig gnyis/ /gang zhig rgyu dang 'bras bu'am/ /de yis stong pa'i sa phyogs dag /rgyu yod pa dang 'bras gang</text></item>
<item><p>31b7</p><section></section><text>yin/ /de 'dzin byed nyid 'dzin pa po/ /rgyu med las 'bras med pa ni/ /de yi dngos po nges pa yin/ /rgyu ni 'bras bu'i dus na med/ /skad cig yin phyir 'jig pa'i phyir/ /rgyu yi dus na'ang 'bras bu med/ /dus mnyam nyid du thal 'gyur phyir/ /dam pa'i don du rgyu gcig</text></item>
<item><p>32a1</p><section></section><text>min/ /'bras bu du ma ma yin no/ /gal te rgyu gcig yin gyur na/ /de des byed gyur ltos med pas/ /des na mig la sogs pa rnams/ /rang gi blo la gos med 'gyur/ /de tshe long sogs med pa ru/ /skye bo thams cad thal bar 'gyur/ /du</text></item>
<item><p>32a2</p><section></section><text>ma'ang rigs pa ma yin te/ /'bras bu gcig gi rgyu yin pas/ /rgyu tha dad la 'bras bu ni/ /dbyer med rgyu na med par 'gyur/ /'bras bu'ang de yi bdag nyid phyir/ /de yang tha dad yin 'dod na/ /gcig ni ci ltar tha dad 'gyur/ /gcig dang gzhan nyid nyams 'gyur bas/ /</text></item>
<item><p>32a3</p><section></section><text>mkhas pa rnams kyis gang brjod pa/ /de dbye dam pa'i don du med/ /'bras bu so so tha dad pa'i/ /nyes pa sngar ni bsgrags pa yin/ /yod med rang dang gzhan pa rgyu/ /gnyi ga las skye dpyod pa ni/ /ma byas gzhung ni mang 'gyur phyir/ /gsal ba'i phyir dang bsgrubs zin</text></item>
<item><p>32a4</p><section></section><text>phyir/ /zhes so/ /de skad du yang lang kar gshegs pa las/ med pa las ni skye ba min/ /rkyen yang mthong ba ma yin no/ /dngos po ming yang yod min la/ /don med ming yang ma yin no/ /gang du nyan thos sangs rgyas rnams/ /mu stegs rnams kyi'ang spyod yul</text></item>
<item><p>32a5</p><section></section><text>min/ /sa ni bdun par song ba yang / /de ni ma skyes mtshan nyid yin/ /rgyu dang 'bras bu ldog pa ni/ /rgyu yi 'gegs par byed pa yin/ /sems tsam nyid du rnam bzhag pa/ /ma skyes pa zhes nga smra'o/ /dngos rnams rgyu med pa yi rgyun/ /brtag bya rtog pa rnam spangs pa/ /yod</text></item>
<item><p>32a6</p><section></section><text>med phyogs dang rnam bral ba/ /skye ba med par nga smra'o/ /sems dang mthong bya rnam bral ba/ /rang bzhin gnyis po spangs pa ste/ /gnas ni gzhan du gyur pa la/ /skye ba med par nga smra'o/ /zhes so/ /de nas zhes pa ni nam mkha' dang mnyam pa'i bdag med pa ma grub po zhes rin</text></item>
<item><p>32a7</p><section></section><text>chen 'byung ldan gyi gdul bya'i rnam par rtog pa yongs su shes pa'i rjes la'o/ /de bzhin gshegs pa thams cad kyi bdag med pa ni rdo rje ste/ gang zag dang chos med pa'i rang bzhin stong pa nyid kyi bdag nyid ni mnyam pa nyid kyi ye shes so/ /gang gi phyir dngos po med pa ni gnyis su med</text></item>
<item><p>32b1</p><section></section><text>de/ dngos med gnyis su med pa yin/ /zhes de bzhin gshegs pas gsungs pas so/ /de'i phyir chos thams cad ni gnyis su med pa bdag med par grub pa yin no/ /ci'i phyir zhe na/ gang gi phyir phung po la sogs pa'i chos rnams gang yin pa gzugs su yod pa'i mtshan nyid</text></item>
<item><p>32b2</p><section></section><text>kyis gzugs dang / myong ba'i mtshan nyid kyis tshor ba dang / mtshan mar 'dzin pa'i mtshan nyid kyis 'du shes dang / mngon par 'du byed pa'i mtshan nyid kyis 'du byed rnams dang / so sor rig pa'i bdag nyid kyis rnam par shes pa zhes pa la sogs pa'i rang gi mtshan nyid dang / mi rtag pa</text></item>
<item><p>32b3</p><section></section><text>nyid la sogs pa ni spyi'i mtshan nyid rnams yin te/ de rnams spangs pa'o/ /de de bzhin gshegs pa'i mtshan nyid med pa de mngon par byang chub pa yin no zhes rgyal ba'i yum las brjod pas so/ /de ltar na gang las sangs rgyas 'byung ba yin zhe na/ gsungs pa chos rnams kyi</text></item>
<item><p>32b4</p><section></section><text>bdag med pa mnyam pa nyid kyi ye shes las yang dag par 'byung ba yin no zhes so/ /gang rnam 'grel las/ phung po la sogs bye brag gi/ /mtshan nyid thams cad byed pa yi/ /khyad par de yang de nyid min/ /des kyang de dag mtshan nyid bral/ /ci ltar rang rkyen las ltos nas/ /</text></item>
<item><p>32b5</p><section></section><text>ma rig pas bcom bdag nyid can/ /rnam rig de bzhin min rnam par/ /skye 'gyur rab rib can sogs bzhin/ /tshu rol mthong ba thams cad kyis/ /de ni de nyid rig can min/ /gzung dang 'dzin pas bslad pa dag /med pas de rnams med phyir ro/ /des de nyid don btang</text></item>
<item><p>32b6</p><section></section><text>snyoms can/ /glang chen gzigs stangs nyid mdzad nas/ /'jig rten thugs ni 'ba' zhig gis/ /phyi rol spyod pa rgyas par mdzad/ /ces so/ /de nas zhes te bsgom par bya ba dang bsgom pa yod na sgom pa po yang yod do zhes bya bar 'gyur te/ de ci ltar chos kyi bdag med par</text></item>
<item><p>32b7</p><section></section><text>'gyur zhes snang ba mtha' yas kyi gdul bya'i rnam par rtog pa yongs su shes ma thag tu'o/ /ye shes nyid ni chos thams cad kyi de nyid so sor rtog pa'i ye shes so/ /phung po la sogs pa'i bud shing sreg par byed pas 'bar ba yin la de nyid ci lta bar gyur pa'i dngos po'i de kho na</text></item>
<item><p>33a1</p><section></section><text>nyid gsal bar byed pas sgron ma'o/ /de nyid rdo rje yang yin te gang la de'i rnam par dmigs pa'i ting nge 'dzin la yang de skad ces bya'o/ /ma skyes pa ni sngar brjod pa'i rigs pas yod pa'i chos rnams la'o/ /bsgom bya zhes pa ni dngos po dang bsgom pa yang</text></item>
<item><p>33a2</p><section></section><text>bya ba'i ngo bor med pas sgom par byed pa cung zad kyang med pa'i phyir chos la bdag med pa sgrub bo/ /de ltar na 'dod chags kyi rigs la sogs pa 'byung bar bsgrags pa ji ltar zhe na/ gsungs pa/ nam mkha' dang chos mthun pa gzhan du ma yin pa'i phyir de bzhin nyid kyi mtshan nyid so</text></item>
<item><p>33a3</p><section></section><text>sor rtog pa'i ye shes ni nam mkha' yin te/ de nyid de bzhin gshegs pa thams cad kyi yon tan gyi rten yin pa'i phyir/ go 'phang ni gnas yin la de'i bdag nyid kyi shes rab dang thabs kyi snyoms par 'jug pa'i ngo bo ni sbyor ba ste/ des bsgom par bya ba'i rgyus 'chad par 'gyur</text></item>
<item><p>33a4</p><section></section><text>ba'i rim pas dngos po snying rje'i bdag nyid 'dod chags kyi rigs la sogs pa'i ngo bo ni thabs yin te/ thabs ni dngos po'i mtshan nyid do zhes rgyud phyi ma las so/ /rab tu bsgrags zhes pa ni mchog tu ste/ skyes bu'i don yin pa'i phyir de bzhin gshegs pa thams cad kyis bsgrags</text></item>
<item><p>33a5</p><section></section><text>pa'o/ /de nas zhes pa ni byang chub dang mngon par rtogs pa yod na byang chub pa po yang yod do zhes don yod grub pa'i gdul bya'i rnam par rtog par yongs su shes ma thag tu'o/ /de bzhin gshegs pa thams cad kun du zil gyis gnon pa ni gang gi phyir/ bya ba nan tan gyi ye shes</text></item>
<item><p>33a6</p><section></section><text>yin pa'i phyir de la de skad ces bya'o/ /byang chub ste byang chub par bya ba yang med la mngon par rtogs pa ste lam yang med do/ /des na byang chub ni cung zad kyang med do/ /ci'i phyir zhe na/ gang gi phyir/ sems 'di rang bzhin 'od gsal te/ /dri ma rnams ni glo bur pa/ /zhes rnam</text></item>
<item><p>33a7</p><section></section><text>'grel las so/ /rang bzhin gyis dngos po med pas 'od gsal ba yin te gzung ba dang 'dzin pa la sogs pa'i mngon par zhen pa'i gti mug gi mun pa spangs pa'i chos rnams so/ /ci ltar zhe na/ gang gi phyir sngar bzhin du nam mkha' dang mnyam pa de nyid kyi phyir/ chu khams gser</text></item>
<item><p>33b1</p><section></section><text>dang nam mkha' bzhin/ /dag pa bzhin du dag par 'dod/ /ces pa'i rigs pas gdod ma nyid nas dag pa yin la/ bag chags dang bcas pa'i nyon mongs pa dang shes bya'i sgrib pa'i dri ma spangs pa yang yin te/ lhag ma ni sngar bzhin du'o/ /de ltar na yang / log par sgro 'dogs</text></item>
<item><p>33b2</p><section></section><text>spang ba'i phyir/ /grol ba po ni med kyang brtson/ /zhes rnam 'grel las yin pas/ gang thos pa la sogs pa don med pa ma yin no/ /gzugs su rung bas gzugs dang / nyams su myong bas tshor ba dang / mtshan mar 'dzin pa'i bdag nyid kyis 'du shes dang / ci srid pa'i sems</text></item>
<item><p>33b3</p><section></section><text>yongs su g.yo bar byed pa'i 'du byed rnams dang / so sor rig par byed pas rnam par shes pa ste/ mtshan nyid de rnams kyis stong pa'i phyir chos thams cad stong par brjod do/ /so sor snang ba tsam ni dgag par mi nus par lung gi phyir don dam par yang rang rig pa tsam gnyis su med pa</text></item>
<item><p>33b4</p><section></section><text>ni tshad mas grub pa'i phyir dgag par mi nus so/ /'khrul pa dang bral ba dri ma med pa zad par mi 'gyur ba ni don dam par tshad ma nyid yin par grub bo zhes rnam par nges pa las so/ /de lta bas na don dam par cung zad kyang yod pa ma yin no zhes pa la sogs pa rgyan byed pa'i ngag kyang</text></item>
<item><p>33b5</p><section></section><text>brtags pa 'gegs pa lhur byed pa nyid du blta bar bya ste/ gzhan du tshad ma dang lung dang 'gal ba tshangs pas kyang spang bar mi nus pa'i phyir ro/ /chos kyi dbyings kyi rang bzhin gnyis su med pa'i rang rig pa ni rang rig pa'i mngon sum gyis grub pa'i phyir/ rang rig gis ni rtogs bya ba/ /</text></item>
<item><p>33b6</p><section></section><text>chos kyi dbyings ni rgyu med par/ /rtag tu yod pa mthong ba yin/ /glo bur ma yin mtshan nyid do/ /zhes rgyan las so/ /tshad mas grub pa la tshad ma gzhan gyis gnod pa mi srid de gzhan du na mtshan nyid de dang ldan pa la gnod pa srid na de'i mtshan nyid sun phyung bar 'gyur ba'i phyir cung zad</text></item>
<item><p>33b7</p><section></section><text>kyang tshad ma dang tshad ma yin par mi 'gyur bas de la gnod pa ni gnod pa nyid ma yin te/ tshad ma ma yin pa ni gnod byed ma yin pa'i phyir ro/ /des na des gnod pa ni gnod pa ma yin pa nyid do zhes gnas te/ shes rab pha rol phyin gnyis med/ /ye shes de ni de bzhin gshegs/ /</text></item>
<item><p>34a1</p><section></section><text>zhes so/ /de yang rnam par dpyad pa las nyams par 'gyur ro zhe na ma yin te/ dpyod par byed pa yang rjes su dpag pa yin pa'i phyir te/ rang rig pa'i mngon sum gyi tshad ma med na yang de mi srid pa'i phyir ro/ /de bzhin du yang rgyan byed pas gsungs pa/ tshad</text></item>
<item><p>34a2</p><section></section><text>ma la tshad mas gnod pa ma yin te stobs mtshungs pa la ji ltar gnod/ tshad ma nyid la yang ji ltar gnod par byed pa yin/ stobs mi mnyam pa yin na yang 'o na gal te rjes su dpag pas gnod na tshad ma nyid du yang mi 'gyur ro/ /gang rjes su dpag pa nyid der yang mi 'gyur te/ gang mngon</text></item>
<item><p>34a3</p><section></section><text>sum gyis zhes mtshungs par thal bar 'gyur ro/ /'o na rab tu snang ba ni ci ltar brgya la rgyu'i nyes pas gzhan du 'gyur la rjes su dpag pa ni ma yin te/ des na gnod pa byed pa yin no zhe na/ de yang mi bden te/ rgyu yi nyes pas gzhal bya la/ /blo ni gzhan gyur rigs dang ldan/ /rang bzhin</text></item>
<item><p>34a4</p><section></section><text>la ni rgyu yi skyon/ /rgyas kyang ci ltar rigs pa yin/ /zhes so/ /de bzhin du/ rjes dpag mngon sum la gnod min/ /zhes so/ /de bzhin du tshad ma ni tshad ma la gnod pa yang ma yin la sgrub par byed pa yang ma yin te/ tshad ma nyid chad par thal bar 'gyur bas so/ /de ltar na nges par rang</text></item>
<item><p>34a5</p><section></section><text>rig pa dgag par nus pa ma yin no/ /mngon sum gyis ni rab grub la/ /gal te gzhan gyis gnod pas na/ /mngon sum tshad ma ma yin la/ /gzhan la'ang tshad ma ma yin no/ /mngon sum gyis ni grub pa la/ /tshad ma gzhan gyis ci ltar na/ /gnod par byed par 'gyur ba yin/ /tshad</text></item>
<item><p>34a6</p><section></section><text>gzhan mngon sum rtsa ba yin/ /zhes pa la sogs pa'i tshig las rgyan byed pas kyang gzung ba dang 'dzin pa'i rnam pas mtshon pa'i brtags pa 'gegs pa yin par don dam par 'dod de/ rang rig pa'i mngon sum gyi mtshan nyid gnyis su med pa rnal 'byor pa'i shes pa la ni ma yin par dpag</text></item>
<item><p>34a7</p><section></section><text>go/ /de ltar yang slob dpon dbyig gnyen gyis chos kyi bdag med par 'jug pa ni brtags pa'i bdag nyid kyis so zhes so/ /de nyid kyi phyir slob dpon phyogs kyi glang pos brtags pa 'gegs par byed pa 'di/ zhes pa mdor bsdus lta ba yin/ /shes bya thams cad la yod pa/ /rnam</text></item>
<item><p>34b1</p><section></section><text>par brtags par 'dod pa yin/ /zhes so/ /don 'di nyid bsgrub pa'i phyir/ rnam 'grel byed pas gsungs pa/ blo la gzhan myong yod min te/ /de yi myong ba gzhan ma yin/ /gzung dang 'dzin dang mi ldan phyir/ /rang rig de nyid gsal ba yin/ /zhes so/ /de yi gzung min</text></item>
<item><p>34b2</p><section></section><text>des ni 'dzin pa min/ /shes pa gzhan gyi gzung bya yis kyang stong / /de ltar na yang shes pa'i rang bzhin gsal/ /khyed kyi mngon sum phyogs ni gsal ba yin/ /zhes bstod pa byed pas so/ /de ltar chen po'i yang chen po rnams ngag gcig pas 'dir the tshom za bar mi bya'o/ /</text></item>
<item><p>34b3</p><section></section><text>de lta bas na gzung ba dang 'dzin pa med pa nyid rjes su dpag pas nges par bya ste/ 'di ni don dam pa'o/ /de gsungs pa/ nang gi shes bya'i ngo bo ni/ /phyi rol ltar snang gang yin te/ /de ni mi bden phyir yod min/ /de nyid shes bya phyi rol med/ /de la ltos pas rang rig ni/ /</text></item>
<item><p>34b4</p><section></section><text>byed pa po ru 'dod pa yang / /de yang mi bden pa yi phyir/ /rang rig gnyis med zhes par lta/ /zhes so/ /de lta bas na thams cad rang rig pa yin te bdag nyid mngon sum du byed pa la 'jug pas ma 'khrul pa'i phyir dang thams cad du gsal bar snang ba nyid kyis mi rtogs pa'i phyir</text></item>
<item><p>34b5</p><section></section><text>mngon sum mo/ /gzung ba dang 'dzin par zhen pa yang thog ma med pa'i bag chags kyi ma rig pas sprul pa nyid kyis khyab par byed pa nyid ma yin pa mi gsal bar snang ba gsal bar snang ba'i gnyis su med pa la gegs byed pa ma yin te/ rgyu med pa'i phyir 'gag pa yin no/ /rgyan byed</text></item>
<item><p>34b6</p><section></section><text>pas gang gsungs pa zla ba gnyis la sogs pa'i shes pa la yang gnyis su snang ba ni 'dir mngon sum nyid de des na gang du mngon sum byed pa de ni der mngon sum yin no/ /phyi rol la de 'khrul pa yin te/ de la yang de mngon sum du byed pa ma yin no/ /rab tu snang ba ni gzugs la</text></item>
<item><p>34b7</p><section></section><text>sogs pa gcig pa yod pa ma yin te 'di ni brtags pa nyid yin no/ /de ltar yang yid 'khrul pa'i yul yin las nor pa yin par brjod do/ /ci ste ma 'khrul pa yang phyi rol gyi don la rtogs pa'i shes pa yin no zhe na/ de bden te de ltar yang / 'dir ni rigs pa'i stobs 'ongs pa/ /</text></item>
<item><p>35a1</p><section></section><text>mkhas pa rnams kyis gang brjod pa/ /ci lta ci ltar don bsams pa/ /de lta de ltar rnam par bral/ /de bzhin du rang gi ngo bo tsam gyis rang rig pa las gzhan pa ni rtog pa nyid yin no zhes so/ /de dag la gcig tu zhen pa ma yin te rang rig pa dang gzugs la</text></item>
<item><p>35a2</p><section></section><text>sogs pa la zhen pa dag kyang dus gcig tu 'jug pa'i phyir 'khrul pa yin no/ /gang rnam 'grel las/ /rtog bcas dang ni rtog med dag /yid dag cig car 'byung ba ni/ /rmongs pa'ang myur bar 'jug pa'i phyir/ /de dag gcig tu zhen par byed/ /ces so/ /de bzhin du yang</text></item>
<item><p>35a3</p><section></section><text>le'u bco brgyad pa las/ thog ma tha ma med zhi ba/ /dngos dang dngos med mi zad gtso/ /stong nyid snying rje mi phyed pa/ /byang chub sems zhes bya ba yin/ /zhes pas yid ches pas gnod pa ni kun rdzob thams cad la khas blangs pa yin no/ /ci ste yang tshad mas grub pa'i chos</text></item>
<item><p>35a4</p><section></section><text>can dang gtan tshigs la lung bor na yang cung zad kyang nyams pa med de 'dod pa'i don grub pa la mi gnod pa'i phyir ro/ /mngon sum dang rjes su dpag pa'i yul ma yin pa lung gis bstan pa'i chos can la sogs pa rnams la nges par lung khas blang bar bya ste/ gzhan du dpyad pa mi</text></item>
<item><p>35a5</p><section></section><text>'jug pas/ /des na de nyid la des gnod par rigs so/ /gang rnam 'grel las/ de phyir grub pa'i don rnams la/ /bstan bcos spangs kyang nyams pa med/ /lung khas len pa med par ni/ /lkog gyur la 'dod 'jug mi 'gyur/ /de bden te don dam pa'i bden pa</text></item>
<item><p>35a6</p><section></section><text>gnyis su med pa'i shes pa yang khyed kyi 'dod pas/ de med na de'i yul can gyi mngon sum du med pa'i phyir de sngon du 'gro ba'i rjes su dpag pa cung zad kyang grub pa med de thams cad du gnod pa'am cung zhig tu 'ang ma yin te/ khyad par med pa'i phyir ro/ /don dam par yod par smra ba</text></item>
<item><p>35a7</p><section></section><text>la ni dbye ba rigs pa nyid yin no/ /gzhan yang thams cad mkhyen pa ma yin pas brjod pa'i bstan bcos bor yang nyes pa med par blta bar bya'o/ /lung rnams la'ang tshad ma ni snga ma nyid du bkag pa yin/ gzhan du na gal te thams cad mkhyen pas gsungs pa'i lung gis</text></item>
<item><p>35b1</p><section></section><text>kyang tshad mas grub pa'i chos can la mi gnod na/ de'i tshe rang rig pa'i mngon sum gyis grub pa'i yid la yang gang gis yid ches pas gnod pa thob pa'i go skabs ga la yod/ ci ste yid kyang lus la brten pa nyid du bcom ldan 'das kyis bstan pa yin te/ lus dang sems</text></item>
<item><p>35b2</p><section></section><text>dag ni phan tshun du rjes su 'jug par byed pa yin no zhes gsungs pas/ 'di ltar gnod pa brjod pa na/ /de yi shes pas phan 'dogs phyir/ /yid ni lus la brten par brjod/ /ces pa 'dis rnam 'grel byed pas de spangs pa yin no/ /gzhan yang rang rig pa'i mngon</text></item>
<item><p>35b3</p><section></section><text>sum gyi mtshan nyid thams cad mkhyen pa'i ye shes nyid tshad ma yin te mi slu ba'i phyir/ don dam pa yin la de'i tshig nyid kyang kun rdzob tu tshad ma yin te gzhan ni ma yin no zhes rgyan byed pas rgyas par bstan pa yin pas de nyid du rtogs par bya'o/ /gang gsungs pa/ thams cad don dang</text></item>
<item><p>35b4</p><section></section><text>'brel ba yi/ /shes pa mngon sum gyis mthong min/ /spyi yi tshul gyis 'brel pa ni/ /rjes su dpag pas bzhag pa yin/ /tshad ma gzhan yang yod min phyir/ /gang las the tshom gcod pa yin/ /des na tha snyad las ni tshad ma nyid/ /ces so/ /gal te de lta na tha snyad las</text></item>
<item><p>35b5</p><section></section><text>tshad ma yin na tshad ma'i mtshan nyid bstan bcos su ji ltar bkod/ bstan bcos su bstan kyang tshig tsam gyis de ltar gyur pa ma yin te/ 'on kyang tha snyad du mi slu ba nyid las yin te/ de yang yod na bstan bcos don med pa nyid do/ /gsungs pa/ bstan bcos rmongs pa zlog byed yin/ /</text></item>
<item><p>35b6</p><section></section><text>gal te tha snyad las tshad ma'i rang bzhin rtogs na ci'i phyir phan tshun 'gal ba'i bstan bcos kyi mtshan nyid du 'gyur/ des na tha snyad kyang blo gros mi mthun pa rnams kyi yin no/ /de ltar yang / thams cad tha snyad dag las ni/ /tshad ma nyid du rtogs ma yin/ /de yis tshad ma'i mtshan nyid</text></item>
<item><p>35b7</p><section></section><text>ni/ /phan tshun 'gal ba dang ldan yin/ /mngon sum la sogs tshad ma yis/ /'jig rten pha rol rtogs ma yin/ /lung las gzhan ni brjod pa ste/ /des na tha snyad las ma yin/ /de phyir tha snyad the tshom phyir/ /bstan bcos rmongs pa zlog byed yin/ /sngon dang phyi ma mi dran la/ /</text></item>
<item><p>36a1</p><section></section><text>bstan bcos 'di yis zlog par byed/ /de nyid kyi phyir thams cad mkhyen pas brjod pa'i bstan bcos nyid kyis rmongs pa bzlog ste/ gzhan gyis ni ma yin la rnam pa 'dis thams cad mkhyen pa'i tshig nyid don dam par tshad ma yin no/ /thams cad mkhyen pa'i</text></item>
<item><p>36a2</p><section></section><text>shes pa nyid tshad ma yin la gzhan ni ma yin no zhes pa ni don dam pa'o/ /gzhan ni tshad ma ma yin te/ /gzhal bya la khyab mi srid phyir/ /ma khyab pa yis 'bras sogs kyi/ /'brel pa 'dzin pa ma yin no/ /rgyu dang 'bras bu'i dngos po ni/ /'das pa dang ma 'ongs pa dang da ltar gyi dus</text></item>
<item><p>36a3</p><section></section><text>dang yul la khyab pa lhan cig spyod pa'i dngos po nges par thams cad mkhyen pa ma yin pa'i shes pa'i yul ma yin te/ da ltar byung ba dang nyes pa'i dngos po'i yul tsam mngon sum gyis 'dzin pa'i phyir dang / rjes su dpag pa yang 'jug pa ma yin pas so/ /bstan bcos byed pa de</text></item>
<item><p>36a4</p><section></section><text>thams cad mkhyen par ji ltar shes she na/ 'di ni phyis bshad par bya'o/ /de nas thams cad mkhyen pa'i gsung dang / de'i rjes su 'brang ba'i tshig kyang thams cad du tshad ma dang gnod par byed pa yang yin no zhes gnas so/ /gal te nges par tshu rol mthong bas ji ltar yang nus na</text></item>
<item><p>36a5</p><section></section><text>yin gyi gzhan du ma yin no/ /gzhan yang gang la yang 'di rnams kyi brgal ba dang lan ni rgyan byed pas bshad de/ ci ste 'di yod na 'byung bar 'gyur la de skyes pa las skye bar 'gyur ro zhes pa 'di nyid kyis rgyu'i mtshan nyid bcom ldan 'das kyis gsungs te/ gzhan du rtag tu 'jug pa</text></item>
<item><p>36a6</p><section></section><text>ni ma dpyad do/ /bcom ldan 'das nyid don dam pa'i tshad ma rgyu dang 'bras bu'i dngos po yin te/ khyab pa'i rjes su 'gro ba dang ldog pa rjes su gzung ba'i phyir ro zhes bstan pa yin no/ /bcom ldan 'das kyis phan 'dogs pa dang ldan pa yon tan ma bshad pa mi srid do/ /nyes pa med</text></item>
<item><p>36a7</p><section></section><text>de gang gi phyir rtag tu phan pa byed pa nyid du kho bo cag gis bshad pa'i phyir lnga pa yin te/ skyes pa las zhes brjod do/ /'di yod na 'di 'byung ngo zhes pas rtag tu 'jug pa gsungs pa yin no/ /yod na zhes pas rgyu mtshan gyi bdun pa yin no/ /gzhan du na de med kyang yod na 'di de'i</text></item>
<item><p>36b1</p><section></section><text>rgyu mtshan gyi dngos por yang mi 'gyur ro/ /lnga pa ni 'byung khungs yin te 'byung khungs kyang skye ba'i byed pa po las byung zhes pas so/ /'byung ba yang rgyu mtshan nyid yin no/ /de yang tshad ma'i yul la thams cad mkhyen pas brjod pa'i lung dang 'gal ba'i gnod pa med pas 'brel ba med pa</text></item>
<item><p>36b2</p><section></section><text>nyid du 'gyur ro/ /de'i phyir 'di ltar thams cad du thams cad mkhyen pa'i bka'i gnod pa zhes rtogs par bya'o/ /ji ltar yang thams cad kun rdzob tu khas len pa la tshad ma dang lung gis gnod pas 'di med pa'i phyir dbu ma la phyi rol du gyur pa nyid yin no/ /de bzhin du rgyas par kho</text></item>
<item><p>36b3</p><section></section><text>bos don dam pa sgrub par bshad pas de nyid du rtogs par bya'o/ /de skad du yang slob dpon dbyig gnyen gyis gsungs pa/ /de phyir mthong ba'i chu bur de dag gis/ /bstan pa 'di la 'byung bar 'gyur ba yin/ /gang 'di gcig ni gang zag 'dzin pa ste/ /gzhan dag thams cad</text></item>
<item><p>36b4</p><section></section><text>med ces 'dzin pa yin/ /zhes so/ /de 'phags pa thogs med kyis byang chub sems dpa'i sa las gsungs pa/ de la rigs pa gang gis chos thams cad brjod du med pa'i ngo bo nyid yin par khong du chud par bya zhe na/ chos rnams kyi rang gi mtshan nyid brtags pa 'di lta ste/</text></item>
<item><p>36b5</p><section></section><text>gzugs zhes bya ba'am/ tshor ba zhes bya ba'am 'du shes zhes bya ba'am/ 'du byed rnams zhes bya ba'am/ rnam par shes pa zhes bya ba nas snga ma bzhin du tha na mya ngan las 'das pa zhes bya ba'i bar gang yin pa de ni btags pa tsam du zad par rig par bya ste/ ngo bo nyid ma yin</text></item>
<item><p>36b6</p><section></section><text>pa de la ma gtogs pa dang de las gud na yang ngag gi spyod yul dang ngag gi yul med do/ /de ltar na chos rnams kyi ngo bo nyid ni ji ltar na brjod pa de bzhin du yod par mi 'gyur la thams cad kyi thams cad du med pa yang ma yin no/ /de de ltar yod pa yang ma yin la thams cad kyi</text></item>
<item><p>36b7</p><section></section><text>thams cad du med pa yang ma yin na ci ltar yod ce na/ yod pa ma yin pa la sgro btags pa'i legs par ma zin pa spangs pa dang / yang dag pa la skur pa btab pa'i legs par ma zin pa spangs pa yod de/ chos thams cad kyi don dam pa'i ngo bo nyid de yang rnam par mi rtog</text></item>
<item><p>37a1</p><section></section><text>pa'i ye shes kho na'i spyod yul yin par rig par bya'o/ /gal te chos gang dag dang dngos po gang la ji ltar brjod pa 'jug pa bzhin du chos de dag dang dngos po de de'i bdag nyid du 'gyur na ni de ltar chos gcig pu dang dngos po gcig pu'i ngo bo nyid rnam pa sna</text></item>
<item><p>37a2</p><section></section><text>tshogs mang por 'gyur bar rigs so/ /de ci'i phyir zhe na/ 'di ltar chos gcig pu dang dngos po gcig pu la mang po dag gis rnam pa sna tshogs mang po brjod cing btags te nye bar 'dogs par byed pa la btags pa'i tshig rnam pa sna tshogs mang po dag las btags pa'i tshig gang</text></item>
<item><p>37a3</p><section></section><text>yang rung ba gcig cig chos de dang dngos po de la de'i bdag nyid dang / de'i rang bzhin gyi ngo bo nyid du 'gyur la/ 'dogs pa'i tshig lhag ma gzhan dag ni ma yin no zhes bya ba'i nges pa ci yang mi dmigs te de bas na btags pa'i tshig thams cad ni mtha' dag gam kha cig kyang rung</text></item>
<item><p>37a4</p><section></section><text>ste chos thams cad dang / dngos po thams cad kyi de'i bdag nyid du 'gyur ba yang med la de'i rang bzhin gyi ngo bo nyid du 'gyur ba yang med do/ /gzhan yang gal te gzugs la sogs pa'i chos sngar ji skad bstan pa rnams 'dogs pa'i tshig gi ngo bo nyid ma yin du zin na de ltar na ji dngos po</text></item>
<item><p>37a5</p><section></section><text>sngar byung ba phyis de la dga' mgur 'dogs pa'i tshig gis nye bar 'dogs na ni 'dogs pa'i tshig gis nye bar 'dogs pa'i snga rol 'dogs pa'i tshig gis nye bar ma btags pa'i tshe/ chos de dang dngos po de ngo bo nyid med pa kho nar 'gyur ro/ /ngo bo nyid med par gyur na dngos po med pa la ni</text></item>
<item><p>37a6</p><section></section><text>'dogs pa'i tshig gis nye bar gdags su mi rung ngo / /'dogs pa'i tshig gis nye bar 'dogs pa de med na yang chos dang dngos po 'dogs pa'i tshig gi ngo bo nyid du yod par mi rung ngo / /gal te 'dogs pa'i tshig nye bar 'dogs pa'i snga rol nas gzugs med de gzugs kyi bdag nyid yin</text></item>
<item><p>37a7</p><section></section><text>te/ phyis kyang gzugs kyi bdag nyid la gdags pa'i tshig gis bsdus pa'i gzugs su nye bar 'dogs par byed na yang de lta na ni gzugs zhes 'dogs pa'i tshig nye bar 'dogs pa med bzhin du yang gzugs zhes bya bar 'gyur ba'i chos dang / gzugs zhes bya bar 'gyur ba'i</text></item>
<item><p>37b1</p><section></section><text>dngos po la gzugs kyi blo 'jug par 'gyur ba'i rigs na mi 'jug pa ste/ de bas na gtan tshigs 'di dang rigs pa 'dis chos thams cad brjod du med pa'i ngo bo nyid du khong du chud par bya'o/ /gzugs la ji lta ba de bzhin du tshor ba la sogs pa nas cher na mya ngan las 'das pa'i</text></item>
<item><p>37b2</p><section></section><text>bar du ji skad bstan pa'i chos rnams la yang de bzhin du rig par bya'o/ /gzugs la sogs pa'i chos rnams dang / gzugs la sogs pa'i dngos po la 'dogs pa'i tshig gi ngo bo nyid kyis rang gi mtshan nyid yod pa ma yin la sgro btags nas mngon par zhen pa gang yin pa dang</text></item>
<item><p>37b3</p><section></section><text>'dogs pa'i tshig mtshan ma'i gzhi 'dogs pa'i tshig gi mtshan ma'i rten du gyur pa brjod du med pa'i bdag nyid kyis don dam par yod/ yang dag pa'i dngos po la thams cad kyi thams cad du med do zhes skur pa 'debs shing chud gzon par byed pa gang yin pa 'di gnyis ni</text></item>
<item><p>37b4</p><section></section><text>chos 'dul ba 'di las rab tu nyams pa yin par rig par bya'o/ /yod pa ma yin pa la sgro 'dogs pa'i nyes pa gang yin pa de dag ni thog ma nyid du dpyad cing gsal bar byas la bkrol zhing bstan zin te nyes pa de dag gis/ gzugs la sogs pa'i dngos po yod pa ma yin</text></item>
<item><p>37b5</p><section></section><text>la sgro btags pas/ chos 'dul ba 'di las rab tu nyams pa yin par rig par bya'o/ /gzugs la sogs pa'i chos rnams kyi dngos po tsam la yang skur pa 'debs shing thams cad du chud gzon pa de chos 'dul ba 'di las ji ltar rab tu nyams par 'gyur ba de ltar bshad</text></item>
<item><p>37b6</p><section></section><text>par bya ste/ gzugs la sogs pa'i chos rnams kyi dngos po tsam la skur pa 'debs pa ni de kho na yang med la 'dogs pa yang med de gnyis ka yang mi rigs so/ /'di lta ste dper na/ gzugs la sogs pa'i phung po rnams yod na gang zag tu gdags su rung gi med du zin</text></item>
<item><p>37b7</p><section></section><text>na dngos po med pa la gang zag gdags su med do/ /de bzhin du gzugs la sogs pa'i chos rnams kyi dngos po tsam yod na/ gzugs la sogs pa'i chos rnams 'dogs pa'i tshig nye bar dgag tu rung gi med du zin na dngos po med pa la gdags pa'i tshig gis nye bar 'dogs</text></item>
<item><p>38a1</p><section></section><text>pa med do/ /de la 'dogs pa'i gzhi med du zin na ni gzhi med par gyur pas 'dogs pa yang med par yang 'gyur ro/ /de bas na gang zag kha cig shes par dka' ba'i mdo sde theg pa chen po dang ldan pa zab mo stong pa nyid dang ldan pa dgongs pa'i don bstan</text></item>
<item><p>38a2</p><section></section><text>pa dag thos na bshad pa'i don yang dag pa ji lta ba bzhin du ma shes nas tshul ma yin par rnam par brtags te rigs pa ma yin pas bskyed pa'i rtogs pa tsam gyis 'di thams cad ni btags pa tsam du zad de/ 'di ni de kho na nyid yin no/ /su zhig 'di ltar lta ba de ni yang dag par lta</text></item>
<item><p>38a3</p><section></section><text>ba yin no zhes de ltar lta zhing de skad smra'o/ /de dag gi ltar na 'dogs pa'i gzhi'i dngos po tsam yang med pas 'dogs pa de nyid kyang thams cad kyi thams cad med par 'gyur na btags pa tsam gyi de kho na lta yod par ga la 'gyur te/ de bas na rnam grangs des na de dag gis ni de kho na</text></item>
<item><p>38a4</p><section></section><text>nyid btags pa de gnyis ka la yang skur pa 'debs par 'gyur te/ btags pa de kho na la skur pa btab pas na med par lta ba'i gtso bo yin par rig par bya'o/ /de ltar na med pa de ni tshangs pa mtshungs par spyod pa mdzangs pa rnams kyis smon pa'i 'os pa ma yin pa dang 'grogs</text></item>
<item><p>38a5</p><section></section><text>par mi bya ba yin te/ de ni bdag nyid kyang phung bar byed la 'jig rten gang de'i lta ba la sogs pa yang phung bar byed do/ /bcom ldan 'das kyis 'di la dgongs nas 'di na la la gang zag tu lta ba ni bla'i/ la la stong pa nyid la log par zin pa ni de lta ma yin no zhes bka' stsal to/ /</text></item>
<item><p>38a6</p><section></section><text>de ci'i phyir zhe na/ gang zag tu lta ba can gyi skye bo ni shes bya la rmongs pa 'ba' zhig tu zad kyi/ shes bya thams cad la skur pa 'debs pa ma yin te gzhi des sems can dmyal ba rnams su skye bar mi 'gyur la gzhan chos 'dod pa dang sdug bsngal las rnam par thar par 'dod pa dag</text></item>
<item><p>38a7</p><section></section><text>kyang phung bar mi byed cing slu bar mi byed la chos dang bden pa la yang 'god par byed do/ /bslab pa'i gzhi dag la yang g.yel bar mi 'gyur ro/ /stong pa nyid la log par zin pa ni shes bya'i dngos po la yang rmongs la shes bya thams cad la yang skur pa 'debs te/ gzhi des</text></item>
<item><p>38b1</p><section></section><text>sems can dmyal ba rnams su yang skye bar 'gyur la gzhan chos 'dod pa dang / sdug bsngal las thar 'dod pa rnams kyang phung bar byed do/ /bslab pa'i gzhi dag la yang g.yel bar 'gyur te/ de ltar yang dag pa ji lta ba bzhin gyi dngos po la skur pa 'debs pa ni chos</text></item>
<item><p>38b2</p><section></section><text>'dul ba 'di las rab tu nyams pa yin no/ /ji ltar na stong pa nyid la log par zin pa yin zhe na/ dge sbyong ngam bram ze gang la gang gis stong pa de yang mi 'dod la gang gis gang stong pa de yang mi 'dod pa 'di lta bu 'di ni stong pa nyid la log par zin pa zhes bya'o/ /de ci'i</text></item>
<item><p>38b3</p><section></section><text>phyir zhe na/ gang gis stong pa de med pa dang / gang stong pa nyid de yod pa'i stong pa nyid ni rigs pa'i phyir ro/ /thams cad med na ni gang du ci zhig gang gis stong par 'gyur te des de nyid stong pa nyid du 'gyur du mi rung ngo / /de bas na de lta bu ni stong pa nyid la log par</text></item>
<item><p>38b4</p><section></section><text>zin pa yin no/ /ci ltar na stong pa nyid la log par zin pa yin zhe na/ gang gi phyir gang la gang med pa de ni des stong par yang dag par mthong la 'di la lhag ma gang yin pa de ni 'di na yang dag par yod do zhes yang dag pa ji lta ba bzhin du rab tu shes pa de ni stong pa nyid la yang dag pa ji lta ba bzhin du phyin ci ma log par zhugs</text></item>
<item><p>38b5</p><section></section><text>pa zhes bya ste/ 'di lta ste gzugs zhes bya ba la sogs pa'i ming can ji skad bstan pa'i dngos po rnams la gzugs zhes bya ba la sogs par 'dogs pa'i gzhi dang tshig gi bdag nyid kyi chos med de de bas na gzugs zhes bya ba la sogs pa'i dngos po de gzugs zhes bya ba</text></item>
<item><p>38b6</p><section></section><text>la sogs par 'dogs pa'i tshig gi bdag nyid des stong ngo / /gzugs zhes bya ba la sogs pa'i ming can dngos po de'i lhag ma gang zhe na/ 'di lta ste gzugs zhes bya ba la sogs par 'dogs pa'i gzhi dang tshig tsam po yin te de gnyi ga yang 'di lta ste/ dngos po tsam</text></item>
<item><p>38b7</p><section></section><text>yod pa dang dngos po tsam du 'dogs pa tsam yod par yang dag pa ji lta ba bzhin du rab tu shes te/ yod pa ma yin pa la yang sgro mi 'dogs la yang dag pa la skur pa mi 'debs so/ /lhag par yang mi byed la nyung bar yang mi byed do/ /phri bar yang mi byed la snon par yang mi</text></item>
<item><p>39a1</p><section></section><text>byed do/ /yang dag pa ji lta bar brjod du med pa'i rang bzhin yang dag pa ji lta ba bzhin du shes so zhes so/ /'di brjod par bya ste legs par bzung ba'i stong pa nyid yang dag pa'i shes rab kyis legs par so sor rig go zhes so/ /de nyid kyi phyir sgro</text></item>
<item><p>39a2</p><section></section><text>'dogs pa dang skur pa'i mtha' dang bral ba'i dbu ma'i lam nyid dbu ma yin te/ dbus dang mtha' rnam par 'byed pa yang yin zhes pa'i rigs pas so/ /gzhan yang de kho na nyid la gang gis sgrib par byed pa'am gang la sgrib ces pa khyed kyi kun rdzob 'di ni 'khrul pa nyid yin</text></item>
<item><p>39a3</p><section></section><text>no/ /rgyus byas pa'i phung po gdags par bya ba ni gang zag go zhes 'jig rten pas brjod do/ /kun du sgrib par byed pa ni kun rdzob bo/ /mi shes pa nyid don gyi de kho na nyid la kun du sgrib par byed pa zhes zla ba grags pas brjod de/ de yang byang chub pa la yod dam med gal</text></item>
<item><p>39a4</p><section></section><text>te yod na shes bya la bsgribs pas ji ltar na byang chub pa yin/ kun rdzob tsam las gzhan pa yin/ /'khor ba yod par ma mthong la/ /de nyid mya ngan 'das pa ste/ /'di ltar yod par gnas pa yin/ /zhes rgyan las so/ /gal te med na ci ltar chad pa ma yin te rang</text></item>
<item><p>39a5</p><section></section><text>rig pa'i mngon sum yang don dam par khas mi len pa'i phyir ro/ /khas len na yang kun rdzob thams cad de kho na nyid yin par khas blangs pa bor ba yin no/ /kho bo cag ni 'khrul pa yin na yang rang gi ngo bo la ma 'khrul pa nyid kyis mngon sum nyid yin no/ /de nyid kyi phyir</text></item>
<item><p>39a6</p><section></section><text>dag pa 'jig rten pa'i ye shes kyi gnas skabs na yang rnam pa thams cad kyi rang bzhin thams cad yongs su chod pa nyid kyis bcom ldan 'das ma 'khrul pa nyid yin no/ /rang bzhin la ni kun ma 'khrul/ /gzhan gyi ngo bo la bzlog pa/ /zhes rgyan las so/ /de nyid kyi</text></item>
<item><p>39a7</p><section></section><text>phyir 'phags pa lang kar gshegs pa las/ 'phags pas 'khrul pa mthong ma yin/ /de nyid min te de tha dad/ /'khrul pa nyid yin de nyid 'gyur/ /gang phyir de nyid de tha dad/ /ces so/ /rnal 'byor gyis mngon sum yang dpyad mi bzod pa'i phyir kun rdzob yin no</text></item>
<item><p>39b1</p><section></section><text>zhe na/ ma yin te khyod kyis dpyod pa de nyid dpyad mi bzod ces bstan to/ /des na de khyad par du bsad pa nyid mkhas pa rnams kyis don dam pa yin no zhes rigs pa shes pa rnams kyis de dang der brjod do/ /thams cad med par rab bsgrub ni/ /mngon sum ma yin</text></item>
<item><p>39b2</p><section></section><text>rjes dpag min/ /tshad ma'i dngos dang dngos med pa/ /'brel ba rab tu grub ma yin/ /tshad ma yang ni dngos med nyid/ /de nyid zhe na rigs ma yin/ /dngos nyid dngos po'i tshad yin par/ /'di ni rigs shes 'dod pa'i phyir/ /ji ltar dngos nyid dngos po rnams/ /bsgrub</text></item>
<item><p>39b3</p><section></section><text>la sgrub byed du 'dod do/ /de bzhin dngos nyid dngos rnams kyi/ /rang nyid log na ldog byed yin/ /gzhal bya gzhal byed kun rdzob yin/ /zhe na bden te kun du min/ /don dam pa yi tshad ma yang / /rnam par nges par gsal bar smras/ /gang zhig dpyad mi bzod pa ni/ /</text></item>
<item><p>39b4</p><section></section><text>de nyid kho na'i kun rdzob yin/ /zhe na ma yin rang rig la/ /dpyod pa la sogs 'jug ma yin/ /rnal 'byor mngon sum gyur pa dang / /gnyis su med la'ang rnam kun du/ /rnam par rtog pa med pa'i phyir/ /thams cad sgro ma btags pa yin/ /gzung sogs rnam par blo rang</text></item>
<item><p>39b5</p><section></section><text>bzhin/ /de tshe dpyod sogs ji ltar yin/ /lhun gyis grub pa gsal ba'i phyir/ /de dang rnam bral rang bzhin yin/ /don dam rnam gsum yin pa'i phyir/ /mkhas pas sba bar nus ma yin/ /don dam thob dang rtogs bdag nyid/ /blo gros bzang ldan mi 'pham gsung / /</text></item>
<item><p>39b6</p><section></section><text>de ni dngos rnams rnam bral zhes/ /ma yin tshad mas ma nges phyir/ /dngos po thams cad rnam bral ba/ /shes pa'i bdag nyid du nges yin/ /kho bo'i kun rdzob dmigs pa yin/ /dgag pa de nyid ldan pa'i zhes/ /ma yin bdag nyid rtogs kun gyi/ /mngon sum yin phyir</text></item>
<item><p>39b7</p><section></section><text>legs de nyid/ /yang dag kun rdzob 'di yin te/ /bdag ni don dam 'dod pa yin/ /ming gzhan btags pas kho bo yi/ /de nyid 'di la gnod ma yin/ /don dam nyid ni myang 'das yin/ /ye shes de bzhin gshegs pa'ang de/ /'khor ba yongs su shes gang yin/ /mya</text></item>
<item><p>40a1</p><section></section><text>ngan 'das par thub pa bzhed/ /rjes dpag srid 'gyur kho bo la/ /de 'dra dam pa'i don la'ang yod/ /des na khyod la gnod med phyir/ /ma mthong dgag par rigs ma yin/ /ma mthong ba la gnod med par/ /rnam 'grel du brjod pas nges yin/ /gnod</text></item>
<item><p>40a2</p><section></section><text>bya gnod byed dngos po ni/ /mthong ba dag la nges pa'i phyir/ /de ni shin tu lkog gyur la/ /yod med nges pa ma yin no/ /dngos po las 'das don rnams la/ /'gal ba grub pa ma yin phyir/ /de yi 'di zhes 'brel ba ni/ /dbye bas rtogs par bya phyir yin/ /chos dbyings</text></item>
<item><p>40a3</p><section></section><text>rang bzhin 'di la ni/ /dbye ba med phyir 'di yis ci/ /don dam nyid du tha mi dad/ /ces brjod phyir na gnyis med yin/ /rab gsal tha dad yod ma yin/ /gzung sogs dmigs pa ma yin phyir/ /rtogs pa yis ni sbyar bas na/ /'brel pa la sogs 'jug ma yin/ /</text></item>
<item><p>40a4</p><section></section><text>rang gis rig pa log pa min/ /khyab par byed pa ma grub pas/ /rang gi rig pas rtogs bya ba/ /chos kyi dbyings ni rgyu med pa/ /yod cing rtag pa'i dngos po mthong / /glo bur ma yin mtshan nyid do/ /grub phyir gzhan la ltos med na'ang / /'bras bu yin te rang rgyud las/ /</text></item>
<item><p>40a5</p><section></section><text>rtog pa yis ni 'brel ba yin/ /rnam 'grel las ni gsal bar brjod/ /sku gsum rnam par gzhag pa ni/ /des na 'di ru 'khrugs pa med/ /lung dang tshad mas nges pa'i phyir/ /bcom ldan mi pham gyis gsungs so/ /gnyis su med pa'i gsal ba nyid/ /rnal 'byor</text></item>
<item><p>40a6</p><section></section><text>mngon sum spyod yul la/ /rnam pa thams cad mkhyen pa'i phyir/ /rgyu nyid du ni rnam nges yin/ /rgyu dang 'bras bu'i dngos po sogs/ /'jig rten pa yis bkag pa ni/ /rnal 'byor mngon sum ma bkag phyir/ /kho bo cag gi 'dod pa grub/ /dngos po 'di rnams ma skyes</text></item>
<item><p>40a7</p><section></section><text>yin/ /zhes brjod ce na de bden min/ /ma yin brtags pa'i gzugs rnams nyid/ /'di yis bkag pa byas pa'i phyir/ /brtags pa yi ni rang bzhin gyis/ /chos rnams thams cad skye med yin/ /gzhan gyi dbang la brten nas ni/ /mi rnams kyi ni rnam rtog skye/ /</text></item>
<item><p>40b1</p><section></section><text>dgongs pa nges par 'grel pa'i mdor/ /gang zhig dngos med rnam gsum po/ /de dang 'di ru mi 'gal bar/ /sum cu pa phyed kyis bshad de/ /dngos po gsum gyi rang bzhin ni/ /dngos po med pa rnam gsum gyis/ /chos rnams thugs la bzhag nas ni/ /dngos</text></item>
<item><p>40b2</p><section></section><text>po med par bstan pa yin/ /dang po mtshan nyid kho nas ni/ /dngos med slar yang gzhan pa ni/ /de yi rang bzhin mi 'byung bas/ /gzhan gyi dngos po med pa ni/ /de ni chos rnams don dam pa'ang / /gang phyir de bzhin nyid kyang de/ /dus kun du ni de bzhin yod/ /de nyid</text></item>
<item><p>40b3</p><section></section><text>rnam rig tsam yin no/ /sems tsam nyid du rnam bzhag pa/ /skye ba med par nga smra'o/ /zhes ni lang kar gshegs gsungs pas/ /'di dang yang ni mi 'gal lo/ /de ni ma skyes chos rtag de bzhin gshegs pa de/ /chos rnams kun kyang bde gshegs 'dra ba'ang yin/ /</text></item>
<item><p>40b4</p><section></section><text>mtshan mar 'dzin pas kyang ni byis pa'i blo can dag /mi bden pa yi chos rnams la ni 'jig rten spyod/ /gnyis su med pa'ang mi srid de/ /dpyod pa'i shes yul yin zhe na/ /ma yin rjes dpag yin phyir dpyod/ /des na 'di yis nges pa yin/ /dpyod pa yi ni yul nyid kyang / /</text></item>
<item><p>40b5</p><section></section><text>tshad mas ma grub par brjod do/ /rang rig mngon sum gyis grub phyir/ /tshad mas ma grub ci yi phyir/ /gzung bya the tshom lkog gyur la/ /dpyod pa rjes su dpag pa'i bdag /rang rig mngon sum gyis grub la/ /de la mkhas pa ci phyir 'jug//the tshom gtan tshigs tshig gi</text></item>
<item><p>40b6</p><section></section><text>phyir/ /dkrugs pa gtan tshigs rten ma yin/ /tshad ma'i mtshan nyid dang ldan la/ /de la sems pa mi srid phyir/ /'di la sogs pa rnam 'grel las/ /brtags kun la gnod yin par 'dod/ /gcig dang du ma dang bral sogs/ /gzung la sogs pa rigs mkhyen pas/ /</text></item>
<item><p>40b7</p><section></section><text>gzung la sogs par mngon zhen pa'i/ /rtog pa rang rig phyi rol med/ /'dir ni gcig sogs rnam dpyod pa/ /brtags pa nyid de rang rig min/ /sngo sogs sna tshogs shes pa la/ /shes pa'i bye brag gzhan min rten/ /bstan par mi nus de nyid ni/ /rnam par phye bas don du</text></item>
<item><p>41a1</p><section></section><text>'gyur/ /zhen pa gsal bar gyur pa yang / /dus gcig tu ni 'jug pa'i phyir/ /rtog med dang ni rtog bcas dag /mngon sum gzhan la rmongs pas so/ /rtog bcas rtog pa med pa'i yid/ /cig car du ni 'jug phyir ram/ /'jug pa myur phyir</text></item>
<item><p>41a2</p><section></section><text>rmongs pa dag /de dag la ni gcig tu zhen/ /rang rig nyid ni ma grub bo/ /zhe na rtog pa dang bral yang / /rang rig rtog pa dang bral ba/ /mngon sum gyis ni grub pa yin/ /mngon sum rtog pa dang bral ba/ /mngon sum nyid kyis grub pa yin/ /kun gyis rnam rtog ming rten</text></item>
<item><p>41a3</p><section></section><text>can/ /so so rang gis rig bya kun/ /gsal ba de yi bdag nyid phyir/ /rang gi ngo bo gsal byed pa/ /ci ltar gsal bar mngon 'dod pa/ /de ltar blo yi myong ba yin/ /mngon sum so sor myong bya nyid/ /de ni de yi bdag nyid yin/ /'di dag thams cad rnam 'grel las/ /</text></item>
<item><p>41a4</p><section></section><text>gnod byed grub pa sgrub byed yin/ /rig bya rig byed dngos po ru/ /brtags pa bkag pa byas pa yin/ /lung gi bems po ma yin pa'i/ /rigs pa tsam la'ang gnod ma yin/ /ci ltar ral gri rang so dang / /ci ltar mdzub mos rang gi rtser/ /ci ltar mi chod mi reg ltar/ /</text></item>
<item><p>41a5</p><section></section><text>de bzhin rang gis sems mthong la/ /rnam shes bems po'i rang bzhin las/ /bzlog pa rab tu skye ba ste/ /bems min rang bzhin gang yin pa/ /'di nyid bdag nyid rig pa yin/ /bya dang byed pa'i dngos po yis/ /rang rig mngon sum 'di la min/ /gcig gi ngo bo cha</text></item>
<item><p>41a6</p><section></section><text>med la/ /gsum gyi ngo bo 'thad ma yin/ /mi rtag la sogs spyod pa ni/ /rang rig tsam la grub ce na/ /ma yin bdag la 'khrul med yod/ /phyir na dpyod pa 'jug ma yin/ /rang gi ngo bo kun ma 'khrul/ /zhes pas rgyan ni byed pas so/ /kun gyis sems dang sems byung</text></item>
<item><p>41a7</p><section></section><text>rnams/ /rang bdag mngon sum la brjod pas/ /gnod med rigs pa dam pa la/ /'khrul pa nyid du nges ma yin/ /rang gi ngo bos rtogs kun la/ /gnod pa srid pa ma yin no/ /don gyi rang gi ngo bo gcig /bdag nyid mngon sum yin pa la/ /tshad ma rnams kyis brtag bya</text></item>
<item><p>41b1</p><section></section><text>gang / /ma mthong cha gzhan ci zhig yod/ /gzugs chos mthun pa mthong ba las/ /nya phyis la dngul rnam pa ltar/ /gal te 'khrul pa'i rgyu mtshan gyis/ /yon tan gzhan sbyor mi byed na/ /de phyir dngos po mthong ba yis/ /yon tan mtha' dag mthong ba nyid/ /'khrul pas</text></item>
<item><p>41b2</p><section></section><text>nges par mi byed pas/ /sgrub pa rab tu 'jug pa yin/ /skad cig la sogs ngo bo ni/ /mngon sum gyis ni bsgrub pa'i phyir/ /de las byung ba'i rjes dpag gis/ /tha snyad rab tu 'jug par byed/ /mi rtag dngos las gzhan med de/ /de yang dbang pos sngar grub po/ /du ma'i ngo</text></item>
<item><p>41b3</p><section></section><text>bo brjod min te/ /brjod pa'i chos ni rtog skyes yin/ /spyi yi rten ni yang dag grub/ /'di dag spyi ru grub pa yin/ /de bzhin 'di yi grub nyid min/ /rjes su dpag pa grub phyir yin/ /gang du de shes ma yin te/ /'dra ba gzhan ni 'byung ba'i phyir/ /'khrul te tha dad mthong ma</text></item>
<item><p>41b4</p><section></section><text>yin/ /sgyu ma'i sgong gi dbye ba ltar/ /de ltar rtags med byis pa'i bar/ /ma 'dres phyi ma 'byung 'gyur bar/ /mthong bas yongs su chod pa yin/ /skye bos mar me sogs nyams pa/ /dngos po'i rang bzhin gyur pa yi/ /nus la 'bras bu ma mthong ba/ /bar ma chad min</text></item>
<item><p>41b5</p><section></section><text>phyir rmongs pa/ /nges 'byed sgrin po med phyir ro/ /de nyid rnam par bzlog don du/ /rjes su dpag pa bsngags pa yin/ /blo gros chen pos mthong nyid las/ /rnam pa thams cad nges par mthong / /mngon sum gyis ni rab grub la'ang / /gal te rjes dpag gis gnod na/ /</text></item>
<item><p>41b6</p><section></section><text>mngon sum tshad ma ma yin phyir/ /rjes dpag tshad min cis ma yin/ /mngon sum gyis ni rtogs pa la/ /gal te gzhan gyis gnod pa ni/ /mngon sum tshad ma ma yin phyir/ /gzhan yang tshad ma ma yin no/ /mngon sum gyis ni grub pa la/ /tshad gzhan las ni ci ltar</text></item>
<item><p>41b7</p><section></section><text>yin/ /gnod pa med pa mngon sum ste/ /tshad ma gzhan gyi rtsa ba yin/ /tshad ma zhes pa med pa na/ /gzhal bya nges pa med pa'i phyir/ /cung zad cung zad kyis brjod min/ /gzhan la nges par bya ba'i phyir/ /rang gi nges ltar gzhan dag la/ /'dod pas nges pa skyed par</text></item>
<item><p>42a1</p><section></section><text>byed/ /phyogs chos nyid dang 'brel ba dang / /bsgrub bya brjod las gzhan spangs yin/ /tshad ma zhes bya med pa na/ /bstan bcos tshig ni mi ldan phyir/ /'di la sogs pa'i tshig gi ngag /tshad ma khas blangs sngon 'gro yin/ /tshad ma med par dam</text></item>
<item><p>42a2</p><section></section><text>'cha' ba/ /rang gi tshig nyid gnod pa yin/ /kun rdzob tshad mar 'dod ce na/ /de nyid du yang de 'dod kyis/ /de kho na yi tshad ma yang / /rnam par nges par gsal brjod pas/ /mi shes don gyi gsal brjod kyang / /'dir gsungs gsal bar rgyan byed pas/ /don dam pa</text></item>
<item><p>42a3</p><section></section><text>yi tshad ma yi/ /mtshan nyid yang dag brjod pa yin/ /gnyis med shes pa'i ngo bo yi/ /sngar ni tha dad pa yi yin/ /don gcig gnyis med chos kyi don/ /dam pa'i don ni 'jigs pa med/ /'di brjod mtshan yang dag brjod pa'i/ /lung gis kyang ni nges pa yin/ /</text></item>
<item><p>42a4</p><section></section><text>thams cad dmigs pa 'khrul pa yin/ /de bzhin gshegs yid ma gtogs pa/ /rang gi rig pa la dmigs 'di/ /ma 'khrul pa ru rnam nges yin/ /rnal 'byor spyod 'dod de yin zhes/ /gzhan yin gzhan du brjod par gyis/ /dngos kun rnam bral yin zhe na/ /tshad</text></item>
<item><p>42a5</p><section></section><text>ma med par 'dir bsgrubs yin/ /med pa rab tu bkag pa la/ /mngon sum ma yin rjes dpag min/ /dngos po cung zad ma grub la/ /de dag nyid kyang grub min pas/ /ma yin dgag pa'ang kho bo yi/ /gnyis med shes las gzhan yod min/ /de nyid don dam nyid yin na/ /khyed</text></item>
<item><p>42a6</p><section></section><text>kyi sngar gyi ngal don med/ /tshad ma yi ni nus pa yang / /yang dag de yi bdag nyid yin/ /de yang mngon sum gyis grub yin/ /chos dang chos can dag dbyer med/ /gang zhig don byed nus pa ni/ /de ni 'di ru don dam yod/ /mtshan nyid de ni 'di nyid la/ /srid yin gzhan la med pa'i</text></item>
<item><p>42a7</p><section></section><text>phyir/ /'dus byas thams cad skad cig ma/ /brtan pa min rnams cis na byed/ /gang gi bya ba yang dag de/ /byed pa'ang de nyid du brjod do/ /chos dang chos can rnam dbye ba/ /dngos po kun las ma grub pa/ /kun du nyes pa mtshungs she na/ /ma yin kun rdzob bye brag las/ /don dam</text></item>
<item><p>42b1</p><section></section><text>rnam par spyod pa la/ /de bzhin yang dag grub pa yin/ /don la de nyid de nyid min/ /kun rdzob rnams la dgag pa byed/ /rjes dpag dpag par bya ba'i don/ /'di ni tha snyad pa la gnas/ /tha snyad rtogs pas yang dag grub/ /dmigs par byas nas rtogs pa yin/ /ci ltar dbye bar</text></item>
<item><p>42b2</p><section></section><text>rab gnas dang / /shes pa rnams la'ang rnam dbye ba/ /chos can chos kyang snang ba yin/ /tha snyad de la brten pa'o/ /rang gis rig pa'i mngon sum gyis/ /grub nyid de ltar yin na ni/ /'bras bu rgyu yi dngos po 'di/ /kun du rnal 'byor pa yis rtogs/ /rgyu dang 'bras bu'i dngos</text></item>
<item><p>42b3</p><section></section><text>po ni/ /tshad ma yis ni rab grub min/ /de phyir gtan tshigs 'di grub min/ /dngos po thams cad skur 'debs pa'i/ /rjes su 'gro dang ldog dag gis/ /gang zhig 'jig rten pas grub pa/ /de ni brtags pa'i rang bzhin las/ /gnod par byed dang sgrub byed grub/ /'di dag ci</text></item>
<item><p>42b4</p><section></section><text>las grub ce na/ /sngar nyid rang gi rig pa las/ /de las gzhan pa mi dmigs pas/ /de nyid 'di zhes nges pa yin/ /de phyir lan cig mthong gyur pa/ /de nyid gzhan du'ang de yin te/ /gang zhig rgyu dang 'bras bu'i dngos/ /'di ltar nyid du grub pa yin/ /gang zhig rten cing 'brel</text></item>
<item><p>42b5</p><section></section><text>'byung ba/ /de ni de nyid min zhes pa/ /bden min dpe dang gnod mi grub/ /'brel ba nyid kyang grub min phyir/ /gzugs brnyan la sogs dpe zhe na/ /ma yin rnam rig tsam smra la/ /rang gi sems las ma gtogs pa/ /gzugs la sogs pa ma grub phyir/ /de nyid rab tu snang la</text></item>
<item><p>42b6</p><section></section><text>sogs/ /kun rdzob nyid du bsgrub pa la/ /khyab pa nyid ni ma grub phyir/ /gtan tshigs ma nges pa yin no/ /yang dag gtan tshigs kyang brjod bya/ /thams cad kun rdzob grub pa'i phyir/ /ma grub la sogs skyon mi bstan/ /khyed la yang dag de yod min/ /dngos po kun la</text></item>
<item><p>42b7</p><section></section><text>skur 'debs pa/ /khyed la dngos stobs gtan tshigs med/ /dngos po med la gtan tshigs nyid/ /med ces rigs pa shes pas brjod/ /de don smos pas sgra dag dang / /rtogs pa sgro btags bdag nyid can/ /rtags min rab tu grub don te/ /don las don ni rab grub</text></item>
<item><p>43a1</p><section></section><text>phyir/ /rtog dang lung dag byed pa po'i/ /'dod pa'i rjes su 'jug pa yin/ /dngos po'ang gzhan gyi ngo bo ste/ /de yi byed pa 'khrul pa yin/ /khyab bya'i dngos po ma grub la/ /khyab byed nyid kyang ma grub bo/ /gcig dang du ma sogs pa'i chos/ /log kyang</text></item>
<item><p>43a2</p><section></section><text>ldog par byed pa min/ /grub pa'i rang bzhin go byed pa/ /khyab par byed pa de nges pa/ /go bya'i rang bzhin de yi 'di/ /rang nyid log la ldog byed yin/ /de phyir de tsam dang 'brel ba'i/ /ngo bo nyid kyis ngo bo nyid/ /bzlog par 'gyur ba'am rgyu yis ni/ /'bras bu 'khrul pa med pa'i phyir/ /</text></item>
<item><p>43a3</p><section></section><text>de lta min na gcig log pas/ /ci ltar gzhan ni ldog par 'gyur/ /mi la rta ni med ces de/ /de bzhin ba lang med dam ci/ /dngos po kun rdzob tu grub pa/ /de ltar de log yin zhe na/ /don dam yang dag gnas pa'i phyir/ /kho bo cag gis 'dod pa grub/ /rtog pas sgro btags pa yi</text></item>
<item><p>43a4</p><section></section><text>chos/ /log na ldog pa ma yin pa/ /don dam ma yin ci ltar me/ /dro nyid de yi phyin log la/ /rang la gtan tshigs ma grub khyed/ /gzhan la grub pas bsgrub pa ni/ /grangs can ci 'dra'i nyes pa ni/ /de 'dra khyed la'ang 'gyur bas so/ /dngos kun rnam bral bsgrub bya dang / /gtan</text></item>
<item><p>43a5</p><section></section><text>tshigs de nyid yin zhe na/ /ma yin dngos kun rnam bral ba/ /rnam pa kun du ma grub phyir/ /rang gis rig pa'i mngon sum ni/ /grub pa la ni skur 'debs pa/ /mkhas pa gang zhig rang rig pa/ /de ni skur 'debs mtha' la brten/ /dam pa'i don gyi 'dod chags sogs/ /de ni grub</text></item>
<item><p>43a6</p><section></section><text>par 'gyur zhe na/ /de rnams kyi ni brtags pa'i gzugs/ /kho na bkag par 'dod pa yin/ /rtog pa yin yang rang rig sogs/ /'dod yin don du ma brtags phyir/ /brtags pa 'gegs par byed pa ni/ /'di ni bsdus pa'i lta ba yin/ /de bzhin de rnams de ltar med/ /gzung</text></item>
<item><p>43a7</p><section></section><text>sogs sgro 'dogs rang bzhin gyis/ /de rnams de bzhin gnas pa yin/ /bdag gzhan du ni sgro 'dogs pa/ /chags pa'i chos ni de dag nyid/ /log par sgro 'dogs med 'gyur na/ /bde sogs la yang 'dod pa med/ /de bzhin de la bzlog rnams la/ /rmongs min zhe sdang can ma yin/ /de med</text></item>
<item><p>43b1</p><section></section><text>pas ni ldog 'gyur te/ /de byung ma lus nyes pa rnams/ /sangs rgyas 'dod chags zhe sdang skyes/ /gti mug skyes zhes brjod pa ni/ /de nyid de bzhin gshegs pa yis/ /dpal ldan rdo rje dkyil brgyan du'o/ /mi bskyod la sogs rang bzhin gyis/ /zhe sdang la sogs bstan pa ni/ /rigs</text></item>
<item><p>43b2</p><section></section><text>yin de rnams rang rig ste/ /chos kyi dbyings kyi rang bzhin phyir/ /'di la bsal bar bya ba med/ /bsnan par bya ba cung zad med/ /yang dag nyid la yang dag lta/ /yang dag mthong na rnam par grol/ /yod dang med dang yod med kyang / /gang gis bsgrub bya cung zad med/ /'bras bdag</text></item>
<item><p>43b3</p><section></section><text>mi dmigs ngo bo ni/ /de yi gtan tshigs cung zad med/ /gtan tshigs tshad mas grub yod pa/ /gal te dngos zhugs cung zad med/ /de ltar gtan tshigs gtan tshigs min/ /mi yi 'dod tsam gyis byas 'gyur/ /skyes bu'i bsam pa'i dbang byas pa/ /de nyid de nyid min gnas</text></item>
<item><p>43b4</p><section></section><text>na/ /gtan tshigs der snang med par 'gyur/ /de ltar dngos po rten med phyir/ /rang la sgrub byed ma grub par/ /gzhan la grags pas sgrub byed na/ /grangs can pa yi lta ba 'ongs/ /ji ltar shin tu de mkhas yin/ /gzhan gyi don gyi rjes dpag ni/ /rang gis mthong don gsal</text></item>
<item><p>43b5</p><section></section><text>byed yin/ /gzhan gyi lung las mthong ba ni/ /sgrub byed ma yin don med phyir/ /gzhan gyis rtogs par bya ba'i phyir/ /rang gis ma mthong yang gzhan gyis/ /mthong ba sgrub byed ces kha cig /de spang phyir bdag mthong ba'i tshig /de don smos pas sgra dag dang / /rtogs pas sgro</text></item>
<item><p>43b6</p><section></section><text>btags bdag nyid can/ /rtags nyid min par bsgrub don te/ /don las don ni grub phyir ro/ /rang gi rgyud bsgrub med pa na/ /khyed kyi thal 'gyur ci ltar yod/ /bsgrub bya gtan tshigs 'brel ba ni/ /grub pa de ni bzlog pa yin/ /rang bzhin dag gam 'bras bu'am/ /snang ba mthong</text></item>
<item><p>43b7</p><section></section><text>ba med nyid rtags/ /'brel pa de dngos grub yin na/ /rang la ci yi phyir ma grub/ /gzhan gyis kyang gzhan rtogs pa ni/ /mi rigs gzhan gyis brtags pa yis/ /thal ba dag ni gnyis 'brel las/ /gcig med na ni gzhan med phyir/ /thams cad kun rdzob smra ba yis/ /de las gzhan</text></item>
<item><p>44a1</p><section></section><text>ni rtogs don du/ /rang gis mthong ba'i bsgrub brjod bya/ /gzhan du bsgrub bya mi nges phyir/ /rang rig mthar thug par gyur la/ /rtag pa mi dmigs pa yi phyir/ /yod dang med la sogs pa'i phyogs/ /med pa'ang 'di ru 'gal ma yin/ /ci srid dam bca' byed</text></item>
<item><p>44a2</p><section></section><text>'gyur ba/ /de srid de kun dog par 'gyur/ /rang gi sems nyid mthong ba na/ /rtsod pa brtsam par mi bya'o/ /yod dang med dang yod med ces/ /gang gi phyogs ni yod ma yin/ /yun rings su yang skyon brjod par/ /de la nus pa ma yin no/ /gal te dam bca' 'ga' bdag yod/ /de</text></item>
<item><p>44a3</p><section></section><text>tshe nyes pa 'di bdag 'gyur/ /bdag la dam bca' med pa'ang yin/ /de phyir nyes pa bdag la med/ /gal te cung zad dmigs gyur na/ /'jug pa dang ni ldog par 'gyur/ /mngon sum la sogs pa yi don/ /nyes pa de ni bdag la med/ /sgrub pa'i yan lag mi brjod cing / /skyon</text></item>
<item><p>44a4</p><section></section><text>mi brjod pa gnyis po dag /'di ltar tshar gcad gnas yin par/ /mkhas pas rtsod pa'i rigs pa las/ /rtsod pa rtsom na 'di min par/ /bltas te rtsod pa pham gyur phyir/ /dam bca' 'am sgrub byed ma brjod phyir/ /sgrub byed ma yin phyir yang ngo / /don gyis don rtogs phyir don la/ /</text></item>
<item><p>44a5</p><section></section><text>phyogs dang gtan tshigs brjod nus med/ /des na de dag rang nyid la/ /sgrub byed gnas pa yod ma yin/ /de yi phyogs tshig smra ba po'i/ /mngon par 'dod pa ston par byed/ /tshad yin de las the tshom dag /skye phyir dngos su sgrub byed min/ /bsgrub par bya ba brjod pa yis/ /brgyud</text></item>
<item><p>44a6</p><section></section><text>pa yis kyang nus pa med/ /gtan tshigs brjod pa'ang rang nyid dag /nus pa med kyang nus ston byed/ /tshad ma yang ni gnyis yin te/ /tshad ma dang ni lung gis grub/ /de yi myong ba bzhi po yang / /tshad dang lung gis gnod pa'i phyir/ /blo ni gang du don stobs kyis/ /rjes su 'gro dang ldog</text></item>
<item><p>44a7</p><section></section><text>pa can/ /de ni rang dbang du 'dzin pa/ /de las dngos gzhan dbang po 'das/ /de yi ma mthong bdag nyid gzugs/ /rtogs pa 'di ni don gzhan rten/ /de la brten pas 'brel ba can/ /gal te de tshe rtogs 'gyur ro/ /rtogs pa'i rjes 'gro spyi yi ni/ /ngo bo nyid kyis de tshe rtogs/ /de</text></item>
<item><p>44b1</p><section></section><text>phyir thams cad lkog gyur pa/ /khyad par gyis ni rtogs ma yin/ /gang yang 'brel ba'i chos las ni/ /chos can la rtogs skye bar 'gyur/ /rjes dpag de ni lkog gyur gyi/ /gcig ni sgrub par byed pa yin/ /mngon sum lkog tu gyur dag las/ /gang gi gang gzhan srid ma yin/ /</text></item>
<item><p>44b2</p><section></section><text>de phyir gzhal bya gnyis nyid phyir/ /tshad ma gnyis su 'dod pa yin/ /rnam shes lnga yi tshogs rnams ni/ /bsams la dmigs pa'i rnam pa can/ /sems dang sems byung dmigs pa ni/ /drug pa zhes bya gnas pa yin/ /de la du mas bskyed bya'i phyir/ /rang don spyi ni spyod yul yin/ /</text></item>
<item><p>44b3</p><section></section><text>chos can du ma'i ngo bo yi/ /dbang pos thams cad rtogs pa yin/ /de ni bsags shing 'dus pa yin/ /spyi de la ni dbang po'i blo/ /spyi yi blo yang nges par ni/ /rtog pa yis ni rjes su 'brel/ /don gzhan dang ni mngon 'brel phyir/ /gang rnams rdul phran gzhan ni skye/ /de rnams la ni</text></item>
<item><p>44b4</p><section></section><text>bsags pa brjod/ /shes pa skye ba'i rgyu mtshan yin/ /rdul phran rnams kyi bye brag kyang / /rdul phran gzhan ni med na med/ /de gcig nges min shes pa ni/ /spyi ni spyod yul yin par brjod/ /de la skye mched gcig la yang / /du ma cig car mthong ma yin/ /cig car gzung ba'i snang ba</text></item>
<item><p>44b5</p><section></section><text>ni/ /'brel med til sogs la ni cis/ /mgyogs pa 'di la bkag zin to/ /de rnams rim gyis 'byung ba la/ /rim min mi 'dzin cis ma yin/ /blo rnams thams cad dus mtshungs phyir/ /de la 'ga' zhig rim min snang / /gzhan yang rim pa ldan pa ci/ /de phyir don rnams 'dzin pa la/ /</text></item>
<item><p>44b6</p><section></section><text>rim min 'di ni thal bar 'gyur/ /gcig min phye ma leb sogs la/ /sna tshogs gzugs mthong ji ltar min/ /sna tshogs de gcig yin zhe na/ /de las 'di ches ngo mtshar che/ /sna tshogs gcig pa'i rang bzhin min/ /ji ltar nor bu'i gzugs yin te/ /sngon po la sogs dbye bas</text></item>
<item><p>44b7</p><section></section><text>kyang / /ri mo'i gding ba rnams dang mtshungs/ /de la yan lag can gyi gzugs/ /de bzhin gcig pu mthong zhe na/ /sngon po la sogs gsal na yang / /sna tshogs gzhan mthong sna tshogs mthong / /rnam pa mtshungs don dus gcig tu/ /blo ni gnyis pos mtshon pa yi/ /gcig ni</text></item>
<item><p>45a1</p><section></section><text>rim yin don sna tshogs/ /gzhan ni rim min don gcig ci/ /blo nyid sna tshogs gzugs nyid phyir/ /dngos rnams sna tshogs nyid du 'gyur/ /de dag yan lag min na cis/ /'di la tha dad yin par gnas/ /rigs mi mthun pas mi rtsom phyir/ /ri mo sogs blo sna</text></item>
<item><p>45a2</p><section></section><text>tshogs min/ /gzugs can min phyir ldan pa min/ /ri mor brtags pa rten pa yin/ /so sor sna tshogs ma yin pas/ /gzung ba rnams la rim pa'ang yin/ /sna tshogs blo yis bsregs min te/ /du ma gcig gis mi 'dzin phyir/ /sna tshogs don du gcig gir 'gyur/ /de phyir rtog</text></item>
<item><p>45a3</p><section></section><text>pa med par grub/ /don gcig tu ni rtogs na yang / /gang las tha dad mthong ba yin/ /rdul bzhin de don mthong ba min/ /de phyir 'bras bu mthong ma yin/ /kun ni lci bar mthong ba bzhin/ /de yi yon tan ma mtshon phyir/ /de la de nyid ma mthong ste/ /de yi 'bras bu gzugs mthong ba/ /</text></item>
<item><p>45a4</p><section></section><text>'di la sogs pa rnam 'grel las/ /yan lag can ni shes yul min/ /mig gi rnam par shes pa dang ldan pas sngon po'o/ /shel gyi sngon po snyam pa ni ma yin no zhes lung las mngon sum gyi mtshan nyid rtog pa dang bral bar shes so/ /du ba las ni mer shes te/ /chu skyar la ni chur shes shing / /</text></item>
<item><p>45a5</p><section></section><text>byang chub sems dpa' blo ldan gyis/ /rigs ni mtshan ma rnams las shes/ /zhes rjes su dpag pa yin no/ /de lta'i dngos po nyer bstan pa'i/ /de yi bstod pa bstan pa'i phyir/ /tshad ma'i de nyid grub don du/ /rjes su dpag pa'ang bkag min phyir/ /sbyor ba mthong ba'i phyir yang yin/ /'di yi</text></item>
<item><p>45a6</p><section></section><text>cung zad skye 'gyur bdag /kun ni 'gog pa'i chos yin te/ /de ni dang por rnam mang pos/ /rjes dpag rten ni rtags yin te/ /med na mi 'byung mtshan nyid do/ /khyab pa rab tu bstan pa'i rtags/ /bsgrub byas brjod de de yang gsal/ /yang dag shes pa sngon 'gro ba'i/ /gang zhig skyes bu'i don</text></item>
<item><p>45a7</p><section></section><text>kun yin/ /de ni bstan pa'i 'bras bcas te/ /ci phyir khyed kyis nges ma byas/ /brtags pa ma dmigs pa yis ni/ /yongs su grub pa sgrub pa la/ /gal te kho bo'i yod med nyid/ /khyod kyis rtsod pa byas gyur pa/ /de tshe khyed la yod med nyid/ /rtsod pa shin tu thal bar 'gyur/ /khyod kyi rtag pa nyid</text></item>
<item><p>45b1</p><section></section><text>yod pa/ /de nyid du ni med pa yin/ /tshigs bcad don ni ji lta bu/ /tshad ma yis ni grub ma yin/ /de yi don ni ma rtogs pas/ /cung zad rtsod pa don med yin/ /yod med ces pa'ang brtags ldan nyid/ /spyod 'di sdug bsngal nyer zhi min/ /yod ces pa ni rtag par 'dzin/ /med ces pa ni chad lta</text></item>
<item><p>45b2</p><section></section><text>yin/ /mtha' gnyis la gnas de yi phyir/ /sdug bsngal nye bar zhi ma yin/ /nyan thos 'dod chags bral ba rnams/ /khyed la med par thal bar 'gyur/ /sdug bsngal nye bar zhi med par/ /smra ba yod sogs lta ba yin/ /nyon mongs tsam zhig spangs pa yang / /yod dang med nyid lta ba yang / /</text></item>
<item><p>45b3</p><section></section><text>sdug bsngal nye bar zhi bar bshad/ /nyan thos rnams la drang srong gi/ /de nyid shes pas 'gro skyob la/ /thar pa'i mtshan ni rnam gsum nyid/ /med na mi 'byung nges pa'i phyir/ /thar pa'i thig le las gsungs pa/ /rgyu gsum las ni 'byung ba yin/ /las dang lus ngag yod na yang / /sa bon</text></item>
<item><p>45b4</p><section></section><text>gcig pu med pas na/ /myu gu bzhin du skye ma yin/ /'di nyid la ni bsams nas ni/ /thams cad kun rdzob smra ba yi/ /don dam par yod med par ni/ /kun rdzob la yang rigs ma yin/ /ci ltar de bzhin yod ces gsungs/ /rig pa shes pas rigs ma yin/ /de med na ni spyod med par/ /</text></item>
<item><p>45b5</p><section></section><text>skye bo thams cad thal bar 'gyur/ /gang gis de nyid bsgribs pa dang / /gang la bsgrib par 'dod pa yang / /don dam par yod med pas na/ /ji ltar gang la gang gis bsgribs/ /ji ltar khyod kyi kun rdzob kyi/ /rgyu dang 'bras bu nges pa yin/ /de bzhin kho bo cag gi yang / /de tshe gyur na'ang</text></item>
<item><p>45b6</p><section></section><text>nga nyams shing / /don dam yod par ma grub pas/ /nyan thos zhe na de rigs min/ /yang dag bdag nyid can de ni/ /mngon sum gyis ni grub pa'i phyir/ /de lta yin na thams cad kyi/ /thams cad 'bras bur 'gyur zhe na/ /lan yang khyod dang mtshungs pa yin/ /kho bo dang mnyam 'gyur ba</text></item>
<item><p>45b7</p><section></section><text>ste/ /'di nyid thugs la bzhag nas ni/ /bcom ldan 'das kyis 'di gsungs so/ /gang zag lta ba mchog yin te/ /nyes gzung stong pa nyid ma yin/ /de ni nyes par gzung ba la/ /nyes pa mang por thal bar 'gyur/ /yang dag skur 'debs shes bya la/ /rmongs yin de rnams gzhan du</text></item>
<item><p>46a1</p><section></section><text>min/ /de nyid yod pa bsgrub bya yin/ /zhes na kun rdzob smra dang mtshungs/ /don dam pa yi cha bsten pa/ /rang bzhin cung zad yod ma yin/ /sgrub byed gnod byed ma mthong bas/ /de ltar the tshom rigs pa yin/ /de nyid yod pa gnyis med pa/ /nges par gyur pa ma yin</text></item>
<item><p>46a2</p><section></section><text>no/ /gnod byed med pa nyid kyang 'dir/ /'grel pa byed pas gsal bar brjod/ /thams cad kun rdzob smra ba yi/ /gang 'di cung zad zhes pa mtha'/ /bstan bcos byed las 'di yis ni/ /dngos su thob phyir skyes bu tshad/ /de don de nyid bstan pa dang / /tshig gi rje yis bskul ba'ang de/ /</text></item>
<item><p>46a3</p><section></section><text>de yi 'dod las 'das gang yang / /de ni 'ga' yis brjod pa yin/ /'chang byed gzhan gyi skyon yin te/ /'di ni gzhung don gzhan rtogs pa/ /ci ltar 'di don bshad pa ni/ /blo gsal rnams kyis nges pa yin/ /de bzhin de yi 'dod dang 'di/ /sus kyang 'gal ba mthong ma yin/ /de</text></item>
<item><p>46a4</p><section></section><text>'dod las rgal 'di rnams ni/ /sgro 'dogs pa dang skur 'debs pas/ /phyi don gnyis su med rtogs pa/ /tshad ma lung gis nges pa'i phyir/ /gang du gzung ba'i snang ba 'di/ /brtags yin de nyid ma yin no/ /gsal ba nyid kyi zhen pa yang / /'khrul pa nyid ces brjod pa yin/ /nang</text></item>
<item><p>46a5</p><section></section><text>gi shes bya'i ngo bo gang / /phyi rol ltar snang gang yin pa/ /de bden min pa des na med/ /de nyid las ni phyir shes bya/ /de la ltos pa'i myong ba yang / /'dod pas byed pa po yi gzugs/ /de ni med phyir myong ba la/ /gnyis so zhes ni rnam par phye/ /'jig rten 'das pa'i ye shes la/ /rnam pa</text></item>
<item><p>46a6</p><section></section><text>thams cad snang ba yin/ /'jig rten spros pa thams cad la/ /bden pa cung zad yod ma yin/ /ji ltar zhe na/ de yis gzung min des ni 'dzin pa min/ /shes pa gzhan gyi gzung bya nyid kyis stong / /de lta na yang shes pa'i rang bzhin gsal/ /mngon sum phyogs ni khyod kyis gsal bar</text></item>
<item><p>46a7</p><section></section><text>byung / /gzhan ni myong bya'i blo yod min/ /de yi myong ba gzhan yod min/ /gzung dang 'dzin dang bral ba'i phyir/ /rang gis de nyid gsal ba yin/ /'di yi 'bras bu zhes sogs pa/ /'jig rten pa yi tha snyad yin/ /dag pa'i 'jig rten ye shes kyi/ /gnas skabs na yang 'gal ba med/ /</text></item>
<item><p>46b1</p><section></section><text>yongs su grub pa'i dngos po yod/ /dngos dang dngos med rnam spangs pa/ /sgro 'dogs pa dang skur 'debs nyid/ /sems tsam nyid la yod ma yin/ /lus dang longs spyod gnas dang ni/ /gang rnams sems la shes ma yin/ /sgro 'dogs pa dang skur 'debs la/ /mi mkhas de</text></item>
<item><p>46b2</p><section></section><text>rnams dpyod par byed/ /yod dang med dang gnyis med mtha'/ /ji srid sems kyi spyod yul yin/ /spyod yul rnam par spangs pa yis/ /yang dag sems ni 'gag pa yin/ /yul ni 'dzin pa med pa'i phyir/ /'gog yin med pa ma yin te/ /ci ltar 'phags pa'i spyod yul du/ /de</text></item>
<item><p>46b3</p><section></section><text>bzhin nyid kyi skabs na yod/ /de bzhin nyid dang stong nyid mtha'/ /mya ngan 'das dang chos kyi dbyings/ /yid kyi rang bzhin sku sna tshogs/ /nga yis rnam grangs bstan pa yin/ /brtan dang rtag dang de nyid dang / /rigs dang dngos po'i rang bzhin dang / /de bzhin nyid kyi sems bor ba/ /</text></item>
<item><p>46b4</p><section></section><text>brtags pa dang ni rnam bral ba/ /gal te dngos med dag mi 'gyur/ /gang gi nyon mongs pa yang min/ /gang las sems ni dag pa dang / /nyon mongs pa yang skye ba yin/ /de phyir dngos po de nyid 'gyur/ /rnam dag 'phags pa'i spyod yul yin/ /sems ni rkyen las byung ba ste/ /rnam par rtog</text></item>
<item><p>46b5</p><section></section><text>dang rnam bral ba/ /sgyu sogs rmi lam dang 'dra ba/ /rnal 'byor pas mthong grol bar 'gyur/ /sems tsam la ni brten nas su/ /phyi rol shes bya'i ngo bo min/ /de bzhin nyid la dmigs nas ni/ /sems tsam las kyang bzla bar bya/ /sems tsam las ni bzlas nas su/ /snang ba med la</text></item>
<item><p>46b6</p><section></section><text>bzla bar bya/ /snang med gnas pa'i rnal 'byor pa/ /de yis theg pa chen po mthong / /sems tsam snang ba med pa dang / /gnas dang de bzhin sangs rgyas sa/ /'di dag sangs rgyas kyis gsungs te/ /gsung dang gsung bar 'gyur ba'ang yin/ /sems ni sa bdun po rnams te/ /snang ba med</text></item>
<item><p>46b7</p><section></section><text>pa brgyad pa yin/ /'di ni sa gnyis gnas pa yin/ /lhag ma'i sa ni nga yi bdag /so so'i bdag nyid rig dag pa'ang / /sa rnams nga yi bdag nyid yin/ /dbang phyug chen po mchog gi gnas/ /'og min gnas ni rnam par mdzes/ /gnyis kyi rang bzhin bdun du 'gyur/ /sa rnams</text></item>
<item><p>47a1</p><section></section><text>sems kyi rang bzhin yin/ /yongs grub des ni lhag mar 'gyur/ /de bzhin sangs rgyas sa rnams te/ /snang rung sems ni ma shes pas/ /rtog pa gnyis po skye bar 'gyur/ /snang rung sems ni shes pa yis/ /rtog pa 'jug par mi 'gyur ro/ /sems nyid sna</text></item>
<item><p>47a2</p><section></section><text>tshogs 'gyur ba ste/ /mtshon bya mtshon byed rnam par spangs/ /ci ltar byis pas rnam brtags pa/ /mthong ba rnam yin ma mthong med/ /chos lnga dag dang rang bzhin dang / /rnam par shes pa brgyad nyid dang / /bdag med gnyis kyi dngos por ni/ /theg pa chen po mtha' dag</text></item>
<item><p>47a3</p><section></section><text>bsdus/ /ming dang rgyu mtshan rtog pa ni/ /rang bzhin gnyis po'i mtshan nyid de/ /yang dag shes nyid de bzhin nyid/ /yongs su grub pa'i mtshan nyid do/ /'khrul pa'i rgyu mtshan yang dag rtog//gzhan gyi dbang gi mtshan nyid yin/ /rgyu mtshan gang la ming gang yin/ /de ni brtags pa'i</text></item>
<item><p>47a4</p><section></section><text>mtshan nyid do/ /ming dang rgyu mtshan yang dag rtog /gang du de yi skye mi 'gyur/ /shes pa rnams la brda med pas/ /yongs su grub pa'i mtshan nyid do/ /gnyis med de bzhin nyid dang stong / /yang dag mtha' dang chos nyid dang / /rtog pa med par ngas bstan pa/ /yongs grub mtshan nyid gang</text></item>
<item><p>47a5</p><section></section><text>de rnams/ /de bzhin nyid dang stong nyid mtha'/ /mya ngan 'das dang chos kyi dbyings/ /ma skyes pa yang chos rnams kyi/ /rang bzhin don dam ma yin no/ /ci ltar gser gyi dag pa dang / /rnyog pa dang bral chu dang ni/ /sprin dang bral phyir nam mkha' dang / /de ltar brtags pa dag pa yin/ /kun</text></item>
<item><p>47a6</p><section></section><text>rdzob dang ni don dam las/ /gsum pa rgyu las skyes pa med/ /brtags pa kun rdzob tu brjod de/ /de dag spangs phyir 'phags spyod yin/ /mngon par shes dang dbang gis dag /ting 'dzin stobs kyis brgyan pa'o/ /yid kyi rang bzhin sku sna tshogs/ /rigs dang de bzhin gshegs dang dge/ /</text></item>
<item><p>47a7</p><section></section><text>so so rang rig dri ma med/ /de yi mtshan nyid rnam spangs pa/ /brgyad pa dang ni sangs rgyas sa/ /rigs ni de bzhin gshegs par 'gyur/ /ring du song dang legs blo gros/ /chos kyi sprin ni de bzhin gshegs/ /de dag sangs rgyas rnams kyi rigs/ /lhag pa theg pa gnyis bsgrub yin/ /</text></item>
<item><p>47b1</p><section></section><text>rang bzhin gcig pu bshad par bya/ /rtog pa rnam par shes pa spangs/ /'phags pa'i spyod yul bzang po ste/ /rang bzhin gnyis po rnam spangs pa/ /shin tu 'ang yongs grub ma yin te/ /brtags phyir gzhan las skyes ma yin/ /de tshe shes par byas dag pa'i/ /rang bzhin dam pa'i</text></item>
<item><p>47b2</p><section></section><text>don yin no/ /gang gi nub mo rtogs pa dang / /gang gi yongs su mya ngan 'das/ /nga yis cung zad rab bstan pa/ /'di dag bar na yod ma yin/ /so so'i bdag nyid chos gnas pa/ /thugs la bzhag nas nga yis brjod/ /sangs rgyas de rnams dang ni nga / /bye brag cung zad yod ma yin/ /</text></item>
<item><p>47b3</p><section></section><text>'di dag thams cad ma skyes pa/ /dngos po ma yin yod pa min/ /dri za rmi lam sgyu mar grags/ /dngos por snang yod rgyu med pa/ /rnam rtog gis brtags med pa ste/ /rtog pa med pa ma yin la/ /'khor ba ma yin myang 'das min/ /sems ni rang bzhin 'od gsal yin/ /snying po de</text></item>
<item><p>47b4</p><section></section><text>bzhin gshegs dge ba/ /dngos po kun gyi skye ba ni/ /mtha' dang mtha' med rnam par spangs/ /nga yi shes rab rnam pa gsum/ /gang las de nyid rab byung ba/ /theg pa gnyis dang rnam bral te/ /shes rab snang ba dang bral ba'o/ /yod pa'i dngos por mngon zhen pas/ /nyan thos rnams ni</text></item>
<item><p>47b5</p><section></section><text>'jug par 'gyur/ /sems tsam nyid la 'jug pa yis/ /shes rab de bzhin gshegs pa dge/ /'di ni lang kar gshegs par yang / /chung ngu 'bring dang chen po yis/ /gsum po nyid du shes rab ni/ /brjod de gzhan du ma yin phyir/ /dbu ma'i rtsa ba la sogs par/ /brtags pa nyid</text></item>
<item><p>47b6</p><section></section><text>ni bkag pa'i phyir/ /brtags pa bkag pa 'di la ni/ /tshad ma lung gis grub pa ste/ /bden pa gnyis la brten nas ni/ /sangs rgyas rnams kyis chos bstan pa/ /'jig rten pa yi kun rdzob dang / /don dam pa yi bden pas so/ /bden pa gnyis kyi dbye ba dag /gang gis 'di dag</text></item>
<item><p>47b7</p><section></section><text>mi shes pa/ /zab mo sangs rgyas bstan pa la/ /de nyid de rnams kyis mi shes/ /tha snyad don la ma brten par/ /dam pa'i don ni ma rtogs par/ /mya ngan 'das pa mi rtogs so/ /stong pa nyid la lta nyes na/ /shes rab chung ldan phung bar 'gyur/ /ji ltar sbrul la bzung nyes dang / /rig</text></item>
<item><p>48a1</p><section></section><text>sngags log par bsgrubs pa bzhin/ /des na so sor ldog 'gyur te/ /thub pas sems ni brtan bzhed pa/ /chos la dgongs pas 'di yi chos/ /dman pas rtogs par dka' ba'o/ /gzhan gyis mi shes zhi ba dang / /spros pa yis ni ma spros pa/ /rtog med sna</text></item>
<item><p>48a2</p><section></section><text>tshogs ma yin don/ /'di ni de nyid mtshan nyid yin/ /de phyir cung zad gzugs kyi tshul/ /rnam par rtog pas brtag mi bya/ /'di skad brjod pas brtags pa tsam/ /thub pas bkag par dgongs pa yin/ /yang dag skye dang 'gag pa sogs/ /dngos la gnyis pa yod ma yin/ /de med</text></item>
<item><p>48a3</p><section></section><text>na ni thams cad kyi/ /dgag pa grub pa ma yin no/ /'jig dang skye dang nyon mongs dang / /shes pa dgag pa ma yin te/ /byis pas shes pas gang rtogs pa/ /de ni dgag pa thams cad du/ /sgrub byed mi dmigs pa las yin/ /rang rig tsam zhig dmigs pa yang / /'dir ni gnyis po</text></item>
<item><p>48a4</p><section></section><text>mi dmigs yin/ /khyad par can dngos myang ba la/ /don gsal ba ni gzhan ma yin/ /de las khyad par can dmigs pa/ /de phyir de yang mi dmigs pa/ /de nas ma dmigs pa 'di ni/ /mngon sum bdag nyid kho nas rtog//rang nyid tsam gyis 'jug pa tsam/ /de med rnam gzhag go byed</text></item>
<item><p>48a5</p><section></section><text>yin/ /gzhan du mi dmigs pa las ni/ /don dam pa ni rtogs 'gyur na/ /gzhan gyis dmigs pa med pa nyid/ /de ltar na ni thug med 'gyur/ /mi snang nges par mi rung phyir/ /gzhan la gnas 'gog 'gyur ba yin/ /sems can gzhan la rtags can min/ /rnam rtog sogs 'grub mi</text></item>
<item><p>48a6</p><section></section><text>'gyur bzhin/ /'bras bu nges med can de dag /'di 'dra mi dmigs pa ru brjod/ /de ni shin tu lkog gyur la/ /yod dang med pa'i rnam nges min/ /shes rab pha rol phyin sangs rgyas/ /byang chub sems dpa' de bzhin no/ /ming tsam dag tu brjod pa ni/ /bsal na sgra don brtags pa yin/ /</text></item>
<item><p>48a7</p><section></section><text>'di ni sgra don bkag pa ste/ /dngos po rnam par mi bzlog go/ /gang rnams la ni don nges pa/ /gzhan la'ang de bzhin gshegs par bya/ /brtags pa 'gag pa zhes pa 'di/ /lta ba thams cad bsdus pa yin/ /shes bya nyid du snang ba kun/ /rnam par brtags par 'dod pa yin/ /gang dang</text></item>
<item><p>48b1</p><section></section><text>gang gi rtog pa yis/ /dngos po gang gang rnam brtags pa/ /'di ni yongs su brtags pa yin/ /zhes ni rigs mkhyen gyis gsungs phyir/ /gang zhig dbu ma rtogs nyid yin/ /sgro 'dogs pa dang skur 'debs dag//dor bas dbu mar shes par bya/ /de nyid gnyis med myong ba yin/ /gang zhig rten cing 'brel 'byung</text></item>
<item><p>48b2</p><section></section><text>ba/ /de la stong pa nyid du brjod/ /de ni nye bar 'dogs nyer len/ /de nyid dbu ma'i lam yin no/ /rten cing 'brel 'byung ma yin pa/ /chos ni cung zad yod ma yin/ /gang phyir de phyir mi stong pa'i/ /chos ni cung zad yod ma yin/ /sems tsam nyid de snang yod min/ /phyi rol don ni dor ba yin/ /rnam par rtog pa log pa yi/ /</text></item>
<item><p>48b3</p><section></section><text>lam de nyid ni dbu ma yin/ /sems tsam ma mthong nyid yod min/ /snang ba med phyir skye ma yin/ /'di ni dbu ma'i lam yin te/ /kho bo gzhan gyis brjod pa yin/ /yang dag ma yin kun rtog yod/ /de la gnyis po yod ma yin/ /stong pa nyid ni 'di la yod/ /de la yang ni de yod de/ /stong</text></item>
<item><p>48b4</p><section></section><text>pa ma yin mi stong min/ /de lta bas na thams cad bshad/ /yod pas med pas yod pas na/ /de nyid dbu ma'i lam yin no/ /dbus dang mtha' rnam 'byed pa las/ /'di yi de nyid rtogs par bya/ /de phyir ma lus 'phags dag dang / /'di ni mi 'gal bar bsgrubs yin/ /'chad pa po yis</text></item>
<item><p>48b5</p><section></section><text>gang phye ba/ /brtags pa 'di ni rigs min cha/ /lung dang rigs pas gnod pa ni/ /tshangs pas bzlog par mi nus phyir/ /rnam pa rnams ni rang rig yin/ /rang gi ngo bor gsal ba'i phyir/ /gcig dang du ma bral sogs kyi/ /gnod pa gzhan du bkag pa yin/ /sngo sogs sna tshogs</text></item>
<item><p>48b6</p><section></section><text>rnam shes la/ /shes pa'i khyad par gzhan mi sten/ /mthong nus ma yin de la ni/ /'byed byed don la ltung bar 'gyur/ /shes la ci ltar snang gang yin/ /de ni de la nyams myong 'gyur/ /de ltar sems kyi rnam pa ni/ /sna tshogs gcig gi ngo bor 'gyur/ /gzung ba la sogs par zhen</text></item>
<item><p>48b7</p><section></section><text>gang / /'khor ba yin te gzhan min phyir/ /de dang bral bas myang 'das te/ /des na thams cad legs par gnas/ /gzhan gyi dbang gi dngos po ni/ /mtshan nyid las ni gnyi ga'i cha/ /brtags pa'i cha yis 'khor ba yin/ /yongs grub cha yis myang 'das yin/ /bdag dang bdag gi rnam</text></item>
<item><p>49a1</p><section></section><text>rtog rgyun gyis ni/ /ngo bor dag gis der ni 'khor ba ste/ /dag pa de las phyin ci log pa na/ /ngo bo tsam gyis rnam par shes par bya/ /zhi ba dang ni srid pa'i ngo bo nyid/ /chos nyid kyis ni dbye ba 'ga' yang med/ /gang phyir gzung ba la sogs rnam pa dang / /bral bar thams cad</text></item>
<item><p>49a2</p><section></section><text>du ni rtag tu grub/ /so sor snang ba rang bzhin kun rtog las/ /thams cad kyang ni ci yang yod ma yin/ /sems las gzhan pa 'ga' yang yod min pas/ /bdag ces bya ba'ang gud na yod ma yin/ /kun rdzob tsam las 'khor ba ni/ /gzhan ni yod par ma mthong ngo / /de nyid kho na mya ngan 'das/ /</text></item>
<item><p>49a3</p><section></section><text>de lta na ni yang dag gnas/ /ji srid rnam rig tsam nyid ces/ /shes pa tsam la'ang mi gnas te/ /gzung ba gnyis kyi rjes 'jug pa/ /de srid rnam par mi ldog go/ /'di dag rnam par rig tsam zhes/ /de snyam du ni dmigs nas su/ /ci yang rung ste mdun 'jog na/ /de ni tsam la'ang mi</text></item>
<item><p>49a4</p><section></section><text>gnas so/ /nam zhig shes pas dmigs pa rnams/ /mi dmigs de yi tshe na ni/ /rnam par rig pa tsam la gnas/ /gzung ba med par 'dzin pa med/ /mi dmigs 'di ni bsam mi khyab/ /'jig rten 'das pa'i ye shes te/ /gnas kyang gzhan du gyur pa ni/ /gnas ngan len gnyis spangs</text></item>
<item><p>49a5</p><section></section><text>pas so/ /de nyid zag pa med dang dbyings/ /bsam gyis mi khyab dge dang rtag /'di ni bde chen rnam grol sku/ /thub pa chen po chos shes bya/ /de phyir 'di nyid smad bya min par mkhas pa rnams/ /rigs pa shes pas gzhan gyi don du dpyad par bya/ /blo gros phra ba'i mi yi spyod yul yin gyur</text></item>
<item><p>49a6</p><section></section><text>te/ /blo gros dman pa'i skye bo 'dod dang bral bar byed pa nyid/ /ces pa ni bsres pas bsdus pa dang shes par byed pa'i tshigs su bcad pa rnams so/ /de nas zhes pa ni rigs drug gi gdul bya'i rnam par rtog pa sna tshogs pa yongs su chod pa'i rjes la'o/ /de bzhin gshegs pa thams cad kyi</text></item>
<item><p>49a7</p><section></section><text>sku gsung thugs rnams kyi chos nyid ni sngar brjod pa'i stong pa nyid la sogs pa'i rnam par thar pa'i sgo gsum gyi bdag nyid do/ /de ston par byed pa'i yi ge rnams te byang chub kyi sems rnam pa drug gi tshigs su bcad pa'i ngo bo rnams so/ /e ma'o chos ni lung du gyur pa'i bstan pa gdul bya rnams la</text></item>
<item><p>49b1</p><section></section><text>rab tu gsal ba'o/ /mngon sum dang rjes su dpag pa dang lung gi yul rnams la de rnams kyis mi gnod pa'i phyir rmad du byung ba'i yul lo/ /de rnams kyang rgyu med pa ma yin te/ rtag tu yod pa la sogs par thal bar 'gyur bas/ rgyu med gzhan la mi ltos phyir/ /rtag tu yod pa'ang med</text></item>
<item><p>49b2</p><section></section><text>par 'gyur/ /dngos po rnams ni res 'ga' zhig /'byung ba ltos pa las yin no/ /zhes pa'i rigs pas so/ /'di ltar yang de lta bu'i rtogs pa sngon du song bas 'di gsungs pa/ e ma'o chos zhes te rtogs pa'i ngo bo dkyil 'khor pa'i bdag nyid ni 'dir dge 'dun no/ /de yang yang dag</text></item>
<item><p>49b3</p><section></section><text>par rdzogs pa'i sangs rgyas las gzhan rnams la 'byung bar mi 'gyur ba'i phyir gsungs pa/ e ma'o sangs rgyas zhes te/ yang dag de bzhin nyid bden gang / /yang dag rtogs pa brtan pa che/ /chos kun yang dag rtogs pa yis/ /sangs rgyas sangs rgyas de brjod do/ /zhes pas dkyil</text></item>
<item><p>49b4</p><section></section><text>'khor gyi bdag po'i sangs rgyas ni 'dir ston pa po yin no/ /dag pa ni nyon mongs pa dang shes bya'i sgrib pa bag chags dang bcas pa thams cad kyi dri ma dang bral bas so/ /de kho na nyid ni tshad ma dang lung gis grub pas phyin ci ma log pa'i de kho na nyid yin pa'i phyir mi gnas pa'i mya ngan las 'das pa'o/ /</text></item>
<item><p>49b5</p><section></section><text>don ni gang gis dgongs pa ste/ /rnam par thar pa'i sgo'i bdag nyid lam du gyur pa'i byang chub kyi rgyu mtshan gyi sems de la de skad ces bya'o/ /ji ltar zhe na/ gang gi phyir dag pa ni sbyor ba ji lta bar 'dod chags la sogs pa'i dri ma dang bral bas la sogs pa'o/ /don ni dgos pa rnams yin te</text></item>
<item><p>49b6</p><section></section><text>de kho na nyid thob par byed pa gang yin pa de la de skad ces brjod do/ /rgyu min rgyu yi dngos po yis/ /'bras min 'bras bu'i dngos po yis/ /de ni rgyu 'bras dngos po las/ /rang gi sems ni rab gsal ba/ /zhes pa'i rigs pas rgyu dang 'bras bur gyur pa'i sems kyi rgyun dbye ba med pa'i phyir dang /</text></item>
<item><p>49b7</p><section></section><text>rgyu thos pa la sogs pa la gus pa bskyed pa'i phyir/ rgyu'i sgo nas 'bras bur gyur pa'i kun du bzang po la me long lta bu'i ye shes kyi sgo nas bstod pa yin no/ /chos kyi bdag med pa las byung ba mnyam pa nyid kyi ye shes kyi rang bzhin gyis te/ de nyid kyi phyir na sangs rgyas byang chub rdzogs mdzad pa'o/ /</text></item>
<item><p>50a1</p><section></section><text>gang du gang zhig sgra don 'dzin/ /de la de shes rtog pa yin/ /rang bzhin la ni sgra don med/ /de la ma lus mngon sum 'dod/ /ces pa'i rigs pas rtog pa med pa'o/ /de ltar de dmigs pa yin na sgra'i don yin te/ de lta na yang rtog pa dang bcas pa yin no zhe na/ ma yin</text></item>
<item><p>50a2</p><section></section><text>te gang gi phyir/ blo la myong bya gzhan min te/ /de la myong ba gzhan yod min/ /gzung dang 'dzin dang bral ba'i phyir/ /rang gi de nyid gsal ba yin/ /zhes pas dmigs pa med pa'o/ /so sor kun du rtog pa'i ye shes kyi bdag nyid kyis gang las nges pa sems can rnams la bzang ba ni dge</text></item>
<item><p>50a3</p><section></section><text>bar 'gyur ba ste de la de skad ces bya'o/ /gang las ci ltar zhe na/ gang gi phyir mtho ris dang thar pa'i don thams cad gang las 'gyur ba de la de skad ces bya'o/ /ji ltar zhe na/ gang gi phyir byang chub kyi sems kyis yon tan gyi tshogs ma lus pa thob par byed pas rab tu bskor ba'o/ /'di</text></item>
<item><p>50a4</p><section></section><text>dag thams cad ci ltar skye zhe na/ gang gi phyir byang chub kyi don du spyod pa ni sbyin pa la sogs pa rnam pa bcu po dkar po'i yon tan gyi ngo bo gang yin pa de la de skad ces bya'o/ /de nyid kyi phyir chen po yang yin te 'di chos kyi dbyings kyi ngo bo des dngos po thams cad la khyab pa'i phyir sngar</text></item>
<item><p>50a5</p><section></section><text>bzhin du rdo rje yang yin te bya ba nan tan gyi ye shes kyi ngo bo yin pa'i phyir ro/ /de bzhin gshegs pa'i thugs dag pa sku gsung thugs kyi rdo rje can yin te/ kun du bzang po'i bag chags dang bcas pa'i nyon mongs pa dang shes bya'i sgrib pa'i dri ma dang bral ba'i phyir ro/ /de nyid kyi phyir sangs</text></item>
<item><p>50a6</p><section></section><text>rgyas byang chub kyi don ston par byed pa ste/ thob par byed pa chos kyi dbyings kyi ye shes kyi rang bzhin gyis byang chub kyi sems la phyag 'tshal lo/ /byang chub kyi sems ston par byed pa'i gzhung yongs su gcod par byed pa'i le'u'o/ /dpal gsang ba 'dus pa'i rgyan gyi le'u gnyis</text></item>
<item><p>50a7</p><section></section><text>pa'o// //de nas zhes pa ni gang byang chub kyi sems drug po de ston pa nyid las kyang gzhan yin la/ de las gzhan pa yang bdag yin no zhes gdul bya'i rnam par rtog pa yongs su chod pa'i rjes la'o/ /de bzhin gshegs pa thams cad kyi spros pa nyid ni nam mkha'i khams</text></item>
<item><p>50b1</p><section></section><text>thams cad du khyab pa'i sprin yin te/ de'i bkod pa ni phyogs bcu'i gdul bya sna tshogs 'dul ba'i phyir dkyil 'khor sna tshogs pa sprul cing spros pa'o/ /de nyid rdo rje yin pa de la de skad ces bya ste/ brtan zhing snying po khong stong med/ /stong pa nyid la rdo rjer brjod/ /ces gsungs pas so/ /stong</text></item>
<item><p>50b2</p><section></section><text>pa nyid kyi bdag nyid byang chub kyi sems ni rdo rje ste/ de'i bdag nyid yin pas sngar bzhin du bkod pa gang gis brjod pa'i ting nge 'dzin ston par byed pa'i le'us gzhung yongs su gcod par byed pas de la de skad ces bya'o/ /sngar brjod pa'i rnam par rtog pa bsal ba'i phyir gsungs pa/ oM zhes</text></item>
<item><p>50b3</p><section></section><text>pa ni 'di ltar 'di yin no/ /gzhan ni/ mi tshig pa dang mi 'jigs pa'i/ /dpal ldan oM ni yang dag ldan/ /zhes so/ /stong pa nyid ni ye shes yin la de nyid rdo rje yin te/ de'i rang bzhin ni dngos po yin la rang gi ngo bo de nyid kyi bdag nyid gang rnal 'byor pa'i rang gi ngo bo de nga yin te/ de bzhin</text></item>
<item><p>50b4</p><section></section><text>du'o/ /dngos las stong nyid gzhan ma yin/ /de med par yang dngos po med/ /shes las stong nyid ces bya ba/ /cung zad gzhan ni yod ma yin/ /gang phyir dben pa can las ni/ /dben pa tha dad nyid mi 'dod/ /gnyis po stong nyid ye shes te/ /gzhan du grub par mi 'gyur ro/ /gnyis</text></item>
<item><p>50b5</p><section></section><text>po med dang rnam bral ba/ /gnyis kyi bdag nyid thal bar 'gyur/ /zhes 'phags pas gsungs pas so/ /'di ni byang chub kyi sems byin gyis rlob pa'i sngags so/ /lhag ma yang mdor bsdus pa'i rnam par bshad par kho bos brjod pas de nyid du rtogs par bya'o/ /nam mkha'i dbyings</text></item>
<item><p>50b6</p><section></section><text>ni chos 'byung gi phyag rgya ste/ nam mkha'i dbyings kyi khong gnas pa/ /rdo rje 'dzin pa zhes brjod pa'i phyir ro/ /sangs rgyas ni rnam par snang mdzad de de las yang dag par byung ba'i dkyil ni snying po yin te/ chos kyi dbyings kyi rang bzhin mi gnas pa'i mya ngan las 'das pa len par byed pas dkyil</text></item>
<item><p>50b7</p><section></section><text>'khor ro/ /'od zer sprin gyi tshogs chen po ni sngar bzhin du 'dir sangs rgyas kyi cha byad kyis 'bar ba yin te de dang mnyam pa'i 'od gsal ba gang yin pa de la de skad ces bya'o/ /de bzhin gshegs pa thams cad kyi 'od zer rnams ni dkar po dang ser po dang dmar po dang ljang gu dang sngon po'i 'od zer</text></item>
<item><p>51a1</p><section></section><text>rnams kyis yongs su khyab pa dang / kun du yongs su zlum po ni snying po'i dkyil 'khor dang 'od kyi dkyil 'khor dag zlum po yin pa'i phyir ro/ /'dod pa'i yon tan lnga zhes pa la 'dod pa ni gzugs la sogs pa rnams te de nyid chos kyi dbyings kyi ngo bo des gzugs rdo rje la</text></item>
<item><p>51a2</p><section></section><text>sogs pa'i rnam pa yin la yon tan ni rnal 'byor pa rnams kyis goms par byed pa ste/ yon tan de rnams kyis khyab pa ni de'i rang bzhin no/ /mchod pa lnga ni me tog la sogs pa'am bdud rtsi yin te de rnams kyis brgyan pa'o/ /gzugs zhes pa ni rdo rje 'dzin pa chen po bskyed pa po</text></item>
<item><p>51a3</p><section></section><text>sngon du song ba yin la/ rnam par snang mdzad kyi phyag rgya chen po ni skyes bu chen po'i mtshan sum cu rtsa gnyis la sogs pa rnam pa thams cad kyi mchog dang ldan pa 'khor lo la sogs pa'i mtshan ma dang ldan pa'i lus so/ /sku gsung thugs kyi mtshan ma dang ldan pa ste/ 'di'i dbang du byas</text></item>
<item><p>51a4</p><section></section><text>pas chu bo'i rgyun gyi rigs pas so/ /sku dang gsung dang thugs rdo rje 'bras bur gyur pa rdo rje 'dzin pa chen po'o/ /gzhan ni sku dang gsung dang thugs rdo rje yang ste phyag rgya chen por bsgom par bya ba yin no zhes so/ /mi bskyod pa yang phul du byung bas dam pa dang gtso bor gyur pa yin te/ shes rab</text></item>
<item><p>51a5</p><section></section><text>dang thabs kyi bdag nyid dri ma med pa bde ba chen po'i rang bzhin yin pa'i phyir ro/ /sbyin dang tshul khrims bzod pa ni/ /bsod nams ye shes shes rab ste/ /gnyis yin brtson 'grus byams bdag nyid/ /bsam gtan bsod nams de bzhin shes/ /snying rje dang shes rab gtso bor gyur pa'i pha rol</text></item>
<item><p>51a6</p><section></section><text>tu phyin pa drug gi mtshan nyid bsod nams dang ye shes kyi tshogs gnyis dang ldan pa zhes pa dang / 'od byed pa zhes pa yang seng ge'i lta stangs kyi tshul gyis sbyar ro/ /grub nas rtsom pa ni nges pa'i don du'o zhes pa'i rigs pas sngon po dang dkar po dang dmar po'i tshul gyis zhes pa la sogs pas nges</text></item>
<item><p>51a7</p><section></section><text>pa med pa'i kha dog brjod na yang rtsa ba'i zhal dang sku'i kha dog gi nges pa mdor bstan pa bor na 'byin pa'i rim pas kha dog gi nges pa gsungs te/ in+d+ra nI la'i kha dog 'dra/ /sku gsung thugs kyi rdo rje can ni mi bskyod pa yin te rdo rje sngon po'i phyag go/ /sems can thams cad kyi gti mug gi mun</text></item>
<item><p>51b1</p><section></section><text>pa sel bar nus pa'i phyir 'bar ba chen po ste/ 'od zer rnams gang yin pa de la de skad ces bya'o/ /mche ba sgur po 'jigs su rung ba de rnams rnam par gtsigs pa rno ba de'i phyir 'jigs pa yin te cung zad mche ba gtsigs pa zhe sdang rnam par dag pa mi bskyod pa'o/ /gang bcu gsum pa la</text></item>
<item><p>51b2</p><section></section><text>sogs pa de ru kha dog la sogs pa nges pa de/ don gzhan la ni brten nas su/ /don de nyid ni bzlas pa yin/ /zhes pa'i rigs pas zhi ba la sogs pa'i las kyi tshogs la sogs pa'i kha dog la sogs pa'i nges pa bstan pa'i don du'o/ /rnam par snang mdzad kyi dbang du byas te gsungs pa/ shel dang zla ba'i 'od</text></item>
<item><p>51b3</p><section></section><text>'dra ba/ /zhes te de la ji ltar shel la de yul dang dus dang nye ba'i dngos po'i gzugs brnyan shar ba de bzhin du me long lta bu'i ye shes kyi bdag nyid rnam par snang mdzad kyi thams cad mkhyen pa'i ye shes yang dag pa la dngos po ma lus pa lag mthil gyi skyu ru ra bzhin du dus gcig tu rab tu snang</text></item>
<item><p>51b4</p><section></section><text>ngo / /ji ltar zla ba tshes gcig nas brtsams te ji srid du nya gang ba'i bar 'dir gong nas gong du 'phel bar 'gyur bas lhag pa'i yang lhag par sems can thams cad kyi yid tshim par byed pa dang / 'bru 'phel bar byed pa dang mun pa sel bar byed pa yang yin te bcom ldan 'das de yang dang por byang</text></item>
<item><p>51b5</p><section></section><text>chub kyi sems nye bar bzung nas ji srid du so sor mthar thug pa'i mya ngan las 'das pa'i mthar thug pa de srid du srog chags ma lus pa rnams kyi yid tshim pa dang dge ba'i rtsa ba 'phel bar byed pa dang gti mug gi mun pa sel bar byed do/ /de'i phyir dkar po'i dpe srid kyang 'dis khyad par can gyi</text></item>
<item><p>51b6</p><section></section><text>dpe gnyis gsungs so/ /ral pa'i cod pan gyis brgyan pa/ /zhes pa dang / sna tshogs rgyan gyis mdzes par brgyan/ /zhes pa 'di yang dkar po nyid bor te brjod ma thag pa gnyis po sngar bzhin du gnyis ka'i yang dbang du byas pa yin no/ /'bras bur gyur pa'i rdo rje 'chang chen po yang rnam</text></item>
<item><p>51b7</p><section></section><text>par snang mdzad dang 'dra ba'i 'od yin te/ de ma thag pa'i de 'gyur nyid/ /rdo rje sems dpa' rgyal po che/ /zhes bco lnga pa'i tshig las phyag na 'khor lo bsnams zhes pa bor te thams cad du rnam par snang mdzad dang 'dra bar blta bar bya'o/ /de nyid kyi phyir tha dad pa'i tshig med do/ /'dzam bu chu bo'i</text></item>
<item><p>52a1</p><section></section><text>gser 'od 'dra/ /zhes pa ni rin chen 'byung ldan yin te gser btso ma'i kha dog go/ /sangs rgyas sprin gyis 'khrugs pa ni des 'khrugs pa bzhin du 'khrugs pa'o/ /rdo rje chen po rtse dgu pa/ /zhes pa ni cha dgu pa'i rdo rje rin chen te/ dpal khams gsum rnam par rgyal</text></item>
<item><p>52a2</p><section></section><text>ba las/ /rdo rje chen po rtse dgu ni/ /rin chen margad cha dgu pa/ /de nyid margad du brjod de/ /'od kyi rnam pa'i rin chen no/ /zhes so/ /pad+ma rA ga'i 'od 'dra ba ni 'od dpag tu med pa'o/ /'bar ba ni ye shes kyi me'i ngo bo yin la 'dod chags snying rje chen po'i bdag nyid de/ de de'i bdag nyid du</text></item>
<item><p>52a3</p><section></section><text>'dzin pas de bsnams pa'o/ /de nyid kyi phyir sngar bzhin du 'dod chags rdo rje'o/ /'od zer lnga yi 'od 'dra ba/ /sangs rgyas dkyil 'khor zhes pa ni snga ma dang 'brel to/ /dkar po la sogs pa de bzhin gshegs pa lnga'i rnam pa'i 'od dang ldan pa de rnams thams cad do/ /don yod grub pa ni sna</text></item>
<item><p>52a4</p><section></section><text>tshogs pa'i gzugs ma yin te/ ljang gu dang nag po dang dkar po'i tshul gyis zhes brjod pa'i phyir ro/ /de nas zhes pa ni don dam par gzung ba dang 'dzin pa med pas dngos po thams cad rang bzhin med par rtogs pa'i phyir de ltar na zhal gsum pa la sogs pa'i bdag nyid mi bskyod pa la sogs</text></item>
<item><p>52a5</p><section></section><text>pa rnams ci'i rang bzhin yin/ des na mar me shi ba bzhin du 'gyur ro zhes pa'i gdul bya rnams kyi mar me lta bu'i mya ngan las 'das pa'i mngon par zhen pa yongs su chod pa'i rjes la'o/ /stong pa nyid gang sgom par byed pa yin na stobs bcu la sogs pa 'phags pa'i chos mngon sum du gyur te/</text></item>
<item><p>52a6</p><section></section><text>de ni chos rnams kyi dbyings ni rgyu ste/ 'phags pa'i chos kyi rgyu yin phyir/ /zhes pas so/ /sku dang gsung dang thugs rnams stong pa nyid du ro gcig pa de'i bdag nyid yin te/ mA ma kI la sogs pa'i glus de kho na nyid las bskul ba'i rjes la zla ba zhu ba rang gi sa bon dang mtshan ma las grub pa mi bskyod</text></item>
<item><p>52a7</p><section></section><text>pa la sogs pa'i lha rnams kyi skur byin gyis brlab pa'i phyir mar me dang 'dra ba'i mya ngan las 'das pa la mngon par zhen pa spong bas bstan par bya ba'i phyir sngags yin no/ /chos kyi dbyings las ma gtogs par/ /gang zhig chos yod ma yin no/ /zhes pa'i tshul gyis chos kyi dbyings</text></item>
<item><p>52b1</p><section></section><text>kyi rang bzhin nyid kyi bdag nyid gang la yod pa ni mi bskyod pa la sogs pa'i rnal 'byor pa'i de ltar de nga yin no zhes/ gnyis med dngos ni dngos med pa'i/ /dngos po stong pa'i mtshan nyid yin/ /zhes stong pa'i rang bzhin gyi mi bskyod pa la sogs pa yod pa'i phyir cis na me bzhin du mya ngan las 'das</text></item>
<item><p>52b2</p><section></section><text>pa'i skabs yod ces don dam par skur pa 'debs pa'i mtha' med par gsungs so/ /skabs su bab pa'i las rgyal mchog gi ting nge 'dzin la brten pa'i sems dbang du bya ba'i don du phra mo'i rnal 'byor gyi bsgom pa gsungs pa de bzhin gshegs pa lnga'i kha dog go/ /chen po de yang de chos kyi dbyings</text></item>
<item><p>52b3</p><section></section><text>kyi ngo bo des dngos po ma lus pa rnams la khyab pa'i phyir ro/ /zag pa med pa'i dga' ba rgyas par byed pas rin po che'o/ /sna'i rtse mo ni rang gi rig ma'i chu skyes kyi ze'u 'brur ro/ /rnal 'byor gyis ni shes rab dang thabs kyi snyoms par 'jug pas so/ /rtag pa ni ji srid du sems dbang du ma gyur pa de</text></item>
<item><p>52b4</p><section></section><text>srid du'o/ /bstan pa nyid ni bstan pa'i mtshan ma lnga po thob na spro bar bya ste gzhan du ni ma yin no/ /'khor lo dang rdo rje dang rin po che ni rtsa ba'i phyag mtshan rnams te go rims ji lta bar rnam par snang mdzad dang mi bskyod pa dang rin chen tog gang yin pa rnams kyi'o/ /pad+ma dang shugs can mchog</text></item>
<item><p>52b5</p><section></section><text>ni mtshon cha ste 'od dpag med dang don yod grub pa'i ste/ de bzhin du brjod do/ /dkyil 'khor gyi bdag po bstan pa rnams kyi 'khor lo'i kha dog gi nges pa gsungs pa/ nam mkha'i dbyings ni sngar bzhin no/ /rdo rje ni mi bskyod pa yin te de'i phyag mtshan yin pa'i phyir nye bar gdags pas so/ /de'i kha</text></item>
<item><p>52b6</p><section></section><text>dog gi dkyil 'khor te bri bar bya ba ni bsgom par bya'o/ /gsal ba'i dkyil 'khor ni shel dang 'dra ba ste 'khor lo ni rnam par snang mdzad do/ /pad+ma ni 'od dpag tu med pa'o/ /de'i kha dog gi dkyil 'khor ro/ /de 'dra ba ni yang dag par ston pas so/ /rin chen ni rin chen tog ste de'i kha dog yin la</text></item>
<item><p>52b7</p><section></section><text>de'i rin po che la gtso bor byed pa ste mngon par mos pa'o/ /de bzhin du don yod grub pa'i kha dog ni de'i dkyil 'khor yin te 'di mtshon par byed pa yin pa'i phyir de kun la yang blta bar bya'o/ /sbyor ba las zhes pa ni thabs dang shes rab kyi snyoms par 'jug pa las yang dag par byung ba ste/</text></item>
<item><p>53a1</p><section></section><text>dkyil 'khor gang yin pa de ni sbyor ba'i dkyil 'khor las byung ba bri bar bya ba ni bsgom par bya ba ste/ nam mkha' dang nye ba'i nam mkha'i yul du'o/ /'di skad du brjod par 'gyur te sa yongs su gzung ba'i dus su dkyil 'khor gyi sa'i dbus su ting nge 'dzin gsum bsgoms te</text></item>
<item><p>53a2</p><section></section><text>sprul pa'i dkyil 'khor nam mkha' la bteg nas dkyil 'khor gyi sa gzhi'i cha nam mkha' dang mnyam par mngon par bsgoms te 'khor lo bri bar bya'o zhes pa'o/ /sprul pa'i 'khor lo bteg nas ni/ /zhes bzang po'i zhabs kyis gsungs pa'i phyir ro/ /'di nyid mchog tu pha rol tu phyin pa'i theg pa</text></item>
<item><p>53a3</p><section></section><text>la sogs par mngon par rdzogs pa'i sangs rgyas rnams las dam pa yin te/ shes rab dang thabs kyi bdag nyid dri ma med pa'i bde ba chen po'i rang bzhin yin pa'i phyir ro/ /tshogs pa'i khyad par gang yin zhe na/ sku dang gsung dang thugs rnams sprul pa la sogs pa'i gzugs rnams sgrub par</text></item>
<item><p>53a4</p><section></section><text>byed pa'i bde ba chen po'i ngo bos mngon sum du byed pas so/ /dkyil 'khor ni dkyil 'khor ba'o/ /rgyu lnga dang ni rig pa dang / /rdo rje ru ni brjod pa yin/ /zhes pas rdo rje las byung ba'o/ /thams cad gnyis su med pa'i bde ba chen po'i ngo bo'i shes par byed pa'i phyir thams cad mkhyen pa ste</text></item>
<item><p>53a5</p><section></section><text>de'i bdag nyid do/ /dkar po la sogs pa'i rnam pa rnams ni de'i rnam pa'i gdul bya'i dbang gis te de thob pa ni de'i dbang du gyur pa yin no/ /dngos po mtha' dag rig yod min/ /tshad mas ma grub pa yi phyir/ /yod na'ang mi yi rwa sogs pa'ang / /yod par thal bar 'gyur phyir ro/ /</text></item>
<item><p>53a6</p><section></section><text>gal te kun mkhyen 'di yod na/ /kho bo cag sogs kyis mthong 'gyur/ /ma mthong phyir na rtogs med phyir/ /yod par ci ltar rjes su dpog /sgrub byed gnod byed med pa'i phyir/ /khyod la the tshom nyid yod do/ /smra phyir med pa yin zhe na/ /ma yin ma sogs med par 'gyur/ /de</text></item>
<item><p>53a7</p><section></section><text>grub nyer bstan las she na/ /kho bo'i thams cad mkhyen de'ang mtshungs/ /ma ni spyi ru grub ce na/ /dang po nyid du ma nges yin/ /smra ba la ni rtogs pas khyab/ /de yi yul ni don med yin/ /thams cad mkhyen pa'ang don yod yin/ /'gal bas khyab phyir de ma yin/ /gang gis kun mkhyen</text></item>
<item><p>53b1</p><section></section><text>tshig ni 'dod/ /de tshe des ni nyams myong min/ /gang tshe myong yod de yod min/ /de phyir med sgrub grub sgrub yin/ /yang na goms phyir nyal ba na/ /tshig nyid rtog pa med par yod/ /sems yengs pa na kha ton bzhin/ /rmi lam sogs la rtog pa med/ /yang dag dran nyid bstan ched du/ /</text></item>
<item><p>53b2</p><section></section><text>ma dpyad par ni 'dir mi gsung / /zhes brjod phal cher du ni tshig /mi yi rnam rtog rjes su 'brang / /sangs rgyas rtag tu mnyam gzhag ste/ /gzhan du grub pa ma yin no/ /gang las thams cad mkhyen pa'i tshig /kun mkhyen ye shes sngon 'gro yin/ /des na yod pa ma bkag ste/ /</text></item>
<item><p>53b3</p><section></section><text>mi rnams the tshom bya ba'i rigs/ /thams cad mkhyen bsgrub tshad ma ni/ /gang tshe nges pa nyid na'ang yin/ /rnam pa kun ni yongs mkhyen pa/ /med par de yi tshig ma yin/ /skad cig sogs kyi tshig 'di ni/ /dngos po de nyid ston byed yin/ /des na rgyu 'dis rtag grub min/ /yang na</text></item>
<item><p>53b4</p><section></section><text>the tshom za ba yin/ /skye gnyis la sogs tha dad las/ /de yi rigs sogs nges ma yin/ /rnam sogs dbang las yin zhe na/ /ma yin g.yung sogs la mthong bas/ /thams cad mkhyen pa'i khyad par la/ /goms pa'i rtags ni srid pa yin/ /chos can ma grub sogs skyon gang / /</text></item>
<item><p>53b5</p><section></section><text>ma yin skyes bu tsam grub phyir/ /gang tshig de nyid ston byed pa/ /de nyid kho bo'i bde gshegs yin/ /tshad mas gnod pa'i bdag la sogs/ /ston byed lung ni mthong bas so/ /dbang phyug la sogs kun mkhyen min/ /'gal bas khyad par mthong ba'i phyir/ /rig byed las ni bstan</text></item>
<item><p>53b6</p><section></section><text>pas 'di/ /de nyid ce na bkag phyir min/ /rjes su 'gro dang ldog pa las/ /skyes bu'i tshig tu grub pa yin/ /rgyu med gcig tu skye ma yin/ /rtag tu yod sogs thal 'gyur phyir/ /rig byed tshig gi bdag nyid phyir/ /nges par skyes bus byas pa yin/ /rig byed khyad par can tshig ce/ /</text></item>
<item><p>53b7</p><section></section><text>ma yin khyad par ma grub phyir/ /rtogs dka'i khyad par yod ce na/ /de ni kla klo sogs la'ang mtshungs/ /tshad mas 'grub pa'i de nyid ni/ /gang zhig ston de kun mkhyen yin/ /gzhan du yong shes thub pa la/ /tshu rol mthong ba the tshom za/ /tshad ma gnyis kyi yul ni grub/ /'ga' la</text></item>
<item><p>54a1</p><section></section><text>rang gis kyang mi gnod/ /lung gi tshad yin dbang sogs min/ /'di 'dra 'di la dpag ma yin/ /de bzhin gshegs pa thams cad kyi spros pas gsal ba'i phyir/ gsal ba de nyid rdo rje bkod pa yin no/ /dpal gsang ba 'dus pa'i rgyan gyi le'u gsum pa'o// //</text></item>
<item><p>54a2</p><section></section><text>de nas zhes pa ni dbang bskur ba dang rjes su gnang ba dang sdom pa la sogs pa'i yongs su bzung ba med par grub la de yang dkyil 'khor med par ma yin te/ dkyil 'khor dman par gyur pa dang / /dam tshig spangs par gyur pa ni/ /sgrub thabs cung zhig mi 'grub ste/ /gsang ba'i de nyid</text></item>
<item><p>54a3</p><section></section><text>mi shes phyir/ /zhes dpal sangs rgyas thams cad las gsungs pa dang / ri mo'i dkyil 'khor yang ma bstan no zhes gdul bya'i rnam par rtog pa yongs su chod pa'i rjes la'o/ /de bzhin gshegs pa thams cad ni rnam par snang mdzad la sogs pa'o/ /yang zhes pa ni le'u dang po'i</text></item>
<item><p>54a4</p><section></section><text>'dus pa la ltos nas so/ /las dang po pa'i slob dpon yang sngar bsnyen pa byas pa dang phra mo'i rnal 'byor la sogs pas mtshan ma thob pas dkyil 'khor gyi sa'i dbus su ting nge 'dzin gsum dang ldan pa'i bdag po'i rnal 'byor pa rdo rje dril bu 'dzin pa la de 'dzin pa'i rnam par snang</text></item>
<item><p>54a5</p><section></section><text>mdzad la sogs pa'i rnal 'byor pa slob ma rnams shar la sogs pa'i phyogs bzhir gnas pa rnams kyis dkyil 'khor bri ba'i phyir gsol ba gdab pa gsungs pa/ kun zhes te bag chags dang bcas pa'i nyon mongs pa dang shes bya'i sgrib pa dag pa'i phyir zhi ba'o/ /de nyid kyi phyir de</text></item>
<item><p>54a6</p><section></section><text>bzhin gshegs pa rnams kyi gnas so/ /ci'i phyir zhe na/ gang gi phyir chos thams cad kyi mchog bdag med pa dang stong pa nyid kyi bdag nyid de yin pa'i phyir zhi ba yin no/ /bshad pa ni ston cig pa'o/ /bya ba'i rgyud la sogs pa'i dkyil 'khor rnams las mchog tu gyur pa'i 'bras</text></item>
<item><p>54a7</p><section></section><text>bu thob pa'i phyir dam pa yin te thun mong ba'i gsol ba gdab pa'o/ /gru bzhi la sogs pa'i mtshan ma dang ldan pa'i phyir/ mtshan nyid thams cad yongs su rdzogs pa'o/ /sbom pa dang phra ba dang yon po'i ri mo'i skyon dang bral ba'i phyir mtshan min thams cad spangs pa'o/ /kye kun du bzang</text></item>
<item><p>54b1</p><section></section><text>po zhes te sku ni sku rdo rje ste mchog go/ /'dir de bshad du gsol zhes te sku'i dkyil 'khor ro/ /zhi ba'i chos ni stobs bcu la sogs pa ste mchog de 'dir yin pas de skad ces bya'o/ /so sor kun du rtog pa'i ye shes de las byung ba'o/ /thams cad mkhyen pa'i ye shes thob par bya</text></item>
<item><p>54b2</p><section></section><text>ba'i phyir spyod pa ni ye shes spyod pa'o/ /de'i thabs sna tshogs pa'i ngo bos yongs su sbyong bar byed pa'o/ /gang du zhugs pa tsam gyis ni/ /zil gyis mi non bzlog pa med/ /dpa' bo rnams ni 'gyur srid de/ /bde ba chen po rab 'phel phyir/ /zhes gsungs pas so/ /gsung ni</text></item>
<item><p>54b3</p><section></section><text>gsung rdo rje'o/ /'dir mchog bshad du gsol zhes te gsung gi dkyil 'khor ro/ /sems can thams cad kyi chen po yang yin te/ chos kyi dbyings kyi ngo bos dngos po ma lus pa la khyab pa'i phyir ro/ /sems kyang yin te kun gzhi rnam par shes pa ma yin pa'o/ /dag pa ni bag</text></item>
<item><p>54b4</p><section></section><text>chags dang bcas par gnyi ga yang spangs pa'o/ /ci'i phyir zhe na/ gang las rang bzhin gyis dri ma med pa'o/ /thugs ni thugs kyi rdo rje ste mchog go/ /gang du de bshad du gsol zhes so/ /kha lo sgyur ba ni lam gyi bden pa'i shing rta yis rdo rje 'dzin pa'i sa thob par byed pa'i thugs</text></item>
<item><p>54b5</p><section></section><text>kyi dkyil 'khor la gsol ba gdab pa'o/ /nyon mongs pa'i dgra sel bar byed pas na ston pa'o/ /chos kyi dbyings kyi ngo bos sa 'og dang sa stengs dang sa bla'i rang bzhin yin pa'i phyir 'jig rten gsum mo/ /'dod pa dang gzugs dang gzugs med pa'i rang bzhin yin pas khams gsum</text></item>
<item><p>54b6</p><section></section><text>pa'o/ /'jig rten gsum na mchog yin pa ni phyi rol pa dang slob pa dang mi slob pa de rnams las so/ /rdo rje ni stong pa nyid yin te ye shes lnga la sogs pa'i ngo bos gtso bo'o/ /de nyid kyi phyir 'di rnams 'jig rten gsum gyi mchog ston pa'o/ /mthong ba tsam gyis yang gdul bya'i yid 'phrog</text></item>
<item><p>54b7</p><section></section><text>par byed pa'i phyir nyams dga' ba'o/ /byang chub chen po'i thugs kyi rgyu mthun pa yin pa'i phyir de bzhin gshegs pa thams cad kyi thugs so/ /bsam gtan gyi dkyil 'khor dang 'dra ba yang 'dir zur bzhi la sogs pa'i rnam pa yin pas de bzhin du'o/ /de nas zhes pa ni bsnyen pa</text></item>
<item><p>55a1</p><section></section><text>byas pas mtshan ma thob pa'i rjes la'o/ /gang gi phyir dkyil 'khor du zhugs pa med na grub pa med pa'i rgyus so/ /rab tu phye nas bshad par bya'o/ /thugs gtso bor gyur pa'i dkyil 'khor ro/ /thugs kyi dkyil 'khor rab 'dra ba ni ye shes kyi dkyil 'khor dang 'dra</text></item>
<item><p>55a2</p><section></section><text>ba ste/ rnam par smin pa la sogs pa'i yon tan mtshungs pa'i phyir la dpal rdo rje sems dpa'i lha rnams kyi/ 'khor lo mngon sum mthong ba las/ /brtag pa'i bsod nams ci 'dra bar/ /bris pa la yang de bzhin no/ /zhes brjod pa'i phyir ro/ /thugs gtso bo yin na yang sku dang</text></item>
<item><p>55a3</p><section></section><text>gsung med na mi 'byung ba'i phyir sku dang gsung dang thugs kyi dkyil 'khor ro/ /sar pa ni dkyil 'khor gzhan la ma spyad pas so/ /legs bkal ba ni nyi shu rtsa lngar phye bas so/ /legs pa'i tshad 'khor lo las nyis 'gyur gyi ring ba dang sgo'i nyi shu cha'i sbom pa'o/ /mdzes pa ni mdud</text></item>
<item><p>55a4</p><section></section><text>pa med pa dang mi lhod pas so/ /shes rab can ni mkhas pa ste bde bar gshegs pa'i tshig des rtogs pa'i phyir ro/ /khru bcu gnyis zhes pa ni grangs kyi tshad kyis gdul bya rjes su gzung ba'i phyir gsungs pa'o/ /de nges pa ni ma yin te/ khru gang las ni brtsams nas ni/ /ji srid</text></item>
<item><p>55a5</p><section></section><text>khru ni stong gi bar/ /zhes gsungs pa'i phyir ro/ /gru bzhi ni shar la sogs pa'i phyogs kyi ri mo dang ldan pa'o/ /grwa ni mtshams kyi ri mo gnyis dang ldan pa'i phyir ro/ /sgo bzhi ni dkyil 'khor gyi brgyad kyi cha gang du yin pa de la de skad ces bya'o/ /zur bzhi pa de'i phyed kyi tshad kyis</text></item>
<item><p>55a6</p><section></section><text>yongs su bskor ba ka ba brgyad kyis mdzes pa'i rdo rje'i phreng bas bskor ba'o/ /thig la sogs pa'i cho ga 'di yang rgyud gzhan las gsungs pa dang bzang po zhabs kyi dkyil 'khor gyi cho ga las shes par bya ste/ 'dir ni btags pa la 'thag pas ci zhig bya ste gzhung mangs pas</text></item>
<item><p>55a7</p><section></section><text>'jigs pas ma bris so/ /de nyid kyi phyir las kyi cho ga mthong ba zhes gsungs te/ rgyud gzhan las gsungs pa'i cho gas so/ /phyag rgya ni phyag mtshan rnams dgod par bya ba yin gyi phyag rgya chen po rnams ni ma yin te/ mu stegs can la phan gdags phyir/ /sangs rgyas btsun</text></item>
<item><p>55b1</p><section></section><text>mo sbas pa yin/ /zhes gsungs pa'i phyir ro/ /de bstan pas thos pa dang mi ldan pa rnams ma dad pas bcom ldan 'das la skur pa 'debs par mi 'gyur ba'i ched du las kyi cho ga mthong ba yis zhes gzhan no/ /las kyi cho ga mthong ba las bstan pa'i/ /so so'i 'byin pa'i sngags</text></item>
<item><p>55b2</p><section></section><text>kyis dgod par bya/ /zhes gzhan dag go/ /de'i dbus ni dkyil 'khor gyi dbus su ste dbus kyi re'u mig la'o/ /rdo rje ni mi bskyod pa'o/ /shar phyogs su chen po ni chos kyi dbyings kyi rang bzhin no/ /'khor lo ni rtsibs brgyad pa dkar po ste rnam par snang mdzad kyi'o/ /rdo rje 'bar</text></item>
<item><p>55b3</p><section></section><text>bas rnam par brgyan pa ni nye bar mtshon pa yin pa'i phyir rdo rje 'bar bas so/ /'di yang thams cad kyi phyag mtshan rnams kyi khyad par ro/ /rin chen chen po lho phyogs su zhes pa ni ljang gu cha dgu pa ste rin chen 'byung ldan gyi'o/ /nub phyogs su snang ba mtha' yas kyi pad+ma'o/ /byang gi</text></item>
<item><p>55b4</p><section></section><text>le tshe la don yod grub pa'i ral gri ljang gu'o/ /me ru spyan gyi dbus na sprin dang 'dra ba ni spyan ma'o/ /bden bral du mA ma kI'i rdo rje sngon po rtse lnga pa'o/ /rigs ni mi bskyod pa yin la de las byung ba'o/ /rlung du gos dkar mo'i pad+ma dmar po'o/ /dbang ldan gyi re'u mig la sgrol ma'i</text></item>
<item><p>55b5</p><section></section><text>ut+pal ser po'o/ /phyi'i dkyil 'khor gyi zur dang shar gyi sgo'i ngos gnyis su go rims ci lta bar/ me long pi wang dung dang ni/ /de bzhin snod dang sna tshogs gos/ /chos 'byung ba yi phyag rgya drug /'khor lo'i bdag po rdo rje can/ /zhes rgyud phyi ma las mtshan ma drug po rnams</text></item>
<item><p>55b6</p><section></section><text>gsungs so/ /shar la sogs pa'i sgo rnams su tho ba sngon po dang / dbyig pa dkar po dang / pad+ma dmar po dang / kha gyes pa'i rdo rje sngon po rnams ni gshin rje mthar byed la sogs pa rnams kyis so/ /gshin rje mthar byed la sogs pa dang rtag pa bor ba'i mi bskyod pa la sogs pa'i de</text></item>
<item><p>55b7</p><section></section><text>bzhin gshegs pa rnams kyi ni nyi ma'i dkyil 'khor rnams la'o/ /lhag ma rnams kyi phyag mtshan ni zla ba'i dkyil 'khor rnams la bri bar bya'o/ /de nyid kyi phyir kha gyes pa'i rdo rje bshad pa'i don du rdo rje 'di yin te/ snying po brtan zhing khong stong med/ /stong pa nyid la rdo rjer brjod/ /ces te stong pa</text></item>
<item><p>56a1</p><section></section><text>nyid kyi rang bzhin yin pa'i phyir dang / 'khyil pa yang bdud rtsi 'khyil pa yin te/ rdo rje can gyi yang mtshan ma de yin pas gang de'i khro bo rdo rje zhes khyad par du gsungs so/ /des na sna tshogs rdo rje dang rdo rje gnyis dgod do zhes pa ni mi rigs so/ /yongs su gsal ba ni rnam</text></item>
<item><p>56a2</p><section></section><text>pa thams cad du yongs su rdzogs pa'i thugs kyi bdag po'i dkyil 'khor ro/ /mchod pa zhes pa la sogs pa'i bsdus pa'i tshig rnam par spros nas gsungs pa yin te/ lo bcu drug lon pa ni mtshon par byed pa yin pas nyung ba dang lhag pa yang gzung bar bya ste/ dud 'gro las kyang rab tu brtag /</text></item>
<item><p>56a3</p><section></section><text>ces gsungs pa'i phyir ro/ /bco lnga par bshad pa'i btsun mo zhe sdang gi rigs kyi bu mo yin te/ de'i dbus su zhes pa ni de dang nye ba'i yul du'o/ /byin gyis brlabs pa ni yan lag bzhi pa'i rim pas mig la sogs pa byin gyis brlab pas byin gyis brlab bo/ /de zhes pa ni/ mchog</text></item>
<item><p>56a4</p><section></section><text>tu dad cing shes rab che/ /gzugs bzang sgrub pa po la dga'/ /sbyor ba gcig gi bya ba goms/ /dam tshig dag gi dam tshig can/ /zhes rgyud phyi ma las gsungs so/ /phyag rgya sngags dang cho ga shes/ /sngags dang rgyud ni legs par bslabs/ /zhes bcu drug pa las kyang</text></item>
<item><p>56a5</p><section></section><text>gsungs so/ /mA ma kI zhes te de dang 'dra ba'i mi bskyod pa'i rang 'od kyi shes rab po/ /yon tan ni stobs bcu la sogs pa'i gang gi ska rags yin pa de ni de bzhin no/ /spro bar bya zhes pa ni rang 'od kyi shes rab kyi pad+mo'i lte ba la gnas pa'o/ /sangs rgyas ni mi bskyod pa yin te gnas</text></item>
<item><p>56a6</p><section></section><text>ni dkyil 'khor ro/ /bag chags dang bcas pa'i gnyis kyi sgrib pa spangs pa'i phyir zhi ba'o/ /nam mkha'i dbyings de ni gnas pa'i sems can gang gi brgyan pa de dag gang gis rdzogs pa'i sangs rgyas su byas pa ste/ rdul tshon gyi dkyil 'khor la rang ji lta ba spros te bstim par bya'o/ /bshang ba</text></item>
<item><p>56a7</p><section></section><text>zhes pa la sogs pas/ /bshang gci sha khrag sems byung gzhan/ /ba lang khyi glang rta mi lnga/ /zhes te ci ltar srid par te/ /tha mal lus kyi chos rnams las/ /dri ma lnga rnams snang ba ni/ /ye shes lnga yis byin brlab phyir/ /bdud rtsi lnga zhes bya bar dran/ /sbar dang bsreg pa nyid dang ni/ /rnam par byed dang</text></item>
<item><p>56b1</p><section></section><text>gzugs gsal ba/ /sngags kyi lus kyi sbyor ba yis/ /bdud rtsi lnga yi bdud rtsi bzang / /rdo rje hUM las byung ba ni/ /bar snang la gnas bsam par bya/ /AHlas byung ba'i pad+ma ni/ /de yi 'og tu bsgom par bya/ /oM gyis mtshan pa'i bdud rtsi lnga/ /de yi dbus su gzhug par bya/ /</text></item>
<item><p>56b2</p><section></section><text>rdo rje pad+ma mnyam sbyor bas/ /'bar bas tshim bya rnal 'byor pas/ /bsal bya shel gyi rnam par ro/ /ye shes nyi ma gzhan du 'gyur/ /phyogs bcu 'jig rten khams rnams las/ /mtshon cha mchog gis drangs nas ni/ /bdud rtsi de ru phab byas nas/ /bza' ba'i sbyor bas bza'</text></item>
<item><p>56b3</p><section></section><text>bar bya/ /bsgrub bya'i dngos grub cho ga yis/ /de bzhin dpa' bo lnga rnams bza'/ /yig gsum sa bon las bskyed bya/ /gzhan du de nyid 'grub mi 'gyur/ /zhes rgyud phyi ma'i cho gas grub pa'i dngul chus zangs gser du byed pa'i tshul du ye shes kyi bdud rtsir gyur pa nye bar spyod pa gsungs</text></item>
<item><p>56b4</p><section></section><text>so/ /mos pa spyad pa'i sa la gnas pa'i las dang po pas kyang shes rab kyi rjes su dag pa'i dad pa dang yang dag par ldan pa'i phyin ci ma log pa'i rnal 'byor pa mos pa yid la byed pas kyang dpal ldan gsang ba 'dus pa'i mngon par byang chub pa'i lhan cig byed pa'i rgyur gyur pa bza' bar bya ba'i</text></item>
<item><p>56b5</p><section></section><text>dam tshig phyung nas sngags kyi byed pa la sogs pa'i nus pa'i rgyu nyid do/ /gang yang rgyud rig 'ga' zhig gis/ /gsang sngags cung zad byed gyur pa/ /de dag gi ni gtso bo'i mthu/ /de bshad rigs pa 'jug phyir ro/ /zhes rnam 'grel las so/ /ci ste dbye bar mi 'gyur bar/ /thams</text></item>
<item><p>56b6</p><section></section><text>cad yang dag bsdus nas bya/ /gal te de ni byed gyur na/ /sangs rgyas kyis kyang mi 'grub po/ /sngags pa chen pos legs sbas pas/ /'bad pa nyid kyis bsgom par bya/ /'di ni sangs rgyas thams cad kyi/ /dam tshig ye shes blo ldan gyis/ /zhes gnyis su med pa'i rnam par</text></item>
<item><p>56b7</p><section></section><text>rgyal ba'i rjes su 'brangs nas so/ /rgyud phyi ma'i rim pas kyang byin gyis brlabs te/ thun mong cig shos dngos grub ni/ /tshe 'di nyid la mthong ba yin/ /mnyes pa ni thugs rje chen po nyid kyis gzhan gyi don gzigs pas phas bu'i don mthong ba bzhin no/ /phyogs bcu'i 'jig rten gyi</text></item>
<item><p>57a1</p><section></section><text>khams na gnas pa'i sangs rgyas dang byang chub sems dpa' de rnams ni snyan pa chen po'o/ /de skad du yang gsungs pa/ de nas rnal 'byor dam tshig mchog /gzugs dang lang tsho yon tan ldan/ /sbyor byas slob dpon der 'dug nas/ /ye shes dbab pas rab tu brtag /</text></item>
<item><p>57a2</p><section></section><text>rdo rjes pad+ma kha phye la/ /sangs rgyas rab snang gzhug par bya/ /pad+ma la gnas bstan bya ste/ /rigs bdag las gnang thob pa dang / /rdo rje'i bdag nyid rang ming brjod/ /'khor lo'i sbyor bas spro bar bya/ /rdo rje chu skyes sgras sangs rgyas/ /'khor lo'i nang du spyan drangs te/ /bgegs</text></item>
<item><p>57a3</p><section></section><text>rnams bsal la yang dag bsrung / /mchod yon phul nas yang mchod bya/ /yang dag bstod de sgo bas sgor/ /las rnams byas nas bsgrub par bya/ /mig dang sku sogs byin brlabs la/ /dbang bskur mchod pa la sogs brtag /dngos grub byin phyir sems can don/ /mdzod</text></item>
<item><p>57a4</p><section></section><text>cig par ni gsol ba gdab/ /dpal gsang ba 'dus pa'i rgyan gyi le'u bzhi pa'o// //de nas zhes te dam tshig dang sdom pa ma brjod la de ma blangs na yang dngos grub med do/ /gtum po la sogs pa gang rnams dang mtshams med pa lnga byed pa la sogs pa yang sdig pa chen po byed pa</text></item>
<item><p>57a5</p><section></section><text>rnams theg pa gzhan dang rgyud gzhan las spangs te ci de rnams kyang 'dir skabs yod dam med ces gdul bya'i rnam par rtog pa yongs su shes pa'i rjes la'o/ /rgyal bar byed cing gsal bar byed pas na rgyal po'o/ /kun mchog ni phyi rol pa dang slob pa la sogs pa rnams las phul du byung</text></item>
<item><p>57a6</p><section></section><text>ba'o/ /rgyal ba thams cad skyed par byed pa yin pas gnas ni dkyil 'khor te der dbang phyug go/ /spyod pa kun ni sbyin pa la sogs pa rnam pa bcu po dkar po'i yon tan gyi ngo bo lam la gnas pa'o/ /chos kyi mchog ni bse ru dang nyan thos dang thun mong ma yin pa'i stobs bcu la</text></item>
<item><p>57a7</p><section></section><text>sogs pa rnams 'bras bu la gnas pa yin te don ni dgos pa'o/ /ston pa'i gnas skabs na gang gi brjod par bya ba de ston par byed pa ste sngags kyi spyod pa'i mtshan nyid kyi rang bzhin no/ /rnam par mi rtog pa don du gnyer bas na don te/ shes rab dang thabs kyi rang bzhin dri ma med pa bde ba</text></item>
<item><p>57b1</p><section></section><text>chen po'i rnam pa gnyis su med pa'i ye shes te de las byung ba ni/ mchod pa chen po chags pa che/ /sems can thams cad dga' bar byed/ /ces pas 'dod chags kyang yin no/ /mchod pa chen po zhe sdang che/ /nyon mongs kun gyi dgra che ba/ /zhes pas zhe sdang yang yin no/ /</text></item>
<item><p>57b2</p><section></section><text>mchod pa chen po gti mug che/ /gti mug blo ste gti mug sel/ /zhes pas gti mug yang yin no/ /de'i rang bzhin 'od dpag tu med pa dang / mi bskyod pa dang rnam par snang mdzad rnams shes rab dang snying rje'i bdag nyid yin te rigs ni rtags nges par brjod pa ma yin te/ 'jig rten</text></item>
<item><p>57b3</p><section></section><text>na yang rigs mi gnas pas so sor rtog pa'i ye shes la sogs pa'i rang bzhin nyid kyis rjes su 'gro ba rnams so/ /de rnams dang de'i rnal 'byor pa yang rang dang gzhan gyi rgyud la sgrub par byed de/ bde ba chen po'i rang bzhin gyi mchog rab tu sgrub par byed pas dngos grub ste thun mong ba dang cig shos</text></item>
<item><p>57b4</p><section></section><text>so/ /theg pa'i mchog ni dpal gsang ba 'dus pa'i lam gyi ngo bo'o/ /gang gi phyir 'di las mchog med pas bla na med pa yin te/ rten pa zhes kha bskang bar bya'o/ /bram ze la sogs pa'i rigs ni cung zad kyang yod pa ma yin te zhes le'u gsum pa'i mthar thams cad mkhyen</text></item>
<item><p>57b5</p><section></section><text>pa sgrub pa'i tshad mas bshad do/ /las kyi stobs nyid las dman pa dang bar ma dang mchog gi skye ba ni tha snyad las yin te/ des na rigs kyi stobs las ni dngos grub bsgrub pa ma yin no/ /'on kyang ji ltar gyur pa'i lam thos pa dang bsams pa dang bsgoms pa'i stobs kyis yin te</text></item>
<item><p>57b6</p><section></section><text>gdul bya'i ngo bo nyid kyis gzhan dag tu bshad pa yin la rigs la sogs pa'i nges pas ni ma yin te/ nI tha la sogs pa yang skye ba dman pa rab tu 'byung ba la sogs pa thos pa de'i phyir gsungs so/ /gtum po smyig ma mkhan la sogs/ /grub 'gyur nyid ces te nyid ni nges par</text></item>
<item><p>57b7</p><section></section><text>gzung ba'i don to/ /gang la brten pa yin zhe na/ gsungs pa mchog la ste/ 'jig rten pa dang nyan thos dang rang sangs rgyas rnams las gong du gyur pa ni theg pa chen po'o/ /de 'bras bu dang bcas pa'i byang chub sems dpa'i lam mo/ /de la yang bla na med pa dpal gsang ba 'dus pa'i</text></item>
<item><p>58a1</p><section></section><text>lam 'di la'o/ /nyid ni gang gi phyir te bya ba la sogs pa'i rgyud las bkag pa skye ba dang las dman pa dang sdig pa chen po byed pas kyang sdig pa bshags pa'i rim pas 'dir gzung bar bya ba nyid do/ /gsod pa nyid don te dgos pa'o/ /des na don ni gson pa la phan</text></item>
<item><p>58a2</p><section></section><text>pa'i sems pa ste yang zhes pa 'chad par 'gyur ba dang 'brel to/ /dgra bcom pa dang ma dang pha gsod pa dang dge 'dun gyi dbyen byed pa dang / de bzhin gshegs pa la ngan sems kyis khrag 'byin pa yang yin te/ lnga po ni shi ma thag tu dmyal bar skye ba la bar bcad par mi nus pa'i phyir mtshams</text></item>
<item><p>58a3</p><section></section><text>med pa ste sdig pa'i las rnams so/ /de la sogs pa ste sdig pa chen po'i las rnams gang rnams kyis sdig pa chen po byas pa de rnams thams cad nyid kyang dpal gsang ba 'dus pa'i lam theg pa chen po'i mchog bsgrub pa 'di la dge ba'i bshes gnyen bsten pa la sogs pa'i rim pas gnas</text></item>
<item><p>58a4</p><section></section><text>te yod pa'o/ /snying rje dang shes rab goms pa la shin tu nus pas sems pa rnams so/ /shes rab thabs dang ldan pa rnams/ /dam tshig nga yis rjes su bstan/ /zhes brjod pas so/ /snga ma dang phyi ma yang 'di'i dbang du byas te blta bar bya'o/ /yon tan thams cad dang ldan pa</text></item>
<item><p>58a5</p><section></section><text>yin yang bcos su med pa gang yin zhe na/ snying nas slob dpon smod pa dag /bsgrubs kyang 'grub par mi 'gyur ro/ /slob dpon smod pa yang phas pham pa dang po'i ltung ba yin te/ de dang ldan pa rnams ta la'i mgo bcad pa dang 'dra ba ci'i phyir dge ba'i rtsa ba'i myu gu bskyed pa'i skabs</text></item>
<item><p>58a6</p><section></section><text>yod/ gang gis de sngon du song ba'i thun mong dang mchog gi dngos grub 'grub par 'gyur/ gal te slar de rnams kyis kyang bla ma la ji ltar 'byor ba'i mchod pa byas te dkyil 'khor de la/ byang chub sems ni gzung bar bya/ /gsum la skyabs 'gro la sogs sdom/ /zhes pas ltung ba</text></item>
<item><p>58a7</p><section></section><text>yang dag par bsdus pa'i cho gas phyir bcos pa bya ste/ de'i tshe dngos grub kyi snod nyid du 'gyur bar snying nas zhes smras so/ /bla ma mnyes pas 'grub par 'gyur/ /gzhan du min zhes thub pas gsungs/ /zhes brjod pa'i phyir ro/ /de ltar yang dam tshig dang sdom pa la gnas pas thun mong dang</text></item>
<item><p>58b1</p><section></section><text>cig shos grub kyi gzhan ni ma yin pas sems can zhes pa la sogs pa nas gang zhes pa'i bar gyis bsrung ba'i dam tshig bsgrub pa gsungs pa yin te/ snying rje dang shes rab dang ldan pas sangs rgyas dang byang chub sems dpa' thams cad bdag la dgongs su gsol/ /bdag che ge mo</text></item>
<item><p>58b2</p><section></section><text>zhes bgyi ba dus 'di nas bzung nas snying po byang chub la mchis kyi bar du/ ji ltar dus gsum mgon po yis/ /byang chub tu ni nges mdzad ltar/ /byang chub sems ni bla na med/ /dam pa bdag gis bskyed par bya/ /sdom pa yi ni tshul khrims dang / /dge ba'i chos sdud tshul khrims</text></item>
<item><p>58b3</p><section></section><text>dang / /sems can don byed tshul khrims gsum/ /brtan par bdag gis gzung bar bgyi/ /sangs rgyas chos dang dge 'dun dang / /dkon mchog gsum po bla med mchog /sdom pa sangs rgyas rnal 'byor skyes/ /deng nas bzung ste brtsom par bgyi/ /rdo rje dril bu phyag rgya yang / /</text></item>
<item><p>58b4</p><section></section><text>de nyid kyis ni gzung bar bgyi/ /rdo rje chen po'i rigs chen la/ /slob dpon dag kyang gzung bar bgyi/ /nyin re nyin re lan drug tu/ /sbyin pa rnam bzhi sbyin par bgyi/ /rin chen rigs mchog chen po la/ /dam tshig yid du 'ong ba yis/ /phyi dang gsang dang theg pa gsum/ /</text></item>
<item><p>58b5</p><section></section><text>dam tshig yongs su gzung bar bgyi/ /pad+ma chen po'i rigs dag la/ /byang chub chen po las byung ba/ /sdom pa thams cad yang dag ldan/ /de nyid kyis ni gzung bar bgyi/ /mchod pa'i las ni ci nus pa/ /las kyi rigs ni chen po la/ /byang chub sems ni bla med pa/ /dam</text></item>
<item><p>58b6</p><section></section><text>pa bdag gis bskyed par bgyi/ /sems can kun gyi don gyi phyir/ /sdom pa ma lus gzung bar bgyi/ /ma bsgral ba rnams bsgral bar bgyi/ /ma grol ba rnams bdag gis dgrol/ /dbugs ma phyin pa dbugs dbyung ste/ /mya ngan 'das la sems can dgod/ /ces pas thun</text></item>
<item><p>58b7</p><section></section><text>mong gi sdom pa blangs pa sngon du song ba smon lam btab pa yin no/ /ma dad smra ba'i sems can dang / /rdo rje slob dpon smod pa dang / /gdug pa'i sems can gzhan la yang / /las 'dis bskul bar bya ba yin/ /zhes bcu gsum pa'i tshig gis dmyal ba la sogs pa'i ngan song du 'gro</text></item>
<item><p>59a1</p><section></section><text>ba'i rgyu'i las la zhugs pa'i sdang ba rnams la 'byung bar 'gyur ba'i dmyal ba la sogs pa'i sdug bsngal rjes su dpag nas snying rje'i dbang du song ba'i sems nyid kyis btang snyoms su bzhag par mi nus pa yin te/ de'i phyir sdug bsngal gyi rgyu las bzlog pa'i ched dang bla na med pa'i</text></item>
<item><p>59a2</p><section></section><text>byang chub la gzhag pa'i don du yang de 'dra ba'i thabs gzhan ma mthong bas dgu par bshad pa'i tshogs mi bskyod pa la sogs pa'i rnal 'byor dang ldan pas de dag dam tshig la gzhug pa'i don du de bzhin gshegs pa'i snang ba dang so sor snang ba thob pa/ kha sbyar dbye ba la sogs pa nyams su blang ba'i</text></item>
<item><p>59a3</p><section></section><text>bya bas nyi ma so sor thun mtshams bzhir rang goms pa'i ma tshang ba med pa'i ting nge 'dzin gsum dang ldan pas thun mtshams bar ma la bsgrub par bya'o/ /bshang gci zhes pa la sogs pas/ /bshang gci sha khrag rigs byung gzhan/ /ba lang khyi glang rta mi lnga/ /zhes rgyud phyi ma'i cho gas bza' bar</text></item>
<item><p>59a4</p><section></section><text>bya ba'i dam tshig gnyis mtshon pa yin pa'i phyir sangs rgyas thams cad kyis gsungs pa/ dam tshig gsang ba bsgrag par bya/ /srog chags zhes pa nas ji srid btsun mo zhes pa'i bar du le'u bcu drug pa las so/ /dam tshig rnam bzhi bsrung bar bya/ /sangs rgyas ye shes rgya mtsho'i 'od/ /ces</text></item>
<item><p>59a5</p><section></section><text>pa nas/ sku gsung thugs kyi rdo rje rnams/ /dam tshig chen po rmad byung ba/ /sangs rgyas kun gyi brtan pa ni/ /rdo rje 'dzin rnams kyis bsrung bya/ /gang zhig dam tshig 'di srung ba/ /rdo rje sems dpa' 'od chen po/ /de yi sku gsung thugs gyur pa/ /de ma thag tu sangs rgyas 'gyur/ /zhes bcu</text></item>
<item><p>59a6</p><section></section><text>bdun pa'i tshig yin pa'i phyir ro/ /de ltar yang dpal de kho na nyid bsdus pa las/ ji lta ji ltar gdul bya bar/ /sems can rang bzhin gyis gyur pa/ /de lta de ltar sems can don/ /'dod chags sogs kyis dag par byed/ /sems can kun la phan phyir dang / /sangs rgyas bstan pa'i</text></item>
<item><p>59a7</p><section></section><text>rgyu yi phyir/ /sems can thams cad gsod byed pa/ /de ni sdig pas gos ma yin/ /sems can kun la phan don du/ /sangs rgyas dgongs pa'i sbyor ba yis/ /gzhan gyi nor rnams 'phrog pa ni/ /de ni sdig pas gos ma yin/ /'dod chags dang mtshungs bde ba med/ /rgyal ba</text></item>
<item><p>59b1</p><section></section><text>rnams la ster byed pa/ /sems can don du gzhan bud med/ /bsten na bsod nams 'thob par 'gyur/ /sems can kun la phan don du/ /sangs rgyas bstan pa'i rgyu yi phyir/ /las ni thams cad bya ba nyid/ /bsod nams mang po skye bar 'gyur/ /zhes smos so/ /de nyid kyi</text></item>
<item><p>59b2</p><section></section><text>phyir bzang po zhabs kyis/ /dam tshig bsrung ba'i bdag po yin/ /rtag tu sdom pa bskyang bar bya/ /sha lnga bdud rtsi rnam lnga bza'/ /dam tshig gzhan yang bsrung bar bya/ /dkon mchog gnod gzhom bud med kun/ /gzhan rdzas len pa brdzun gyi tshig /'di dag cho ga bzhin</text></item>
<item><p>59b3</p><section></section><text>bsrung ba/ /rnal 'byor rgyud la'ang gang bshad pa'o/ /lam ma yin pa 'di nyid yang dag par rdzogs pa'i byang chub kyi lam gyi dam tshig tu ji ltar 'gyur zhe na/ snying rje dang shes rab dang ldan pas gzhan gyi don la gcig tu brtan pa phyin ci ma log pa de'i bla na med pa'i byang chub la lhan</text></item>
<item><p>59b4</p><section></section><text>cig byed pa'i rgyu nyid yin pa'i phyir ro/ /gang gsungs pa/ yang dag rtog las byang sems rnams/ /dge ba'am yang na mi dge ba/ /'di dag thams cad dge ba ste/ /gang las de rnams yid dbang 'gyur/ /zhes so/ /'bras bu bskal pa'i phyir rjes su 'gro ba dang ldog pa las</text></item>
<item><p>59b5</p><section></section><text>rtogs par bya ba yin na lhan cig byed pa'i rgyu nyid kyang ma grub bo zhe na/ de ltar na yang sbyin pa la sogs pa de yang ma grub pas de la yang 'jug par mi 'gyur bar thal bar 'gyur ro/ /sbyin pa la sogs pa dngos po'i rang bzhin du gyur pa yang mtho ris dang thar pa thob pa la sogs par nus pa la</text></item>
<item><p>59b6</p><section></section><text>the tshom du rigs te de'i 'bras bu de ma thag pa med pa'i phyir nges par bya ba la mi sgrin pa'i phyir dang ma mthong ba'i phyir ro/ /de nyid kyi phyir 'di dgag par bya ba'i ched du/ mngon sum dang ni rjes dpag dang / /gnyis pos kyang ni mi gnod pa/ /'di yi mthong dang ma mthong la/ /de don de la mi slu</text></item>
<item><p>59b7</p><section></section><text>yin/ /blang dang dor ba'i de nyid la/ /thams cad rab tu nges pa yin/ /gtso bo'i don la mi slu phyir/ /gzhan du'ang rjes su dpag pa ste/ /'di ni lung gi rjes su dpag par brjod do/ /gang yang ji ltar gyur pa'i dngos po'i de kho nyid la goms pas blo gros chen po de rnams sbyin pa la sogs pa'i</text></item>
<item><p>60a1</p><section></section><text>dngos po mthong ba nyid kyis de rnams dngos po thams cad nges par nus pa yod pa nyid do/ /gang rnam 'grel las/ nus pa dngos po'i rang bzhin du/ /gyur kyang de ma thag pa med/ /mthong ba med phyir 'bras la rmongs/ /de ma thag pa ma yin phyir/ /nges min sgrin pa</text></item>
<item><p>60a2</p><section></section><text>med phyir ro/ /de nyid bzlog pa'i ched du ni/ /rjes su dpag pa brjod pa yin/ /blo gros chen po mthong nyid la/ /rnam pa thams cad nges par byed/ /ce na 'di ni mtshungs te dam tshig dang sdom pa la sogs pa sgrub pa la lhan cig byed pa nyid yin te/ de nyid kyi phyir gsungs pa/ snod</text></item>
<item><p>60a3</p><section></section><text>ces te rung ba'o/ /de rnams dam tshig sgrub pa la sogs pa'i rgyu'i tshogs pa dang ldan pa nyid yin te thun mong ba dang cig shos kyi dngos grub rnams sgrub pa'i yul la yin la gzhan dam tshig la sdang ba dang btang snyoms su bzhag pa la ni ma yin no/ /snying po zhabs 'di ltar 'chad de/ srog</text></item>
<item><p>60a4</p><section></section><text>gcod pa ni nges par sgrub pa'i snod du 'gyur zhes pa dang 'brel to/ /gang rnams de srid du spong bas 'jigs pa de rnams ma spyad na nyams dga' ba'i tshig thos nas/ gsum la skyabs su 'gro ba dang byang chub tu sems bskyed pa tsam gyis kyang srog gcod pa la sogs pa la zhugs pa</text></item>
<item><p>60a5</p><section></section><text>rnams kyang bcom ldan 'das kyis dkyil 'khor du zhugs pa la sogs pa dang rjes su gnang bas 'jug par byed do/ /des na de rnams 'jug pa'i rgyu gsungs pa srog gcod pa'i sems can rnams zhes pa la sogs pa'o/ /rtsa ba'i rgyud du yang brjod pa sems can kha cig ni de bzhin</text></item>
<item><p>60a6</p><section></section><text>gshegs pa thams cad kyi rigs kyi dkyil 'khor la bslab pa la 'jigs shing skrag pa de rnams ngan song gi dkyil 'khor la 'jug pas ji ltar gnas par phyogs pa rnams dkyil 'khor chen po 'di nyid la bzhugs par rigs so/ /rnam pa kun gyis dge ba la mi 'jug pa rnams kyang</text></item>
<item><p>60a7</p><section></section><text>gsum la skyabs su 'gro ba dang byang chub tu sems bskyed pa dang / de bsgom pa yang bag chags bzhag pa'i phyir rigs so zhes so/ /'di ltar bsgral ba'i don du yang dag par gnas pa rnams la srog gcod pa la sogs pa slar don gzhan du gyur pa nyid kyis byang chub chen po la bzhugs</text></item>
<item><p>60b1</p><section></section><text>pa'i phyir bsten par bya'o/ /de la ye shes rdo rje sems can gyi khams ma lus pa bdag med par byed de stong pa nyid kyi ting nge 'dzin thob par bya ba'i ched du'o/ /'di ni srog gcod pa yin no/ /chos rnams kun ni ma skyes dang / /rang bzhin gyis ni 'od gsal yin/ /byang chub med</text></item>
<item><p>60b2</p><section></section><text>cing mngon rtogs med/ /'di ni byang chub tshul bstan pa/ /zhes pas/ don mtha' dag med par ston pa ni brdzun du smra ba'o/ /sku dang gsung dang thugs kyi rdo rje grub par sems can gyi khams thams cad bsgoms pas sems can gyi khams ma lus pa'i sems dang sems las byung</text></item>
<item><p>60b3</p><section></section><text>ba khams gsum gyi rnam par 'phrog pa ni gzhan gyi rdzas 'phrog pa'o/ /'jig rten gyi khams ma lus pa'i rdul phra rab dang mnyam pa rig pa'i lha mo rnams dang sbyor bar rtag tu bsgom pa ni 'dod pas mnyes pa'o/ /don 'di nyid le'u dgu pa las/ nam mkha'i khams kyi dbus gnas</text></item>
<item><p>60b4</p><section></section><text>par/ /sangs rgyas dkyil 'khor bsgom par bya/ /rdo rje mi bskyod rab bsgoms nas/ /lag na rdo rje bsgom par bya/ /'od 'phro mang po 'bar ba dang / /'od zer sna lngas rab tu gang / /dus gsum 'byung ba'i sangs rgyas rnams/ /bsgoms nas rdo rjes phye mar bya/ /sku gsung</text></item>
<item><p>60b5</p><section></section><text>thugs kyi longs spyod ni/ /rdo rjes phyir byas nyams gyur pa/ /bsam gtan mchog ni bsgoms nas ni/ /thugs kyi dngos grub thob par byed/ /rdo rje gsang ba 'di yis ni/ /sems can thams cad gsad par bya/ /mi bskyod rdo rje sangs rgyas kyi/ /zhing du rgyal ba'i sras rnams</text></item>
<item><p>60b6</p><section></section><text>skye/ /'di ni zhe sdang gi rigs kyi dam tshig go/ /nam mkha'i khams kyi dbus gnas par/ /rdo rje dkyil 'khor bsgom par bya/ /rnam par snang mdzad rab bsgoms te/ /sangs rgyas thams cad rnam bsgom bya/ /rin chen kun gyi sbyor ba yis/ /sangs rgyas gzugs ni rab tu brtag</text></item>
<item><p>60b7</p><section></section><text>nor rnams thams cad 'phrog par ni/ /rdo rje gsum gyis bsgom par bya/ /nor gyi rgya mtshos gang ba ni/ /yid bzhin nor bu 'dra bar 'gyur/ /sangs rgyas kun gyi sras rnams kyang / /thub pa'i skyes mchog tu 'gyur ro/ /'di ni gti mug gi rigs kyi dam tshig go/ /nam</text></item>
<item><p>61a1</p><section></section><text>mkha'i dbyings kyi dbus gnas pa/ /dkyil 'khor dmar po bsgom par bya/ /tshe dpag med pa bsgoms nas ni/ /sangs rgyas kun gyis gang bar bya/ /btsun mo'i rnam pa dang sbyor ba/ /thams cad 'di ru bsgom par bya/ /zhes pa ni 'dod chags kyi rigs kyi</text></item>
<item><p>61a2</p><section></section><text>dam tshig go/ /nam mkha'i dbyings kyi dbus gnas pa/ /sangs rgyas dkyil 'khor bsgom par bya/ /rdo rje don yod rab bsgoms nas/ /sangs rgyas thams cad bsgom par bya/ /thams cad gzugs su rab bsgoms te/ /rdo rje tshig gi brdzun smra bas/ /sangs rgyas thams cad slu</text></item>
<item><p>61a3</p><section></section><text>ba dang / /de bzhin rgyal ba kun gyi gnas/ /dam tshig 'gugs pa'i rigs kyi de kho na nyid dam tshig lta bu'o/ /de ni mkha' 'gro ma dang 'chol ba'i rgyud la zhugs pa rnams/ rnam par dag par bya ba'i phyir gsungs pa/ bshang gci zas su za ba nyid/ /ces bya ba ni rang gis bya ba ste/</text></item>
<item><p>61a4</p><section></section><text>des mngon par 'dod pa'i don ni dngos grub ste 'grub bo/ /de gang la yod pa de rnams la de skad ces brjod do/ /de ltar yang de rnams bza' bar bya ba ma yin pa zos pas sngags mngon par btab pas 'grub par brjod de/ de rnams 'dir brjod pa'i sngags kyis de bzhin gshegs pa</text></item>
<item><p>61a5</p><section></section><text>thams cad kyi sku dang gsung dang thugs rdo rje'i mthus bshang gci la sngags te/ bza' bar bya ba la sbyar bar bya ste gzhug par bya ba'i rgyus so/ /de sbyar ba sbyin pas lus dang ngag dang yid rtogs pa la 'jug go/ /khyab 'jug pa'i rgyud la mngon par dga' ba rnams rnam par dag par bya</text></item>
<item><p>61a6</p><section></section><text>ba'i ched du gsungs pa ma dang sring mo zhes pa la sogs pa ste/ de rnams kyang spong ba la ma phyogs pa rnams te/ gsum la skyabs su song ba sngon du song ba'i byang chub kyi sems bsgoms pas sngags kyi bzlas pa dang rjes su gnang ba byin pas byang chub chen po'i bag chags bzhag pa la gzhug</text></item>
<item><p>61a7</p><section></section><text>pa'i rgyur 'gyur ba nyid do/ /phyi nas gzhug pa'i rgyur bzhag pa rnams la/ ma ni spyan ma la sogs pa rnams yin la/ sring mo ni rdo rje snyems ma la sogs pa rnams yin te/ rdo rje sems dpa' la sogs rnal 'byor pa rnams kyi'o/ /de bzhin gshegs pa'i zlos pa po rnams kyi de nyid bu mo mchog yin no/ /de</text></item>
<item><p>61b1</p><section></section><text>rnams shes rab kyi pha rol tu phyin pa'i rang bzhin bsgoms pas yang dag par bsgom pa'i sbyor ba las/ sgrub pa pos 'dod par bya ste/ dngos grub rgya chen thob par 'gyur/ /zhes gzhug par bya ba'i ched du bstan pa gsungs so/ /khyab bdag sangs rgyas yul la ni/ /'dod spyod gos par mi 'gyur</text></item>
<item><p>61b2</p><section></section><text>te/ /zhes te de rnams kyang sgyu ma lta bur bsgoms pas 'dod par bya ste/ ji ltar sngar brjod pa'i tshul gyis rnam par mi rtog pa'i ye shes su 'gyur ro/ /de las rnal 'byor pa sangs rgyas nyid du 'gyur ba'i phyir gsungs pa/ de ni sangs rgyas nyid 'gyur te/ /rnam par mi rtog blo ldan par/ /zhes</text></item>
<item><p>61b3</p><section></section><text>so/ /ma dang zhes pa la sogs pa nas blo can zhes pa'i mtha' shes rab ye shes kyi dbang dang / rig pa'i brtul zhugs kyi mtshan nyid kyi sdom pa bstan pa yin te/ de la 'di ni sku dang gsung dang thugs rdo rje'i rig pa'i brtul zhugs zhes pa nas brtsams te/ sdom pa 'dis ni bstan pa</text></item>
<item><p>61b4</p><section></section><text>yin te/ /zhes bcu drug pa las so/ /sems can khams ni mtha' yas pa/ /ma dang zhes pa nas brtsams te/ /sdom pa 'di ni ngo mtshar che/ /zhes le'u bcu bdun pa'i tshig gis so/ /ma la sogs pa yang sngags dang rgyud la legs par bslabs pa zhes pa rig pa'i brtul</text></item>
<item><p>61b5</p><section></section><text>zhugs la yin te/ shin tu dad ldan shes rab che/ /gzugs bzang sgrub pa po la dga'/ /bya ba gcig la sbyangs gyur pa/ /dam tshig ldan pa'i dam tshig can/ /zhes shes rab ye shes kyi dbang la brjod pa'i mtshan nyid rnams so/ /de nyid du shes rab dang snying rje goms pa ni</text></item>
<item><p>61b6</p><section></section><text>'jig rten na grags pa nyid du bzung ngo zhes gzhan dag go/ /ji ltar 'di 'dra ba'i sdom pa yin zhe na/ snying rje dang shes rab shin tu goms pa'i rang gi ba spu'i bu ga nas/ mkhas pas sangs rgyas sprin rnams spro/ /zhes bdun pa las gsungs pa'i cho gas thabs rnam pa mang pos sems</text></item>
<item><p>61b7</p><section></section><text>can thams cad bla na med pa'i byang chub la snying rjes bzhag par 'dod pas bde bar gshegs pa rnams des rjes su chags par bya'o zhes shes rab dang thabs shin tu goms pa'i so so'i rdul phra rab na gnas pa'i de bzhin gshegs pa thams cad kyi dkyil 'khor bde ba chen po'i mchod pas</text></item>
<item><p>62a1</p><section></section><text>tshim par byed pa ni kun rdzob tu'o/ /don dam par ni gnyis su med pa'i de bzhin nyid kyi ro gcig pa nyid kyis chos thams cad kyi mtha' gsum ma dmigs pa'i phyir/ oM sarba ta thA ga ta a nu rA ga Na badzra swa b+hA wa At+ma ko\u0f85haM/ zhes pas rjes su chags pa la sogs pa'i tha dad</text></item>
<item><p>62a2</p><section></section><text>pa'i rnam par rtog pa spangs pa nyid kyis/ shes rab kyis kyang phyin ci ma log pa yin te/ der mi gnas pa'i mya ngan las 'das pa bla na med pa'i byang chub kyi lam yin pa'i phyir ma la sogs pa'i 'brel ba'i rnam par rtog pa brtags pa nyid kyis dngos po ji lta ba'i de kho na nyid la mi 'jug pas bla</text></item>
<item><p>62a3</p><section></section><text>na med pa'i byang chub la gegs byed pas na spang bar bya ba'i phyir ro/ /gang rnam 'grel las/ dngos po'i ngo bo tha dad phyir/ /'brel pa rtogs pas byas pa yin/ /ji ltar yod gzhan rag lus pa/ /rdzas ni gzhan gyis 'brel par 'gyur/ /grub phyir gzhan la rag ma las/ /yin</text></item>
<item><p>62a4</p><section></section><text>na'ang 'bras yin rang rgyu las/ /rtog pa yis ni 'brel byed pa/ /'bras bu ma yin cung zad med/ /ces so/ /'brel pa gzhan dbang nyid yin na/ /grub na ci phyir gzhan dbang yin/ /de phyir dngos po thams cad kyi/ /de nyid du na 'brel pa med/ /ces 'brel ba brtag pa las so/ /</text></item>
<item><p>62a5</p><section></section><text>gzhan yang / ma la sogs pa nges med des/ /tshad ma yis ni ma grub phyir/ /nyer bstan pa yis 'grub ce na/ /ma yin de ni 'khrul pa'i phyir/ /phyi rol don dang sgra la ni/ /'brel pa ma grub pa yi phyir/ /nyes zad kyis bstan tshad zhe na/ /ma yin nyes zad rtogs dka'i phyir/ /</text></item>
<item><p>62a6</p><section></section><text>dngos po rnams kyi rang bzhin dang / /'bras min smra ba po yi tshig /de las logs shig gyur pa yin/ /ma 'khrul pa ni yod ma yin/ /lung rnams dang ni dngos po yang / /med na mi 'byung cung zad med/ /rtogs pa po la ma grub pa/ /gang las de rnams don nges yin/ /skyes bu'i</text></item>
<item><p>62a7</p><section></section><text>khyad par la ltos pa'i/ /mkhas pa ji lta'i don gzhan ni/ /gal te khyad par gyur pa yi/ /don shes gyur na 'dod pa yin/ /'di ni 'di ltar yin min dang / /nyes pa dang ni nyes med pa/ /rtogs par dka' phyir tshad ma min/ /rtogs dka' zhes sogs rnam 'grel las/ /sogs</text></item>
<item><p>62b1</p><section></section><text>pas ni sring mo la sogs pa dang bza' bar bya ba ma yin pa yongs su bsdus so/ /ji ltar yang bskyed par bya ba dang skyed par byed pa'i tha snyad yin/ rab rib can gnyis zla ba gnyis kyi tha snyad 'dogs pa ltar 'khrul pa tsam nyid kyis phan tshun du yin no/ /'khor smyon pa rnams la</text></item>
<item><p>62b2</p><section></section><text>rgyal po mi smyo ba bzhin du bcom ldan 'das kyis kyang 'jig rten pa'i ngo lhur mdzad pas don la gzhug pa'i don du glang po che'i gzigs stangs kyis de bzhin du bstan pa yin te nyes pa med do/ /de nyid kyi phyir gsungs pa/ 'jig rten ma sogs pa yang bsgrub yan lag /de yi phyir na the</text></item>
<item><p>62b3</p><section></section><text>tshom mi bya'o/ /de 'dir rnam par smin pa sangs rgyas kyis/ /rnam pa kun du thams cad mkhyen pa yin/ /rang gis 'dir ni dbang gi cho ga yis/ /phyag rgya gtad pa'am yang na bla ma yis/ /rang gi phyag rgya de la byin pa de'i/ /bka' yis de yi dus su bu yis bsten/ /shes</text></item>
<item><p>62b4</p><section></section><text>rab ye shes phyir byin rang dbang gyur/ /slob ma 'di yis rtag tu gzung bya yin/ /de nyid kyis ni de rnams 'grub pa yin/ /de ni yang dag sbyang bya 'bad de bsrung / /slob dpon la ni rag lus bu yis ni/ /bsgom par bya min rgyal bas bkag pa'i phyir/ /gang phyir grib ma grib</text></item>
<item><p>62b5</p><section></section><text>yin bka' stsal grib/ /bla ma'i phyag rgya de yang 'gyur ba yin/ /gsum po rnams la goms pas skye 'gyur ba'i/ /'bras bu shin tu rno ba bzod dka' bshad/ /rang gzhan don 'dod rnams kyis 'bad pa yin/ /de ni yongs spangs rtag tu slob ma yis/ /ston pa sangs rgyas</text></item>
<item><p>62b6</p><section></section><text>rnams kyi ston pa yin/ /bla ma 'di ni mnyam pa med pa yin/ /de ni dang po'i shes yin sangs rgyas nyid/ /gang 'dir rgyal ba ma lus pa rnams kyi/ /de yi phyir na ston pa gzhag par bya/ /de med sangs rgyas chos la sogs pa med/ /de tshe rnam bzhag der 'gyur ring po nas/ /gang</text></item>
<item><p>62b7</p><section></section><text>tshe slob mas de ni yongs su spangs/ /gnyis su med pa rnam par rgyal ba las/ /rdo rje slob dpon rdo rje sems dpa' yi/ /bsten pa ma lus ji lta bu nyid ni/ /brjod pa bzhin du de dag bya ba yin/ /slob mas gnyug ma'i chung ma la sogs pa/ /'di la sbyin bya de yi de rnams min/ /dbang gi</text></item>
<item><p>63a1</p><section></section><text>dus bor nges par sbyin mi bya/ /mkhas pas lus las shes par bya ba yin/ /bla ma'i phyag rgya rnams dang 'jug gyur pa/ /gal te de yin de tshe dman bdag nyid/ /de la ltos pa yin pas ston pa yi/ /'du shes kyang ni bor bar gyur pa nyid/ /de ni bud med bya byed</text></item>
<item><p>63a2</p><section></section><text>de rnams ni/ /bla ma rnams la dad min gus pa min/ /gzhan pa'i bud med rnams kyang yod pa yin/ /ci'i phyir na 'di rnams kyis chog min/ /bla ma'i nor ni 'phrog par 'gyur ba'ang yin/ /bla ma'i phyag rgya la 'jug de rnams ni/ /de bzhin bla ma'i bsnyen bkur la sogs pa/ /</text></item>
<item><p>63a3</p><section></section><text>spangs par yang ni thal bar 'gyur ba nyid/ /gal te thams cad bla mas bzod gyur pa/ /bskyod par nus min pa ni yin gyur na/ /ji lta'i skyes bu'i don ni mchog nyams par/ /mi 'gyur de bzhin du ni bya ba yin/ /sangs rgyas kyi yum tshig la sogs pa la/ /yang dag spyir btang</text></item>
<item><p>63a4</p><section></section><text>yin par shes par bya/ /dmigs kyis bsal ba yang ni brten par gyis/ /'dir ni mkhas pa rnams kyis zhi bya'i ched/ /gzhan yang 'di 'dra'i cho ga nges grub pa/ /skye ba'i sa ni nye bar spang bya ste/ /khyim la sogs pa las ni nges 'byung ba/ /shin tu ring bar song ba mtshon</text></item>
<item><p>63a5</p><section></section><text>ma yin/ /de ni nges par dpa' bo'i nyams 'di tsham tshom med/ /'di dag ngan bdag sems can yin par gsungs/ /sdig pa'i sngags nyid kyis ni nag po yi/ /brang 'gro skul bar byed pas nges pa yin/ /ci yin sangs rgyas khyab bdag mar gyur 'di/ /sangs rgyas dngos grub</text></item>
<item><p>63a6</p><section></section><text>yang dag grub pa yin/ /ci ste btsun mo yin na de las grub pa'i phyir/ /ma ni med na de las 'grub ma yin/ /de la dang po'i las can gyis kyang ni/ /rang gir mos byas bsten na gos ma yin/ /dang po'i las can gyis kyang de'i rang bzhin/ /sten par byed pa ji ltar rnyed pa yin/ /</text></item>
<item><p>63a7</p><section></section><text>yang na dang po'i las can gyis kyang ni/ /sangs rgyas mthu las thob par rang gi ni/ /bsams te de la 'jug pa 'grub pa yi/ /thob ste gos par mi 'gyur de rnams nyid/ /'on te de dag srid par gyur nas ni/ /de yang rnal 'byor pas bsten gos pa med/ /ngag ni 'khyal pa la sogs pa</text></item>
<item><p>63b1</p><section></section><text>la yang / /'di dag kyang ni dam tshig rtogs bya nyid/ /de nyid kyi phyir khyad par gsungs pa/ /sgrub pa po zhes te 'gro ba ma lus pa'i don byed pa po'o/ /pha rol tu phyin pa'i theg pa la sogs pa yang 'gyur ro zhe na/ theg pa mchog gi chos rnams la/ /zhes te/ theg pa chen po las/</text></item>
<item><p>63b2</p><section></section><text>mchog dpal gsang ba 'dus pa'i lam gyi mtshan nyid kyi chos rnams la gnas pa la'o/ /'di ni re zhig zhog la yum ni shes rab kyi pha rol tu phyin pa yin te/ shes rab kyi pha rol tu phyin pa yum zhes so/ /gang dang 'brel ba yin zhe na/ gsungs pa/ sangs rgyas khyab bdag ste/ bla</text></item>
<item><p>63b3</p><section></section><text>ma rdo rje 'dzin pa chen po'i rang 'od kyi shes rab kyi ngo bo la bla ma'i man ngag gis shes rab ye shes kyi dbang gi dus nyid na/ gnyis su med pa'i rnam pas bsten na 'dod chags la sogs pas mi gos so/ /grub par 'gyur ba yang de'i sangs rgyas nyid do/ /khyad par ji lta bu zhe na/ ma la</text></item>
<item><p>63b4</p><section></section><text>sogs pa 'brel pa dang tha dad pa la sogs pa'i rnam par rtog pa spangs pa'o/ /de ltar na phyugs la sogs pa yang de ltar thob par 'gyur ro zhe na/ blo can zhes te ji lta bur gyur pa'i dngos po'i de kho na nyid kyi rnam pa'i shes rab dang ldan pa'o/ /khyad par 'di dag dang bral na 'dod pas log par</text></item>
<item><p>63b5</p><section></section><text>g.yem par gzhag go/ /des na phan tshun lung dang 'gal ba med de yul tha dad pa'i phyir ro/ /'gal ba de yang gcig la dmigs pa'i phyir ro/ /de bzhin du gzhan bcom ldan 'das kyi ngag rnams la rtogs pa po'i nyes pas 'gal bar snang ba rnams la 'gal ba yongs su spang ngo / /de</text></item>
<item><p>63b6</p><section></section><text>nas zhes pa la dbang po rtul po dge ba'i bshes gnyen ma yin pas yongs su zin pa dge ba'i rtsa ba yongs su ma smin pa yun ring por theg pa chen po la skur pa 'debs pa la sogs pa rnams rang gis skur pa 'debs pa'i ngag brjod par mi nus pa rnams 'chad par 'gyur ba'i skur pa 'debs</text></item>
<item><p>63b7</p><section></section><text>pa'i sems yongs su shes pa'i rjes la'o/ /de nyid kyi phyir byang chub sems dpa' chen po rnams ji ltar skur pa 'debs pa'i ngag 'di yin zhes brgal ba dang lan skabs brgyud pa med pa nyid de/ gzhan gyi don nyid du chos zab mo rab tu rtogs par bya ba'i don dang / sgra ji bzhin pa'i rab tu</text></item>
<item><p>64a1</p><section></section><text>rtogs pa dgag par bya ba'i don dang / sgra ji bzhin pa spyod pa ni sgrib pa yin no zhes 'phags pa byams pas gsungs pas so/ /de'i lan sbyin par bya ba la sogs pa'i don du yang de'i ngag dang rgyal ba la sogs pa bstan pa'i phyir te/ gang dang gang blo dman pa'i the</text></item>
<item><p>64a2</p><section></section><text>tshom gyi gnas de spang bar bya'o zhes rigs pa las so/ /gang theg pa gzhan du ngan song gi rgyu yin pa de 'dir ma rig pa'i lhan cig byed pa dang bral bas sangs rgyas kyi rgyur yang dag pa'i ye shes la sogs pa lhan cig byed pa yin pa'i phyir ngo mtshar du gyur pa dang / thams cad mkhyen pa las</text></item>
<item><p>64a3</p><section></section><text>gzhan gyis 'di sngar ma mthong ba'i phyir rmad du gyur pa'o/ /tshig ngan pa gsungs zhes pa ni blo gros dman pas rang gi tshig dang 'gal bar zhen pa'i phyir ro/ /de nas zhes pa ni gang kho bo cag gis brtsad pa'i rnam par rtog pa ma spangs pa'i phyir gnas pa nyid do zhes de rnams kyi rnam par rtog</text></item>
<item><p>64a4</p><section></section><text>pa yongs su chod pa'i rjes la'o/ /nges par zhes pa ni gang de dag bcom ldan 'das kyis brjod pa de rigs pa'i ngo bo yin te/ des na 'di ltar brjod ma thag pa'i skur pa 'debs pa ma brjod cig /ci'i phyir mi rigs she na/ gsungs pa 'di zhes te mngon sum mo/ /gang rnams kyi zhe</text></item>
<item><p>64a5</p><section></section><text>na/ sangs rgyas rnams kyi ste thams cad mkhyen pa rnams kyi'o/ /ci'i phyir zhe na/ snying po ni chos kyi dbyings kyi ste de'i ye shes can gyi tshad mas grub pa'i phyir ro/ /de'i phyir na de rnams nyid kyi mngon sum mo/ /de zhes pa ni gzhan gyi lkog tu gyur pa'o/ /chos nyid ces pa ni gang ngan song</text></item>
<item><p>64a6</p><section></section><text>gi rgyu ma rig pa'i lhan cig byed pa can/ de nyid bla na med pa'i byang chub kyi lam thabs la mkhas pa'i lhan cig byed pa zhes te/ khyad par can gyi tshogs pa nges pa'i mtshan nyid rten cing 'brel par 'byung ba'i chos nyid do/ /gang gsungs pa mi mkhas pa/ /sdig pa chung ngu byas kyang 'og tu</text></item>
<item><p>64a7</p><section></section><text>'gro/ /mkhas pa sdig chen byas kyang don med spong / /lcags kyi gong bu chung yang 'og tu 'gro/ /de nyid snod du byas na steng du 'phyo bar 'gyur/ /dag pa ni rang bzhin gyis 'od gsal ba dang / /de lta bu'i 'bras bu thob par byed pa yang ngo / /ci ltar zhe na/ snying po yang yin la/ chos kyang yin te</text></item>
<item><p>64b1</p><section></section><text>thog ma dang tha ma med pa'i chos kyi dbyings so/ /de nyid 'jig rten las 'das pa'i ye shes kyi don yin pa des na gnyis su med pa'i shes rab dang thabs kyi rnam pas bsgom par bya ba las byung ba'o/ /des na dag pa yin te de'i rgyu mthun pa'i phyir ro/ /gang gi phyir 'di byang chub kyi spyod pa ste/ gnas ni</text></item>
<item><p>64b2</p><section></section><text>yon tan ma lus pa'i tshogs kyi rten du gyur pa'o/ /gang gsungs pa/ thabs chen rnams dang ldan pa la/ /nyon mongs byang chub yan lag 'gyur/ /'khor ba zhi ba'i bdag nyid de/ /de phyir de bzhin gshegs bsam yas/ de nas zhes te gal te theg pa chen po la skur pa 'debs pa yang mthong</text></item>
<item><p>64b3</p><section></section><text>ba'i chos la mi 'dod pa'i 'bras bu ster bar byed pa yin la de'i tshe de la skur pa btab na yang ji ltar 'jigs pa la sogs pa tsam yang mi skye zhes gdul dka' ba'i gdul bya'i dgos pa rtogs pa'i rjes la'o/ /'jigs pa dang skrag pa dang brgyal bar gyur pa ni chung ngu dang 'bring dang chen po'i 'jigs</text></item>
<item><p>64b4</p><section></section><text>pa bstan pa'i don du yin te/ de yang byang chub sems dpa' chen po yang theg pa chen po la skur pa btab pas mthong ba'i chos la yang mi 'dod pa'i 'bras bu thob par byed de/ gzhan rnams la shin tu yang yin pas 'di la rmi lam na yang skur pa 'debs pa de dgag par bya ba'i don du'o/ /'di nas</text></item>
<item><p>64b5</p><section></section><text>zhes pa ni gal te de bzhin gshegs pa thams cad la snying rje yod na de'i tshe cis de blang bar bya ba'i don du 'bad par mi byed ces de ltar rtog pa'i rjes la'o/ /brgyal bar gyur pa gzigs nas zhes pa ni snying rje sad pa'i rgyu gsungs pa'o/ /de nas zhes pa ni bcom ldan 'das rang rig pa'i mngon sum</text></item>
<item><p>64b6</p><section></section><text>gyis rtogs par bya ba nyid kyis chos kyi mi rtog pa nyid kyi zab mo bstan par bya ba'i don du cang mi gsung bar gyur pas gnas te/ gal te bcom ldan 'das theg pa chen po ston par byed pa de rtogs pas ting nge 'dzin gyi mthu yod na ji ltar na de nyid kyis slong bar mi byed ces dpyod pa'i rjes la'o/ /nam</text></item>
<item><p>64b7</p><section></section><text>mkha' dang mnyam pa gnyis su med pa shes rab dang thabs kyi bdag nyid rdo rje gang yin pa'i ting nge 'dzin la yang de skad ces bya'o/ /'od ni zla ba zhu ba ste nyi ma dang zla ba'i 'od zer gyis so/ /de ma thag pa dang tsam zhes smos pas bar ma chod pa dang 'bad pa med par gsungs pa yin no/ /sems</text></item>
<item><p>65a1</p><section></section><text>can gyi don mthong bas dgyes te rangs pa'i bzhad pa'o/ /chos thob pa'i mthu gsal bar byed pa'i gsung bsgrags so/ /chos zhes pa ni lung ngo / /yang chos ni rtogs pa'i dkyil 'khor ba'i ngo bo ste dge 'dun no/ /chos kyi don de brjod par bya ba'i lam ting nge 'dzin gsum</text></item>
<item><p>65a2</p><section></section><text>la sogs pa'i mtshan nyid do/ /de las byung ba ni gang gi dkyil 'khor ba'i bdag po yin la 'di ni sangs rgyas yin te dkon mchog gsum la phyag 'tshal ba'o/ /chos rnams kyi dag pa ni tshad mas grub pa'o/ /don ni rang bzhin gyis dag pa'i chos nyid kyi ye shes so/ /de'i ngo bo ni bdag med</text></item>
<item><p>65a3</p><section></section><text>pa ste dngos po med pa'o/ /de nyid rdo rje dbyer med pa'i shes rab bo/ /des thams cad zil gyis mnan pas na rgyal po ste mi bskyod pa'o/ /sku dang gsung dang thugs yang dag pas na nyon mongs pa dang shes bya'i sgrib pa bag chags dang bcas pa dang bral bas dag pa'o/ /de nyid kyi phyir nam</text></item>
<item><p>65a4</p><section></section><text>mkha' dang mnyam pa yin te/ de bzhin nyid la de nyid gang gi gnas yin pa de la de skad ces bya'o/ /de nyid kyi phyir dus thams cad du de bzhin du gyur pa mi 'gyur ba'o/ /gzung ba dang 'dzin par snang ba dang bral bas snang ba med pa'o/ /rdo rje'i sku ni rnam par snang mdzad do/ /'das</text></item>
<item><p>65a5</p><section></section><text>pa dang ma 'ongs pa dang da ltar byung ba gsum gyi lam der byung ba ni de bzhin gshegs pa'o/ /de rnams kyi thugs ni rdo rje 'dzin pa chen po'o/ /de nyid dbyings su gyur pa ste/ de bzhin gshegs pa thams cad byang chub kyi sems nyid las skye'o/ /thog ma dang tha ma med pa'i chos</text></item>
<item><p>65a6</p><section></section><text>kyi dbyings kyi ngo bos kun du son pas nam mkha' chen po'o/ /de bzhin du lam yang de nyid yin te de skad ces bya'o/ /nam mkha' ni mnyam pa nyid kyi ye shes yin te de'i bdag nyid sku las byung ba ni rin chen tog go/ /brjod bya rjod byed dang bral ba nam mkha' dang mnyam pa'o/ /gsung ni</text></item>
<item><p>65a7</p><section></section><text>gsung rab yan lag bcu gnyis kyi bdag nyid do/ /skyes bu mchog gi don rab tu byed pas ston par byed pa yin te 'od dpag tu med pa'o/ /nam mkha' dang 'dra ba'i thugs te rang bzhin gyis 'od gsal ba'i rnam par thar pa'i sgo'i ngo bo gang gis yin pa'o/ /chos ni stobs la sogs pas te</text></item>
<item><p>65b1</p><section></section><text>gang mchog yin pa de la de skad ces bya'o/ /'gro ba mtha' dag gi don bya ba nan tan gyis 'grub par gyur pa'i spyod pa'o/ /gnas ni rten te don yod grub pa'o/ /'di ni dkon mchog gsum po de bzhin gshegs pa drug gi ngo bo la phyag 'tshal ba bzhis shin tu brjod pa'i phyir lan</text></item>
<item><p>65b2</p><section></section><text>gnyis su brjod pas tshad ma bzhi ston pas yang dag pa'i yon tan mngon par gsal ba'i sgo nas ston pa pos bstod pa yin no/ /'jig rten pa dang 'jig rten las 'das pa thams cad kyi dngos grub bsgrub pa'i spyod pa rnam pa thams cad yongs su dag par byed pa'i thabs kyi rnam pa la</text></item>
<item><p>65b3</p><section></section><text>'jug pa brjod ma thag pa yin no/ /de ni brjod pa thams cad de gtso bo yin pa'i phyir mchog go/ /dpal gsang ba 'dus pa'i rgyan las le'u lnga pa'o// //de nas zhes pa ni/ rdo rje 'dzin thugs dpal dang ldan/ /zhes pa la sogs pas thugs byin gyis brlab pa byas pa la</text></item>
<item><p>65b4</p><section></section><text>thugs rdo rje dang de bzhin gshegs pa dang rnal 'byor pa rnams tha dad do zhes blo gros dman pa'i rnam par rtog pa yongs su chod pa'i rjes la'o/ /'dis ni 'chad par 'gyur ba'i sgra gnyis kyi yang don bshad pa yin no/ /sku la sogs pa'i gsang ba rnams ni 'dir sku la sogs pa'i rdo</text></item>
<item><p>65b5</p><section></section><text>rje rnams yin te/ de rnams nyid rdo rje gang gi yin pa de la de skad ces bya'o/ /de ltar yang 'dir ni thugs gtso bo yin no/ /thugs ni thugs rdo rje ste byin gyis brlab par byed pas tha dad pa'i sgro 'dogs par byed pa bsal nas gang gis de bstan par byed pa de gsungs pa'o/ /oM</text></item>
<item><p>65b6</p><section></section><text>yig gi don ni bshad zin to/ /de bzhin gshegs pa thams cad dang thugs rdo rje rnams kyang ste/ de rnams kyi rang bzhin nyid thams cad chos kyi dbyings kyi rang bzhin gyis bdag nyid kyi rang bzhin rnal 'byor pa bdag gi yin pa de la a haM zhes bya'o/ /de bzhin du gzhan la yang ngo / /</text></item>
<item><p>65b7</p><section></section><text>bral ba ni 'dod chags la sogs pa'i dri ma'i rdul rnams te gang sku rdo rje las so/ /de nyid me long lta bu'i ye shes kyi rang bzhin gyis chos ma lus pa'i gzugs brnyan bskyed pa rang dang gzhan gyi don phun sum tshogs pa'i rten yin pa'i phyir gnas so/ /de nyid rdo rje ste gang du de</text></item>
<item><p>66a1</p><section></section><text>yin pa de ni de bzhin no/ /sku ni sku rdo rje'o/ /de bzhin gshegs pa thams cad kyi mnyam pa nyid ni de bzhin nyid de/ de'i bdag nyid kyis gnyis su med pa'o/ /gsung ni 'dir gsung rdo rje'o/ /rdo rje gsum ni 'dir thugs dang sku dang gsung rdo rje'o/ /chos kyi sku</text></item>
<item><p>66a2</p><section></section><text>la sogs pa'i rang bzhin gyi gsang ba'o/ /phun sum tshogs pa thams cad kyi rten yin pas gnas so/ /snying ga dang mgo bo dang lkog ma rnams su zla ba la gnas pa'i rdo rje dang 'khor lo dang pad+ma'i bdag nyid ni gnas yin te/ 'di'i rten gyi gnas la de kho na nyid gsum sa bon gyi gzugs</text></item>
<item><p>66a3</p><section></section><text>kyis rnam par bsgom pa de la de skad ces bya'o/ /tha dad pa'i sgro 'dogs pa bsal bas bsgrubs te brtan par byas nas brjod ma thag pa'i sngags gsum po 'di rnams kyis so/ /'jig rten dang 'jig rten las 'das pa'i sngags thams cad las mchog tu gyur pa'i 'bras bu thob par byed</text></item>
<item><p>66a4</p><section></section><text>pa'i phyir mchog rab bo/ /bco brgyad pa las/ dbang po dang ni yul rnams kyi/ /rkyen gyis gang dang gang 'byung yid/ /yid de man zhes bya bar bshad/ /tra ni skyob par byed pas so/ /zhes sngags kyi mtshan nyid kyis mtshon pa dang ldan pa'o/ /de nas zhes pa ni kun rdzob tu/ de yis</text></item>
<item><p>66a5</p><section></section><text>bde gshegs rjes su mnyes par bya/ zhes te/ shes rab dang thabs kyi so so'i rdul phra rab la gnas pa de bzhin gshegs pa thams cad kyi dkyil 'khor bde ba chen po'i rjes su chags par zhugs pa la rnal 'byor pa dang de bzhin gshegs pa thams cad dang rjes su chags pa don dam par</text></item>
<item><p>66a6</p><section></section><text>tha dad pa nyid do zhes mi shes pa'i skye bo'i the tshom yongs su chod pa'i rjes la'o/ /de bzhin gshegs pa thams cad kyang yin te de rnams yin no/ /rjes su chags pa yang yin la de nyid rdo rje ste de'i rang bzhin gyi bdag nyid nga yin te tha dad pa med pa'i phyir ro/ /de nas zhes te kun rdzob tu</text></item>
<item><p>66a7</p><section></section><text>gzugs rdo rje la sogs pa mchod pa byed pa'i dngos po yin pas mchod par bya ba dang / mchod pa dang mchod pa po tha dad par sgro 'dogs pa yongs su shes pa'i rjes la'o/ /don yod pa ni 'bras bu med pa ma yin pa ste 'gro ba ma lus pa'i bya ba la nan tan gyis grub pa ni rdzogs pa gang</text></item>
<item><p>66b1</p><section></section><text>yin pa de nyid rdo rje'o/ /de bzhin gshegs pa thams cad kyang yin la de rnams mchod pa yang yin la de nyid rdo rje ste/ de'i rang bzhin gyi bdag nyid nga yin te/ rnal 'byor pa yin la chos thams cad kyi chos kyi dbyings kyi ngo bo yin pa'i phyir ro/ /'dod pa'i yon tan lnga zhes pa ni</text></item>
<item><p>66b2</p><section></section><text>'dod pa ni gzugs la sogs pa yin la de nyid gzugs rdo rje la sogs pa'i rnam par sbyong zhing goms par byed de bla na med pa'i byang chub don du gnyer ba rnams kyis yon tan des cho ga bzhin du bdun pa las bshad pa'i cho gas so/ /rtag tu las dang po pa la sogs pa'i gnas</text></item>
<item><p>66b3</p><section></section><text>skabs thams cad du'o/ /mchod pa rnam pa lnga rnams kyis kyang mchod pa na rnal 'byor pas myur zhing mgyogs par sangs rgyas nyid do thams cad mkhyen pa thob par 'gyur ro/ /de nas zhes te thugs rdo rje la sogs pas byin gyis brlabs pa na de rnams kyi mtshan nyid dang sngags</text></item>
<item><p>66b4</p><section></section><text>kyang gang yin zhes gdul bya'i the tshom yongs su chod pa'i rjes la'o/ /sngags rnams ni shes rab dang snying rje'i bdag nyid thugs rdo rje la sogs pa dngos po yin la de'i sa bon ni btags pa las yin te/ de rnams kyi gsang ba ni thams cad mkhyen pa ma yin pa'i spyod yul ma</text></item>
<item><p>66b5</p><section></section><text>yin pa'i rang bzhin no/ /sngags rnams la dmigs pa ni gnyis su med pa'i ngo bo la sogs pas ji ltar rnam par mi g.yeng bar 'gyur ba yin te/ de ltar sngags pa lus dang ngag dang yid kyang byin gyis rlob par 'gyur ro/ /dngos grub bsgrub par bya ba ni 'jig rten dang 'jig</text></item>
<item><p>66b6</p><section></section><text>rten las 'das pa'i dngos grub rnams las phul du byung bas rab ste gang las shes rab dang thabs kyi bdag nyid dri ma med pa'i bde ba chen po nyid kyis yid dga' ba'i phyir dang mgu ba ni 'tshe ba med pa yang dag pa'i don gyi rang bzhin yin pas 'dod pa'o/ /gang las thugs rje</text></item>
<item><p>66b7</p><section></section><text>la sogs pa rnams kyis byin gyis brlabs pa nyid sngags pas dngos grub bsgrub par bya ste/ de nas rdzogs par bya zhing mngon sum du bya'o/ /thugs rdo rje la sogs pa gsum po rnams yang dag par sbyor te shes rab dang thabs snyoms par 'jug pa'i mtshan nyid do/ /khyad par ci</text></item>
<item><p>67a1</p><section></section><text>lta bu zhe na/ sems de la dmigs pa yang yin te bdag med pa'o/ /lus dang ngag dag la de dmigs pa yang yin la sna tshogs pa bdag med pa'i rnam pas bsgom pa yang gang la yin pa de bzhin no/ /ci ltar zhe na/ gang la lus dang ngag dang yid la</text></item>
<item><p>67a2</p><section></section><text>dmigs pas don dam par rang bzhin mi dmigs so/ /des na nam mkha' bzhin du mnyam pa ste/ chos thams cad kyi de bzhin nyid gnyis su med pa'i rang rig pa'i ngo bo dus thams cad du de ltar yod pa'i phyir ro/ /de ni gang gi gnas yin te des na byang chub las ma gtogs par yang bsgom pa yod pa ma</text></item>
<item><p>67a3</p><section></section><text>yin te/ gang 'phags pa 'jam dpal gyi sangs rgyas kyi zhing gi yon tan bkod pa'i rgyan las 'jam dpal nyid byang chub yin la byang chub kyang 'jam dpal nyid do zhes so/ /sngags kyi bdag nyid kyi lus te phul du byung ba'i rnal 'byor gang yin pa des na rnal 'byor pas mi dmigs so/ /rnam par dpyad</text></item>
<item><p>67a4</p><section></section><text>pa ni nges par bya ste 'di sngar brjod ma thag pa'o/ /mdor na ste mdor bsdus pas so/ /sku rdo rje la sogs pa'i mtshan nyid nam mkha' lta bu'i ngo bo ste de gsungs pa na nam mkha' lta bu'i ngo bo rdo rje gsum mtshon par bya'o/ /bsgom par bya ba ni bla ma'i man ngag gi cho gas so/ /yang dag</text></item>
<item><p>67a5</p><section></section><text>pa'i sbyor ba ni shes rab dang thabs kyi ting nge 'dzin la snyoms par 'jug pa'i mtshan nyid do/ /de nyid ting nge 'dzin du bya ba ste/ 'dir yon tan gyi tshogs yin la ting nge 'dzin la sngags kyi sgo nas der brtags pa'o/ /des na zhes pa ni rin chen kha dog sna lnga pa bsgom par bya zhes brjod</text></item>
<item><p>67a6</p><section></section><text>pa de la ci bsgom par bya zhes gdul bya'i dogs pa nges pa'i rjes la'o/ /slar yang don gzhan la brten nas don de nyid ni bzlas pa yin zhes pa'i tshul gyis zlos pa ma yin no/ /rgyu lnga dang ni rig pa lnga/ /rdo rje zhes ni bshad pa yin/ /zhes pas rnam par byang ba'i phung po lnga dang</text></item>
<item><p>67a7</p><section></section><text>me long lta bu'i ye shes la sogs pa rnams kyang de'i bdag nyid kyis de ston par byed pa yang yin te/ rtse mo lnga gnyis kyi rdo rje phyag gis 'dzin par byed pas na rdo rje 'dzin pa'o/ /mthar thug pa'i pha rol tu phyin pa'i bdag nyid bsod nams dang ye shes kyi tshogs kyi ngo bo phun sum</text></item>
<item><p>67b1</p><section></section><text>tshogs pa dang ldan pas dpal ldan yin te/ gzhan gyi phun sum tshogs pa ni nyams pa'i ngo bo yin pa'i phyir ro/ /de bzhin gshegs pa kun gyis mchod pa ni mchod pa'o/ /ci'i phyir zhe na/ gang gi phyir dngos po thams cad kyi de nyid mkhyen pas na kun mkhyen pa</text></item>
<item><p>67b2</p><section></section><text>ste de nyid kyi phyir pha rol tu phyin pa la sogs pa'i sangs rgyas rnams las mchog ste gtso bo'o/ /de nyid kyis bka' stsal te/ gzhan bdud la sogs pas ni ma yin la mngon sum dang rjes su dpag pa dang lung gis mi gnod pa 'di rnams ni ston par byed par nus pa ma yin te/ de</text></item>
<item><p>67b3</p><section></section><text>rnams kyang thams cad mkhyen pa yin par thal bar 'gyur ba'i phyir ro/ /bsgom par bya ba zhes pa ni bsgom pa de nyid de 'bras bu mchog ster bar byed pa'i phyir bla na med pa'o/ /nam mkha'i dbyings kyi dbus gnas pa ni chos 'byung gi nang gi gzhal yas khang gi dbus su sna tshogs</text></item>
<item><p>67b4</p><section></section><text>pad+ma la gnas pa'o/ /sangs rgyas ni rdo rje 'dzin pa chen po'i gzugs te/ sangs rgyas rdo rje 'dzin par brjod/ /ces pas so/ /de yungs kar gyi tshad kha dog lnga pa'i byang chub kyi sems rin po che'o/ /de'i nang du song ba'i 'gro ba dang mi 'gro ba ni brtan pa dang g.yo ba'i dngos</text></item>
<item><p>67b5</p><section></section><text>po thams cad kyi bdag nyid chos kyi dbyings kyi ngo bo rten dang brten pa'i dkyil 'khor ro/ /ye shes kyi gnas yin te ye shes lnga la sogs pa'i bdag nyid kyi bcom ldan 'das mngon sum du byed pa'i rgyu mtshan no/ /de'i ngo bo kha dog la sogs pa'i rnam par byin gyis brlabs</text></item>
<item><p>67b6</p><section></section><text>pa ni ye shes kyis brtags pa'o/ /sangs rgyas kyi sku ni rdo rje sems dpa' ste bsgoms pa na de bsgom pa sngon du song bas lha thams cad yongs su rdzogs pa'i phyir ro/ /nyi ma'i dkyil 'khor bsgom par bya ste de'i steng du gnas te mi bskyod pa grub pa'i rgyur yang zla ba zhu ba de</text></item>
<item><p>67b7</p><section></section><text>yongs su gyur pa las hUM yig go/ /'khor lo dang rin po che dang pad+ma'i dkyil 'khor rnams ni gsum par bshad do/ /rang 'od kyi shes rab spyan gyi rnam par yang dag par sbyor ba gang yin pa de ni rnam par snang mdzad kyi ste rnam pa zhes pa'i stobs kyis spyan ma nyid ni ma yin</text></item>
<item><p>68a1</p><section></section><text>no/ /rdo rje ni rtse lnga pa ste hUM yig las grub pa'i rang gi rdo rje'o/ /shes rab kyi pad+ma a las byung ba'i sna tshogs ze'u 'bru hUM yig las sprul pa'i 'dab ma brgyad pa la bsgom par bya zhes pa ni thams cad du blta bar bya'o/ /dang po yang ni 'di yin te rang gi lha</text></item>
<item><p>68a2</p><section></section><text>grub pa'i phyir ro/ /sbyor bar byed pas na sbyor ba ste rang gi sa bon las skyes pa'i phyag mtshan yin la rin po che'i dkyil 'khor gyi steng du bsgom par bya'o/ /'dod chags rdo rje ni 'od dpag tu med pa'o/ /'od zer dang ldan pa ni nyi ma'i dkyil 'khor te de bsgoms nas der don</text></item>
<item><p>68a3</p><section></section><text>yod grub pa bsgom par bya'o zhes kha bskang ngo / /sangs rgyas gnas ni zhi ba spro/ /'khor ni zhes te dkyil 'khor ba'i ngo bo'o/ /'di bzhin du thams cad du yang blta bar bya'o/ /da ni phra mo'i rnal 'byor gyi phyag mtshan gyi tshad nges pa gsungs pa/ ut+pal sngon po mdog 'dra</text></item>
<item><p>68a4</p><section></section><text>ba/ /nas tsam ni mi bskyod pa la sogs pa'i rnal 'byor pa'o/ /tsa na ka'i 'bru tshad ni pad+ma dmar po 'dab ma brgyad pa ste 'od dpag tu med pa la sogs pa'i bsam gtan pa'i'o/ /'khor lo rtsibs brgyad pa tsa na ka'i 'bras bu'i tshad tsam ni rnam par snang mdzad la</text></item>
<item><p>68a5</p><section></section><text>sogs pa'i bsgom pa'o/ /phyogs 'dis phyag mtshan gzhan la yang ci rigs par bsgom par bya'o zhes gsungs pa 'khor lo la sogs zhes pa la sogs pa'o/ /'grub pa ni byang chub mngon sum du gyur pa'o/ /gnas ni rten te phra mo'i rnal 'byor ro/ /mchog tu</text></item>
<item><p>68a6</p><section></section><text>dga' ba'i rang bzhin yin pa'i phyir nyams dga' ba'o/ /de skad du yang gsungs pa/ deng nas bzung ste gang cung zad/ /bsgom bya legs par mnyam gzhag pas/ /ting 'dzin ye shes kyis brtags pas/ /de dag thams cad brtan par 'gyur/ /zhes so/ /cis she na</text></item>
<item><p>68a7</p><section></section><text>gang gi phyir thun mong dang cig shos kyi dngos grub rnams dang stobs bcu la sogs pa'i yon tan rnams kyi gnas yin no/ /der zhes pa na brtan pa'i rtags mthong na'o/ /byang chub la gnas pa'i rang 'od kyi shes rab dang ldan pa'o/ /chos ni stobs la sogs pa'i gnas te de</text></item>
<item><p>68b1</p><section></section><text>dang de ni sngags kyis byin gyis brlabs pa yin te/ mtshan ma sna tshogs pa dang sku dang gsung dang thugs kyis mtshon pa'i mtshan nyid dang ldan pa'o/ /de nas zhes pa ni mtshan ma thob pa'i sngags pas dus ci tsam gyis ci bya bas ji lta bu'i dngos grub ces gdul bya'i rnam par rtog pa</text></item>
<item><p>68b2</p><section></section><text>yongs su chod pa'i rjes la'o/ /gsang ba'i de nyid ni mchod pa chen po rig pa'i brtul zhugs la brjod pa rig ma 'dod pa'i yon tan lnga spyod pas yang dag par mchod de/ yang gi sgras bde bar gshegs pa rnams dang rang dang gzhan gyi lha'i rnam pa rnams la gzugs la sogs pa</text></item>
<item><p>68b3</p><section></section><text>'dod pa'i yon tan lnga dang ldan pas so/ /brtson 'grus lnga dang bdud rtsi rnams rgyud phyi ma las bshad pa'i cho gas bza' ste bza' bar bya ba ma yin pa nyid/ tshad mas ma grub pas de rnam par rtog pas brtags pa'i phyir dngos po ji lta ba bzhin ma yin pa'i de kho na nyid la zhugs pa bla na med pa'i</text></item>
<item><p>68b4</p><section></section><text>byang chub kyi bdag nyid kyis spang bar bya ba yin pa'i phyir ro/ /rnyed sla ba kha na ma tho ba med pa btsal ba'i sdug bsngal dang bral ba bsam gyis mi khyab pa'i nus pa dang ldan pa nyid kyi phyir bla na med pa yang dag par rdzogs pa'i byang chub thob par byed pa'i phyir ro/ /dngos po dang mtha' dag gi de kho</text></item>
<item><p>68b5</p><section></section><text>na nyid thos pa las byung ba la sogs pa'i shes rab dang ldan pas mtshan ma thob nas zla ba drug tu bsgom par bya'o/ /de nyid bsgoms pas dngos grub kyi 'bras bu 'gro ba ma lus pa'i bya ba nan tan gyis 'grub par 'gyur ro/ /bla na med pa'i de kho na nyid byang chub kyi bdag nyid kyi thugs sgrib</text></item>
<item><p>68b6</p><section></section><text>pa thams cad kyi dri ma dang bral ba'o/ /bsam gyis mi khyab pa'i nus pa'i dam tshig rjes su bsgrubs pa'i bka' yongs su skyong bas tshogs pa phun sum tshogs pa dga' ba'i byang chub myur du thob par 'gyur ro/ /rang gi lha'i dkyil 'khor gyi go 'phang gis 'gro ba ma lus pa'i lam gyis</text></item>
<item><p>68b7</p><section></section><text>bya ba byas pa'o/ /sku rdo rje la sogs pa mngon sum du byas pas gnas gyur pa'i 'jig rten pa'i lus la sogs pa shin tu mnan te de las 'da' ba'o/ /dpal gsang ba 'dus pa'i rgyan las le'u drug pa'o// //de nas zhes pa ni theg pa gzhan las bcom ldan 'das</text></item>
<item><p>69a1</p><section></section><text>kyis 'dod pa bsten pa ni byang chub kyi bgegs su gsungs nas de 'dir yang ci de ltar yin nam zhes gdul bya'i dpyod pa rtogs pa'i rjes la'o/ /chen po yang chos kyi dbyings kyi rang bzhin gyis thams cad du son pa'i phyir ro/ /dam tshig kyang 'da' bar bya ba ma</text></item>
<item><p>69a2</p><section></section><text>yin pa'i phyir ro/ /rdul phra rab so so'i nang du chud pa'i dkyil 'khor gyi rang bzhin rdo rje 'dzin pa chen po ste de ni de kho na nyid yin la zag pa med pa'i bde ba chen po rigs lnga yin te/ de nyid rigs lngar brjod pa ste/ /zhes rgyud phyi ma las so/ /kun du bzang po'i ngo bo yang yin te/ dga'</text></item>
<item><p>69a3</p><section></section><text>ba kun du bzang po yang yin/ dam tshig de nyid ces brjod pa'i phyir de bsgom par bya ba nyid sngags kyi spyod pa'o/ /bsten pa ni byang chub mchog gi rgyu yin pa'i phyir ro/ /'dod pa'i longs spyod thams cad ni gzugs la sogs pa ste gzugs rdo rje la sogs pa'i rnam par ro/ /'dod</text></item>
<item><p>69a4</p><section></section><text>pa kun zhes shes bya ste/ rdo rje bdag po de bzhin no/ /gzugs kyi rdo rje la sogs drug /rdo rje bdag po zhes bshad do/ /zhes rgyud phyi ma las so/ /de rnams yongs su longs spyod par 'dod pa las mi 'da' bar bsten pa 'dis sngar bshad pa'i rnal 'byor gyis snying rje dang shes</text></item>
<item><p>69a5</p><section></section><text>rab kyi bdag nyid shes rab dang snyoms par 'jug pa'i mtshan nyid kyis myur du sangs rgyas nyid 'thob par 'gyur ro/ /'dod pa kun la longs spyod pa'i/ /rnal 'byor ldan pa bde bar 'gyur/ /bde ba mnyam par 'jog gyur te/ /'dis ni yang dag don rig 'gyur/ /bde ba'i sems ni</text></item>
<item><p>69a6</p><section></section><text>mnyam par 'jog par 'gyur la mnyam par gzhag pas yang dag pa'i don ji lta ba bzhin shes par 'gyur zhes lung las so/ /gang las de ltar yin pa des na rang gi bdag po'i rnal 'byor gyis bdag dang gzhan la mchod par bya'o/ /rang gi sgras ni de bzhin gshegs pa thams</text></item>
<item><p>69a7</p><section></section><text>cad kyang ngo / /rjes su 'gro ba bstan nas ldog pa gsungs pa sdug bsngal ni rang gi mgo gcod pa la sogs pa'o/ /nges pa ni lo ma za ba dang zla ba gcig tu smyung ba la sogs pa'o/ /dka' ba ni me lnga bsten pa la sogs pa'o/ /slong mo za ba'i tshul gyis bzlas pa mi bya'o/ /slong</text></item>
<item><p>69b1</p><section></section><text>mos rnyed pa'i bza' ba la yang chags par mi bya'o/ /ma nyams pa ni ma tshang ba med pa'o/ /yan lag ni lhan cig bya'o/ /'dod pa'i longs spyod ni gzugs la sogs pa ste/ sngags gang gis yin pa de bzlas par bya'o/ /cis she na/ gang las sku dang gsung dang thugs bde bar</text></item>
<item><p>69b2</p><section></section><text>gnas pas byang chub thob par 'gyur te yang dag par rnyed do/ /gzhan du zhes pa ni lhan cig byed pa'i rgyu rkyen dang bral bas mi 'grub ste bcom ldan 'das thugs rje chen po'i bka' las 'das pa'i phyir dang smod pa'i yang phyir ro/ /dus ma yin pa ni tshe ma zad par nges pa ma yin pa'i myong ba'i tshe</text></item>
<item><p>69b3</p><section></section><text>'jig par 'gyur ba'i las so/ /'chi ba ni mthong ba'i chos kyi sdug bsngal lo/ /dmyal bar sreg pa ni ma mthong ba la'o/ /nges par ni brtan par te las rnams myong bar 'gyur ba'i phyir ro/ /de nyid kyi phyir dpal mchog dang po las/ dka' thub nges pa rnon po yis/ /lus ni skams</text></item>
<item><p>69b4</p><section></section><text>nas sdug bsngal te/ /sdug bsngal las ni sems g.yengs te/ /g.yengs pas dngos grub gzhan du 'gyur/ /des na 'bad pa kun gyis ni/ /sngags dang phyag rgya rjes grub byed/ /dka' thub nges min bde ba dang / /dga' bas kyang ni bsgrub par bya/ /snga ma rnams kyi'ang lam 'di yin/ /</text></item>
<item><p>69b5</p><section></section><text>zhes gsungs pa/ sangs rgyas zhes pa ni stobs la sogs pa'i chos dang ldan pa'o/ /mi 'gyur ba ni thog ma dang tha ma med pa'i chos kyi dbyings kyi ngo bo yin pa'i phyir dang thabs dang shes rab kyi bdag nyid dri ma med pa'i bde ba chen po'i rnam pa ye shes kyi bdag nyid mi gnas pa'i mya ngan</text></item>
<item><p>69b6</p><section></section><text>las 'das pa ni mi 'gyur ba'o/ /de nyid kyi phyir na mchog go/ /gang gi phyir de lta yin pa des na bsten pa ni 'dod pa'i yon tan lnga'o/ /rtag tu brjod ma thag pa'i ye shes don du gnyer ba'i 'dod chags can rnams kyi snying rje chen po'i chags pas sems can ma lus pa rnams la bde bar</text></item>
<item><p>69b7</p><section></section><text>gshegs pa rnams kyi chags pa'o/ /bsten par bya ba ni byang chub sems dpa' rnams mig la sogs pa'i rang bzhin sa'i snying po la sogs pa rnams so/ /chags par bya ba ni byang chub nyi ma rnams te/ 'od zer can de bzhin gshegs pa rnams gzugs la sogs pa'i phung po rnam</text></item>
<item><p>70a1</p><section></section><text>par dag pa'i rang bzhin rnams so/ /ston mo sogs la ji ltar zhugs/ /de ltar bdag 'dzin med na yang / /gzugs la sogs pa mi 'gal te/ /rang gzhan don la blo gsal ldan/ /sa la sogs pa med na yang / /ji ltar dang po bsgom pa yin/ /</text></item>
<item><p>70a2</p><section></section><text>gzhan gyi don sogs la gtad de/ /gzugs sogs bsgom pa de bzhin no/ /gzugs la sogs pa'i dgos pa yang / /bsgom pa'i bde ba chen po ste/ /mi bden brtags pa dang bral yin/ /de nyid gzhan du nges ma yin/ /gzugs snang ba yi myong can ni/ /med na myong</text></item>
<item><p>70a3</p><section></section><text>ba ma yin te/ rgya chen rgyun bde 'jig rten pa'i/ /byis pa rnams kyang 'dod pa yin/ /rgya chen rgyun bde'i rnam pa yi/ /gzhan gyi don bdag nus pa la/ /ji ltar 'dod chags sogs ma skyes/ /de ltar sngar ni nges par byas/ /gang gsungs pa/ gzugs la sogs pa nye bar</text></item>
<item><p>70a4</p><section></section><text>mkho ba'i bde/ /myong ba bdag nyid du ni rab bsgrubs 'di/ /kun du son par de ni grub yin rang / /nga ru 'dzin pa'i gnas brten byang chub kyi/ /de ni nye bar mkho dang bral ba yin/ /de yis thob min legs pa'i sten pa de/ /nye bar mkho ba la ni chung yang 'dir/ /de ni</text></item>
<item><p>70a5</p><section></section><text>'phel bar yang dag skye mi 'gyur/ /gzugs la sogs pa'i don ni bsags pa 'di/ /de yis rab tu 'bad par bya ba ste/ /'dir ni yod na 'byung bar 'gyur ba yin/ /mchog dga'i bde ba yang dag mthong bar 'gyur/ /'khor ba srid kyi 'gro ba gsum po la/ /khyab pa'i rgyal po thob</text></item>
<item><p>70a6</p><section></section><text>par 'gyur ba yin/ /de ni myong min bsal ba ma yin pa/ /rtog min bya ba ma yin dang bral ba/ /grol ba ltar snang yod pas thams cad ni/ /rnam par dag pa yang ni lhag bcas mchog /de nyid phyir na nges par byang chub rgyu/ /gzhan spangs nyid ni nges par bstan par 'dod/ /bcom</text></item>
<item><p>70a7</p><section></section><text>ldan 'das kyi de nyid nges gsungs pa/ /nges pa nyid ni sku la sogs pa yin/ /ji ltar myur du bla na med pa'i byang chub thob par byed pa'i gzugs la sogs pa ston par 'dod pas gsungs pa/ gzugs rnam pa gsum stong pa nyid dang mtshan ma med pa dang / smon pa med pa ste rnam par thar</text></item>
<item><p>70b1</p><section></section><text>pa'i sgo'i dbye bas shes par bya'o zhes brjod pa ni kha cig go/ /dman pa dang bar ma dang mchog gi dbye bas rnal 'byor pa rnams dman pa la yang yid mi bde bar mi 'gyur ba dang / yid du 'ong ba dang yid du mi 'ong ba'i gzugs rnams la 'gal ba dang mi 'gal ba spang ba'o/ /de ci'i phyir zhe na/</text></item>
<item><p>70b2</p><section></section><text>'di ltar yang rang gi mtshan nyid dang gzhan gyi chos thams cad shes par byed do zhes rgyal ba'i yum las gsungs so zhes gzhan dag go/ /sna tshogs pa ni chos kyi dbyings kyi rang bzhin gyi phyir rdul phra rab ma lus pa'i 'dus pa'i dkyil 'khor tshogs pa'o/ /gang gsungs pa langs nas</text></item>
<item><p>70b3</p><section></section><text>dag pa'i sems la zhes pa la sogs pa nas phyin ci log gi rtog pa dang bral ba'o zhes so/ /phra mo'i rnal 'byor la sogs pa la mtshan ma thob pas rjes su dran pa bcu drug gsungs pa/ sangs rgyas rjes su dran pa sbyor/ /zhes pa nas ji srid du/ dam tshig rjes su dran pa sbyor/ /bsgoms</text></item>
<item><p>70b4</p><section></section><text>nas byang chub thob par 'gyur/ /zhes pa ni mdor bstan pa'o/ /de la sangs rgyas zhes pa la sogs pa ni rgyas par bstan pa'o/ /dben pa zhes bya ba ni rigs mi mthun pa'i skye bo spangs pa'o/ /mchod pa ni snyoms par 'jug pa'o/ /byin gyis rlabs kyis gnas gsum ni/ /zhes pa ni</text></item>
<item><p>70b5</p><section></section><text>ji lta ba bzhin du mig la sogs pa'i dgang ba dang yi ge hUM la sogs pas byin gyis brlabs pa sngon du 'gro ba'i thugs rdo rje la sogs pa byin gyis brlabs pa dang / AH yig byas pa'i ze 'bru dang oM yig gis sprul pa'i pad+ma 'dab ma brgyad pa bsgom par bya'o/ /rang gi rtags la yang hUM</text></item>
<item><p>70b6</p><section></section><text>gis sprul pa'i pad+ma rA ga'i kha dog gi rtse mo lnga pa'i rdo rje'i rnam pa'o zhes kha cig go/ /rang gi lha'i kha dog rdo rje rtse gcig pa'i rnam pa'o zhes gzhan dag go/ /byang chub kyi sems brtan par bya ba'i don du gzhug pa la yi ge phaT do/ /oM gyis byin gyis brlabs pa ni nor bu'o/ /phyogs</text></item>
<item><p>70b7</p><section></section><text>bcur 'gro ba'i don byed pa la 'jug pa de bzhin gshegs pa lnga'i rnam pa'i 'od zer gyis khyab pa'i rdo rje dang pad+ma'o/ /dge ba'i 'bru 'phel ba dang gti mug gi mun pa sel bar byed pa dang chos mthun pas zla ba'i 'od zer bzhin du yang dag par 'bar ba'o/ /'di nyid kyi phyir yid du 'ong ba'i</text></item>
<item><p>71a1</p><section></section><text>rig ma de bsgom par bya'o/ /sangs rgyas ni rnam par snang mdzad do/ /rdo rje chos ni 'od dpag med do/ /rdo rje nges 'byed shes rab ste/ /sems dpa' 'dir ni rig byar brjod/ /ces te rdo rje sems dpa' 'dir brjod pa ni mi bskyod pa'o/ /rigs ni rigs lnga'i lha</text></item>
<item><p>71a2</p><section></section><text>rnams so/ /khro bo ni gshin rje gshed la sogs pa'o/ /spro zhes pa ni phyogs bcu rnams su sems can gyi don byas te slar bsdu'o/ /spro ba dang bsdu ba dang thim zhing brtan par bsgom pa ni nges par bya ba yin pa'i phyir ro/ /dam tshig ni gzhan gang yang rung ba cig dkyil 'khor gyi bdag</text></item>
<item><p>71a3</p><section></section><text>po'o/ /rdo rje sems dpa' zhes pa la/ 'ang gi sgras ni gzhan yang ngo / /dkyil 'khor rnam pa zhes ni dkyil 'khor bsgrub pa'i dus so zhes kha cig go/ /rtag tu mnyam gzhag rnal 'byor pa yis yid/ /'khor lo bris pa'i 'khor lo yang mi bya/ /rang gi byang chub sems las skyes pa dang / /</text></item>
<item><p>71a4</p><section></section><text>mchod pa la sogs pa yi cho ga yang / /zhes gzhan dag ste de ltar yang gsungs pa/ ye shes dbang thob kyis byas te/ /sems nyid kyis ni 'khor lo gsum/ /byin rlabs kyis ni 'khor lo ste/ /gang phyir rang dang gzhan la snang / /'dir ni 'jug ste gang snang ba/ /rmi lam gsal ba bzhin du</text></item>
<item><p>71a5</p><section></section><text>'dod/ /gang phyir sems kyi tshul bstan pas/ /de ni mchog tu shes par bya/ /rnam par snang mdzad dang rin chen 'byung ldan dang / snang ba mtha' yas dang / don yod grub pa dang mi bskyod pa'i rang bzhin gzugs dang tshor ba dang 'du shes dang 'du byed dang rnam par shes pa'i phung po rnams</text></item>
<item><p>71a6</p><section></section><text>kyis de bzhin gshegs pa re re yongs su gang ba ni grub pa yin te/ sku gang 'dra ba ci 'dra ba nyid du bdag kyang gyur cig ces smon lam btab nas bsgom pa ni sku rjes su dran pa'i bsgom pa'o/ /gang de bzhin du chos dang don dang nges tshig dang spobs pa so so yang dag par rig pa'i rang bzhin</text></item>
<item><p>71a7</p><section></section><text>bcom ldan 'das rdo rje chos kyi ye shes te de 'dra bar bdag kyang zhes te smon lam btab la bsgom pa byas pa na chos 'dzin pa dang 'dra bar 'gyur ro/ /rdo rje sems dpa' ci 'dra bar thugs dri ma med pa'i rnam par byang ba ci 'dra ba nyid du bdag kyang zhes bsams nas bsgoms pa na rdo rje 'dzin pa dang</text></item>
<item><p>71b1</p><section></section><text>'dra bar 'gyur ro/ /da ni nam mkha' ji lta ba de bzhin du sangs rgyas dang sems can rnams kyang mtshan nyid gcig nyid kyis zhes pa'i rigs pa la brten nas gsungs pa/ sems gang rang bzhin gyis rnam par byang ba sems can rnams kyi yin te lus dang ngag dang rnam par shes pa</text></item>
<item><p>71b2</p><section></section><text>brgyad kyis kyang 'khor ba pa'i mtshan nyid dang ldan pa'o/ /de nyid yang dag pa ma yin pa'i rnam par rtog pa dang bral bas nam mkha' dang mnyam pa nyid du 'gro ba'i ngang tshul can de bzhin nyid du ro gcig pa'i ye shes can de bzhin gshegs pa rnams dri ma dang bral ba'i rnam par byang ba</text></item>
<item><p>71b3</p><section></section><text>ltar bdag kyang de dang 'dra ba der 'gyur zhes par bsgom pa ni/ rdo rje sems dpa' dang 'dra bar 'gyur zhes 'jug go/ /sngags kyi rdo rje ni 'od dpag tu med pa'o/ /sngags kyi don bsgom pa'i bzlas pa ni sku rjes su 'dra ba ste/ tshig dang sku bsgom pa'o/ /bdag kyang de dang 'dra bar gyur cig ces</text></item>
<item><p>71b4</p><section></section><text>so/ /bsgoms pas 'gyur ba yin te sngags 'dzin pa lta bur ro/ /dam tshig ni snyoms par 'jug pa ste cho gas ni rgyud phyi ma las brjod pas so/ /bdud rtsi byed pa ni gsod pa'o/ /'bras bu ni sems can ma lus pa'i don byed pa ste/ de don du gnyer ba yod na btung bar bya'o/ /de nyid kyi</text></item>
<item><p>71b5</p><section></section><text>phyir dngos grub myur du 'grub par 'gyur ro/ /dngos po ma lus pa'i de kho na nyid thos pa dang bsams pa dang bsgoms pa las byung ba'i shes rab kyang 'di yin la pha rol ni phul du phyin pa yang yin te/ yang dag par shes par bya bas de nyid dam tshig yin zhing 'bras bu yin te 'dis ni lam dang</text></item>
<item><p>71b6</p><section></section><text>gzhung yang yin no/ /thams cad ni zag pa med pa des na ma skyes pa dang zag pa med pa ste de rnams kyi rten gzung ba dang 'dzin pa'o/ /chags sdang las byung rnon po dang / /dka' dang lta ba yongs su 'dzin/ /de las byung ba rtsod pa rnams/ /dngos po khas blangs yod pas yin/ /zhes pa'i</text></item>
<item><p>71b7</p><section></section><text>rigs pas so/ /dngos po ni gnyis yin no zhes rgyal ba'i yum las so/ /thams cad kyang rang bzhin gyis 'od gsal ba gzung ba dang 'dzin pa'i mun pa dang bral ba'o/ /des na byang chub ni sngar med pa'i mngon par byang chub par bya ba med do/ /de mngon par byang chub par byed pa'i mngon par rtogs</text></item>
<item><p>72a1</p><section></section><text>pa ni lam ste rang gi sems las ma gtogs pa de yang med do/ /rgyu yi dngos pos rgyu yin la/ /'bras bu'i dngos pos 'bras ma yin/ /'di ni rgyu 'bras dngos po ru/ /rang gi sems ni snang ba yin/ /rang gi sems nyid sangs rgyas te/ /rtogs par bya</text></item>
<item><p>72a2</p><section></section><text>ba'ang sems nyid do/ /zhes dpal thams cad gsang ba las so/ /khams ni 'dod pa dang gzugs dang gzugs med pa'i khams kyi mtshan nyid de 'khor ba'o/ /der yang sems can rnams don dam par 'byung ba ma yin te kun rdzob tu de rnam par gzhag pa yin pas so/ /sems ni 'od</text></item>
<item><p>72a3</p><section></section><text>gsal nyid kyi phyir/ /nyon mongs rnams ni glo bur ba/ /zhes rgyal ba byams pas gsungs so/ /sems 'di rang bzhin 'od gsal te/ /dri ma rnams ni glo bur ba/ /zhes rnam 'grel las so/ /kye rgyal ba'i sras dag khams gsum pa 'di ni sems tsam mo zhes lung las so/ /</text></item>
<item><p>72a4</p><section></section><text>sems tsam nyid du rnam gzhag pa/ /ma skyes pa ru nga smra'o/ /zhes lang kar gshegs pa las te gnyis su med pa'i rnam pa'i nges pa brjod ma thag pas ma skyes pa rjes su dran pa ni 'dir de bstan par bya ba'i don rjes su dran pa 'di yin no/ /mtshan ma med pa ni de bzhin nyid la yang mi</text></item>
<item><p>72a5</p><section></section><text>dmigs pa yin te gang gi phyir med pas so/ /rjod par byed pa dang bral bas mi 'gyur ba'o/ /gnyis su med pa ni gzung ba dang 'dzin pa dang bral bas so/ /gnyis su med pa ma yin pa ni kun rdzob tu yang dag pa ma yin pa'i kun du rtog pa yod pa'i phyir ro/ /de kho na nyid du nyon</text></item>
<item><p>72a6</p><section></section><text>mongs pa dang shes bya'i sgrib pa bag chags dang bcas pa spangs pa'i phyir shin tu dri ma med pa'o/ /de nyid kyi phyir zhi ba nyid kyis nam mkha' dang 'dra'o/ /ji lta ba de bzhin du shes rab dang thabs rjes su dran pa 'di dag las srid pa dang zhi ba la rab tu mi gnas pas chos nyid kyis de dag mnyam</text></item>
<item><p>72a7</p><section></section><text>par ro gcig pas mi gnas pa'i mya ngan las 'das pa'i ste lam bstan pa yin no/ /lo grangs bcu gnyis lon pa ni 'dir mtshon pa ste gti mug gi rigs la sogs pa yang ngo / /sems brtan pa ni mi g.yo bar bla na med pa'i byang chub kyi smon pa dang ldan pa dang rnal 'byor pa la gus pa'o/ /</text></item>
<item><p>72b1</p><section></section><text>rigs kyi sbyor ba rab tu dbye ba ste/ gang gi rigs la rig ma gang yang rnal 'byor du bstan pas de dang lhan cig rnal 'byor de bya ste de dang bde bar gshegs pa yang cho ga ji lta bar mchod par bya'o/ /'dis ni zhes pa ni brjod ma thag pas tshe 'di nyid la zhes pa ni gnod par byed pa'i tshad ma</text></item>
<item><p>72b2</p><section></section><text>med pa'i phyir dang / thams cad mkhyen pa ma yin pas bsam gyis mi khyab pa'i phyir nor bu dang sngags dang sman dang ting nge 'dzin gyi khyad par la sogs pa'i mthu srid par rjes su dpag pa dang lung yang gzhan du yang mtshungs pa'i phyir ro/ /mthong ba med pa tsam yang tshad ma ma yin pa</text></item>
<item><p>72b3</p><section></section><text>nyid kyi phyir ro zhes brjod do/ /tshogs pa ma tshang ba'i phyir yang thams cad du thams cad kyis thams cad grub pa ma mthong ste dpal sgyu 'phrul dra ba'i rgyud las brjod pa'i mtshan nyid dag gi slob dpon dang slob ma dag dang nyams su len pa rnyed par dka' ba'i phyir ro/ /'jug pa'i yan</text></item>
<item><p>72b4</p><section></section><text>lag nyid yin te mkhas pa de dag don la the tshom yod kyang 'jug pa'i yan lag yin no zhes pa'i rigs pas so/ /gang gsungs pa/ dang por de nyid slob dpon gyi rjes su 'jug pa dngos grub kyi thabs su 'gyur ro/ /slob dpon nyid ni med gyur na/ /sangs rgyas 'grub par 'gyur ma yin/ /</text></item>
<item><p>72b5</p><section></section><text>slob dpon yon tan bshad par bya/ /ye shes snying po mnyan par gyis/ /brtan zhing dul la blo gros ldan/ /bzod ldan drang zhing g.yo sgyu med/ /sngags dang rgyud kyi sbyor ba shes/ /dkyil 'khor 'dri ba'i las la mkhas/ /de nyid bcu ni yongs shes pas/ /sems can kun</text></item>
<item><p>72b6</p><section></section><text>la mi 'jigs ster/ /theg pa che la rtag dga' ba/ /de la slob dpon zhes su brjod/ /phyi rol bstan bcos yongs shes pa/ /nyan thos theg pa'i lam zhugs dang / /de rnams theg chen mi shes pa/ /gsang ba'i rgyud kyi don sdud pa/ /de la snying rje yod min te/ /dad min brtson</text></item>
<item><p>72b7</p><section></section><text>'grus yod ma yin/ /tshul khrims min la rtag tu dga'/ /bstan bcos nyid la mi sdug byed/ /sngar brjod pa yi mtshan nyid ldan/ /slob dpon nyid du yang dag gzung / /de nyid dkyil 'khor 'dri ba dang / /rgyud rnams thams cad ston byed pa'o/ /de yis nye bar bstan pa'i sngags/ /</text></item>
<item><p>73a1</p><section></section><text>'di ni 'grub par the tshom med/ /'di ltar slob ma yon tan ldan/ /bsgom pa la dga' dge ba dang / /slob dpon la gus rtag kun tu/ /lha rnams rtag tu mchod byed pa'o/ /slob dpon ji ltar blta bar bya/ /bla ma sangs rgyas kun mnyam par/ /thams cad rtag tu rdo rje</text></item>
<item><p>73a2</p><section></section><text>'dzin/ /rin chen tog ni de bzhin gshegs/ /ye shes chen po'i rgya mtsho 'di/ /yid bzhin nor bu don chen ster/ /slob dpon gyi ni yon tan blang / /nyes pa nam yang ma yin no/ /yon tan bzung bas dngos grub 'gyur/ /nyes pa rnams kyis dngos grub nyams/ /de yi grib ma 'goms</text></item>
<item><p>73a3</p><section></section><text>pa yis/ /mchod rten bshig par gyur par brjod/ /brtan dang g.yo ba'i gsang ba la/ /kun la smod pa bla yin gyi/ /slob dpon smod pa ma yin nyid/ /rmi lam na yang mthong mi 'gyur/ /gang gis slob dpon smod byed rnams/ /bgegs dang log 'dren rnams kyis bzung / /rtsub po'i</text></item>
<item><p>73a4</p><section></section><text>las dang sdang bdag nyid/ /rtag tu sa 'dir spang bar bya/ /dmyal bar grags pa gang rnams te/ /mnar med la sogs 'jigs rung rnams/ /de na gnas par yang dag brjod/ /slob dpon smod par byas pa las/ /'bras bu sangs rgyas 'dod rnams kyis/ /de phyir 'bad pa thams cad</text></item>
<item><p>73a5</p><section></section><text>kyis/ /gus ldan sems can gyis 'di mchod/ /bsam gyis mi khyab 'bras bu ster/ /zhes so/ /slob dpon rnams la smad pa yis/ /bde gshegs bka' las rnam 'das pas/ /khros pas kun gyis skyon brjod pas/ /sems can byams pa spang ba'i phyir/ /byang chub sems</text></item>
<item><p>73a6</p><section></section><text>ni yongs spangs pas/ /theg pa gsum la smad pa yis/ /ma smin sems can gsang bsgrags pas/ /phung po rgyal dag smad pa yis/ /dam tshig bdag nyid the tshom phyir/ /sdang la byams dang dga' bral bas/ /chos la mtha' gnyis sgro 'dogs pas/ /dad dang ldan sems sun</text></item>
<item><p>73a7</p><section></section><text>phyung bas/ /dam tshig rnyed pa mi bsten pas/ /grub pa'i rig ma smad pa'i phyir/ /des ni rtsa ba'i ltung bar 'gyur/ /sngags pa dam tshig nyams pa yin/ /de nyams grub pa rnams nyams 'gyur/ /bdud 'byung sdug bsngal phung por 'gyur/ /'dis ni dmyal 'gro myong 'gyur te/ /rnon po</text></item>
<item><p>73b1</p><section></section><text>sna tshogs myong bar 'gyur/ /zhes te rtsa ba'i ltung ba bcu bzhi rnams las gang yang rung ba cig gi ltung bas phas pham pa dang ldan no/ /ta la'i mgo bcad pa bzhin du dge ba'i rtsa ba bskyed pa med pa'i phyir ro/ /bla ma ji ltar 'byor mchod byas/ /dkyil 'khor de las byang chub</text></item>
<item><p>73b2</p><section></section><text>sems/ /bskyed dang gsum la skyabs 'gro sogs/ /sdom pa blang bar bya zhes brjod/ /de phyir bcos pa dka' ba'i phyir/ /thams cad kyi dngos grub ma mthong ba rigs pa nyid do/ /de bzhin du yang rnam par snang mdzad mngon par byang chub pa las gsang ba'i bdag po de rnam grangs</text></item>
<item><p>73b3</p><section></section><text>'dis kyang 'di ltar rig par bya ste/ ji ltar theg pa chen po la mngon par yang dag par gnas pa'i byang chub sems dpa' rnams la sngags kyi spyod pa'i theg pa mngon sum du byed pa rnam par thar pa'i sgo spangs pas bla na med pa yang dag par rdzogs pa'i byang chub la phan pa med do/ /ci'i phyir zhe na/ gang</text></item>
<item><p>73b4</p><section></section><text>bskal pa du mas byang chub sems dpa' rnams sbyor zhing rtsol ba dang sdug bsngal yongs su spong bar byed pa/ byang chub tu mngon par rdzogs par 'tshang mi rgya'o/ /de'i skye ba 'di nyid la sngags kyi theg pa la spyad pa spyod pa'i byang chub sems dpa' rnams bla na med pa yang dag par rdzogs pa'i byang chub</text></item>
<item><p>73b5</p><section></section><text>tu mngon par 'tshang rgya'o/ /de ci'i phyir zhe na/ gsang ba'i bdag po skye ba 'di nyid la zhes pa ni de bzhin gshegs pas 'di rnams la ming bskyed pas byang chub sems dpa' de rnams ming de dang po nyid du log ste chos thams cad kyi rang bzhin rtogs pa'i ting nge 'dzin thob pa'i phyir ro/ /sku dang</text></item>
<item><p>73b6</p><section></section><text>gsung dang thugs grub pas gang gzhan dman pa'i 'jig rten pa dang 'jig rten las 'das pa'i yang rnal 'byor skye bar 'gyur te/ dngos grub lhag ma de rnams thams cad nyid kyang bshad ma thag pa'i rnal 'byor pa la 'bad pa med pa nyid du grub ste mngon du 'gyur ba ni sku la sogs pa yang dag</text></item>
<item><p>73b7</p><section></section><text>par 'grub par gyur pa'i rgyu de nyid kyis te bstan pa pos zhes gsungs so/ /bzlas pas zhes pa ni rdo rje gsum po dbye ba med par bsgoms pas so/ /dpal gsang ba 'dus pa'i rgyan las le'u bdun pa'o// //de nas zhes pa ni lo bcu drug lon pa la sogs pa rig pa'i brtul</text></item>
<item><p>74a1</p><section></section><text>zhugs kyi rjes su mthun pa'i rig ma bsten pa rgyud 'dir bcom ldan 'das kyis gsungs la theg pa gzhan du yang bkag pa yin te de ji ltar bkag pa gal te de nyid kyis bsgrubs na de'i tshe 'gal ba yin la gal te thabs la mkhas pa'i khyad par gyis de'i tshe yul tha dad pa yin pa'i</text></item>
<item><p>74a2</p><section></section><text>phyir 'gal ba med pa yin na 'on kyang de brjod par gyis shig /yang gang gi tshe rtag tu mnyam par gzhag pa'i rnal 'byor pas de'i tshe rin po che sna bdun la sogs pa ma byin pa las tshogs yongs su rdzogs par ji ltar 'gyur zhes bya ba la sogs pa'i gdul bya'i rnam par rtog pa yongs su chod pa'i</text></item>
<item><p>74a3</p><section></section><text>rjes la'o/ /nam mkha' dang mnyam pa'i ye shes bsgoms pas mchod pa'i rin po che thams cad 'grub pas rin chen tog gis gsol ba btab pa gsungs so/ /'bras bu chen por gyur pa dang lam du yang 'gyur ba'i theg pa gang gis yin pa de nyid nam mkha' dang mnyam pa'i spyod pas sems</text></item>
<item><p>74a4</p><section></section><text>can gyi khams sbyong bar byed pa yin no/ /mchod pa'i mchog ni gsang ba dang gzhan gang yin pa de la de skad ces bya'o/ /mchod pa ni phyi dang gzhan te gsungs shig pa'o/ /ma lus pa'i sdig pa'i chos rnams las rgyal bas na rgyal mchog go/ /'dod chags zhe sdang gti mug che ni sngar bshad</text></item>
<item><p>74a5</p><section></section><text>pa'o/ /rdo rje theg pa 'dir sems can rnams 'jug par mdzad pa'o/ /nam mkha'i khams dang mnyam pa ni gzhal du med pa'i phyir la/ de nyid kyi phyir na mchog go/ /shes rab dang thabs kyi bdag nyid kyi bde ba chen po'i rgyun gyi gnyis su med pa'i ye shes ni thar pa ste de'i lam ni ting nge</text></item>
<item><p>74a6</p><section></section><text>'dzin gsum gyi mtshan nyid do/ /de kho na nyid kyis ston par mdzad pa nyid kyi phyir ro/ /gdul bya'i rab tu snang ba la ltos nas byang chub pa gsum ni theg pa gsum ste/ de'i lam la 'jug pa'o/ /gsung gcig nyid du gsungs mod kyi/ /du ma nyid du so sor rig /ces pa'i rigs pas</text></item>
<item><p>74a7</p><section></section><text>so/ /theg pa gsum po de'i mtshan nyid kyang ci lta bu zhe na/ gang du gzhan don gtso bo yin/ /de yi don du rang don brjod/ /sangs rgyas kyis rig theg pa che/ /de las theg gnyis gzhan du yin/ /ci yi phyir de yin zhe na/ /bdag tu mthong ba bzlog pa'i phyir/ /thog mtha' med pa'i</text></item>
<item><p>74b1</p><section></section><text>sems grub phyir/ /nyan thos theg sogs dman dang bar/ /shes rab ldan pa'i dbang du byas/ /sogs pa smos pa ni rang sangs rgyas kyi theg pa gzung ngo / /theg pa chen po yang gnyis te/ /rgyu yi theg pa chen po ni/ /'di ltar blo gros dman pa'i sems/ /gzung dang 'dzin pa rnam</text></item>
<item><p>74b2</p><section></section><text>bral ba/ /pha rol phyin pa'i lugs su brjod/ /dri ma ma lus dag don du/ /'bras bu'i theg pa chen po ni/ /ji ltar snod ni ma lus pa/ /'gro don ma lus bsgrub ched du/ /sprul pa sna tshogs gzugs kyis ni/ /des ni sngags theg thub pa'i'o/ /gang 'phags pa lang kar</text></item>
<item><p>74b3</p><section></section><text>gshegs pa las/ zab mo'i theg pas 'jigs rnams la/ /sngon po la sogs don gsungs yin/ /gzung med 'dzin pa'i rnam pa yi/ /rnam shes bar ma'i blo can la/ /kha cig gnyis dang nges bral ba/ /zab mo'i don la 'jigs spangs la/ /zhes so/ /sangs rgyas rnams kyi</text></item>
<item><p>74b4</p><section></section><text>bskal pa mchog ni srid pa'i mtha' yang dag par grub pa gang gi dag pa'i bdag nyid gang gi rang bzhin yin pa de la de skad ces bya'o/ /yangs pa ni spyan lnga gang gi yin pa'o/ /chos ni stobs la sogs pa rnams te/ dkyil 'khor yang yin no/ /gdul bya'i rgyud la 'pho ba'i phyir na</text></item>
<item><p>74b5</p><section></section><text>'khor lo ste de bskor ba'o/ /sku dang gsung dang thugs yang dag par dag pa ni nyon mongs pa dang shes bya'i sgrib pa bag chags dang bcas pa dang bral bas dag pa ste dri ma med pa gang yin pa de la de skad ces bya'o/ /'di dag thams cad ci'i phyir zhe na/ gang gi phyir tshad ma dang lung</text></item>
<item><p>74b6</p><section></section><text>gis mi gnod pa'i phyir 'di rdo rje bzhin du mi phyed pa nyid kyis lam dang 'bras bu'i theg pa de la phyag 'tshal ba khyod la yod pa'o/ /rigs thams cad la gtso bor gyur pas rgyal po'o/ /nam mkha' bzhin du de bzhin nyid kyi ro gcig pa'i ye shes des thams cad du son pas kyang nam mkha'</text></item>
<item><p>74b7</p><section></section><text>ste gang gi phyir mi 'gyur bas na rtag pa'o/ /de ltar mdzad pa rgya che'i phyir/ /sangs rgyas khyab par nges par brjod/ /de nyid zad pa med pa'i phyir/ /rtag pa zhes kyang brjod pa yin/ /zhes mngon par rtogs pa'i rgyan las so/ /thams cad dbang bskur ba ni rin po che'i rigs kyi rang</text></item>
<item><p>75a1</p><section></section><text>bzhin no/ /kun gyi don ni nam mkha' mdzod kyi ngo bos kun gyi don yin pa'i phyir ro/ /khams gsum thams cad kyi chos kyi rgyal po thob pas kun gyi dbang phyug go/ /dbyer mi phyed pa zag pa med pa'i dga' ba rgyas pa 'dzin par byed pas rdo rje rin chen 'dzin pa'o/ /</text></item>
<item><p>75a2</p><section></section><text>mchod pa ni gsang ba yin la de kho na nyid ni mchod pas chen po'o/ /de nyid kyi phyir de bzhin gshegs pa'i'o/ /de ci'i phyir zhe na/ gang las rgyal ba rnams 'byung ba gang yin pa de la de skad ces bya'o/ /gang gi phyir de bzhin gshegs pa thams cad kyi sku dang gsung dang thugs rnams ni</text></item>
<item><p>75a3</p><section></section><text>bskal pa bzang po ste de'i 'bras bu'o/ /gang gi phyir sku rdo rje la sogs pa rnams la dbyer med pas de bzhin nyid kyi ngo bos shes rab kyi pha rol tu phyin pa'i rang bzhin yin pa'i phyir yang dag par gnas pa'o/ /'di dag thams cad ji ltar zhe na/ gang gi phyir gtsor te 'khor lo la goms pa'i</text></item>
<item><p>75a4</p><section></section><text>rnal 'byor ma dam tshig dang sdom pa la gnas pa phyag rgya dang sngags kyi cho ga la mkhas pa sngags dang rgyud la legs par bslabs pa/ shin tu dad pa dang ldan pa shes rab chen po yang yin te des na de srid pa shin tu grub pa ster bar byed pa gsungs te/ rdo rje'i theg pa la ring du zhugs pa'i blo ni mig</text></item>
<item><p>75a5</p><section></section><text>yangs pa'o/ /lo bcu gnyis lon pa smos pa nas bzung nas ji srid du lo nyi shu rtsa lnga lon pa'o/ /des na gzugs bzang bzhon pas brgyan pa'o/ /zhes gsungs so/ /byol song las zhes pa ni gang 'di lta bu da mi rnyed na de'i tshe lo nyi shu rtsa drug pa la sogs pa nas ji srid du 'dod pa'i dbang du</text></item>
<item><p>75a6</p><section></section><text>'gyur ba khu ba dang ldan pa de srid du zhes pa'i don to/ /sum cu lon pa yis kyang bya/ /ci srid khu ba srid pa'i bar/ /bu mo legs par khrus byas brgyan/ /mtshan rnams kun gyis brgyan pa'o/ /bcu drug 'og gi de srid du/ /ji srid lo brgyad lon chos ldan/ /shin tu ring min sbom pa min/ /</text></item>
<item><p>75a7</p><section></section><text>shin tu phra min rigs dman min/ /de 'dra'i bu mo bsgrub par bya/ /gzhan du de ltar 'grub mi 'gyur/ /cho ga shes pas de bzung ste/ /de nyid sgrub la bsgrub par bya/ /'dzam gling dbang phyug la sogs pa'i/ /mi dag las ni de gdon bya/ /cho ga shes pas bsgrub bya ba/ /grub par</text></item>
<item><p>75b1</p><section></section><text>'gyur te the tshom med/ /ces gnyis su med par mnyam pa rnam par rgyal ba las zhes so zhes kha cig go/ /klu rnams las kyang klu'i bu mo thob par byas pa des de kho na nyid kyi mchod pa phul du byung ba skyes bu mchog gi don thob par byed pas rig pa'i brtul zhugs dang rjes su dran pa</text></item>
<item><p>75b2</p><section></section><text>bcu drug dang / dkyil 'khor bsgrub pa la sogs pa'i dus su brtag pa bya'o zhes gzhan dag go/ /gang du zhe na/ sa'i phyogs gcig ni ri bo la sogs pa yin te/ ri bo dben par bsgrub par bya/ /zhes 'di nyid du brjod pas so/ /gtsang ba ni nyes pa dang bral zhing mi ldan pas sems</text></item>
<item><p>75b3</p><section></section><text>dag pa thob par byed pa'o/ /dben pa ni rigs mi mthun pa'i skye bo spangs so/ /rgyal ba rnams kyi bdag nyid kyi rang bzhin gang las skye ba'am/ rgyal ba rnams kyi bdag nyid chos kyi dbyings de las skye ba zhes te rgyal ba'i bdag nyid skye ba'o/ /der gnod pa thams cad dang bral bas zhi ba'i</text></item>
<item><p>75b4</p><section></section><text>phyir zhi ba'i dge ba'i gnas te ting nge 'dzin gsum gyi mtshan nyid kyi bsgom pa'i gnas so/ /byug pa'am zhes pa ni bya ba nyid do zhes nges par bzung ba'i don to zhes kha cig go/ /med pa srid na yid kyis sam yod na 'bar ba la sogs pa yang zhes gzhan no/ /rgyal ba mchod pa'i rgyur zhes pa</text></item>
<item><p>75b5</p><section></section><text>ni bdag gi don du 'jug pa dgag pa gsungs pa'o/ /de gsungs pa/ tsan+dan bzang po la sogs kyis byugs shing / /dri zhim me tag gcal bkram mchog gi cha/ /bsam gtan bde ba'i gnas so zhes so/ /gang gis thabs la mkhas pa'i khyad par gyis brjod ma thag pa'i rig ma'am</text></item>
<item><p>75b6</p><section></section><text>yid kyis sprul pa bsten pa ni bla na med pa'i byang chub kyi mi gnas pa'i mya ngan las 'das pa thob par byed pa ni 'khor ba ma yin no zhes de gsungs pa/ nu ma'i dbus zhes pa la sogs pa ste/ spyi bo nas snying ga dang / de nas lte ba dang / lte ba nas gsang ba dang / de nas brla gnyis</text></item>
<item><p>75b7</p><section></section><text>dang de nas rkang pa'i mtha' ji srid par rdul phra rab so so la khyab pa bcu par brjod pa'i oM la sogs pa bkod pa sngon du song ba de'i 'od zer rnams kyis bkug pa'i rnam par snang mdzad la sogs pa rnams kyis dag par blta ba'i don du bsgom par bya'o zhes kha cig go/ /de'i mi mthun pa'i</text></item>
<item><p>76a1</p><section></section><text>phyogs spang bar bya'o zhes gzhan dag go/ /de gsungs pa/ de bzhin rang gi lha 'dra rang snying po/ /sprul pa'i rig ma nyid ni yang dag blta/ /mig la sogs pa dgang zhing yi ge gsum/ /rnam par bkod pas lus ni 'od dang ldan/ /de nyid shes pas mgo dang snying ga</text></item>
<item><p>76a2</p><section></section><text>dang / /lte ba gsang ba de bzhin brla gnyis la/ /oM hUM swA AHhA zhes grags pa rnams/ /de ni sku thugs rdo rje bzang rigs sogs/ /lnga po rnams kyis yan lag byin brlabs te/ /'od kyi phreng ba dam pas 'gro gsum khyab/ /a yis sna tshogs pad+ma'i lte ba byas/ /hUM gis 'dab ma</text></item>
<item><p>76a3</p><section></section><text>brgyad pa rnam par sprul/ /shes rab dam pa rgyu mthun ngo bo nyid/ /thabs dang bcas par 'byung ba rang gi lus/ /de yis bde gshegs rjes su mnyes bya zhes/ /sngags pas dga' ba kun du brtsam par bya/ /zhes so/ /nam mkha'i dbyings kyi dbus gnas par rnam par snang mdzad</text></item>
<item><p>76a4</p><section></section><text>dang / /rin chen 'byung ldan dang / snang ba mtha' yas dang / don yod grub pa'i rang bzhin rnams ni bzhi po shel dang / gser dang / pad+ma rA ga dang / rin po che ljang gu rnams te de'i rang bzhin ni phyogs bzhi'i kha dog go/ /de'i 'od zer gyi phreng bas rnam par brgyan pa'o/ /me long lta bu'i</text></item>
<item><p>76a5</p><section></section><text>ye shes la sogs pa'i rang bzhin yin pa'i phyir de nyid ma lus pa'i ye shes kyi 'byung gnas yin pa'i phyir dang / rtogs par dka' ba yin pa'i phyir rgya mtsho'o/ /sku la sogs pa rdo rje gsum rnams kyi ched du gnas nyid du rnam par bsam par bya'o/ /bsam par bya ba ni spungs pa de'i dbus</text></item>
<item><p>76a6</p><section></section><text>su sngar bzhin du me long lta bu la sogs pa'i ye shes kyi rgya mtsho'i bdag nyid rnam par snang mdzad zla ba'i dkyil 'khor la gnas pa bsam par bya'o/ /mkhas pa ni phyin ci ma log pa'i rnal 'byor pa'o/ /phyogs bcu ma lus pa'i sems can gyi don du sprul pa mtha' yas par bya ste/ gal</text></item>
<item><p>76a7</p><section></section><text>te 'dod na bsgoms pas dub pas de'i tshe mthar bsdu bar rab tu bya'o/ /zhi ba rdo rje ni rnam par snang mdzad la sogs pa ste rnam par g.yeng ba med pas 'dzin par byed pa'i phyir de 'dzin par byed pa'o zhes kha cig go/ /ye shes rgya mtsho ni ye shes sems dpa'i bdag nyid 'dra bar bdag nyid kyi</text></item>
<item><p>76b1</p><section></section><text>snying gar bsgom par bya'o zhes pa ni gzhan no/ /bdag gi ni shes rab kyi cha'i ba spu'i bu ga'i rtse mo las mkhas pas mchod pa'i sprin rnams spro'o zhes te mchod par bya ba dang mchod par byed pa po dbyer med pa phyin ci ma log pas mkhas pa'o/ /de nyid 'grel pa brjod pa pad+ma dang ut+pal ni</text></item>
<item><p>76b2</p><section></section><text>dkar po dang ser po dang dmar po dang ljang gu dang sngon po'i kha dog lnga ste rigs kyi dbye bas so/ /dzA ti rnam gsum shes byas nas/ /zhes pa nas ji srid du ka ra bI ra'i me tog ni dkar po dang dmar po dang sngon po'i kha dog ste rigs gsum gyi dbye bas rnam pa gsum du bsgoms nas te/ mkhas pa ni</text></item>
<item><p>76b3</p><section></section><text>sngon bzhin du yin la sngar bzhin du mchod pa shes par bya'o/ /gzhan rnams ni yang gzhan du 'chad de de mkhas pa rnams kyis 'di ltar sun phyung bas bri bar mi bya ste/ ri dang chu 'gram zhes la sogs brjod pa/ /cho ga 'dir gnas gang yin sa la sogs/ /ji ltar brjod don 'dir ni rigs min pa/ /</text></item>
<item><p>76b4</p><section></section><text>lha mo nyid du sa la sogs bshad pa/ /de bzhin pad+ma la sogs 'dir bshad pa/ /rang gi ngo bos rgyal la de bstabs yin/ /ma yi grong sogs ming ni brjod pa la/ /sangs rgyas rnams la ngo tsha yod ma yin/ /khrus ma la sogs lang tshor ldan pa'i ming / /bzung nas 'dis ni 'di ru rjod par byed/ /</text></item>
<item><p>76b5</p><section></section><text>me tog la sogs mchod pa'i cho ga'i sprin/ /de bzhin nyid kyi rang bzhin nyid mtshan du/ /rnal 'byor pa yis phyi dang gsang ba yis/ /rgyal ba'i dbang po la ni yang dag mchod/ /ces pas so/ /de gsungs pa/ de bzhin phyi yi dri sogs thams cad kyis/ /rgyal ba'i dbang po rnams ni</text></item>
<item><p>76b6</p><section></section><text>legs mchod cing / /tha dad rnam par rtog las nges grol bya/ /zhes so/ /dpag tshad brgya yi khyon tsam du/ /zhes pas ni dpag tu med pa'i tshad tsam du bsgom pa'i dkyil 'khor mtshon pa'i don du 'di yin no/ /gang 'chad par 'gyur te/ dpag med bye ba brgyar yangs pa/ /zhes</text></item>
<item><p>76b7</p><section></section><text>so/ /'khor los mtshon pa ni rnam par snang mdzad kyi yin te de bzhin du pad+ma dang rdo rje dang ral gri dang rin po ches mtshon pa yang yin te/ ut+pa la'i sgras kyang rin po che nyid de brdar byas pas mi bskyod pa la sogs pa rnams yin no/ /ut+pa las mtshon pa'i phyir gzhan gyis dkyil</text></item>
<item><p>77a1</p><section></section><text>'khor yang bsgom par bya'o/ /rigs rnams zhes pa ni dkyil 'khor pa rnams so/ /gru bzhi ni mi mnyam pa med pa'i phyir ro/ /shin tu mdzes pa ni rin po che ma lus pas spras pa'o/ /mchod rten ni gzhal yas khang ngo / /gsal ba ni shel bzhin du phyi</text></item>
<item><p>77a2</p><section></section><text>ngos na gnas pas kyang nang na yod pa'i don mthong ba'i phyir ro/ /rang bzhin gyis dri ma med pa ni chos kyi dbyings kyi rang bzhin yin pa'i phyir ro/ /bu mo lo bcu gnyis lon pa dga' ba rgyas par byed pa'i phyir rin chen yin la zag pa med pa'i bde ba chen po de la brten par gyur pas</text></item>
<item><p>77a3</p><section></section><text>de nyid kyi phyir na mchog go/ /rin po che thams cad ni rigs kyi lha thams cad kyi yin te bdun ni bud med dang glang po che dang / rta dang 'khor lo dang rin po che dang khyim bdag dang / dmag dpon rin po che rnams so/ /nyi ma so sor thun mtshams bzhi ru'o/ /shes rab can ni mchod pa</text></item>
<item><p>77a4</p><section></section><text>la sogs pa phyin ci ma log pa yin te/ sbyin pa'i don ni nam mkha' mdzod kyi ting nge 'dzin gyi don du'o/ /rang 'od kyi rig ma dang snyoms par 'jug pa'i dus su yang dkyil 'khor gyi bdag po'i rang gi lha'i rnal 'byor byas nas/ shes rab dang thabs kyi bdag nyid dri ma med pa'i bde</text></item>
<item><p>77a5</p><section></section><text>ba chen po reg pa'i sbyor bas rdul phra rab kyi nang du/ de yis bde gshegs rjes su mnyes bya zhes/ /sngags pas dga' ba kun du brtsam par bya/ /zhes gsungs so/ /bdag po'i phyag rgya zhes pa la sogs pa ste/ gang gsungs pa/ bde bas ngal zhing skyo bar 'gyur ba nyid/ /gang gis</text></item>
<item><p>77a6</p><section></section><text>de skyes bde dam rgyal ba la/ /phul bas myur du de ni 'grub yin te/ /nges pa nyid du thob par 'gyur ba yin/ /bkod pa'i dkyil 'khor ni bsdus pa'i dkyil 'khor ro/ /de'i dbus su gnas te rang gi gzugs ni rang gi lha ste/ dkyil 'khor du de bzhin gshegs pa'i bdag nyid so</text></item>
<item><p>77a7</p><section></section><text>so'i rdul phra rab de las byung ba'o/ /de nyid kyi phyir kun gyis mchod par bya ba yin pas bla ma ste bdud rtsi lngas so/ /bla ma yang 'di ltar mchod par bya'o zhes gzhan dag go/ /rig pa'i brtul zhugs la gnas pas lha'i bu mo rnams kyis de kho na nyid kyis mchod par bya'o zhes</text></item>
<item><p>77b1</p><section></section><text>gsungs pa/ btsun mo zhes pa la sogs pa ste byin gyis brlabs pa'i gnas ni sngar brjod zin to/ /de kho na nyid kyi mchod pa zhes pa ni rang gi lha'i mchod pa'o/ /blang zhes pa ni pad+ma la gnas pa rang gi khas blang ba'o/ /dbyer med pa'i sku la sogs pa rdzogs par byed pa'i</text></item>
<item><p>77b2</p><section></section><text>phyir de'i mchod pa'o/ /de nyid kyi phyir gsungs pa/ sngags ni grub pa'i phyir brjod pa/ /ye shes rdo rje can gyi gsang / /de bzhin gshegs pa rnams kyi zhes so/ /dpal gsang ba 'dus pa'i rgyan las le'u brgyad pa'o// //de nas zhes bya ba la lnga par bsrung ba'i</text></item>
<item><p>77b3</p><section></section><text>dam tshig gsungs pa de ji ltar bsrung bar bya ba yin/ gzhan yang de thun mong ba'i yul yin nam/ khyad par can spyod yul yin zhes gdul bya'i rnam par rtog pa yongs su shes pa'i rjes la'o/ /sku dang gsung dang thugs rnams kyi yang dag pa'i sbyor ba gang du yin pa nyid kyi phyir</text></item>
<item><p>77b4</p><section></section><text>de rdo rje gsum dbyer mi phyed pa'i dkyil 'khor ro/ /rigs brgya'i rnam par dbye ba'i ngo bo yin pa'i phyir mchog go/ /bde ba chen po'i bdag nyid yin pa'i phyir nyams dga' ba'o/ /theg pa gzhan gyi rnal 'byor pa'i yul ma yin pa'i phyir gsang ba'o/ /de ltar na gang rnams kyi</text></item>
<item><p>77b5</p><section></section><text>yul yin zhe na/ gsungs pa/ 'dir sangs rgyas dang ye shes can rnams kyi ste theg pa 'di'i rnal 'byor pa rnams kyi yin no/ /nam mkha'i dbyings zhes pa la sogs pas 'di ston pa yin te/ 'di ltar sna tshogs pa rnam pa mang po 'chad par 'gyur ba'i thabs kyis 'di bsrung</text></item>
<item><p>77b6</p><section></section><text>bar bya ba yin te khyad par can gyi yul yang yin no/ /ma dad pa'i smra sems can dang / /rdo rje slob dpon smod pa dang / /gdug pa'i sems can rnams la yang / /rab tu bskul ba 'di bya'o/ /zhes bya ba la sogs pas bcu gsum par bshad pa'i cho gas 'di la blo gros mi mthun par mi</text></item>
<item><p>77b7</p><section></section><text>bya'o/ /gang gsungs pa/ 'dir ni dgos pa 'di yin gnyug ma yin/ /dkyil 'khor dbus gnas bdag nyid bsam byas nas/ /mi bskyod phyag tu hUM skyes rdo rje ni/ /rnam par bsams nas gsod par byed pa yin/ /'di ltar yang ni sems ni grub pa ste/ /rdo rje grub pa</text></item>
<item><p>78a1</p><section></section><text>nyid du yang dag 'gyur ba yin/ /rdo rje 'bar ba gsang ba de yis ni/ /bla ma bslu la sogs pa'i sems can rnams/ /phyi rol gnyug ma'i rig mas byin brlabs pa'i/ /bud med pad+ma'i nang du rlung dang me yi ni/ /'khor lo la gnas 'di ru gnas pa</text></item>
<item><p>78a2</p><section></section><text>rnams/ /de la snying rje'i bdag nyid rnal 'byor pas/ /stong pa nyid ces chos rnams bsam byas la/ /brtan pa nyid du bdag po'i nga rgyal byas/ khro bo'i ngag gis gnyug ma'i sngags su ming / /bcug pa gsal por brjod pas brdeg par bya/ /de bzhin du yang 'dir byang chub</text></item>
<item><p>78a3</p><section></section><text>sems dpa' gang sems can rnams dkon mchog gsum la gnod pa byed pa las gzhan du thams cad kyi thams cad la rnam pa thams cad du srog gcod pa las slar ldog par 'gyur ro/ /gzhan yang srog gcod pa las slar ldog pa la skul bar byed do zhes spyod yul yongs su dag</text></item>
<item><p>78a4</p><section></section><text>pa'i mdo las so/ /sangs rgyas rnam par snang mdzad de sngon du song ba'i rjes la'o/ /phyag na zhes pa ni g.yas na'o/ /sangs rgyas rnams zhes pa ni gal te dkon mchog gsum la gnod pa byed pa yin na de'i tshe de rnams kyang ste shin tu yang 'di bsgom pa'i stobs kyis yin par</text></item>
<item><p>78a5</p><section></section><text>brjod pa'i don du'o zhes kha cig go/ /sangs rgyas rnams bsgoms nas ldang ba rnams rdo rjes phye mar bya'o zhes kha bskangs nas 'brel to zhes gzhan dag go/ /rdo rje gsang ba 'di lta bus zhes pa ni 'bar ba'i rdo rje lag na gnas pas so/ /sems can thams cad ces pa ni ngan song gi</text></item>
<item><p>78a6</p><section></section><text>las kyi lam la sogs pa la zhugs pa rnams bsdu ba'i dngos po bzhi la sogs pa thabs du mas lam ngan pa las bzlog par mi nus pas thabs gzhan med pas so/ /thams cad kyi sgra ni 'dir rnam pa ma lus pa nyid la 'jug par bzung ngo / /sku dang gsung dang thugs nyid</text></item>
<item><p>78a7</p><section></section><text>longs spyod pa'i phyir longs spyod pa'o/ /de'i phyir sangs rgyas dang sems can rnams med par gyur pa ni rdo rjes phye mar byas pas gnyis su med par de bzhin nyid kyi ror gcig tu byas pa'o/ /der de bzhin du gyur pas ci zhig bya zhe na gsungs pa bsam gtan mchog ni bsgom</text></item>
<item><p>78b1</p><section></section><text>par bya'o/ /bsgrub par bya ba dang sgrub par byed pa dag thugs rdo rje'i rnam par grub pa thob par byed pa'o/ /de bsgoms pas cir 'gyur zhe na/ gsungs pa/ mi bskyod rdo rje'i sangs rgyas kyi zhing du rgyal ba'i sras su shes rab dang thabs bde ba chen po gcig tu mthar thug par</text></item>
<item><p>78b2</p><section></section><text>bsgrub par bya ba dang sgrub par byed pa gcig tu skye bar 'gyur ro/ /sgrub pa pos 'di ltar bsgoms pa'i mthus 'gyur na bsgrub bya rnams ji ltar 'gyur te des ma bsgoms pa'i phyir ro zhe na/ ting 'dzin sngags kyi sbyor ba yis/ /ji ltar gzhan gyi rgyud dag las/ /dug</text></item>
<item><p>78b3</p><section></section><text>sogs sel ba de bzhin du/ /bde ba'i rnam pas srid pa yin/ /sgrub dang gnod byed med pa'i phyir/ /'dir ni mkhas pa'i the tshom yin/ /snying rje sgro 'dogs bral sbyor ba/ /don la brten las gzhan ma yin/ /don la the tshom med phyir 'jug /des na mkhas rnams rigs</text></item>
<item><p>78b4</p><section></section><text>pa yin/ /rang don la nges de rnams la/ /rjes su dpag pa bzung ba yin/ /gang gis rnam par bsgoms gyur pa/ /sems ni de 'bras blo gsal yin/ /bsgom pa'i yongs su mthar thug pa/ /zhes sogs sngar ni brjod pa yin/ /de yi don ni 'di yin te/ /dkon</text></item>
<item><p>78b5</p><section></section><text>mchog gsum la gnod pa yang bsdu ba'i dngos po bzhi rnams kyis las de las bzlog par mi nus pas thabs gzhan med par blta ste/ snying rje chen po bskyed la bde bar gshegs pa rnams la gsol ba btab ste de rnams las bka' dang so so'i bka' thob pas de'i nyon mongs</text></item>
<item><p>78b6</p><section></section><text>pa rnams la snying rje chen po'i khro ba bcos ma rnams nye bar bstan te/ mi bskyod pa dang gzhan gang yang rung bas thun bzhi ru ting nge 'dzin gsum dang ldan pas thun bar ma la bla ma'i gdams ngag las nang dang phyi'i bdag nyid kyi kha sbyor ba yang dag par phye zhing bral bar byas te/ lha</text></item>
<item><p>78b7</p><section></section><text>thams cad dang bsrung ba dang bral ba rlung dang me'i dkyil na gnas pa mar nag gis byugs pa'i lus gcer bu skra grol ba skyabs med pa la g.yas na gnas pa'i rdo rje 'bar bas 'dod chags la sogs pa'i nyes pa ma lus pa rnams bsal te gnyis su med pa'i de bzhin nyid kyi ro</text></item>
<item><p>79a1</p><section></section><text>kun gzhi rnam par shes pa ma yin pa'i bdag nyid du bsgrub bya bsgoms te/ yi ge hUM la sogs pa las grub pa'i mi bskyod pa la sogs pa'i gzugs la mig dang sku la sogs pa byin gyis brlabs pa/ badzra d+h+rika ces pa la sogs pas phyung ste/ mngon par</text></item>
<item><p>79a2</p><section></section><text>dga' ba'i 'jig rten gyi khams la sogs par khams gsum gyi chos kyi rgyal po'i stan la yang dag par bzhag ste/ de bzhin gshegs pa la sogs pas khams gsum gyi chos kyi rgyal po'i dbang bskur bas dbang bskur zhing byin gyis brlabs pa bsgom par bya'o/ /de ltar</text></item>
<item><p>79a3</p><section></section><text>'dis yang dag par sbyangs pas mi bskyod pa la sogs pa'i gzugs can de'i zhing la sogs par rgyal ba'i sras bor 'grub par 'gyur ro/ /thams cad du yang drag po'i las thams cad la 'di ltar blta bar bya'o zhes kha cig go/ /'di yang brjod ma thag pa'i thabs chen</text></item>
<item><p>79a4</p><section></section><text>po la mkhas pa'i khyad par gyis sems can ma lus pa bla na med pa'i byang chub yang dag par thob par byed pas 'da' bar bya ba ma yin pa'i phyir dam tshig go/ /gtso bo yin pa'i phyir zhe sdang gtso bor gyur pa'i rigs la'o/ /de yang rigs thams cad nyid yon tan rin po che</text></item>
<item><p>79a5</p><section></section><text>ma lus pa'i rten du gyur pa la sogs pa dang chos mthun pa'i phyir rgya mtsho ste der yang blta bar bya'o/ /las thams cad ni rigs thams cad la grub pas so/ /'di tsam yang sems can srog chags gsod pa rnams zhes pa'i mdo'i don gyi 'grel pa yin la slar yang rgyud phyi ma</text></item>
<item><p>79a6</p><section></section><text>las/ zhe sdang 'khor lo bskyed par bya/ /zhes pa la sogs pas 'grel par blta bar bya'o/ /bye ba la sogs pa yod pa'i phyug po ser snas mnar ba'i sems can rnams yod de de'i nor ye shes kyis phrogs te yid bzhin gyi nor bu dang 'dra ba'i sangs rgyas kyi sras po</text></item>
<item><p>79a7</p><section></section><text>rnams ni thar pa'i don du rab tu bsgrubs pas ye shes thar pa rab bsgrub pa'o/ /rang dang gzhan gyi dngos po'i rnam par rtog pa'i glo bur ba'i dri ma bral ba'i phyir ngo bo nyid kyis dag pa yin te/ de nyid kyi phyir nam mkha' bzhin du gos pa med pa'o/ /bsgrub par bya ba dang sgrub</text></item>
<item><p>79b1</p><section></section><text>par byed pa'i de kho na nyid bzhon par gyur pa'i phyir de kho na nyid do/ /rdo rje dkyil 'khor ni sku rdo rje'i dkyil 'khor yin no/ /sangs rgyas thams cad ces pa ni dkyil 'khor ba'o/ /ma ra ga ta la sogs pa'i rin po che dbrog par bya ba thams cad la phul du byung ba'i sbyor ba shes rab dang</text></item>
<item><p>79b2</p><section></section><text>thabs kyi snyoms par 'jug pa des so/ /rdo rje de bzhin gshegs pa rnams kyi gzugs su rab tu brtag go/ /rang gi ba spu'i bu ga rnams las de bzhin gshegs pa rnams spros te gzhan gyi nor bu phung po la bcug ste margad la sogs pa'i rnam par yongs su gyur par bsgom mo/ /</text></item>
<item><p>79b3</p><section></section><text>bstan ma thag pa'i nor thams cad kyi so so'i rdul phra rab rtag pa'i dkyil 'khor gyi bdag nyid rnams so/ /rdo rje gsum gyis zhes pa la sems can thams cad dang khyad par du yang ser sna can rnams thams cad yi dgas kyi 'gro ba las bzlog par bya ba'i phyir snying rje chen po mngon</text></item>
<item><p>79b4</p><section></section><text>du byas la chos thams cad ni gdod nas ma skyes pa'o zhes 'khor gsum yongs su dag pa dmigs te sku las byung ba'i 'od zer rnams kyis dgug pa dang / tshig gis oM AHdzi na dzika che ge mo'i nor khug cig dza hUM zhes brjod pa dang sems kyis dkon mchog gsum la sogs pa la nye bar</text></item>
<item><p>79b5</p><section></section><text>mkho bar bsams la dbrog cing dgug go/ /sbyin pa'i char ni dgug pa yis/ /gti mug 'khor lo can kun gyis/ /zhes pa la sogs pa rgyud phyi ma las gsungs pa yang bsgom par bya'o/ /thabs la mkhas pa 'dis nor gyi bdag po yid bzhin gyi nor bu dang 'dra bar 'gyur</text></item>
<item><p>79b6</p><section></section><text>te/ sems can thams cad kyi bsam pa thams cad yongs su rdzogs par byed pa nyid kyi phyir dang / thams cad mkhyen pa ma yin pas bsam gyis mi khyab pa'i phyir dang rten cing 'brel par 'byung bas yin te/ rnal 'byor pa snying rje chen po'i dbang du song ba dang ldan pas bya'o/ /</text></item>
<item><p>79b7</p><section></section><text>gang rnam par snang mdzad mngon par byang chub pa las theg pa gzhan gyi sems can ser sna dang ldan pa ma gtogs par 'dir byang chub sems dpa' chen pos thams cad kyis thams cad la rnam pa thams cad du ma byin par len pa las slar ldog par 'gyur ro/ /gzhan yang ma</text></item>
<item><p>80a1</p><section></section><text>byin par len pa las ldog pa la sbyor bar byed do zhes so/ /gzhan gyi nor la mngon dga' ba/ /zhes pa'i mdo'i don bshad pa yin no/ /pad+ma dmar po dang rin po che'i dkyil 'khor gyi tshig gsum po yang 'od dpag tu med pa'i yin no/ /sangs rgyas</text></item>
<item><p>80a2</p><section></section><text>rnams kyis zhes pa ni dkyil 'khor pa rnams kyis so/ /thams cad ni dkyil 'khor ro/ /bud med lta bur sbyin pa ni thams cad ces pa ste thams cad nyid rang 'od kyi rig ma dang ldan par bsgoms la de rnams kyang rim gyis 'phrog ste rang gi rig pa'i nang du gzhug pa sngon du song ba'i nga</text></item>
<item><p>80a3</p><section></section><text>rgyal gyis so/ /ji ltar pad+ma dmar po la/ /tshon gyi skyon gyis mi gos ltar/ /gnas skyon rnam pa sna tshogs kyis/ /de bzhin rnam dag khams gsum po/ /zhes pa'i tshigs su bcad pa'i don la mos par bya ste gnyis su med pa'i sbyor bas longs spyad par bya'o/ /phyi rol la</text></item>
<item><p>80a4</p><section></section><text>yang de la phan pa'i don du de bzhin du nye bar longs spyod par bya'o/ /stobs kyis dgug pa'am gzhan dbang du byas pas sam sems las spros te de bzhin gshegs pa rnams la de rnams rang 'od kyi shes rab la bstims pas mchod par bya'o/ /de'i phyir gsungs pa/ dbang</text></item>
<item><p>80a5</p><section></section><text>po gnyis kyi sbyor ba yis/ /de rnams thams cad nyer spyad de/ /dam tshig bzhi yi sbyor ba yis/ /zhes te/ de bzhin gshegs pa thams cad kyis/ /'da' ba ru ni mi mdzad pas/ /phyag rgya dam tshig tu brjod de/ /yid kyi gzugs ni brtan pa yis/ /zhes dpal mchog</text></item>
<item><p>80a6</p><section></section><text>dang po las so/ /phyag rgya chen po yid las byung / /dam tshig phyag rgya kun tu son/ /chos kyi phyag rgya tshig la yin/ /las kyi phyag rgya lus kyi yin/ /zhes thams cad gsang ba las brjod pas/ phyag rgya bzhi'i sbyor ba yis so/ /gsang ba'i mchod pa rab tu bya/ /brtul</text></item>
<item><p>80a7</p><section></section><text>zhugs chen pos thun bzhi ru/ /zhes bcu bdun pa las brjod pas thun mtshams bzhi'i sbyor bas kyang ngo / /'di yang rdo rje de bzhin gshegs pa thams cad kyi lam yin te pha rol tu phyin pa'i theg pa la sogs pa rnams las gtso bor gyur pas mchog go/ /de nyid kyi phyir 'di nyid</text></item>
<item><p>80b1</p><section></section><text>kyi rdo rje can rnams kyi'o/ /thub pa'i ngo bo nyid sku ni/ /zag pa med chos rnam kun du/ /rnam par dag gyur gang dag yin/ /de dag rang bzhin mtshan nyid can/ /byang chub phyogs mthun tshad med dang / /rnam par thar dang mthar gyis ni/ /snyoms 'jug dgu yi bdag nyid</text></item>
<item><p>80b2</p><section></section><text>dang / /zad par bcu yi bdag nyid dang / /zil gyis gnon pa'i skye mched ni/ /rab tu dbye bas rnam brgyad de/ /nyon mongs med dang smon mkhyen dang / /mngon shes so sor yang dag rig /rnam pa thams cad dag bzhi dang / /dbang bcu dang ni stobs bcu dang / /mi 'jigs</text></item>
<item><p>80b3</p><section></section><text>pa ni bzhi dag dang / /bsrung ba med pa rnam gsum dang / /dran pa nyer gzhag rnam gsum dang / /bsnyel ba mi mnga'i chos nyid dang / /bag chags yang dag bcom pa dang / /skye la thugs rje chen po dang / /thub pa kho na'i ma 'dres chos/ /bco brgyad bshad pa gang</text></item>
<item><p>80b4</p><section></section><text>yin dang / /rnam pa thams cad mkhyen nyid dang / /chos kyi sku zhes brjod pa yin/ /mtshan ni sum cu rtsa gnyis dang / /dpe byad brgyad cu'i bdag nyid 'di/ /theg chen nye bar longs spyod phyir/ /thub pa'i longs spyod rdzogs skur bzhed/ /gang gis srid pa ji srid par/ /'gro</text></item>
<item><p>80b5</p><section></section><text>la phan pa sna tshogs dang / /mnyam du mdzad phyir sku de ni/ /thub pa'i sprul sku rgyun mi 'chad/ /de ltar mtshan nyid gsum po 'di rnams ni/ /chos dang longs spyod pa dang / sprul pa'i sku rnams rgyud 'dir thugs dang gsung dang sku rdo rje'i bdag nyid rnams chos/ longs spyod</text></item>
<item><p>80b6</p><section></section><text>sprul pa las byung 'gro don nyid/ /thugs kyi gsang sogs byin gyis brlab/ /ces brjod pas so/ /bdud la sogs pas mi phyed pa dang / 'dis sgrub par byed pas sgrub thabs so/ /bsgom pa zhes pa'i tshig la yang don 'di nyid de/ /rigs thams cad kyi rgya mtsho zhes pa ni</text></item>
<item><p>80b7</p><section></section><text>'di dang gzhan la'ang shes par bya'o/ /sngags pa rnams kyis bsgom par bya/ zhes pa ni shes rab dang snying rje'i bdag nyid can nyid kyis zhes nges par gzung ba ni sngar dang phyi ma la yang blta bar bya'o/ /de bzhin du yang gsungs pa/ bdag nyid gsod par byed pa'i bud med</text></item>
<item><p>81a1</p><section></section><text>ma gtogs par 'dir byang chub sems dpa' thams cad kyis thams cad la rnam pa thams cad du 'dod pas log par g.yem pa spang bar 'gyur la/ gzhan yang 'dod pas log par g.yem pa spong ba la skul bar byed do zhes so/ /rtag tu 'dod pa la</text></item>
<item><p>81a2</p><section></section><text>dga' ba/ /zhes pa'i bshad pa ni 'di yin la/ 'dod chags 'khor lo bsgyur bar bya/ /zhes pa la sogs rgyud phyi mar yang brjod par yang blta bar bya'o/ /'di yang sdom pa gsum po la yang gnod pa yod pa ma yin te/ gang bcom ldan 'das kyis gsungs pa/ sangs</text></item>
<item><p>81a3</p><section></section><text>rgyas rnams kyis 'dod bsten na/ /mchog gi gnas so dge slong rnams/ /sgrub pa pos kyang de bzhin sbyar/ /sdom pa gsum la gnod pa med/ /rdo rjer brjod pa'i sngags kyis rang dang gzhan gyi don sgrub par byed pas rdo rje sngags kyi don sgrub pa'o/ /rdo rje don yod pa ni rdo rje don yod grub pa</text></item>
<item><p>81a4</p><section></section><text>yin la sangs rgyas thams cad ni dkyil 'khor pa rnams so/ /gzhan gyi don du ting nge 'dzin gsum gyi rnal 'byor pas gang cung zad brdzun gyi don ston par byed pa'i tshig go/ /sku ni 'gyur med ma skyes pa/ /thugs dang gsung ni mtshon du med/ /nam mkha'i rdo rje rtog las byung / /</text></item>
<item><p>81a5</p><section></section><text>brdzun pa'i bsdus pas bsdus pa yin/ /zhes pa la sogs pas don dam pa'i bden pa la brten nas dbang po rnon po'i dbang du byas pa'o/ /phung po dang khams dang skye mched rnams dang 'das pa la sogs pa'i mtshan nyid ji lta bar yod do zhes pa la sogs pa yang glang po che'i lta</text></item>
<item><p>81a6</p><section></section><text>stangs kyis de kho na nyid kyi don btang snyoms su byas te dbang po rtul po rnams la ltos nas kun rdzob kyi bden pa la brten nas so/ /gal te gsad bya mthong nas gshed ma yis/ /de tshe dris na de la 'di skad brjod/ /sen mo mkha' ltas bdag gis ma mthong brjod/ /khyed kyis lus</text></item>
<item><p>81a7</p><section></section><text>can de nyid du mthong med/ /ces sogs ngag ni smras na nyes pa med/ /gnod pa rnams ni yongs su bsrung ba'i phyir/ /zhes pa la sogs pa 'phags pa thams cad yod par smra ba'i 'dul ba las bkod pa yang yin te/ thams cad gzhan la phan pa dang bde bar 'dod pa nyid do/ /</text></item>
<item><p>81b1</p><section></section><text>gang gsungs pa/ gzhan la phan pa'i don ched du/ /slob dpon bde ba'i rgyu yis ni/ /dkon mchog gsum la gnod med phyir/ /brdzun tshig rtag tu smra bar bya/ /zhes dpal gsang ba'i rgyan bkod pa las so/ /de nyid rdo rje'i rgyu yin pas rdo rje'i tshig rnams so/ /de dang</text></item>
<item><p>81b2</p><section></section><text>ldan pa'i lha rnams thams cad kyi gzugs de brjod pa'i dus su bsgom par bya'o/ /bslu bar bya zhes pa ni de kho na nyid bstan pa la kun rdzob kyis yin la/ kun rdzob tu bstan pa la de kho na nyid kyis bslu ba yin no/ /de bzhin du gzhan du'ang ji lta ba nyid du'o/ /rgyal ba rnams ni</text></item>
<item><p>81b3</p><section></section><text>rnam par snang mdzad la sogs pa yin la rgyal ba'i gnas rnams ni sa rdo rje la sogs pa'i byang chub sems dpa' rnams so/ /thams cad ces pa ni gang rnams kyi mdun du sngar brjod pa'i tshig la zhugs pa rnams so/ /de bzhin du yang gsungs pa/ lha'i bu ngas brdzun du chos thams</text></item>
<item><p>81b4</p><section></section><text>cad mkhyen pa nyid kyis bstan par bya'o/ /des na nga ni brdzun du smra ba'o zhes so/ /thabs sna tshogs mi slu bar byed do zhes gzhan dag go/ /de nyid kyi phyir gsungs pa/ nam mkha'i gsung ste dri med pa/ /zhes so/ /rang gi 'dod pa'i lha'i go 'phang thob par byed pa'i phyir sngags kyi</text></item>
<item><p>81b5</p><section></section><text>dngos grub thob par byed pa'o/ /gsang ba ni nyan thos la sogs pa la sbas pas so/ /ye shes blo can rnams ni me long lta bu'i ye shes la sogs pa legs par bsgrub pa la zhugs pa rnams so/ /dam tshig ni don yod grub pa'o/ /de 'gugs pa'i rnal 'byor pa'i rgyud la de'i</text></item>
<item><p>81b6</p><section></section><text>bdag nyid du byed pa'o/ /de nyid rigs kyi de kho na nyid yin te/ /de'i don du dam tshig 'di brjod pa'i mtshan nyid bslu ba'o/ /don ji lta ba bzhin du spro bar bya zhes pa ni ji ltar gnyis su brjod pa de bzhin du bya'o zhes pa'i don to/ /'di yang snga ma dang phyi ma la yang blta bar bya'o/ /</text></item>
<item><p>81b7</p><section></section><text>'dis ni brdzun du smra ba la dga' zhes pa lnga par bshad pa'i 'grel pa'o/ /rdo rje gsum yang yin la de dbyer mi phyed pa yang yin zhing rgyal ba rnams kyi gnas kyang de rnams yin te/ de sku dang gsung dang thugs la rtag tu gnas pa'i phyir ro/ /dngos grub nyid ni rdo rje yin te de</text></item>
<item><p>82a1</p><section></section><text>ston pa pa'o/ /dam tshig ni rin po che tog gi dkyil 'khor 'di yin no/ /rtsub pa'i tshig la sogs pa ni zhes pa la sogs pa'i sgras de'i gdul bya rjes su gzung ba'i phyir phra ma dang tshig 'khyal pa dag go zhes kha cig go/ /gang gsungs pa/ gzhan la phan par byed</text></item>
<item><p>82a2</p><section></section><text>pa'i tshig las gzhan pa 'dir byang chub sems dpa' thams cad kyis thams cad la rnam pa thams cad du brdzun du smra ba spong bar 'gyur ro/ /gzhan du yang brdzun du smra ba spong ba la sbyor bar byed do/ /gzhan gsum po la yang 'di bzhin du blta bar bya'o/ /thugs rjer ldan pa don</text></item>
<item><p>82a3</p><section></section><text>gzigs pas/ /bkag pa rnams kyang rjes su gnang / /zhes so/ /nyes par spyod pa khyod ni skyes bu rmongs pa drug sde rnams/ /zhes pa la sogs pa bcom ldan 'das kyis gsungs pas so/ /skye bo 'phya ba'i rgyu yin pa nyid kyis bkag pa yin te/ skye bo 'phya ba de nyid kyis so</text></item>
<item><p>82a4</p><section></section><text>sor thar pa la sogs pa'i sdom pa gsum po la yang ji ltar brjod pa'i rnal 'byor ma tshang ba la mi dge ba la sogs pa'i rnam par gzhag pa sngon du song bas phyis bslab pa'i gnas rnams bcas pa yin la sngar ni ma yin te/ dngos po ji ltar gnas pa rang bzhin gyis yongs su</text></item>
<item><p>82a5</p><section></section><text>dag pa'i chos nyid la dgongs pas so/ /gang gi phyir rgyal ba'i yum las ji srid du gzugs nas rnam par shes pa'i bar dge ba ma yin zhing mi dge ba yang ma yin no zhes pa la sogs pa'o/ /des na stong pa nyid la sogs pa bsgoms pa sngon du song bas ltung ba thams cad</text></item>
<item><p>82a6</p><section></section><text>gdon pa la/ stong nyid so sor rtog pa yis/ /zhes mdo sde rgyan las so/ /ting nge 'dzin gsum gyi rnal 'byor pas bde ba chen po'i rnam pa rdo rje 'dzin pa chen po rang gi thugs kar dmigs par bya ste de dang de'i gdul bya rjes su gzung bar bya ba'i phyir bkag pa de dag thams cad nyid</text></item>
<item><p>82a7</p><section></section><text>bsten pa na rnam pa thams cad kyi de kho na nyid thams cad rtogs pa'i ngo bo me long lta bu'i ye shes la sogs pa'i bdag nyid de dang de'i rang gi lha'i 'khor lo mngon sum du bya'o zhes gzhan dag go/ /ji srid lus kyi rnam g.yeng dang / /tshig ni 'byung bar 'gyur ba yang / /de srid sngags</text></item>
<item><p>82b1</p><section></section><text>dang phyag rgyar des/ /gnas ni mnyam pa nyid la gnas/ /de nyid kyi phyir gsungs pa/ de ltar ma lus pa yi 'dod pa yis/ /bdag nyid dang ni gzhan la rang rang gi/ /lha yi gzugs gyur pa la yang dag mchod/ /dam tshig de ni bde gshegs rnams kyis gnang / /rjes su mthun</text></item>
<item><p>82b2</p><section></section><text>pa'i 'gro ba'i don rnams dang / /ma lus bde gshegs mchod pa rab tu brtag /lus la sogs pa'i las rnams de dang de/ /rtag tu legs par mnyam par gzhag par bya/ /rnam pa de dang 'dra ba'i sems ldan lus dang ni/ /ngag gi las rnams ci yang rung ba dag /phyag rgya</text></item>
<item><p>82b3</p><section></section><text>dang ni sngags kyi rnam pa ru/ /rdzogs pa'i sangs rgyas rnams kyis de gsungs so/ /dngos po gcig pu la yang sna tshogs pa'i/ /kun du rtog pas bsags pa'i rnam pa las/ /sdug bsngal bde dang grol ba skyed byed pa'i/ /las kyi khyad par mang po 'byung bar 'gyur/ /</text></item>
<item><p>82b4</p><section></section><text>de bas lus sogs dge dang mi dge ba'i/ /rnam pa'i dbang rnams sems kyi dbang las gsungs/ /de ltar rtog pa ma lus spangs pa yi/ /sems ni nag po'i lus su ci phyir 'gyur/ /mos pa sna tshogs pa'i sems can gyi tshogs dbyer mi phyed pa'i ting nge 'dzin thob par</text></item>
<item><p>82b5</p><section></section><text>byed pa'i phyir rdo rje bkod pa yin te rdo rje 'dzin pa chen po yin no/ /bka' stsal pa zhes pa ni thams cad du 'di'i sdud pa pos brjod pa yin no/ /lnga par brjod pa'i dri ba dang lan bsgrub pa'i phyir bstan pa'o/ /dam tshig rdo rje tog ni sgrib pa thams cad rnam par sel ba ste/</text></item>
<item><p>82b6</p><section></section><text>de la sogs pa rnams kyis smras pa'o/ /ci'i slad du zhes pa ni spong ba ste 'di ma yin pa nyid de tshig 'di rnams kyis stong pa nyid dang mtshan ma med pa dang smon pa med pa dang rang bzhin gyis 'od gsal ba rnam par thar pa'i sgo bzhi dang / shin tu rnam par dag pa'i ye shes zhe sdang gi</text></item>
<item><p>82b7</p><section></section><text>rigs la sogs pa'i rang bzhin gyi chos nyid bstan pa ste/ byis pa rnams skrag par byed pa'i phyir zhes bsams pa'o/ /de'i phyir gsungs pa/ 'dod pa dang gzugs dang gzugs med pa'i khams gsum las 'das pa'o/ /khams gsum gang yin pa nyid chos nyid de</text></item>
<item><p>83a1</p><section></section><text>de 'jig rten gyi khams chos nyid do zhes bya ste yang dag pa ma yin pa ni gzung ba dang 'dzin pa'i rnam pa'i sems dang sems las byung ba ste de gsal bar byed pa ni ngag yin la lam ni rnam par thar pa'i sgo bzhi'o/ /de bsgoms pas de bzhin gshegs pa thams cad</text></item>
<item><p>83a2</p><section></section><text>nyid sgrub ste de nyid rdo rje'i tshig go/ /ma zhes bya ba ni 'gegs pa'o/ /byis pa skrag par byed pa nyid kyis brjod ma thag par bstan pa ni dman pa'o/ /de nyid kyi phyir smad pa'i 'du shes bskyed par mi bya'o/ /gang de dag bcom ldan 'das rnams kyis bstan pa ci'i phyir mkhas pa rnams</text></item>
<item><p>83a3</p><section></section><text>kyis gzung bar bya/ tshad ma dang lung gis grub pa'i phyir spyod pa mchog go/ /de nyid kyi phyir de bzhin gshegs pa nyid thob par byed pa'i phyir de'i spyod pa ste sngags kyi theg par bshad pa'i de ma thag par brjod pa'i spyod pa'o/ /de'i phyir 'di mkhas pa rnams kyis nges par gzung bar bya'o/ /</text></item>
<item><p>83a4</p><section></section><text>tshad ma dang lung gis grub pa nyid kyis 'bras bu mchog thob par byed pas na mchog go/ /ma skyes pa'i rang bzhin gyi spyod pa 'dir khyab pa sgrub par byed pa'i yul gyi dpe gsungs pa 'di lta ste zhes pa la sogs pa'o/ /nam mkha' ni phyogs bcu thams cad du son pa'o/ /der</text></item>
<item><p>83a5</p><section></section><text>yang phung po la sogs pa'o/ /de'i rang bzhin rnams nyid ni 'dod pa'i khams kyi sa la sogs pa 'byung ba chen po bzhi po rnams te de'i phyir de rnams su ma yin no/ /de nyid kyi phyir de rnams nam mkha'i rjes su song ba nyid do/ /ji ltar yang 'di rnams bzhin du ma skyes pa'i ngo bo</text></item>
<item><p>83a6</p><section></section><text>de bzhin nyid kyi rjes su song bar rigs lnga'i bdag nyid kyi chos thams cad do zhes gsungs pa de ltar zhes bya ba la sogs pa'o/ /don gyi dbang 'di gzigs zhes pa ni de kho na nyid kyi don la rag las pa'o/ /bsam pa mkhyen nas zhes pa ni rnam pa 'di lta bu'i chos rtogs pa la</text></item>
<item><p>83a7</p><section></section><text>snod nyid du shin tu dag pa mi g.yo bar ro/ /gang dang gang las zhe sdang la sogs pa'i rigs kyis sems can gyi don mthong na de dang de nyid kyi dbang du byas te bden pa gnyis la brten nas chos ston pa rnams la thugs rje chen po'i bdag nyid bde bar gshegs pa rnams so/ /</text></item>
<item><p>83b1</p><section></section><text>thams cad la skabs 'byed pas dmigs pa med pa'i ye shes nam mkha' ste 'di spangs pa'i dpe ni yod pa ma yin no/ /ji ltar nam mkha' yin pa de ltar sangs rgyas yin la sems can yang 'di'i mtshan nyid yin no zhes rigs pa las so/ /des na brjod ma thag pa'i de bzhin</text></item>
<item><p>83b2</p><section></section><text>gshegs pa de rnams dam tshig kyang yin pa nyid du rjes su rtogs pa nyid du bya ste de kho na nyid du'o/ /des na 'di ston pa la dman pa la sogs pa'i 'du shes bskyed par mi bya'o/ /ji ltar na yang sku rdo rje la sogs pa bskyed par spang ba sba bar mi nus pa gal te de kho na nyid du chos thams</text></item>
<item><p>83b3</p><section></section><text>cad ma skyes pa nyid yin na skur pa 'debs pa'i mtha' yin no zhes dgongs so/ /gzugs su rung bas gzugs dang myong bas na tshor ba dang / mtshan mar 'dzin pas 'du shes dang ji srid du sems g.yo bar byed pas 'du byed dang so sor shes pas rnam par shes pa ste mtshan nyid</text></item>
<item><p>83b4</p><section></section><text>'di rnams kyis stong pa'i phyir chos thams cad stong pa'o zhes brjod par bya ste so sor snang ba tsam la skur pa 'debs pa ma yin pa'i rigs pas 'di lta ste zhes pa la sogs pas rten cing 'brel bar 'byung ba so sor snang ba tsam sba bar mi nus par gsungs so/ /de bzhin du zhes te gus pa</text></item>
<item><p>83b5</p><section></section><text>dang bcas pa yun ring por bar ma chad par bsgoms pa med na mthar de bzhin gshegs pa thams cad dang de rnams kyi rdo rje'i dam tshig kyang mngon sum du mi 'gyur te de las gzhan du gang du yang mi 'gro'o/ /de nyid yod pa na gsal por rtag tu mngon sum du 'gyur te gzhan gang las kyang</text></item>
<item><p>83b6</p><section></section><text>'ong ba ma yin no/ /gang du yang gnas pa ma yin te sogs pa'i sgra'i phyir ro/ /gnyis su med pa'i de bzhin nyid kyi ro gcig pas de rnams dang de'i yang rtag tu thams cad du yod pa'i phyir 'gro ba dang 'ong bar gnas pa rnams kyang ji ltar brtags pa yin te de kho na nyid du mi srid pa'i</text></item>
<item><p>83b7</p><section></section><text>phyir ro/ /chos 'di shin tu zab pa nyid du tshad mas grub par bstan pa'i don dang ma 'ongs pa'i nyan pa po'i skye bo yang dag par slob pa'i don du yang dga' ba dang bcas pas chos kyi dbyings gsungs so/ /rmad du byung ba chen po ci zhe na/ gang gi phyir nam mkha' dang mnyam pa'i de</text></item>
<item><p>84a1</p><section></section><text>bzhin nyid gang yin pa rnams so/ /de nyid kyi phyir/ chu khams gser dang nam mkha' rnams/ /dag pa bzhin du dag par 'dod/ /ces pa'i rigs pas dag pa yin la mi rtog pa yang yin no/ /de ltar na bstan pa med par thal bar 'gyur ro zhes gsungs pa kun</text></item>
<item><p>84a2</p><section></section><text>rdzob tu yang bshad pa yin no zhes so/ /'di'i don ni 'di yin te bstan pa la sogs pa'i tha snyad ni dngos po la yod pa ma yin te 'on kyang spyir sgro btags pas kun rdzob bo/ /gang gsungs pa/ 'jam dpal bstan du med pa ste/ /bstan pa ni btags su yod pas so/ /sgra dang rnam par rtog pa yang brgyud pas</text></item>
<item><p>84a3</p><section></section><text>dngos po dang 'brel te mi slu ba'o/ /med na ni slu ba'o/ /tha dad dngos rnams la brten nas/ /don gcig tu ni snang ba'i blo/ /gang gis rang gi ngo bo yis/ /gzhan gyi ngo bo sgrib byed pa/ /kun rdzob des bdag tha dad kyang / /tha dad pa nyid bsgribs pa yin/ /dngos rnams ngo bo 'ga' zhig gis/ /</text></item>
<item><p>84a4</p><section></section><text>tha dad min pa lta bur snang / /de la bsam pa'i dbang gis na/ /spyi yod pa ni rab tu bsgrags/ /de yis ji ltar kun brtags pa/ /de ni dam pa'i don du med/ /shes pa yod pa'i don de rnams/ /'di ltar ldog pa'i ngo bo can/ /des na tha dad min lta bu/ /de la'ang gzhan las ldog</text></item>
<item><p>84a5</p><section></section><text>par yang / /snang ste de la spyi dang ni/ /gzhi mthun spyod yul can dag gis/ /shes pa dang ni brjod pa yis/ /tha snyad nor don can rgyas byed/ /dngos po rnams kyi de kun yang / /phan tshun med la brten pa ste/ /des na gzhan sel yul can yin/ /gang la dngos dang 'brel yod pa/ /</text></item>
<item><p>84a6</p><section></section><text>dngos po rnyed pa'i rten yin te/ /rjes dpag ji skad bshad ji bzhin/ /'khrul par 'dra yang gzhan la min/ /mar me'i 'od la nor bu bzhin/ /zhes rnam 'grel las so/ /don dang thob dang bsgrub pa dang / /dam pa'i don ni gsum du 'dod/ /ces te des na ma bcos pa'i dag pa</text></item>
<item><p>84a7</p><section></section><text>yang yin te nyon mongs pa dang shes bya'i sgrib pa bag chags dang bcas pa dang bral ba'i phyir de kho na nyid de rigs lnga'o/ /don ni dgos pa ste yul yang yin la rang gi don du'o/ /brjod par bya ba ni gzhan gyi don du yin te gang mi bskyod pa la sogs pa rnams kyi'o/ /de rnams kyang</text></item>
<item><p>84b1</p><section></section><text>dam tshig yin te sngar brjod pa rnams so/ /rnam pa 'di lta bu'i snying rje dang shes rab dang nyi ma so so'i thun mtshams bzhir ting nge 'dzin gsum gyi sbyor ba dang de bzhin gshegs pa'i bka' dang so so'i bkas gcig tu gzhan gyi don du nges pa la sogs pa yang dag pa'i rnal</text></item>
<item><p>84b2</p><section></section><text>'byor pa'i mtshan nyid ma tshang ba rnams ji ltar brjod pa'i rjes su gnang ba'i yul las gzhan du zhugs pa la yang mi dge ba bcu la sogs pa'i rnam par gzhag pa'o/ /gang gi phyir lung phan tshun 'gal ba ma yin te yul tha dad pa yin pa'i phyir ro/ /bud med gdong ni yang dang</text></item>
<item><p>84b3</p><section></section><text>yang mi blta/ /bud med dug la nam yang reg mi bya/ /chu dang me yis de tshe 'chi bar 'gyur/ /de yis sa yi 'du shes bskyed de reg /ces bya ba la sogs pa'i ngag bzhin du sngar brjod do/ /dpal gsang ba 'dus pa'i rgyan las le'u ste dgu pa'o// //de nas zhes te rigs</text></item>
<item><p>84b4</p><section></section><text>lnga rnams ni dgod par bya/ zhes brjod pa de de ru ci dang por brjod pa'i rigs lnga rnams yin nam gzhan du de rnams kyi sa bon yin/ ci'i phyir de rnams dgod/ gang gi tshe yang nyin dang mtshan du ma tshang ba med pa'i ting nge 'dzin dang dam tshig dang sdom pa la sogs pa'i lam la gnas</text></item>
<item><p>84b5</p><section></section><text>pa'i rnal 'byor pa lhas rjes su gnang ba shes rab dang ldan pa dad pa dang yang dag par ldan pas zla ba drug gam gsum mam gnyis sam phyed dang gnyis sam gcig gam phyed du bsgrubs la/ drug gis lha rnams ma grub pa de'i tshe bdun pa la drag po'i bsgrub pas ci brtsam par bya ba yin</text></item>
<item><p>84b6</p><section></section><text>nam zhes gdul bya'i 'dod pa yongs su chod pa'i rjes la'o/ /dam tshig chen po'i rdo rje ni thog ma dang tha ma med pa'i rdo rje sems dpa'o/ /de'i de kho na nyid ni zag pa med pa rgyun du 'byung ba yin la bde ba dang yid bde ba dang kun du bzang po yang yin no/ /de mngon par byang chub pa ni mngon</text></item>
<item><p>84b7</p><section></section><text>sum du byed pa'o/ /de nyid sku dang gsung dang thugs kyi gsang ba gang gi yin pa de la de skad ces bya'o/ /de nyid rigs ni lnga ru brjod/ /ces rgyud phyi ma las te de'i bdag nyid kyi hUM oM swA AHhA zhes pa'i yi ge lnga po ni de kho na nyid do/ /de nyid ni thams cad kyi sngags rnams 'dir 'dus</text></item>
<item><p>85a1</p><section></section><text>pa'i phyir snying po yang yin la 'dus pa yang yin no/ /de nyid dam tshig dang yid bzhin gyi nor bu'i rigs dag zhe sdang gi rigs kyi nang du 'dus pas rigs gsum gyi gsang bar brjod do zhes pas sku dang gsung dang thugs gsang bar grags/ 'di chen po yang yin</text></item>
<item><p>85a2</p><section></section><text>la phyogs bcu mtha' yas pa'i 'jig rten gyi khams su snang ba'i so so'i rdul phra rab shes rab dang thabs kyi rang bzhin dri ma med pa bde ba chen po'i rnam pa rigs lnga'i dkyil 'khor gyi ngo bo yin pa'i phyir te dngos grub kyang yin la/ 'di de'i tshul yang yin te/ de las khyad par</text></item>
<item><p>85a3</p><section></section><text>can med pas mchog kyang yin no/ /nyon mongs kun gyi rgya mtsho ni 'khor ba'o/ /de'i mnga' bdag ni ston pa yin te/ nyon mongs pa 'chos pas 'khor ba dang zhi ba mnyam zhing ro gcig pa'i ye shes la sems can gyi khams rab tu 'jog par byed pa'i</text></item>
<item><p>85a4</p><section></section><text>phyir ro/ /'bar ba ni nyon mongs pa'i bud shing bsregs pas so/ /drag po ni snying rje'i rang bzhin gyi khro bo yin pas so/ /de kho na nyid bstan pa'i don du de bsgom pa'i ngo bor re zhig pa gsungs pa/ sku gsung thugs kyi rdo rje rnams ni so sor sku gsung thugs bsgom pa'o/ /mnyam</text></item>
<item><p>85a5</p><section></section><text>pa ni de bzhin nyid de gang du skye ba med pa dang 'gag pa med pa 'di ni mnyam pa nyid ces brjod pa'i phyir ro/ /de'i ngo bo gang la yang mi gnas pa ni zhen pa mi dmigs pa'i phyir te de nyid kyi phyir rnam par mi rtog pa'o/ /shes rab pha rol phyin gnyis med/ /ye shes de ni de bzhin gshegs/ /ces</text></item>
<item><p>85a6</p><section></section><text>pa'i rigs pas rdo rje ni pha rol tu phyin pa la sogs pa rnams yin te gang pha rol tu phyin pa bcu 'am drug po nyid sngags yin la/ shes rab dang snying rje'i bdag nyid ni bde bar gshegs pa rnams yin te/ de ston par byed pa yi ge hUM la sogs pa yin la/ de rnams kyi tshul yang rdo rje'o/ /</text></item>
<item><p>85a7</p><section></section><text>sems can gyi don byed pa'i rol mo ni sna tshogs pa'i spyod lam dang kha dog dang cha byad dang nyams la sogs pa rnams kyis mtshon pa'o/ /phyogs bcu 'jig rten gyi khams mthas klas pa rnams su zhes pa ni snod dang ldan pa'i skye bo la ltos pas yin te mtha' yas pa'i 'jig rten gyi</text></item>
<item><p>85b1</p><section></section><text>khams zhes brjod pa'i phyir ro/ /sku la sogs pa'i rol pa bstan pa gsungs pa rol pa zhes pa la sogs pa'o/ /shes rab dang snying rje chen po'i bdag nyid kyis sems can ma lus pa rnams la mnyam par 'jug pa sems can gyi don byed pa rnams rol mor gsungs pa yin na yang de</text></item>
<item><p>85b2</p><section></section><text>sngags kyi spyod pa la mngon par brtson pa rnams mi gzigs pa rgyu cis yin zhes dogs pa'i lan gsungs pa byang chub tu sems bskyed pa dang dkyil 'khor du 'jug pa dang dam tshig dang sdom pa la sogs pa 'dzin pas rdzogs pa de nyid 'grub po/ /ldan pa zhes pa ni nges par gzung ba'o/ /'di</text></item>
<item><p>85b3</p><section></section><text>zhes pa ni sngags kyi spyod pa la mos pa'o/ /gang gsungs pa/ mchog gsang dkyil 'khor dam pa 'dir/ /mthong ba dang ni zhugs gyur pas/ /sdig pa kun las nges grol ba/ /khyed rnams de ring legs par gnas/ /bde chen theg pa 'di las ni/ /slar khyod 'chi ba yod min te/ /</text></item>
<item><p>85b4</p><section></section><text>mi tshugs pa dang mi chod pa/ /cis kyang mi 'jigs dga' bar gyis/ /srid pa shin tu dag pa'i phyir/ /srid pa'i sdug bsngal las khyod 'das/ /srid pa shin tu grub pa'i phyir/ /ston pa'i mchog tu gyur pa yin/ /dam tshig sdom pa grub pa 'di/ /rtag tu khyod kyis bsrung bar bya/ /</text></item>
<item><p>85b5</p><section></section><text>sangs rgyas kun gyis mthun par gsungs/ /dam pa rtag pa'i bka' yin no/ /gang zhig bskyed pa tsam gyis ni/ /sangs rgyas nyid du dogs med pa'i/ /byang chub sems ni gtong mi bya/ /phyag rgya rdo rje gang yin pa'o/ /dam pa'i chos ni mi spang zhing / /nam yang dor bar mi bya'o/ /mi</text></item>
<item><p>85b6</p><section></section><text>shes pa'am rmongs pa yis/ /tshul chen bstan par mi bya'o/ /bdag nyid yongs su spangs nas su/ /dka' thub kyis ni mi gdungs shing / /ci bde bar ni bde bar gzung / /'di ni ma byon rdzogs sangs rgyas/ /rdo rje dril bu phyag rgya rnams/ /nam yang yongs su mi dor zhing / /slob dpon</text></item>
<item><p>85b7</p><section></section><text>smad par mi bya ste/ /'di ni sangs rgyas kun dang 'dra/ /sangs rgyas kun mtshungs bla ma yi/ /slob dpon la ni gang smod pa/ /de ni sangs rgyas kun smad pas/ /rtag tu sdug bsngal thob 'gyur te/ /rims dang dug dang dbyig dug dang / /mkha' 'gro rnams kyis gtses pa dang / /</text></item>
<item><p>86a1</p><section></section><text>gdon dang log 'dren gtum po yis/ /bsad nas sems can dmyal bar ltung / /de bas nan tan thams cad kyis/ /rdo rje slob dpon blo gros che/ /dge ba rab tu mi spyoms pa/ /nam yang smad par mi bya'o/ /bla ma la ni gus bcas yon/ /rjes mthun</text></item>
<item><p>86a2</p><section></section><text>khyod kyis sbyin par bya/ /des ni rims sogs gnod pa rnams/ /phyir zhing 'byung bar mi 'gyur ro/ /rtag tu rang gi dam tshig bsrung / /rtag tu de bzhin gshegs pa mchod/ /rtag tu bla ma la yang dbul/ /'di ni sangs rgyas kun dang 'dra/ /de byin sangs rgyas thams cad la/ /</text></item>
<item><p>86a3</p><section></section><text>rtag tu byin pa nyid du 'gyur/ /de byin bsod nams tshogs yin te/ /tshogs las dngos grub mchog tu 'gyur/ /gang phyir 'di ni legs gnas pas/ /deng khyod skye ba 'bras bur bcas/ /dam tshig lha rnams kun mnyam par/ /deng khyod gyur pa the tshom med/ /sangs rgyas</text></item>
<item><p>86a4</p><section></section><text>rdo rje 'dzin bcas pa/ /kun gyis deng khyed dbang bskur bas/ /khams gsum gyi ni rgyal po che/ /rgyal po'i bdag por bstan pa yin/ /deng ni bdud las rnam rgyal te/ /grong khyer mchog tu rab tu zhugs/ /khyed rnams kyis ni sangs rgyas nyid/ /deng nyid thob par the tshom med/ /</text></item>
<item><p>86a5</p><section></section><text>de ltar yid ni rab dang rdo rje nyid du gyis/ /rang gi dam tshig mi bzad bde chen bsten par gyis/ /deng ni 'gro ba myur bde rdo rje sems dpa' dang / /rab tu mnyam zhing rtag pa nyid du rtogs par 'gyur/ /zhes so/ /sngags kyi theg pa 'dir 'jig rten spyod pa zhes pa la sogs pa rgyud phyi ma</text></item>
<item><p>86a6</p><section></section><text>las brjod pa'i dam tshig dang sdom pa la sogs pas rjes su bsgrub pa ni sngags kyi spyod pa'o/ /theg pa ni de nyid bla na med pa'i byang chub thob par byed pa'i phyir dang chos kyang yin te/ mthong ba dang ma mthong ba la 'dod pa'i 'bras bu yin pa'i phyir der zhugs pa yod na grub pa de nyid ces mi</text></item>
<item><p>86a7</p><section></section><text>gzigs pa'i rgyu'o/ /de med na yang mi 'grub pa des na mi bskyod pa la sogs pa byed pa por gyur pa rnams gzigs pa ni/ sngags kyi spyod pa la mngon par brtson pas rang 'od kyi shes rab kyi snying ga la sogs par bkod de yi ge hUM gi 'od zer gyis thugs bskul te dgug pa dang / gzhug</text></item>
<item><p>86b1</p><section></section><text>pa dang mi bskyod pa la sogs pa de yongs su gyur pas so so'i rdul phra rab byin gyis brlabs pa de don gyi dgos pa gang gi yin pa ni de'o/ /sngags thams cad ni mi bskyod pa la sogs pa rnams so/ /snying po ni skul bar byed pa'o/ /spyir brjod nas rigs gsum gyi dbye bas gsungs</text></item>
<item><p>86b2</p><section></section><text>pa/ de bzhin gshegs pa thams cad ni sku rdo rje yin la rdo rje 'dzin pa thams cad ni thugs rdo rje yin zhing chos 'dzin pa thams cad ni gsung rdo rje'o/ /de rnams kyi sku dang gsung dang thugs kyi dam tshig ni 'da' bar bya ba ma yin pa nyid kyis yin la sngags kyi spyod pa la mngon par brtson</text></item>
<item><p>86b3</p><section></section><text>pa rnams la gzigs pa ste gang gis dmigs pa yin na/ /gsung rnams ni mdo dang dbyangs kyis bsnyad pa dang / lung du bstan pa dang / tshigs su bcad pa dang ched du brjod pa dang gleng gzhi dang rtogs pa brjod pa dang de lta bur byung ba dang skyes pa'i rabs dang / shin tu rgyas pa dang rmad</text></item>
<item><p>86b4</p><section></section><text>du byung ba'i chos dang gtan la phab pa rnams te/ gsung rab yan lag bcu gnyis kyi mtshan nyid rnams ni lam ste bgrod pa'o/ /yi ge hUM la sogs pa de rnams nges par brjod pa ni sgra'i nges pa'i tshig yin te/ chos thams cad ni ha'i sgo ste rgyu dang bral ba'i phyir te/ chos thams cad ni</text></item>
<item><p>86b5</p><section></section><text>u'i sgo ste dpyod pa dang bral ba'i phyir zhes pa la sogs pa des mtshon pa ni sngags thams cad bsdus pa yin te/ 'dir de brjod pa dang ldan pa'o/ /de la don mang po ston par byed pas mdo'o/ /gang du gang tshigs su bcad pas brjod pa'i don mthar dbyangs dang 'brel ba'i tshigs</text></item>
<item><p>86b6</p><section></section><text>su bcad pas dbyangs su byas pa yin te/ rtogs par sla ba'i don du byas pa ni dbyangs kyis bsnyad pa yin te gang drang ba'i don gyi mdo yang yin no/ /gang du ma 'ongs pa'i don skye ba la sogs pa'i sgo nas lung ston pa de ni lung du bstan pa ste gang nges pa'i don gyi mdo yang ngo / /tshigs su</text></item>
<item><p>86b7</p><section></section><text>bcad pa ni brjod pa'i don gsal bar byed pa rkang pa gnyis pa la sogs pa'i rang bzhin ji srid du rkang pa drug pa'i bar ro/ /ched du brjod pa ni gdul bya'i ngor ma bris pa'i don brjod pa ste gzhan la ma bos par dga' bas yid kyis brjod pa'o/ /gleng gzhi ni nges par byed</text></item>
<item><p>87a1</p><section></section><text>pa'i ngag yin te/ yul dang dus la sogs pa'i so sor nges pa brjod pa 'dis rtogs pa po rnams nges pa skyed par byed pas so/ /rtogs pa brjod pa ni dpe dang bcas par brjod pa'o/ /de lta bu byung ba'i sde ni sngar byung ba brjod pa'o/ /skyes pa'i rabs ni</text></item>
<item><p>87a2</p><section></section><text>byang chub sems dpa'i gnas skabs ston pa'o/ /shin tu rgyas pa ni byang chub sems dpa' rnams la bdag med pa gnyis pa bstan pas bden pa gnyis rab tu bstan pa'o/ /rmad du byung ba'i chos ni cho 'phrul chen po la sogs pa'o/ /gtan la phab pa ni bshad pa bstan pa'o/ /</text></item>
<item><p>87a3</p><section></section><text>'phags pa phal chen sde'i gsungs pa/ gleng gzhi dang rtogs pa brjod pa dang gtan la phab pa zhes pa'i yan lag gsum ni mdo'i sde la sogs pa rnams su 'dus pas gsung rab yan lag dgu'o/ /nges pa nyid du 'di de bzhin gshegs pa rnams bskul bas sngags bsgom pa</text></item>
<item><p>87a4</p><section></section><text>la mngon par brtson pa bstan pa bskyed par bya ba'i don du 'di mthu gsungs pa/ 'dar zhing zhes pa la sogs pa'o/ /rang gi 'dod pa'i lha dran pas 'jigs pa chen po la sogs pa med do zhes yang dag par bslab pa'i don du yang rdo rje sems dpa' rjes su dran pa dang ldan pa'o/ /le'u</text></item>
<item><p>87a5</p><section></section><text>dang por rgyur gyur pa'i rdo rje 'dzin pa grub pa gsungs la da ni 'bras bur gyur pa gsungs pa/ de nas zhes pa la sogs pas so/ /de rdzogs pa nyid ni 'dir dam tshig go/ /de bzhin gshegs pa thams cad kyi 'od zer gyi tshogs kyis phyogs bcu thams cad du khyab pa'i 'khor lo ni</text></item>
<item><p>87a6</p><section></section><text>dkyil 'khor te gzhal yas khang ngo / /thub dbang 'od kyi dkyil 'khor sna tshogs pa'i/ /zer gyis phyogs mtshams ma lus kun khyab pa/ /zhes brjod pas so/ /yi ge hUM ni zla ba zhu ba yongs su gyur pa las so/ /yi ge hUM rang gi gzugs ni rtse mo lnga gnyis can gyi rdo rje dmar</text></item>
<item><p>87a7</p><section></section><text>po'o/ /des na de'i rnam pa ru brtag par bya ste bsgom par bya'o/ /sangs rgyas rnams ni phyogs bcu na gnas pa rnams kyi sku dang gsung dang thugs phrogs pa ni bkug pa'o/ /de nyid ni rdo rje'i lte bar gnas pa'i yi ge hUM gis so/ /rnal 'byor pa des skad cig de nyid la rdo rje yongs su gyur</text></item>
<item><p>87b1</p><section></section><text>pa'i rjes la'o/ /rang gi 'khor lo ni rang gi dkyil 'khor gyi'o/ /rang gi sngags kyis zhes pa ni sa bon gyis te yi ge hUM la sogs pas so/ /gang gsungs pa/ rang gi snying po las byung ma lus pa'i/ /gnyug ma'i dkyil 'khor ba yi gzugs bsams te/ /zhes so/ /skabs su</text></item>
<item><p>87b2</p><section></section><text>bab pa'i bdun pa drag shul gyi sgrub pa gsungs pa/ rang sngags skyes bu ni rang gi lha nyid dbus su bsgoms nas rang gi sngags las de'i gzugs rnams phyung ste phyogs bzhi ru yang dag par bzhag ste/ de rnams kyi snying ga'i dbus su son pa'i phra mo'i dkyil 'khor rnams bsgom par</text></item>
<item><p>87b3</p><section></section><text>bya'o/ /rang gi dkyil 'khor la gnas pa de'i rang gi bdag po'i snying ga la gnas pa'i ye shes sems dpa'i snying ga'i zla ba'i dbus su son pa'i mi 'gyur ba'i yi ge hUM de ni rtse mo lnga pa'i rdo rje chen po'o/ /sbyor bas zhes pa ni thabs dang shes rab snyoms par 'jug pa'o/ /rtag</text></item>
<item><p>87b4</p><section></section><text>tu ni thun bzhi ru bsgom pa'o/ /rdo rje gsum rnams ni thugs rdo rje la sogs pa'i ngo bo yin pas rdo rje dang 'khor lo dang pad+ma'i lcags kyu rnams kyis bya'o/ /gang gsungs pa/ rdo rje lcags kyus dbye ba yis/ /zhes so/ /des na rdo rje lcags kyu la sogs pas thugs rdo rje la sogs pa'i</text></item>
<item><p>87b5</p><section></section><text>gnas ji lta bar brdeg par bya ba nyid do/ /rab tu bskul ba ni dngos grub ster ba la mngon du phyogs par byed pa'o/ /rdo rje thams cad kyi sngags kyi spyod pa la mngon par brtson pa rnams kyi'o/ /de bzhin du 'khor lo la sogs pa'i rigs can gyi oM la sogs pa las byung ba'i rang gi</text></item>
<item><p>87b6</p><section></section><text>mtshan ma las skyes pa'i lcags kyu gsum gyis bskul bar bya'o zhes gsungs pa 'khor lo zhes pa la sogs pa'o/ /de bzhin gshegs pa'i thugs kar brgyab pas rnal 'byor pa'i kha na ma tho bar 'gyur ro zhe na/ gsungs pa brdeg pa 'di rang gi sems kyi snang ba'i rol mo las</text></item>
<item><p>87b7</p><section></section><text>kun rdzob tu byung ba yin la de kho na nyid du brdeg par bya ba dang rdeg par byed pa dang brdeg pa rnams yod pa ma yin pa'i phyir phyin ci ma log pa de'i tshe shes par bya ste 'di ltar thugs rje chen pos gzhan gyi don du 'jug pas ci'i phyir rnal 'byor pa la kha na ma tho ba'i go skabs yod/</text></item>
<item><p>88a1</p><section></section><text>'di ni thugs bskul ba drag shul gyi sgrub thabs bdun pa'o/ /'jigs pa ni rang gis dam bcas pa las 'das pa la 'jigs pa yin te mi 'jigs pa thob pa nyid kyis 'jigs pa gzhan mi srid pas so/ /sangs rgyas sam byang chub sems dpa' sngags kyi spyod</text></item>
<item><p>88a2</p><section></section><text>pa'i mchog la spyod pa ji skad du brjod pa'i tshul gyis bskul ba yod na yang gal te ma grub na dam tshig las 'das par 'gyur te/ gti mug gi bdag nyid rnam par rtog pa med pa'i shes pa can no/ /de'i de zhes pa ni shin tu 'das pa de'i'o/ /srog ces pa 'dis ni 'da' bar bya ba ma yin</text></item>
<item><p>88a3</p><section></section><text>pa 'di yin no/ /sbyor ba zhes pa ni rnal 'byor pa'i sems brtan par byas pa dang ldan pa ste de dag la nye bar gnas na 'chi ba mi srid pa'i phyir ro/ /sgrub pa pos kyang gal te ji ltar brjod pa'i go rims ji lta bar ma zhugs na mdor na 'bras bu mthong bas drag po'i sgrub pa brtsam par bya ste de'i tshe</text></item>
<item><p>88a4</p><section></section><text>de yang 'jig par 'gyur ro/ /ji srid du sngags rnams kyang yin te de rnams shes rab dang snying rje'i bdag nyid yin pa'i phyir dang skyes bu yang yin te skyes bu chen po'i mtshan la sogs pa sbyor ba dang ldan pas so/ /gsum ni sku la sogs pa'i ye shes kyis gang ba mi bskyod pa la sogs</text></item>
<item><p>88a5</p><section></section><text>pa de srid pa'o/ /dngos po thams cad bsgom pa ni phung po la sogs pa rnams te so so'i rdul phra rab dbang po gnyis kyi sbyor ba shes rab dang thabs kyi snyoms par 'jug pas bde ba chen po'i tshul gyis rnam pa sna tshogs pas brtag par bya'o/ /gang gi phyir de'i sngags 'di grub pa'i don du</text></item>
<item><p>88a6</p><section></section><text>dam tshig ste de kho na nyid bsgom pa'o/ /rig ma ni rang 'od kyi shes rab yin la de nyid dbang phyug ste/ dngos po thams cad la khyab pa'i phyir ro/ /de la zhugs pa rnams la rdo rjes pad+ma la sbyor ba bsgom par bya'o/ /de yang chags la ste chags pa chen pos chags pa'i lta ba yang bsgom</text></item>
<item><p>88a7</p><section></section><text>par mi bya'o/ /gang gi phyir dam tshig gi de kho na nyid de nyid kyi ma yin te snying po yin no/ /de len par byed pas dkyil 'khor te 'di ni bsgom pa'o/ /khyab pa gsungs pa/ 'jig rten khams ni thams cad na/ /bud med ji snyed yod gyur pa/ /de dag thams cad rang 'od kyi rig ma la</text></item>
<item><p>88b1</p><section></section><text>yid kyis spyan ma la sogs pa'i gzugs kyis gzhug par bya'o/ /phyag rgya chen po yid las byung / /dam tshig phyag rgya kun du son/ /chos kyi phyag rgya tshig yin te/ /las kyi phyag rgya lus las byung / /zhes te/ phyag rgya chen po la sogs pa'i sbyor bas bsten par bya'o/ /bsten</text></item>
<item><p>88b2</p><section></section><text>pa'i dus der yang rang gi ba spu'i bu ga las de bzhin gshegs pa rnams phyogs bcu rnams su spro bar bya ste/ sems can ma lus pa'i don ji lta bu'i las byas nas slar yang bsdu ba la sogs pa bya'o/ /dpal gsang ba 'dus pa'i rgyan las le'u bcu pa'o// //de nas zhes</text></item>
<item><p>88b3</p><section></section><text>te/ mi bskyod phyag rgyar rab mchog bsgom/ /zhes pa de gang sngon du song bas bsgom par bya zhes pa la sogs pa'i gdul bya'i spyod pa nges pa'i rjes la'o/ /de bzhin gshegs pa thams cad kyi rdo rje nyid skyes bu mchog rnams sku rdo rje la sogs pa'o/ /de'i ngo bo oM yig la sogs</text></item>
<item><p>88b4</p><section></section><text>pa de'i yul yin pa'i ting nge 'dzin de la de skad ces brjod do/ /de bzhin gshegs pa thams cad kyi rdo rje'i sngags ni oM yig la sogs pa rnams yin te de sngon du song ba ni rig pa'i skyes bu yin la bshad zin te de nyid mchog go/ /rdo rje gsum rnams ni yi ge oM la sogs pa'i yi</text></item>
<item><p>88b5</p><section></section><text>ge nyid de sngags kyi mchog go/ /des phyag rgya chen po rig pa'i skyes bu'i bdag nyid rnam pa sna tshogs pa'i rnam pas bsgom par bya'o/ /ye shes ni byang chub kyi sems so/ /de nyid rdo rje ste ri bong can zhu bar gyur pa'o/ /gang las des ni de thams cad kyi rnam pas byang chub kyi sems thob</text></item>
<item><p>88b6</p><section></section><text>par byed pa'o/ /yi ge oM ni me long lta bu'i ye shes so/ /de nyid snying po ste sa bon yin la gang las de'i sku rdo rje thob pa'o/ /yi ge AH ni so sor rtog pa'i ye shes kyi snying po'o/ /byang chub bdag med pa ni chos kyi dbyings so/ /'di ni snga ma dang phyi ma la yang yin te lhag ma ni snga ma</text></item>
<item><p>88b7</p><section></section><text>bzhin no/ /yi ge hUM ni shin tu rnam par dag pa'i chos kyi dbyings kyi ye shes te snying po'o/ /so sor rdo rje gsum dbyer med pa thob pas yi ge oM la sogs pa yang sku dang gsung dang thugs so/ /nam mkha' rdo rje ni nam mkha' rdo rje yin te de yang chos kyi 'byung gnas so zhes bshad zin to/ /</text></item>
<item><p>89a1</p><section></section><text>de'i dbus su gnas pa'i dkyil 'khor zhes pa ni spyir brjod kyang zla ba'i dkyil 'khor ro/ /kun du phyogs pa'i rdo rje ni sna tshogs pad+ma la gnas pa'i sna tshogs rdo rje'o/ /sna tshogs rdo rje dkyil gnas pad+ma ni zhes brjod pa'i phyir rdo rje thams cad de las skyes pa ni</text></item>
<item><p>89a2</p><section></section><text>de la gnas pa'o/ /de ru ni de las skyes pa'i dkyil 'khor la'o/ /ye shes nyid rdo rje ste snying po ni b+h+rU~M mo/ /rdo rje dkyil 'khor ni/ /rgyal mtshan gyis mtshan gzhu 'dra sngo/ /ya~M las byung ba g.yo ba'i rlung / /ra~M byung gsal ba'i dkyil 'khor ni/ /ba~M byung chu yi dkyil 'khor dkar/ /</text></item>
<item><p>89a3</p><section></section><text>b+h+rU~M las mtshan ma'i zlum po'o/ /chos kyi dkyil 'khor ni/ /zur gsum raM las byung ba ste/ /dmar po me yi dkyil 'khor ro/ /de skad du brjod pa/ rdo rje gsal chos 'khor lo de/ /sku gsung thugs kyi rdo rjer gtogs/ /gnas su de yis bstan bya ste/ /ye shes sku ni spro zhing</text></item>
<item><p>89a4</p><section></section><text>bzla/ /zhes so/ /yi ge b+h+rU~M ni 'chad par 'gyur ba'i rten cing 'brel par 'byung ba'i yan lag bcu gnyis rnam par dag pa ston par byed pa'i 'khor lo rtsibs bcu gnyis pa gnas gyur pa'i rnam par snang mdzad rig ma dang bcas pa'i rnam par snang mdzad kyi yan lag las byung ba'i gnas</text></item>
<item><p>89a5</p><section></section><text>kyi gzhal yas khang pa rdo rje gsum las byung ba bsgom par bya'o zhes nges par gsungs so/ /de gsungs pa/ b+h+rU~M gyi 'khor lo las byung rig bcas pa'i/ /rnam par snang mdzad yan lag yang dag byung / /zhes so/ /snying po zhes pa ni mi gnas pa'i mya ngan las 'das pa rjes su chags</text></item>
<item><p>89a6</p><section></section><text>pas chags pa ste/ shes rab dang thabs kyi bdag nyid kyi yi ge ho gnyis so/ /dus gsum gyi sangs rgyas rnams kyi sku dang gsung dang thugs mnyes par byed pa'o/ /gang gi tshe yang de rnams lam la gnas pa na khams gsum dang yang dag par ldan pa'i sku dang gsung dang thugs la 'dod pa skyed par</text></item>
<item><p>89a7</p><section></section><text>byed do/ /de'i tshe shes rab kyis 'khor ba'i nyes pa mthong bas 'khor ba las ldog cing mya ngan las 'das pa'i yon tan bsngags pas de dang yang dag pa nyid skye bar 'gyur ro/ /gang gi tshe yang bar skabs su sems can gyi gnod pa la sogs pas bse ru dang nyan thos kyi mya ngan las</text></item>
<item><p>89b1</p><section></section><text>'das pa dang yang dag par ldan pa dag skye bar 'gyur ro/ /de'i tshe snying rjes mya ngan las 'das pa la bzlog ste sems can 'di rnams bum pa bzang po zhes bya ba la sogs pa'i yon tan bsngags pas mi gnas pa'i mya ngan las 'das pa yang dag par ldan pa nyid skye bar 'gyur ro/ /</text></item>
<item><p>89b2</p><section></section><text>rim pa 'dis de rnams kyi sku dang gsung dang thugs rnams yi ge gsum gyi ngo bo rnams te des na mi gnas pa'i mya ngan las 'das pa la rjes su chags pas mnyes par byed do/ /oM AHhUM zhes pa'i sems nyid ni/ 'od ldan ho dang spel ba'i cho ga bzhin/ /zhes brjod pas so/ /</text></item>
<item><p>89b3</p><section></section><text>gang 'phags pa byams pas/ shes pas srid la mi gnas shing / /snying rjes zhi la mi gnas dang / /des na nyes pa mthong phyir srid par min/ /snying rjer ldan phyir myang 'das min/ /gzhan don skye bar mthong ba'i phyir/ /srid pa brtan par gnas pa'ang yin/ /gang dag gis</text></item>
<item><p>89b4</p><section></section><text>yang shes rab dang thabs la zhu bar gyur pa sku gsung thugs mnyes par 'chad de/ /de rnams ni/ /ye shes rdo rje can gyis bya/ /zhes pa 'dis 'di'i don brjod pa'i phyir zlos pa'o/ /rdo rje gsum zhes pa la sogs pa ni rang gi ngo bo'o/ /oM zhes pa la sogs pas ni so sor gsum gyi</text></item>
<item><p>89b5</p><section></section><text>gzugs so/ /rdo rje dkyil 'khor zhes pa la sogs pas ni bzlas pa'i dus kyi rten yin no/ /oM ni sangs rgyas sku yi mchog /ces pa la sogs pas ni spros pa sngon du song ba'i sdud pa'o zhes kha bskang ba dang ldan pas dngos su zhugs pa'i sdud pa la sogs pa'o zhes brjod</text></item>
<item><p>89b6</p><section></section><text>do/ /'di ni snying rje dang shes rab kyi bdag nyid ho gnyis kyi dbus su chud pa yi ge gsum po brjod ma thag ma'i rigs pas mi gnas pa'i mya ngan las 'das pa'i bdag nyid bla na med pa rdzogs pa'i byang chub sgrub par byed pa'o/ /ye shes rdo rje ste ye shes lnga'i bdag nyid kyi rdo rje</text></item>
<item><p>89b7</p><section></section><text>'dzin pa chen pos so/ /sangs rgyas kyi rgyu ni gang 'di la sangs rgyas nyid kyis 'bras bu 'byung ba'o/ /'di rnams ni oM yig la sogs pa sangs rgyas kyi skyes bu rnams te sku rdo rje la sogs pa'i rang bzhin no/ /ji ltar zhe na/ rdzogs pa la sogs pa gang rnams kyis byin gyis</text></item>
<item><p>90a1</p><section></section><text>rlob pa la sogs pa mtha' yas pa nyid 'da' bar bya ba ma yin pa'i phyir gang rnams kyi dam tshig de rnams kyis rdo rje gsum dbyer mi phyed pa'i dam tshig bsgom pa'o/ /de bzhin gshegs pa thams cad kyi sku dang gsung dang thugs nyid dam tshig ste/ de'i de kho</text></item>
<item><p>90a2</p><section></section><text>na nyid ni ye shes te dga' ba yin la de nyid kun du bzang por nges pa ste de nyid rdo rje yin zhing de nyid byin gyis rlob pa yin te/ sku dang gsung dang thugs bsgrub par nus pa'i rgyu yin no/ /dben pa rnams su zhes pa ni rigs mi mthun pa ting nge 'dzin gyi mi mthun pa'i phyogs spangs</text></item>
<item><p>90a3</p><section></section><text>pa rnams su'o/ /nyams dga' ba rnams su zhes pa ni yid du 'ong ba rnams su'o/ /yang zhes pa ni 'chad par 'gyur ba'i gnas kyi khyad par sdud pa'o/ /'di ni 'chad par 'gyur ba'i thun mong gi dngos grub bsgrub pa'o/ /zla ba phyed kyis zhes pa ni rig pa'i brtul zhugs spyad</text></item>
<item><p>90a4</p><section></section><text>pa dang mtshan ma thob pa dang lha rnams kyis rjes su gnang bas snod dang ldan pa babs pas lha rnams bris pa'i sku'i dkyil 'khor du gnas te yo byad thams cad dang ldan pas sgrub par rtsom pa la zhugs pas so/ /sgrub thabs gsungs pa nam mkha' rdo rje ni chos kyi 'byung</text></item>
<item><p>90a5</p><section></section><text>gnas te thams cad du shes par bya'o/ /gsal ba'i dkyil 'khor ni 'dir rnam par snang mdzad kyi dkyil 'khor ro/ /rang gi sngags dang dam tshig ni rnam par snang mdzad yin la de'i snying gar ye shes sems dpa'i thugs kar zla ba ste/ 'khor lo'i lte ba la gnas nas</text></item>
<item><p>90a6</p><section></section><text>yi ge oM las de bzhin gshegs pa lnga'i rnam pa'i 'od zer gyi tshogs chen po rnams phyogs bcur spros te snod ji lta ba bzhin du sems can thams cad rnam par snang mdzad kyi mchog bsgom pas de'i rnam pa ru bsgrubs te bsdus na zhugs te brtan par gyur pas rjes su mnyes par byed</text></item>
<item><p>90a7</p><section></section><text>pa rnams ni yang dang yang du bsgom par bya'o/ /sangs rgyas kyi sku rnam par snang mdzad dang 'od mnyam par 'gyur te 'dra ba'o/ /bskal pa gsum ni bskal pa chen po gsum mo/ /bskal pa grangs med pa gsum po mngon pa las brjod pa yin no zhes kha cig go/ /ye shes lnga ldan ni</text></item>
<item><p>90b1</p><section></section><text>ye shes lnga rnams sam de rnams nyid yin na yang bsten pas gnas par 'gyur ro/ /sku rdo rje'i gsang ba ston pas sku rdo rje'i gsang ba rdo rje 'dzin pa chen po'o/ /de bzhin gshegs pa thams cad kyi sku rdo rje'i ngo bo byang chub sems dpa' rdzogs par byed pa 'od zer gang la yin pa de ni de</text></item>
<item><p>90b2</p><section></section><text>bzhin no/ /chos ni 'dir 'od dpag med kyi dkyil 'khor ro/ /rang gi yi ge AH'i sngags kyi skyes bu ni 'od dpag tu med pa'o/ /ngag gi lam ste 'dren par ro/ /kha dog lnga'i 'od zer rnams ni dbyer mi phyed pa'i phyir gang du rdo rje chen po yin pa de'o/ /de'i rnam pa'i 'od zer rnams</text></item>
<item><p>90b3</p><section></section><text>kyis 'jig rten dbang phyug 'od dpag tu med pa'i mchog bsgom pas sems can gyi khams de'i rnam pa'i byang chub sems dpa'i ngo bo dam tshig gi ye shes yin te tshig ni gsung rab yan lag bcu gnyis kyi ngo bo rnams kyi dam tshig ste de kho na nyid yin la/ de'i spros pa ni gsal bar</text></item>
<item><p>90b4</p><section></section><text>byed pa yin te rdzogs par byas nas sdud pa la sogs par byed pa'o/ /bstan pa ni chos sngar brjod ma thag pa ni ngag yin te de'i lam ni 'od dpag tu med pa yin la de la gnas pa ni bsgoms pas so/ /rdo rje chos dang mtshungs pa ni 'od dpag tu med pa dang ngo / /de nyid ni de bzhin</text></item>
<item><p>90b5</p><section></section><text>gshegs pa thams cad kyi gsung rdo rje'i dam tshig yin te/ de las gang du 'byung ba de de bzhin no/ /rdo rje ni 'dir mi bskyod pa'i dkyil 'khor ro/ /de las yul tha dad pas snga ma dang 'gal ba med do/ /rang sngags skyes bu ni mi bskyod pa'o/ /de'i sems la ste snying gar nyi ma la</text></item>
<item><p>90b6</p><section></section><text>rdo rje'i lte ba'i nang na gnas pa ni ye shes sems dpa'i thugs ka'i rdo rje'i lte ba la'o/ /dam tshig chen po mi bskyod pa'i de kho na nyid hUM gi yi ge 'od zer kha dog lnga dang ldan no/ /ye shes rdo rje 'dir sgrub pa po des bya'o/ /de rnams 'dir thams cad kyang yin la rdo rje yang yin te/ rgyal</text></item>
<item><p>90b7</p><section></section><text>ba yang yin pas de rnams phyogs bcur sems can gyi don byas shing sdud pa sngon du song bas thim pa gang yin pa'i hUM yig de la de skad ces bya'o/ /rdo rje'i thugs mi bskyod pa dang 'dra ba tshad med pa'i ye shes kyi yon tan gyi rgya mtsho yin no/ /dam tshig rdo rje mi bskyod pa yin la</text></item>
<item><p>91a1</p><section></section><text>de'i yul can gyi ting nge 'dzin no/ /rdo rje chen po ni rdo rje 'dzin pa chen po yin te rang gi dkyil 'khor du bsgom par bya'o/ /lus cha shas thams cad la khaM gi 'od zer 'khrugs shing nam mkha' dang mnyam par bdag nyid bsgoms na dngos grub yin te rang gi 'dod pas</text></item>
<item><p>91a2</p><section></section><text>mi mthong bar 'gyur ro/ /nam mkha' rdo rje'i dam tshig ni dpal rdo rje sems dpa'o/ /sku dang gsung dang thugs rdo rje rnams mi snang bar 'gyur ba'i phyir 'od zer gyi tshogs kyi phreng ba gang la yod pa de ni de bzhin no/ /gsang sngags skyes bu ni yi ge ma~M gis 'jam pa'i dbyangs gser gyi kha dog</text></item>
<item><p>91a3</p><section></section><text>can gru bzhi pa'i rdo rje dkyil 'khor gyi dbus su bsgoms la snying gar yang yi ge haM yang ngo / /de'i 'od zer dkar po rnams dang zla ba'i dkyil 'khor gyi bar du bdag nyid gnas par bya ste chos thams cad ni rgyu dang bral ba'o zhes bsgom mo/ /nam mkha'i dbyings ni chos kyi 'byung gnas kyi dbus</text></item>
<item><p>91a4</p><section></section><text>su son pa rnam par snang mdzad bdag nyid la th+lIM gi yi ge'i rang bzhin rdul phra rab thams cad mtshon cha'i mchog ma nyams pa las byung ba yid las byung ba'i snying po 'bar zhing rab tu gsal bar bsgoms pa na sku rdo rje rnam par snang mdzad dang mnyam pa 'grub po/ /bse ru la sogs pa las khyad par</text></item>
<item><p>91a5</p><section></section><text>du gyur pa'i sangs rgyas kyi mngon par shes pa mchog gi dam tshig dang ldan pa gzhan gyis mngon par shes pa lnga dang 'dra bar 'gyur ro/ /sangs rgyas sngon du song ba'i dkyil 'khor ni thams cad du shes par bya'o/ /rdo rje sems dpa' ni 'dir mi bskyod pa yin te de'i snying gar rdo rje lte ba la</text></item>
<item><p>91a6</p><section></section><text>ye shes thob par byed pa'i 'od zer dang bcas pa'i oM yig bsgom par bya'o/ /nam mkha' rdo rje ni 'dir rin chen tog ste de'i thugs kar rin po che la gnas pa'i yi ge oM mo/ /'jig rten dbang phyug ni 'dir 'od dpag tu med pa'o/ /de'i thugs kar chos pad+ma la gnas pa'i yi ge oM</text></item>
<item><p>91a7</p><section></section><text>mo/ /rdo rje ni dbyer mi phyed pa'i ut+pala'i 'dab ma'i cha byad can gyi ral gri gang yin pa de la de skad du brjod de don yod rdo rje'o/ /de'i snying gar dam tshig gi ral gri de la yi ge oM mo/ /rnam par snang mdzad kyi snying ga'i zla ba'i 'khor lo'i lte ba la rdo rje gsum gsal bar byed pa nang du zhugs</text></item>
<item><p>91b1</p><section></section><text>pa rdo rje gsum 'od zer dang bcas pa'i yi ge oM 'khor lo'i dbus su blta'o/ /snga ma la yang zla ba la gnas pa nyid bsgom par bya'o zhes kha cig go/ /de'i thugs kar rdo rje la sogs pa'i lte ba la gnas pa'i mi bskyod pa la sogs pa'i thugs kar zla ba la gnas pa'o zhes gzhan dag go/ /</text></item>
<item><p>91b2</p><section></section><text>rang gi dkyil 'khor la gnas pa'i mi bskyod ye shes rdo rje la sogs pa bsgoms te mig dang rna ba dang sna dang lce dang lus kyi skye mched kyi khams rnams su sangs rgyas mchog rnam par snang mdzad la sogs pa'o zhes kha cig go/ /sa'i snying po la sogs pa'o zhes gzhan dag go/ /de rnams</text></item>
<item><p>91b3</p><section></section><text>mngon par shes pa lnga'i sbyor bas bsgom par bya ste des mngon par shes pa lngar 'gyur ro/ /rang gi sngags las byung ba rdo rje 'am 'khor lo 'am rin po che la sogs pa de nyid du rang gi bdag po'i sbyor bas bsgom par bya'o zhes brjod pa ni rdo rje rtse lnga zhes pa la sogs pa'o/ /'khor lo</text></item>
<item><p>91b4</p><section></section><text>zhes pa ni sna tshogs rdo rje las byung ba'i dkyil 'khor la gnas pa b+h+rU~M las byung ba'i 'khor lo dkar po ste/ de'i lte ba'i zla ba la b+h+rUM yig las sangs rgyas rnams spros te de nyid du bcug pas de las skyes pa'i rnam par snang mdzad kyi yan lag las byung bas sangs rgyas kyi rten gzhal yas</text></item>
<item><p>91b5</p><section></section><text>khang ste de yang gru bzhi mnyam pa yin te mi mnyam pa med par 'gyur ro/ /sangs rgyas zhes pa la sogs pa ni thig le'i rnal 'byor gsungs so/ /phra mo'i rnal 'byor la thig le'i rnal 'byor ro zhes gzhan dag go/ /thugs ka ru ye shes sems dpa'i thugs ka'i zla ba'i 'khor lo la</text></item>
<item><p>91b6</p><section></section><text>oM yig gi sngags shes par bya ste/ rnam par shes pa des gnyis su med par bsgom par bya'o/ /de las 'gog pa ste gzung ba dang 'dzin pa'i rnam par rtog pa mi rgyu ba nyid rdo rje ste de la son pa'i sems so/ /gang tshe de la skye 'gyur na/ /de'i tshe rnal 'byor pa de yid bzhin gyi nor</text></item>
<item><p>91b7</p><section></section><text>bu bzhin du sems can thams cad kyi bsam pa yongs su rdzogs par byed par 'gyur ro/ /thig le'i rnal 'byor zhes pa ni sngags kyi thig ler son pa yin te lhag ma ni sngar bzhin no/ /kun gyi yang ni de rnams su/ /rgyu mthun la sogs mos pas kyang / /thig le phra mo gsang</text></item>
<item><p>92a1</p><section></section><text>gsum skyes/ /bsgom bya chung ngu sogs kyis mtshon/ /rnal 'byor bsnyen sogs de bzhin no/ /de nyid mtshon par byed pa yin pa'i phyir 'di ltar blta bar bya'o/ /lus yun ring du gnas par bya ba'i phyir rang rang gi 'khor lo la gnas pa'i rtag pa spyi bo dang</text></item>
<item><p>92a2</p><section></section><text>mgrin pa dang snying ga la gnas pa'i 'khor lo dkar po'i lte ba'i zla ba la gnas pa'i oM yig dkar po las byung ba'i ye shes kyi bdud rtsi'i 'od kyis rdul phra rab so so la khyab par bsgoms pas rnam par snang mdzad dang 'dra bar 'grub ste bskal par gnas par 'gyur ro/ /rang gi 'khor</text></item>
<item><p>92a3</p><section></section><text>lo la gnas pa'i mi bskyod pa dang 'od dpag tu med pa la sogs pa thams cad kyi rang gi phyag mtshan la gnas pa'i sngags sgom pa sngon du 'gro ba yang de bzhin du blta bar byas te nye bar mtshon pa yin pa'i phyir gtso bo yin par bshad par bya ba'i ched du rigs gsum po bkod</text></item>
<item><p>92a4</p><section></section><text>pa'o/ /de bzhin gshegs pa thams cad kyi sngags dam tshig gi de kho na nyid rig pa'i skyes bu'o/ /dpal gsang ba 'dus pa'i rgyan las le'u bcu gcig pa'o// //de nas zhes pa ni brtson 'grus dang bdud rtsi lnga ji ltar bsgrub par bya/ gang dag gang gi dngos kyi 'bras</text></item>
<item><p>92a5</p><section></section><text>bu'i gtso bo yin zhes pa la sogs pa'i gdul bya'i 'dod pa nges pa'i rjes la'o/ /ngan song dang 'khor ba'i lam las sems can gyi khams bzlog ste mtho ris dang thar pa'i lam ston par byed pa ni ston pa'o/ /sems can ma lus pa'i don du de bzhin gshegs pa la sogs pa 'dod</text></item>
<item><p>92a6</p><section></section><text>pa ni skyed byed do/ /ye shes kyi mchog ni de bzhin gshegs pa de sems can gyi rgyud la sgrub par byed pas de sgrub byed do/ /dam tshig de nyid rdo rje gsum gsal bar byed pa ni ngag nyid de tshad ma dang lung gi yul la de rnams kyis mi gnod pas rdo rje yin te bka' stsal pa'o/ /mkha' dang</text></item>
<item><p>92a7</p><section></section><text>mtshungs pas 'da' bar bya ba ma yin pas dam tshig tu gyur pa de'i rang bzhin yin pa'i phyir rtog pa med pa'i rang bzhin nyid do/ /rang bzhin gyis rnam par dag pa yang chos rnams nyid de de rnams la yang de ltar gyur pa yang yin te de kho na nyid kyis so/ /kun rdzob tu mos pa sna</text></item>
<item><p>92b1</p><section></section><text>tshogs pa'i gdul bya'i sems can gyi don du rol mo 'di yin te 'di 'chad par 'gyur ba'i sngags la sogs pa'i ngo bo'o/ /rnal 'byor pa rnams kyis skyes bu mchog gi don thob par byed pas phul du byung bas bsgom par bya'o/ /de la gnyis gar dpag tshad bco lnga'i tshad ma dang ldan pa</text></item>
<item><p>92b2</p><section></section><text>grong la sogs pa spangs pa ni dgon pa chen po'o zhes kha cig go/ /ma~M zhes pa ni 'jam pa'i rdo rje bskyed pa'i sa bon gsungs pa'o/ /mi snang ba'i dngos grub kyi phyir yang rang gi dkyil 'khor la 'jam pa'i rdo rje de nyid rab tu bsgoms te/ nyi ma so sor thun bzhi ru/ /ting 'dzin gsum</text></item>
<item><p>92b3</p><section></section><text>gyi sbyor ldan par/ /gyur pas yang dag dngos grub sgrub/ /thun mong cig shos dngos grub ni/ /zhes pa'i cho gas thun mtshams bar mar de sku dang gsung dang thugs rnams la zla ba la gnas pa'i sa bon maM 'od zer dang bcas pa mtshan ma thob pas yang dang yang du bsgom par bya'o/ /</text></item>
<item><p>92b4</p><section></section><text>a'i sgo ni chos thams cad yin te dang po nas skye ba dang bral ba'i phyir dang chos thams cad 'chi ba dang bral ba yin no zhes de kho na nyid kyi don mngon sum du bya ste de nyid du spro ba la sogs pa yang dang yang du byas na 'jam pa'i rdo rje dang mnyam par 'gyur ro/ /'jam pa'i rdo rje'i</text></item>
<item><p>92b5</p><section></section><text>mchog gi dam tshig de sgrub par byed pa de ni rang gi 'dod pas mi mngon par byed do/ /phul du byung ba thob pa dang lhas rjes su gnang ba thob pas 'jam pa'i rdo rje la sogs pa dang gzhan gang yang rung ba'i rnal 'byor pas bdud rtsi lnga cha ji lta ba bzhin du 'chad par 'gyur ba'i</text></item>
<item><p>92b6</p><section></section><text>tshad tsam pa'i ri lu la zangs ma cha gcig dang dngul gnyis dang gser bzhis go rims ji lta bar dkris te rang gi kha'am rig ma'i kha ga mu khar bcug ste de'i nang du chud pa'i sangs rgyas rnams spro ba la sogs pa'i ngo bo ji srid du 'bar ba de srid du'o/ /de nas 'phar na de'i</text></item>
<item><p>92b7</p><section></section><text>steng du gser gyi dkyil 'khor bsgoms pas ldog par 'gyur ro/ /de gzung ba nyid kyis de dang mnyam par 'gyur ro/ /de bzhin nyid mi bskyod pa la sogs pa'i rnal 'byor pas gnyug ma'i sa bon las byung ba'i rang gi phyag mtshan de dang de'i rigs kyi gnas sngar bzhin du</text></item>
<item><p>93a1</p><section></section><text>bsgom par byas na de dang mnyam par 'gyur ro/ /sangs rgyas kun dang rdo rje dang chos rnams ni gti mug dang zhe sdang dang 'dod chags kyi rigs rnams so/ /sngar brjod pa'i ri lu'i sgrub thabs kyi lhag ma gsungs pa yi ge oM la sogs pa las grub pa sngar</text></item>
<item><p>93a2</p><section></section><text>brjod pa'i nang du son pa'i rang gi lha'i 'khor lo'i ri lu rnam par snang mdzad la sogs pa'i rnal 'byor pas sngar bzhin du bsgoms na de dang mnyam par 'gyur ro/ /sngar brjod pa'i 'khor lo la sogs pa'i sgrub pa'i thabs kyi lhag ma gsungs pa/ mkha' dbyings gsal ba'i</text></item>
<item><p>93a3</p><section></section><text>dkyil gnas pa'i/ /rtag pa'i rnal 'byor pas lag pa g.yas par 'khor lo'i nang du chud pa'i rang gi dkyil 'khor rang gi sa bon las byung ba 'od zer dang bcas pa mdun du bzung ste sngar bzhin du bsgoms na 'khor lo'i rig pa 'dzin par 'gyur ro/ /de bzhin du rang gi 'khor lo</text></item>
<item><p>93a4</p><section></section><text>la gnas pa'i mi bskyod pa la sogs pa'i rnal 'byor pas rang gi sa bon las byung ba'i rang gi mtshan ma'i nang du chud pa rang gi 'khor lo lag pa g.yas par bsgoms pas sngar bzhin du mtshan ma thob pas rdo rje la sogs pa'i rig pa 'dzin par 'gyur ro/ /rtse gsum la sogs</text></item>
<item><p>93a5</p><section></section><text>pa'i rang gi phyag mtshan la yang 'di ltar bsgrub par bya'o zhes gsungs pa/ rtse gsum zhes pa la sogs pa'o/ /rdo rje rnams sam rdo rje dang 'dra ba dgug pa ste sbyor ba gsum ni ting nge 'dzin gsum po de yang yin la sngags kyi skyes bu yang yin te rang gi 'khor lo la gnas</text></item>
<item><p>93a6</p><section></section><text>pa'i rdo rje 'dzin pa'i bdag nyid do/ /oM AHhUM/ zhes pa 'di rnams kyis sku gsung thugs kyi rdo rje'i rdul phra rab las byung ba rdo rje lcags kyu yang lag pa g.yas su bsgoms te mtshan ma thob pas rlung gi dkyil 'khor la gnas pa'i rdo rje sems dpa' des bkug ste rang gi bkas</text></item>
<item><p>93a7</p><section></section><text>bskul bar bya'o/ /gnod sbyin mo la sogs pa yang 'di bzhin du nye bar bkug ste nye bar longs spyod do zhes gsungs pa/ bcu zhes pa la sogs pa'o/ /de bzhin du rtag pa la sogs pa'i rnal 'byor pas rang gi 'khor lo la gnas pa'i 'khor lo'i lcags kyu la sogs pa bsgoms</text></item>
<item><p>93b1</p><section></section><text>te/ sangs rgyas la sogs pa dgug par bya'o zhes gsungs pa rnam par snang mdzad ces pa la sogs pa'o/ /gang gi rnal 'byor pas 'gugs pa de mtshan sum cu rtsa gnyis dang dpe byad brgyad cu dang ldan pa bsgom par bya'o zhes gsungs pa rnam pa kun zhes pa la sogs pa'o/ /</text></item>
<item><p>93b2</p><section></section><text>rang gi lha'i rnal 'byor dang ldan pas gnod sbyin mo la sogs pa'i rig ma la rjes su chags par bya'o zhes gsungs pa/ rdo rje'i sku ni ye shes lnga rnam par byang ba'i phung po gang gi yin pa de ni 'dir rang gi bdag po'i lha'i gzugs de de bzhin du yin te de ni rang dang de rnams kyang rig</text></item>
<item><p>93b3</p><section></section><text>ma rang 'od kyi shes rab kyi rnam par bsgom par bya'o/ /de'i gsang ba'i pad+mar yi ge hUM bkod pa kha dog dmar po 'od zer lnga 'bar ba la rtse mo na ho yod pa rdo rje rtse lnga pa'i lce ste sbyor ba ni gzhug pa dang dbyung ba'i sbyor bas byang chub kyi sems kyi thig le 'bab pa la thug pa'i de dbyung</text></item>
<item><p>93b4</p><section></section><text>ba'i rtsa des bskul ba'o/ /rig ma thams cad la rjes su chags pa'i mthu de rnams kyis gsung rdo rje dang 'dra bar 'gyur ro/ /de'i rjes la gsang ba gsum ni sku la sogs pa gang gi yin pa de yin la dam tshig kyang yin te de ni sdom pa la gnas pa'o/ /shin tu dad pa zhes pa</text></item>
<item><p>93b5</p><section></section><text>la sogs pa rgyud phyi ma las brjod pa'o/ /mchod pa'i mchog kyang thams cad las gtso bo yin pa'i phyir te mchod pa de rnams de bzhin gshegs pa thams cad kyi bde ba chen po'i mchod pa'i rgyur gyur pa rnams so/ /yang dag par mchod pa ni rdo rje dang chu skyes kyi sbyor ba las byung</text></item>
<item><p>93b6</p><section></section><text>ba'i dga' ba chen po la sogs pa'i mchod pa'o/ /mchog tu zag pa med pa bsgoms pas thun mong dang cig shos kyi dngos grub bsgrub par bya'o/ /gang gi phyir 'di ni de mchog tu zag pa med pa bde ba chen po dngos grub thams cad kyi nang na snying por gyur pa gsang ba bsdus pa'o/ /</text></item>
<item><p>93b7</p><section></section><text>brtson 'grus lnga dang bdud rtsi rnams gang gis gang gtso bor gyur pa'i 'bras bu de gsungs pa/ sha chen zhes pa la sogs pa ste gsum ni sku la sogs pa'i rdo rje rnams te gang mi bskyod pa la sogs pa de mchog ste rdzogs pa'i sangs rgyas bsgrub par bya ba'o/ /bza' ba'i</text></item>
<item><p>94a1</p><section></section><text>dam tshig bla na med pa'i byang chub kyi lam gyi lhan cig byed pa nyid kyis 'da' bar bya ba ma yin pa nyid bsgrub pa'i phyir gsungs pa/ rnam pa thams cad med na yang / /thams cad bsam pas rnam par brtag ste/ rang gi sems so sor snang ba tsam las</text></item>
<item><p>94a2</p><section></section><text>gzhan pa bza' bar bya ba ma yin pa la sogs pa tshad ma dang lung gis de dang der sun phyung ba'i phyir ro/ /dam tshig dang sdom pa la gnas pa rnams kyis kyang ma rnyed na 'gyod pa med do zhes 'di gsungs so/ /gang 'phags pa gnas brtan pa'i lung las/ bshang dang gci ba sa</text></item>
<item><p>94a3</p><section></section><text>dang ni/ /thal ba dang bzhi 'di rnams ni/ /rang gis blangs te bsten par bya/ /drang srong chen pos gnang ba yin/ /zhes so/ /lhan cig byed pa nyid shin tu gsal bar gsungs pa 'dis zhes pa la sogs pas so/ /dpal sangs rgyas thams cad las/ dkyil 'khor dman</text></item>
<item><p>94a4</p><section></section><text>par gyur pa dang / /dam tshig spangs par gyur pa la 'ang / /dngos grub cung zad grub pa med/ /gsang ba'i de nyid mi shes pas/ /de rnams rjes su sgrub par byed pa ni ji ltar lhan cig byed par 'gyur ba de bzhin du bstan pa gsungs pa/ rnam pa kun gyi mchog ldan pa/ /sku gsung</text></item>
<item><p>94a5</p><section></section><text>thugs ni rdo rje can te rang gi bdag po'i lha'o/ /'khor lo dang bcas pa'i thugs kar ye shes sems dpa'o/ /dbu rgyan nyid rdo rje'i mchog 'dzin pa yin te/ rigs kyi bdag po yang bsgom par bya'o/ /sangs rgyas thams cad mnyes gyur pa ni thugs ka'i zla ba'i nang du chud pa</text></item>
<item><p>94a6</p><section></section><text>dang dkyil 'khor pa rnams so so la de rnams kyis so/ /dam tshig mchog gi sgrub pa pos bya'o/ /gang gi phyir 'di'i dam tshig kyang 'da' bar bya ba ma yin pa'i phyir tshul yang yin la/ lam gyi lhan cig byed pa yin pas mchog kyang yin te/ bla na med pa'i byang chub thob par</text></item>
<item><p>94a7</p><section></section><text>byed pa'i phyir ro/ /de nyid kyi phyir gsungs pa/ dngos grub thams cad grub pa'i mchog /lce'i rtse mor dam tshig bsgrub pa'i don du zla ba la gnas pa'i nas kyi tshad tsam pa'i rdo rje dkar po ste de'i lte ba la yi ge hU~M nyid rdo rje can bsgom par bya'o/ /tha mal lus kyi chos rnams</text></item>
<item><p>94b1</p><section></section><text>la/ /dri ma lnga rnams mdzes pa ni/ /ye shes lnga yis byin brlabs pas/ /bdud rtsi lnga zhes bya bar bshad/ /sbar dang de bzhin srod pa dang / /sbar bar bya dang gzugs snang ba/ /sngags kyi lus su rab sbyor bas/ /bdud rtsi lnga ni bza' bar bya/ /rdo rje hUM las byung ba ni/ /</text></item>
<item><p>94b2</p><section></section><text>bar snang la gnas bsam par bya/ /AHlas byung ba'i pad+ma ni/ /de yi 'og tu bsgom par bya/ /yi ge oM mtshan bdud rtsi ni/ /de yi dbus su gzhug par bya/ /rdo rje pad+ma mnyam sbyor bas/ /sbar nas tshim byas rnal 'byor pas/ /shel dang mtshungs pa'i snang ba ni/ /ye shes</text></item>
<item><p>94b3</p><section></section><text>nyi ma bzhin du mchog /phyogs bcu'i 'jig rten khams rnams kyi/ /mtshon cha mchog gis drangs nas ni/ /bdud rtsi de ru phab nas kyang / /bza' ba'i rnal 'byor gyis bza' bya/ /bsgrub bya'i dngos grub cho ga yis/ /de bzhin dpa' bo lnga rnams bza'/ /yig gsum sa bon</text></item>
<item><p>94b4</p><section></section><text>las bskyed bya/ /gzhan du de ni 'grub mi 'gyur/ /zhes rgyud phyi ma las brjod pa/ /bdud rtsi lnga'i sbyor ba zos na sku la sogs pa'i rdo rje rnams gang mi bskyod pa la sogs pa'i de kho na nyid thob par 'gyur zhes pa 'dis shin tu gsal bar lhan cig byed pa nyid du 'di</text></item>
<item><p>94b5</p><section></section><text>gsungs so/ /AHyig dang oM yig gi dam tshig ni de dag par bya ba'i phyir ro/ /mtshon par byed pa yin pa'i phyir yi ge hUM yang 'phangs pa yin no zhes kha cig go/ /AHni pad+ma'i snod kyi sa bon yin la oM ni de bzhin gshegs pa'i bdud rtsi 'gugs par byed pa'i rgyu yin no zhes</text></item>
<item><p>94b6</p><section></section><text>gzhan dag go/ /de gsungs pa/ 'bar ba'i oM gyis byin brlabs rlung dang me'i/ /dkyil 'khor la gnas rab tu bdud rtsi lnga/ /de nas yi ge gsum bzlas dpag med pa'i/ /thub pa'i dbang po nang du chud par bya/ /ye shes bdud rtsi'i ngo bor bsams nas ni/ /hUM dgod rdo rje lce ni bzang</text></item>
<item><p>94b7</p><section></section><text>po dang / /snying ga'i zla ba'i dbus su ma lus pa'i/ /rgyal ba'i 'khor lo des ni tshim par bya/ /dam tshig nyid ni rdo rje yin la de nyid bdud rtsi yin te de ni phreng ba zhes bya ba'i ting nge 'dzin to/ /snga ma ni gtso bo yin la 'di yang thun mong gi 'bras bu gsungs pa ste/ 'di ni srog chags thams</text></item>
<item><p>95a1</p><section></section><text>cad gsad pa la sogs pa mi dge ba spangs pa nyid gzung bar bya ste gzhan du na ngan song gi lam nyid de/ gang gsungs pa/ nor gyi don du srog chags gsod/ /sha yi don du nor sbyin pa/ /gnyis ka sdig pa'i las can phyir/ /sngags kyi dngos grub mi 'gyur ro/ /</text></item>
<item><p>95a2</p><section></section><text>de gsungs pa/ srog chags gsad par mi bya ste/ /dkon mchog gsum po spang mi bya/ /lha gzhan la ni phyag mi btsal/ /yi ge brgya pa bsgrub par bya/ /rdo rje gsum po thob 'gyur phyir/ /zhes gsungs pas de shin tu gtso bo nyid du gsungs pa/ rdo rje gsum yang yin la dam tshig kyang</text></item>
<item><p>95a3</p><section></section><text>yin pas de'i dngos grub nyid ni mchog go/ /des ni yid bzhin gyi nor bu bzhin du sems can thams cad kyi bsam pa rdzogs par byed pa dang rgya mtsho chen po bzhin du yon tan rin po che ma lus pa'i rten du yang 'gyur bas rang dang gzhan gyi don yongs su rdzogs par 'gyur ro/ /brtson 'grus</text></item>
<item><p>95a4</p><section></section><text>rnam pa lnga byin gyis brlab pa'i 'bras bu gsungs pa/ 'jig rten zhes pa la sogs pa'o/ /mchog gi dngos grub kyi mthu bor te thun mong gi dngos grub gsungs pa 'khor lo'i dam tshig ni 'khor lo'i rig pa 'dzin pa'o/ /dam tshig mchog thams cad la rdo rje'i rig pa 'dzin pa la</text></item>
<item><p>95a5</p><section></section><text>sogs pa rnams las gang yang rung ba'i gzhan thams cad kyi gtso bor 'gyur ro/ /ci'i phyir zhe na/ thams cad dam tshig mchog tu grub pa yin na rdo rje sku'i mthu las so/ /mi snang bar gyur pa thams cad la gang yang rung ba cig grub na stong gsum gyi 'jig rten gyi khams snang bar</text></item>
<item><p>95a6</p><section></section><text>byed pa yin pa dang grub pa gzhan rnams kyi lha'i bu mo mchog rnams phrogs te phrogs nas kyang longs spyod do/ /sangs rgyas kyi mngon par shes pa'i mthu gsungs pa gang gA'i bye ma mnyam zhes pa la sogs pa'o/ /'di rnams kyi don sku rdo rje la sogs pa yongs su rdzogs pa de grub</text></item>
<item><p>95a7</p><section></section><text>pa na sku rdo rje la sogs pa'i bdag nyid yin pa gzhan gyi don ma lus pa bsgrub pa la sprul pa sna tshogs pa'i thabs kyis 'jig rten gyi khams kun du spyod do/ /'di thams cad kyis kyang gsungs pa/ mtho ris dang thar pa la sogs pa ma lus pa rnams kyis rang dang gzhan gyi</text></item>
<item><p>95b1</p><section></section><text>don bsgrub pa'i phyir 'dir mkhas pa rnams kyis thos pa la sogs pa la mngon par brtson par bya'o/ /'di dag thams cad ni ting nge 'dzin gsum sngon du 'gro ba yin no zhes gsungs pa bsnyen pa zhes pa la sogs pa'o/ /bsnyen par bya bas na bsnyen pa ste shes rab yin la yang</text></item>
<item><p>95b2</p><section></section><text>dag par rtogs par bya bas na dam tshig ste thabs yin zhing de dag gi snyoms par 'jug pa ni sbyor ba ste de yin no/ /sgrub pa dang nye bas na nye ba'i sgrub pa ste de nyid gang las 'byung ba thams cad mkhyen pa'i mtshan nyid rnam par smin pa'i 'bras bu 'byung ba ni de yin no/ /'dis sgrub par</text></item>
<item><p>95b3</p><section></section><text>byed pas na sgrub pa ste hUM yig la sogs pa yin la de rnams kyi don de grub pa ni thugs rdo rje la sogs pa'i ngo bo chos dang longs spyod dang / /sprul pa rnams kyis sems can ma lus pa'i don gyi sgrub pa'i ngo bo skyes bu byed pa'i ngo bo yin te/ de nyid de bzhin gshegs pa</text></item>
<item><p>95b4</p><section></section><text>thams cad kyi nges par bya ba nyid kyis 'da' bar mi bya ba yin pa'i phyir dam tshig kyang yin no/ /chen po yang yin la bsgrub pa yang yin te bag chags dang bcas pa'i nyon mongs pa dang shes bya'i sgrib pa'i dri ma bkrus pas dri ma med pa'i 'bras bu thob par byed pas na de</text></item>
<item><p>95b5</p><section></section><text>nyid bzhi pa yin no/ /bye brag ni chung ngu dang 'bring dang chen po'i bye brag gis so/ /sku rdo rje la sogs pa'i rigs lnga'i dbye bas so zhes gzhan dag go/ /thun mong ba dang bar ma dang mchog gi dbye bas so zhes gzhan no/ /shes par bya ba ni thun bzhir bsgom par bya'o/ /de</text></item>
<item><p>95b6</p><section></section><text>nas thun mtshams su thun mong dang gzhan gyi las rnams kyi dngos grub kyi ngo bo rnams bsgrub par bya'o/ /'di dag nyid gsal por gsungs pa bsnyen pa yang gzung ba dang 'dzin pa spangs pas dngos po ma lus pa'i rang bzhin med pa nyid rtogs pa'i ngo bo yin no/ /ting nge 'dzin</text></item>
<item><p>95b7</p><section></section><text>du byed pas ting nge 'dzin te rang sangs rgyas la sogs pa'i mya ngan las 'das pa la sogs pa la mngon par zhen pa de'i gnyen por gyur pa snying rje chen po'i bdag nyid kyi thabs oM d+harma d+hA tu swa b+hA wa At+ma ko\u0f85haM zhes pa la dmigs pa'o/ /de dag gi sbyor ba ni de yin no/ /mchog</text></item>
<item><p>96a1</p><section></section><text>ni gtso bo yin pas so/ /bsgom par bya ste byang chub mchog thob par 'gyur ro/ /nye ba'i sgrub pa nyid ni de'i rgyu nyid yin pa'i phyir sgrub pa mchog ste der bya ba la stong pa nyid 'dir rdo rje'o/ /de'i rang bzhin rnams ni 'phel bar byed pas skye mched rnams yin te de</text></item>
<item><p>96a2</p><section></section><text>rnams kyis sa'i snying po la sogs pa yang mtshon par byed pa yin pas bcu gnyis rnams yin te drug mos pa la nges pa med pa'i phyir ro/ /rdo rje skye mched nyid ces pa la sogs pa ni gnas nges pa med pa nyid kyi phyir ro/ /snying po zhabs la sogs pa rgya cher 'grel pa byed pa thams cad</text></item>
<item><p>96a3</p><section></section><text>kyis 'di ltar bshad pas so/ /sngar phyung ba'i sa'i snying po la sogs pa rnams ji ltar rang gzhug par 'dod pa'i phyir dang yongs su ma rdzogs par dgos pa nges par srid pa'i phyir/ spungs dang skye sgo rigs kyi don/ /phung po skye mched khams rnams yin/ /zhes pas gang</text></item>
<item><p>96a4</p><section></section><text>rnams thams cad dpyad pa yin no/ /mig la sogs pa rnams la yi ge k+Shi la sogs pa rnams kyis sa'i snying po la sogs pa rnams so/ /gzugs kyi phung po la sogs pa rnams la yi ge dzaH la sogs pa rnams kyis gzugs rdo rje la sogs pa rnams yin no/ /sa'i</text></item>
<item><p>96a5</p><section></section><text>khams la sogs pa rnams la yi ge laM la sogs pa rnams kyis spyan ma sogs pa rnams so/ /gzugs kyi phung po la sogs pa rnams la yi ge b+h+rUM la sogs pa rnams kyis rnam par snang mdzad la sogs pa rnams kyang ste/ stong pa nyid kyi rang bzhin rnams yin no/ /rnam</text></item>
<item><p>96a6</p><section></section><text>pa sna tshogs pas spros pa la sogs pa sngon du 'gro bas rdzogs par bya'o/ /sgrub pa yang oM yig la sogs pa'i sngags las byung ba sku rdo rje la sogs pa'i bdag po rnams spro ba la sogs pa sngon du 'gro bas bsgom par bya'o/ /sangs rgyas zhes pa la sogs pas</text></item>
<item><p>96a7</p><section></section><text>bskul ba yang gsungs so/ /bsgrub pa chen po'i dus su rang gi sngags rdo rje can gyi rang gi bdag po'i lha de'i gzugs de'i yang dbu rgyan du rigs kyi bdag po bsgoms pas ye shes rdo rje can sgrub pa pos 'grub ste dri ma med pa'i 'bras bu'o/ /snying gar ma~M ni zhes pa</text></item>
<item><p>96b1</p><section></section><text>la sogs pa nas brtsams te ji srid du/ srid par chags pas srid mtha' yas/ zhi bar chags na 'byor nyams 'gyur/ /sgyu mas bsnyen pa yang dag byas/ /chos dbyings bdag nyid can du 'gyur/ /oM d+harma d+hA tu swa b+hA wa At+ma ko\u0f85haM/ bshes gnyen dam pa rgyu mthun byas/ /</text></item>
<item><p>96b2</p><section></section><text>smin las thams cad mkhyen nyid 'gyur/ /des ni mig sogs byin brlabs pa/ /nye bar sgrub pa yin par 'dod/ /sa snying rdo rje nam mkha'i snying / /'jig dbang sgrib sel kun du bzang / /mig la sogs pa yang dag dgang / /sa bon de yi skyes bu byed/ /chos dang longs spyod sprul</text></item>
<item><p>96b3</p><section></section><text>pa dang / /'gro ba'i don ni bskyed pa po/ /thugs kyi gsang sogs byin gyis brlab/ /de las sgrub pa'i don du 'gyur/ /rang snying lkog ma'i spyi bo'i zlar/ /hUM AHoM byung yang dag gtsor/ /rdo rje chu skyes 'khor lo yis/ /dbus gnas thugs sogs gsang ba bsgom/ /de thugs</text></item>
<item><p>96b4</p><section></section><text>shes rab yan lag 'dus/ /'od kyi gzugs sogs rdo rje yi/ /'od kyis phyogs dus kun mchod cing / /ma lus gtso la khyab pa yis/ /de ni mdzad pa don rdzogs te/ /gang rnams snying lkog spyi bor zhugs/ /de ni thugs kyi rdo rje sogs/ /byin brlabs de ni rab tu bsgrub/ /gsang</text></item>
<item><p>96b5</p><section></section><text>ba gsum gyi mtshan nyid lta/ /sgyu ma'i shes rab yan lag 'dus/ /dbang 'bras chung ngu rnam dag phyir/ /sgrub pa chen po yin par 'dod/ /ye shes sems thugs snying 'od kyis/ /phyogs bcu'i mgon po yang dag bskul/ /de 'od las byung rig ma rnams/ /bdud rtsis chus gang</text></item>
<item><p>96b6</p><section></section><text>bum bsnams pas/ /gtso bo dpal ldan rang dbang bskur/ /rigs bdag cod pan dam pa yin/ /'di rnams de srid du chung ngu'i yan lag bzhi rnams thabs gtso bor gyur pa'i ting nge 'dzin thabs kyi cha la brten pa rnams so/ /bar ma shes rab kyi char gtogs pa rnams gang gsungs pa/</text></item>
<item><p>96b7</p><section></section><text>de bzhin rgyu mthun sogs par mos/ /rang 'od shes rab rnam par sbyang / /chen po'i dkyil 'khor par gtogs pa rnams gang gsungs pa/ 'khor lo mig dang sku sogs kyis/ /dbang bskur sngon bzhin byin brlabs pa/ /rgyun mthun la sogs byin brlabs pa/ /chen pos de</text></item>
<item><p>97a1</p><section></section><text>ni bsgom par bya/ /zhes so/ /'di nyid ni dbyer med pa'i rdo rje ting nge 'dzin gsum la khyab par byed pa'o/ /gang gsungs pa/ rgyu mthun sogs la lhag mos pas/ /thig le phra mo gsang gsum mo/ /chung sogs dbye bas bsgom par bya/ /de bzhin sbyor ba</text></item>
<item><p>97a2</p><section></section><text>bsnyen pa bzhin/ /thun mong ba dang mchog gi dbye bas bsnyen pa ni rnam pa gnyis so/ /de la mchog gi bsnyen pa ni ye shes kyi bdud rtsi zla ba zhu ba nye bar len par gyur pas bya'o/ /rtag tu ni thams cad du'o/ /nyid kyi tshig gis ni sdud pa'i don yin pas sbyor ba'i yan lag drug</text></item>
<item><p>97a3</p><section></section><text>po rgyud phyi mar bshad pas kyang ngo / /ci'i phyir zhe na/ 'di ni sngags rnams thams cad kyis te de bzhin gshegs pa thams cad kyi yi ge hUM la sogs pa'i sngags dang shes rab dang thabs kyi bde ba chen po'i de kho na nyid dang sems can ma lus pa thams cad kyi don yang yin no/ /</text></item>
<item><p>97a4</p><section></section><text>de'i phyir sgrub pa po dam pa yin no/ /yang na zhes pa ni sdud pa ste rdo rje bzhi dag gis kyang zhes rgyud phyi ma las bshad pa'i thun mong ba'i bsnyen pa bya ste brtan pa'i rig pa la sogs pa'i brtul zhugs kyis so/ /yan lag bzhi po de rnams kyis rdo rje gsum dang sngags kyi de kho na</text></item>
<item><p>97a5</p><section></section><text>nyid shes rab dang thabs bde ba chen po ste de dang ldan pa rnams ni thun mtshams bzhi ru rab tu sbyor ba ni thun mong ba dang mchog gi dngos grub thob par 'gyur te/ gang gsungs pa/ nyi ma so sor thun bzhi ru/ /ting 'dzin gsum gyi sbyor ldan pa/ /gyur nas dngos grub bsgrub par bya/ /</text></item>
<item><p>97a6</p><section></section><text>thun mong mchog gi dngos po ni/ /zhes so/ /de la nub mo'i zhi ba dang nyin bar gyi dang po'i thun gyi mtha' dang po'i phyed dag ni dang po'o/ /nyin bar gyi thun gnyis pa dang gsum pa dag gi mtha' dag gi mtha' ma dang po'i phyed dag ni gnyis pa'o/ /nyin bar gyi bzhi pa dang mtshan mo'i</text></item>
<item><p>97a7</p><section></section><text>thun gyi mtha' dang dang po'i phyed dag ni gsum pa'o/ /nub mo'i gnyis pa dang thun gsum pa'i mtha' dang dang po'i phyed dag ni bzhi pa'i thun no/ /de rnams la mchog tu sbyor nas rab tu sbyor ba ste shes rab dang thabs kyi snyoms par 'jug pa des so/ /rang 'od kyi rig ma'i</text></item>
<item><p>97b1</p><section></section><text>gnas rnam pa lnga rnams ni mgo dang snying ga dang lte ba dang gsang ba dang brla dang rkang pa la thug pa rnams su so so'i rdul phra rab rnam par snang mdzad la sogs pa rnams so/ /ye shes rdo rje'i yi ge oM zhes pa ni nye bar mtshon par byed pa'i phyir/ yi ge hUM la sogs pa'i ye shes rdo rje</text></item>
<item><p>97b2</p><section></section><text>yang bsgom par bya'o/ /bla na med pa'i byang chub kyi bar du gcod pa rnams la sgrib par byed pa'i phyir sdom pa yin te rig pa'i brtul zhugs kyi mtshan nyid yin no/ /blo dang ldan pas dngos po mtha' dag gi de kho na nyid dmigs pas 'jug pa ni rjes su bsgrub pa'o/ /brtul zhugs</text></item>
<item><p>97b3</p><section></section><text>chen pos thun bzhi ru/ /gsang ba'i mchod pa rab tu bya/ /zhes bcu drug pa las so/ /de nas mtshan ma thob pas myur zhing mgyogs par dngos grub thob par 'gyur ro/ /rgyas pa ni zla ba la sogs pas dge ba'i tshogs ma rdzogs pa'i bsod nams 'phel bar byed pa'i don du</text></item>
<item><p>97b4</p><section></section><text>nyin par dbye bas bskul bar ngas brjod do/ /sems brtan pa las byung ba'i bsod nams kyi tshogs bsags pas ni zla ba phyed kyi nang du grub par bshad do/ /gang du zhe na/ gsang ba yang yin pas gang las dpal rdo rje sems dpa' 'byung ba de dpal gsang ba 'dus pa der ro/ /</text></item>
<item><p>97b5</p><section></section><text>nye ba'i bsgrub pa nyid ni sdom pa'o/ /bde ba skyed par byed pa dang rang gi rnam par gtod pa dag las yul gang yin pa bsgrub pa yan lag ste de de bzhin no/ /sangs rgyas kyi sprul pa'i sku de'i bdag nyid du 'dzin par byed pas de 'dzin pa'o/ /sku rdo rje la sogs pa gsum rnams kyi</text></item>
<item><p>97b6</p><section></section><text>stong pa nyid kyis dbyer med par bsgoms pas byin gyis brlab par byed pa ni sku rdo rje ste de'i thugs ka'i ye shes sems dpa'i thugs kar 'khor lo'i zla ba'i oM yig las phyung ste sems can gyi don ma lus pa byas pa la de las byung ba'i gzugs rdo rje la sogs pas mchod pa de'i byin</text></item>
<item><p>97b7</p><section></section><text>gyis rlob pas byon te de nyid du thim pa ni brtan pa'i dngos po ste de nyid phun sum tshogs pa ma lus pa'i rten yin pa'i phyir gnas so/ /de la deng ni de lta ste bdag ni kho bo'i sku rdo rjer mdzod cig /gsol ba gdab pa gnyis pa'i rjes la phyogs bcu rnams su sems can gyi don ma lus pa</text></item>
<item><p>98a1</p><section></section><text>bsgrub pa'i ched du zhugs pa gang rnams thog ma dang tha ma med pa'i sangs rgyas de rnams dang / de yang gsol ba gdab pa dang po'i rjes la rnal 'byor pa des sku rdo rje mtshon par byas pa de nyid du byon nas byin gyis brlabs pa'i gnas mdzad pa rnams dang de'i 'bras bu</text></item>
<item><p>98a2</p><section></section><text>gsungs pa'o/ /sgrub pa yang yin la sdom pa yang yin zhing yul yang yin no/ /chos ni gsung rdo rje yin la de nyid longs spyod rdzogs pa'i sku yin pa'i phyir gsung gtso bo yin la 'bras bu dang bcas pa'i theg pa chen po'i mtshan nyid rnams kyi lam ston pa po'o/ /gang gi lam las</text></item>
<item><p>98a3</p><section></section><text>byung ba'i ngag gis byin gyis brlabs pa'i gnas de la de skad ces bya'o/ /sgrub pa chen po'i sdom pa bsgom pa'i yul sngar bzhin du bsgrub pa yin no/ /thugs rdo rje ni chos kyi yin te lhag ma ni sngar bzhin no/ /de ltar byin gyis rlob par gsol ba btab pa'i nges pa nyid kyis sku rdo rje</text></item>
<item><p>98a4</p><section></section><text>la sogs pas byin gyis brlab par mdzad ces pa ni rnal 'byor pa rnams brtan pa bskyed pa yin par sangs rgyas zhes pa la sogs pas gsungs so/ /gti mug gi bdag nyid ni rtog pa med par yang yod pa'o/ /de bzhin gshegs pa thams cad kyi sku dang gsung dang thugs rdo rje'i</text></item>
<item><p>98a5</p><section></section><text>sbyor ba'i dam tshig nyid bsgrub pa ste mchog yin la de ston par byed pa'ang de bzhin no/ /dpal gsang ba 'dus pa'i rgyan las le'u bcu gnyis pa'o// //de nas zhes pa la/ rdo rje dkyil 'khor dbus gnas pa/ /yi ge oM ni bsgom par bya/ /zhes brjod pa de la cig</text></item>
<item><p>98a6</p><section></section><text>gzhan bsgom par bya ba yin nam zhes pa la sogs pa'i gdul bya'i rnam par rtog pa nges pa'i rjes la'o/ /ye shes nyid ni ye shes lnga'am rnam par byang ba'i phung po lnga ni rdo rje'o/ /shes rab dang thabs kyi bdag nyid dri ma med pa bde ba chen po'i bdag nyid yin pa'i phyir</text></item>
<item><p>98a7</p><section></section><text>mchog yin la de bdag nyid du 'dzin pa'o/ /sems can thams cad kyi don byed pa dang ldan pa lam gyi gnas skabs dang 'bras bu'i gnas skabs kyang de'i don nyid du yang dag par 'byung ba'o/ /mi slob pa'i sku gsung thugs las nyid kyi go rims ji lta bar thub</text></item>
<item><p>98b1</p><section></section><text>pa gsum zhes chos mngon pa las brjod pa sku dang gsung dang thugs thub pa'i phyir na thub pa'o/ /tshad ma dang lung gis mi phyed pa'i phyir rdo rje yin la dbyangs ni sgrogs pa dang ldan pa'o/ /sngags kyi stobs las byung ba'i tshul ni brjod ma thag pa'i yan lag bzhi dang ting nge</text></item>
<item><p>98b2</p><section></section><text>'dzin gsum gyi mtshan nyid do/ /tshad ma dang lung gi yul rnams la de rnams kyis mi gnod pa dang / bla na med pa'i bde ba thob par byed pa'i phyir 'tshe ba med pa dang yang dag pa'i don dang rang bzhin gyis yin te/ 'tshe ba med dang yang dag don/ /ngo bo nyid las phyir log gis/ /</text></item>
<item><p>98b3</p><section></section><text>'bad du zin kyang mi bzlog ste/ /blo ni de phyogs 'dzin phyir ro/ /zhes rnam 'grel las te brten pa'o/ /de nyid kyi phyir chos dang longs spyod pa dang sprul pa'i sku'i lam yin pa'i phyir dang rnam pa thams cad yongs su dag pa'i byang chub kyi phyogs la sogs pa rnam pa</text></item>
<item><p>98b4</p><section></section><text>thams cad mkhyen pa la thug pa chos dang byang chub dang sangs rgyas kyi tshul te zhi ba'o/ /gzung ba dang 'dzin pa'i rnam pa ma skyes pa rnams te/ rang bzhin khyad par du gyur pa rtog pa med pa bsgom par bya ba'i chos rnams la rnal 'byor pa rnams kyi me long lta bu la sogs pa'i ye shes skye</text></item>
<item><p>98b5</p><section></section><text>bar rab tu bsgrags pa yin pa des na ngo mtshar ba yin te/ de nyid kyi phyir/ gang zag yang na chos rnams kyis/ /dngos med 'dir ni stong pa nyid/ /de yi dngos med dngos yod pas/ /de ni stong pa nyid gzhan yin/ /zhes rgyal ba byams pas brjod pa'i phyir dngos po med pa'i ngo bo nyid</text></item>
<item><p>98b6</p><section></section><text>stong pa nyid kyi ngo bos gnyis su med pa'i rang bzhin yin pa'i phyir ro/ /skye ba dang mi skye ba dag phan tshun yongs su spangs pas gnas pa nyid kyis 'gal ba'i phyir na/ gang yang / tshad mas rab tu ma grub phyir/ /don dam du ni skye ba med/ /ji ltar 'jig rten rab grags pas/ /</text></item>
<item><p>98b7</p><section></section><text>slar yang kun rdzob tu skye bas/ /de'i gnas tha dad pa yin pas mi 'gal ba nyid do/ /gang 'phags pa klu sgrub kyis/ skyes pa'ang skye ba ma yin te/ /sgyu ma'i glang po ji bzhin 'dod/ /skye ba'ang de bzhin sna tshogs te/ /de nyid du ni skye ba med/ /ces so/ /de bzhin skye dang</text></item>
<item><p>99a1</p><section></section><text>cig shos nyid/ /ji lta'i tshul du rnam par gnas/ /skye ba la sogs brtags pa yang / /gang zhig rtsod pa rigs min ldan/ /sa bon myug sogs grub pa yang / /gang de skye nyid ngo bo yin/ /ma skyes pa yin tshad ma yis/ /dpyod pa'i yul ni ma yin phyir/ /</text></item>
<item><p>99a2</p><section></section><text>de nyid phyir na mngon dgongs nas/ /tshad ma yis ni grub ma yin/ /de bzhin skye sogs 'jig rten na/ /rab grub pa la snyon pa min/ /ci lta de lta 'di yin par/ /de nyid rigs gsungs grub byed min/ /'di ni dngos po stobs 'ongs pa/ /zhes sogs de yang mkhas pas so/ /</text></item>
<item><p>99a3</p><section></section><text>tshad ma yis ni ma grub nyid/ /snga ma nyid du bsgrubs pa yin/ /chos rnams thams cad gnyis med par/ /de nyid du na des nges yin/ /phyogs 'di nyid kyis ma lus pa'i/ /ma skyes la sogs bstan pa ni/ /shes rab pha rol phyin sogs su/ /mkhas pas shes bya de kho</text></item>
<item><p>99a4</p><section></section><text>nar/ /gzung ba'i cha nyid la brten nas/ /'bras bu rgyu ni nges pa yin/ /mngon sum mi dmigs pa dag gis/ /rjes 'gro dang ni ldog pa las/ /rang gis rig pa'i mthar thug la'ang / /gzung ba la sogs mi dmigs pas/ /skyes pa des na 'gag pa ni/ /de nyid</text></item>
<item><p>99a5</p><section></section><text>du na dmigs ma yin/ /gang la brten nas gang dag gis/ /'bras bu chu yi dngos po des/ /de la dmigs pas gang du'am/ /gang dag gis ni nges pa yin/ /rang rig kyang ni ma skyes yin/ /zhe na bden yin 'dod pa yin/ /de nyid du na gzugs 'dzin gzugs/ /rnam</text></item>
<item><p>99a6</p><section></section><text>pa kun tu ma dmigs phyir/ /rab tu snang bdag nyid 'gyur te/ /rang rig gis kyang nges pa yis/ /rang bzhin de las ma gtogs pa/ /gzung ba la sogs ma dmigs phyir/ /gang rnam 'grel las/ rab tu gsal ba de bdag nyid/ /rang gi ngo bo gsal byed pa/ /ji</text></item>
<item><p>99a7</p><section></section><text>ltar gsal bar 'dod pa ni/ /de bzhin blo bdag nyid du rig /sku dang gsung dang thugs kyi rang bzhin du mos pas sngags brjod pa ni rdo rje bzlas pa'o/ /chen po ni me long lta bu'i ye shes la sogs pa gang las skye ba sku gsum dbyer med pa'i dkyil 'khor gang du yin pa de</text></item>
<item><p>99b1</p><section></section><text>la de skad ces bya'o/ /gang las thob pa sangs rgyas kyi ye shes rnams te me long lta bu'i ye shes la sogs pa sku gsum po rnams chos nyid kyis dbye ba med pa bsgoms pas so/ /bzlas pa yang sku rdo rje la sogs pa rnams kyi sbyor bas shes rab dang thabs snyoms par 'jug pa</text></item>
<item><p>99b2</p><section></section><text>spro ba la sogs pa'i ngo bos rnal 'byor pa sangs rgyas thams cad kyis byin gyis rlob bo/ /rdo rje'i sngags ni rab tu bsgom pa nyid kyis mnyam pa med pa'i thams cad mkhyen pa'i ye shes thob par gyur pa dang yang dag pa thob pa dang yang dag par 'thob par 'gyur ba'ang yin</text></item>
<item><p>99b3</p><section></section><text>no/ /ye shes rgya mtsho can yang bde bar gshegs pa rnams te/ yod pa rnams gsan pas na gang las rigs rnam pa lnga la sogs pa'i dbye ba rnams sngags thams cad kyi mtshan nyid rdo rje'i bzlas pa bshad du gsol zhes so/ /nam mkha' dang mnyam pa'i gnyis su med</text></item>
<item><p>99b4</p><section></section><text>pa'i ye shes las byung ba gang yin pa de ni de bzhin no/ /sngags rnams thams cad kyi don ni rgyud phyi ma las bshad do/ /de la mos pas bzlas pa rnams bya'o/ /rdo rje mi phyed pa gsum ni mnyam pa ste chos kyi dbyings de nyid kyi mtshan nyid kyi rang bzhin gang yin pa ste gang dbye ba gsum ni</text></item>
<item><p>99b5</p><section></section><text>bla ma mnyes pa las shes par bya ste/ bla ma mnyes pas dngos grub 'grub/ /gzhan du na ni zhes gsungs pas so/ /de rnams rdo rje yang yin la mthar thug pa yang yin te gang du 'di'i sku rdo rje la sogs pa dang ye shes sems dpa'i thugs kar 'khor lo la sogs pa la dgod</text></item>
<item><p>99b6</p><section></section><text>par bya bas na dgod pa ste sngags kyi bkod pas ni de nyid gsum zhes brjod de gzhan dag gis bshad pa'o/ /'dir gzhan dag sems te dbye ba spro ba la sogs pa gsum po nyid/ /gang rnams kyi ni rdo rje gsum gyi lha/ /de phyir de rnams spro sogs gsum ma yin/ /de rnams gnas</text></item>
<item><p>99b7</p><section></section><text>pa nyid ni bzhi po yin/ /spro ba dang ni bsdu ba de bzhin du/ /zhugs pa dang ni brtan pa bzhin du 'gyur/ /de rnams mtha' min 'di yi bkod pa ni/ /'dir ni bzhi po rnams su 'gyur ba yin/ /dang por spro zhing bzlas pa brjod pa'i tshe/ /de rnams de yi mtha' nyid yin pa'o/ /gzhan</text></item>
<item><p>100a1</p><section></section><text>dag go/ /'di la sogs pa mkhas pa rnams kyis sun phyung bas brjod par mi bya'o/ /rnam pa gsum ni sku la sogs pa'i dbye bas so/ /sku dang gsung dang thugs dang nye ba ni yi ge oM la sogs pa'i yi ge gsum po rnams so/ /rdo rje gsum gyi thugs ni 'dir</text></item>
<item><p>100a2</p><section></section><text>rnam par snang mdzad do/ /sangs rgyas rnam par snang mdzad la sogs pa'i mchod pa'i mchog tu brtag pa ni gzugs rdo rje la sogs pa spros pa rnams kyis so/ /ye shes rdo rje ni gnyis su med pa'i ngo bo des so/ /rdo rje gsum ni 'dir mi bskyod pa'o/ /yang ye shes rdo rje ni 'od</text></item>
<item><p>100a3</p><section></section><text>dpag tu med pa'i rnal 'byor pas so/ /'dir bar ni rim gyis pa'i phyogs so/ /cig car ba'i phyogs su gsungs pa yang na zhes te sku rdo rje la sogs pa gsum gyi dbye bas so/ /so so so sor yang o la sogs pa dang sku rdo rje la sogs pa brtags pa'i bdag med pa gang</text></item>
<item><p>100a4</p><section></section><text>du ni spro bar byed pa ste/ /sku dang yi ge skye ba med/ /ces pa la sogs par mos par bya'o/ /ye shes kyi sems kyis zhes pa ni thugs rdo rje la sogs pa shes rab dang thabs kyi rang bzhin dri ma med pa mchog tu dga' ba'i rang bzhin gyis dngos po mtha' dag gi de kho na nyid</text></item>
<item><p>100a5</p><section></section><text>la dmigs pas sems can ma lus pa'i don du spro bar bya zhes pa ni thams cad du khyab pa gsungs pa'o/ /oM yig la sogs pa brjod pa na sku rdo rje la sogs pa spro bar bya ste/ sngags brjod pa rdzogs pa na bsdu ba gsungs so/ /spros pa'i rjes la'o zhes gzhan dag go/ /</text></item>
<item><p>100a6</p><section></section><text>de gsungs pa/ yang ni bzlas la rtse gcig sems kyis ni/ /dngos kun bdag nyid rang gi sems dbang po/ /rang gi sngags ni sna tshogs 'od ldan par/ /byas par blo dang ldan pas bsgom par bya/ /srog dang rtsol ba shin tu ma bsdams par/ /gsang sngags rgyal po</text></item>
<item><p>100a7</p><section></section><text>gsal bar brjod bya zhing / /sna tshogs rim bzhin du'am yang na ni/ /cig car spro ba dag gi legs par bya/ /nam mkha'i gtos dang mnyam pa'i sku sogs pa'i/ /'od kyi sku ni snang bas yang dag dgang / /de nas snga ma bzhin du sna tshogs pa'i/ /mchod pa'i</text></item>
<item><p>100b1</p><section></section><text>sprin gyi bkod pa kun du spro/ /yongs su sbas pa'i rig ma mchog rnams ni/ /bde chen babs pas gzhan dbang gyur bltas te/ /rnam par sgeg pa'i thub dbang tshogs rnams ni/ /mthar ni rang gi lus la gzhug par bya/ /dngos po mtha' dag gi de kho na nyid dmigs pas</text></item>
<item><p>100b2</p><section></section><text>ye shes kyi spyan phye ba rnams ni lnga ste dpag tshad brgya nas brtsams te stong gsum gyi stong chen po'i 'jig rten gyi khams mthong ba ni yongs su dag pa'i sha'i spyan no/ /rgyal chen bzhi nas 'og min gyi de nyid ni lha'i spyan te/ shes rab ni ma yin no/ /de'i yul ma yin pa nyid khyad</text></item>
<item><p>100b3</p><section></section><text>par du byas pa phyogs bcu so so'i gang+gA'i klung gi bye ma dang mnyam pa 'jig rten gyi khams na gnas pa'i sems can gyi 'chi ba dang skye ba yang dag pa ji lta bar shes pa ni lha'i mig go/ /'dus byas dang 'dus ma byas la sogs pa'i chos mthong ba dang thos pa la sogs pa'i rnam par</text></item>
<item><p>100b4</p><section></section><text>rtog pa spangs pa ni shes rab kyi spyan no/ /'phags pa'i gang zag thams cad ni rtogs pa'i yul can ni chos kyi spyan no/ /chos thams cad kyi rnam pa thams cad skad cig ma gcig la mngon par byang chub pa gang rnams kyi yin pa de rnams ni sangs rgyas kyi spyan te gang de rnams kyi'o/ /</text></item>
<item><p>100b5</p><section></section><text>sku rdo rje la sogs pa'i mngon par byang chub pa'i mtshan nyid ji lta bu zhe na/ dngos po'i gnyis kyi gzugs gnyis med pa'i ngo bor rnam par spyod pas rtogs pa ni de'i mtshan nyid do/ /rab 'byor gnyis ni dngos po yin la gnyis su med pa ni dngos po med pa yin no zhes thams cad mkhyen</text></item>
<item><p>100b6</p><section></section><text>pas gsungs pa'i phyir te/ de nyid sangs rgyas kyi sku yin la de nyid sku'i bzlas pa yin te de thob par byed pa'i phyir brjod do/ /sgra rnams kun rdzob tu rjod par byed pa rnams de kho na nyid du sgra ma yin zhing rjod par byed pa ma yin pas so/ /sems dang sems las byung ba rnams gnas pa'i</text></item>
<item><p>100b7</p><section></section><text>rdo rje de bzhin nyid kyi ngo bo/ /nam mkha' dang mnyam pa nyid don gyi rjes 'gro rnam par bsgom pas bzlas pa ste des dus gsum gyi sangs rgyas kyi rnam par dpyad pa'o/ /kun du ni phyogs bcu ste chos thams cad rang bzhin gyis 'od gsal ba'o zhes mos pas yang dang yang du</text></item>
<item><p>101a1</p><section></section><text>spro ba ste bzhud pa dang byon pa ni bsdu ba'o/ /de rnams nyid ni rdo rje yin te mi choms pa'i phyir dang mchog kyang yin te sems can ma lus pa'i don rdzogs pa'i phyir ro/ /rtag pa la sogs pa'i rnal 'byor pa rnams kyi go rims ji lta ba bzhin du sku dang gsung dang thugs</text></item>
<item><p>101a2</p><section></section><text>dang rin po che dang don yod pa'i bzlas pa rnams so/ /'phags pa gshin rje gshed la sogs pa gang yang rung ba'i khro bo'i rnal 'byor pas ye shes sems dpa'i thugs kar nyi ma'i rang gi phyag mtshan gyi nyi ma la rang gi bzlas par bya ba bsgoms nas rang gi gsung gi rdo rje bsgrags pa ni</text></item>
<item><p>101a3</p><section></section><text>sngags kyi yi ge'i tshig ste dpag tshad bye ba'i tshad kyi gzhal yas khang na gnas pa'i lha'i dkyil 'khor pas thos so zhes mos par bya ste nga rgyal dang bcas pas khro bo'i tshig bzlas par bya'o zhes pa 'di ni khro bo'i bzlas pa'o/ /'dod pa thams cad la nye bar longs spyod pa'i don du</text></item>
<item><p>101a4</p><section></section><text>myos par gyur pa ni shin tu zhen pa'i phyir te 'jigs pa thams cad las skyob cing phan par 'dod pa sems can thams cad la snying rje chen pos dmigs pa ni gti mug kyang yin la rnam par snang mdzad kyang yin no/ /rgya mtsho yang yon tan rin po che ma lus pa'i 'byung khungs</text></item>
<item><p>101a5</p><section></section><text>zab pa'i phyir ro/ /gnas kyang rang dang gzhan gyi don phun sum tshogs pa'i rten yin pa'i phyir ro/ /de'i gnas zhes pa rang gi bdag po nyid kyis de'i rnam par gyur par bsgoms te de kho na nyid du de las tha mi dad par nga rgyal te de'i rnal 'byor pas rang gi bzlas par bya ba bla</text></item>
<item><p>101a6</p><section></section><text>ma'i man ngag las bzlas par bya ste 'di ni gti mug gi bzlas pa'o/ /de bzhin thugs rje chen po'i 'dod chags rdo rje las byung ba'i tshig tu byas pa ste 'dod chags ni 'od dpag tu med pa'o/ /de'i rnal 'byor pas de'i rnam pas sems can rnams la bltas te/ thugs rje chen</text></item>
<item><p>101a7</p><section></section><text>po'i 'dod chags kyi chags pa'i bzlas pa'o/ /bcos ma'i khro bas bslang ba'i snying rje'i thabs ni zhe sdang ste de las byung ba'i thugs su byas nas te/ zhe sdang ni mi bskyod pa'o/ /de'i rnam par sems can rnams bsgoms te de'i rnal 'byor pas bzlas par bya ste lhag ma ni</text></item>
<item><p>101b1</p><section></section><text>snga ma bzhin no/ /gang rnams kyi rdo rje gsum po de rnams dam tshig yin te lam yin pa'i phyir dang / de kho na nyid kyang yin te chos kyi dbyings kyi rang bzhin yin pa'i phyir ro/ /dbus ma'i dam tshig rdo rje can zhes pa'i don ni bla ma'i man ngag las shes par bya'o/ /de nyid rdo rje can</text></item>
<item><p>101b2</p><section></section><text>rnams thams cad dang de bzhin gshegs pa thams cad kyi shes rab dang thabs kyi bdag nyid rnams chos kyi dbyings kyi ngo bos skyes pa dang bud med kyi bden pa'i rnam par rtog pa med pa'i ma ning gi bzlas par brjod de tha snyad du byed do/ /rnam par snang mdzad la sogs pa</text></item>
<item><p>101b3</p><section></section><text>rnams de srid du me long lta bu'i ye shes la sogs pa lnga rnams su grub par byed pa yin la lhag ma rnams bsgoms pas cir 'gyur zhe na/ rdo rje'i bdag po rnams ni gzugs rdo rje la sogs pa drug po thams cad do/ /'dod chags ni 'dir snying rje chen po sngon du song ba shes</text></item>
<item><p>101b4</p><section></section><text>rab dang thabs snyoms par 'jug pa bsgom pa la zhen pa ste/ de'i de kho na nyid kyang de phul du phyin pa las byung ba zag pa med pa mchog tu dga' ba yin la don kyang sems can ma lus pa rnams kyi mtho ris dang thar pa thob par byed pa rnams kyi mtshan nyid ste de sems par byed pa</text></item>
<item><p>101b5</p><section></section><text>rnams bsgrub pa'o/ /gang las 'dod chags las skyes pa'i byang chub sngon rjod par byed par 'gyur ro/ /de nyid kyi phyir sems can thams cad kyi phan pa skyed par byed pa de bzhed pa'o/ /chags pa dang bral bar skyes pa rnams ni nyan thos la sogs pa'i byang chub ste sems can</text></item>
<item><p>101b6</p><section></section><text>thams cad la de lta bu'i phan par byed pa dang bral ba'i phyir ro/ /spyan la sogs pa chen mo yang yin te de rnams btsun mo'i mchog yin pa'i phyir rang rig ma yang yin te ma rig pa'i gnyen por gyur pa'i phyir ro/ /de rnams rtag pa ni ji srid nam mkha' gnas kyi bar de ru</text></item>
<item><p>101b7</p><section></section><text>gyur cig ces pa'i smon lam gyi stobs kyis so/ /'dod pa ni gzugs rdo rje la sogs pa'i mtshan nyid yin la de rnams bsten pas don de dgos pa rang dang gzhan gyi don phun sum tshogs pa ma lus pa'i mtshan nyid de lhur byed pa de gnas pa yin no/ /gang gi phyir</text></item>
<item><p>102a1</p><section></section><text>de ltar yin pa des na grub ste mngon sum du 'gyur ro/ /'dod pa'i longs spyod 'dod pa las ma 'das pa bstan pa nyid kyis te ni'i sgra ni nges par gzung ba yin la rim pa tha dad pa yang yin no/ /gti mug ni mtshon par byed pa nyid kyi phyir gti mug la</text></item>
<item><p>102a2</p><section></section><text>sogs pa rnams yin te/ de dam tshig la sogs pa yang yin pas rnam par snang mdzad la sogs pa rdo rje 'dzin pa la thug pa rnams yin te/ de las byung ba ni de'i rigs rnams so/ /rig pa'i rgyal po rnams ni rdo rje can yin la sa'i snying po la sogs pa rnams te kun du</text></item>
<item><p>102a3</p><section></section><text>bzang po la thug pa drug go/ /sngar bzhin du ma ning gi gnas mig la sogs pa'i skye mched rnams gnyis su med pa'i ngo bo grub pa ni rdzogs pa ste sngags kyi dngos grub mchog thams cad mkhyen pa'i ye shes kyi mtshan nyid rnal 'byor pa la ster ba yin te sgrub pa po la der</text></item>
<item><p>102a4</p><section></section><text>rab tu snang ba'i ye shes skyed par byed pa yin no/ /rdo rje'i bdag po rnams ni rigs lnga'i bdag po'o zhes gzhan rnams kyis 'chad pa la/ dam tshig rdo rje la sogs drug /rig pa'i rgyal por thos pa yin/ /gzugs rdo rje la sogs pa drug /rdo rje bdag po zhes bshad do/ /</text></item>
<item><p>102a5</p><section></section><text>zhes rgyud phyi ma las gnod do/ /khro bo gshin rje gshed la sogs pa rnams te zhe sdang ni mi bskyod pa yin la gnas kyang rang dang gzhan gyi don phun sum tshogs pa ma lus pa'i'o/ /de'i rigs su phal chen skyes pa'i rim pas grub pa rnams so/ /gsod pas ni snying rje</text></item>
<item><p>102a6</p><section></section><text>chen pos zhe sdang rnam par dag pa nyid kyis theg pa chen po'i mchog la smod pa la sogs pa'i sdig pa chen po byed pa'i sems can rnams mi bskyod pa la sogs pa'i go 'phang thob par byed pa'i phyir 'khor ba'i phung po brje ba'o/ /de nyid kyi phyir dgos pa de nyid kyis zhugs pa</text></item>
<item><p>102a7</p><section></section><text>chos kyi mchog snying rje chen po dang shes rab kyi bdag nyid kyis 'grub po zhes thams cad du blta bar bya'o/ /zhar la byung ba rdzogs nas sngags kyi bzlas pa'i lhag ma gsungs pa/ snying ga zhes pa la sogs pa'o/ /gsal ba'i dkyil 'khor la sogs pa ni le'u gsum</text></item>
<item><p>102b1</p><section></section><text>par bshad zin to/ /rnam par snang mdzad kyi rnal 'byor pas ye shes sems dpa'i thugs ka'i 'khor lo'i lte ba la rang gi sngags bsgoms nas chos thams cad ni ma skyes pa'o zhes bsgom par bya'o/ /de bzhin du mi bskyod pa la sogs pa'i rnal 'byor pas rang gi dkyil</text></item>
<item><p>102b2</p><section></section><text>'khor la gnas te rang gi ye shes sems dpa'i thugs kar mtshan ma la rang gi sngags bsgoms te chos thams cad stong pa nyid do zhes pa la sogs pa rang gi rnam par thar pa'i sgo bsgom par bya'o zhes kha cig go/ /rang gi ye shes kyi don bsgom pa'o zhes gzhan dag</text></item>
<item><p>102b3</p><section></section><text>go/ /bzlas pa yang rang gi dkyil 'khor la gnas pa nyid kyis bya'o zhes gsungs so/ /dkyil 'khor kun gyi ngos rnams su/ /zhes pa ni shar la sogs pa rnams su'o/ /sangs rgyas kun ni rang ji lta bar rnam par snang mdzad la sogs pa'i dkyil 'khor pa rnams so/ /so</text></item>
<item><p>102b4</p><section></section><text>sor de bzhin gshegs pa lnga'i kha dog gi 'od zer rab tu dbye bas spros na byang chub thob par 'gyur ro/ /rim pa gnyis po dag gis so/ /sku gsum gyi rdo rje'i dbye ba nyid gsungs pa/ sku zhes pa la sogs pa/ sku ni sku yi ngo bo yis/ /zhes blta bar bya'o/ /mchod ces</text></item>
<item><p>102b5</p><section></section><text>pa ni gzugs rdo rje la sogs pa rnams kyis so/ /bla na med pa'i mchod pa rnal 'byor pas thob par 'gyur ro/ /mngon par rtogs pa'i cha bshad nas las tshogs brjod par bzhed nas gsungs pa/ dkyil 'khor chen po'i 'khor lo yis/ /zhes pa ni dpag tshad bye bar yangs</text></item>
<item><p>102b6</p><section></section><text>pa'i gzhal yas khang dang ldan pas so/ /rdo rje lnga rnams ni de bzhin gshegs pa rnams te nye bar mtshon pa nyid kyis gzhan rnams dkyil 'khor pa rnams kyang yin te/ sgrub pa chen po'i mthar thug par/ /byas pas las ni brtsam par bya/ /zhes rgyud phyi ma las bshad pa'i phyir/</text></item>
<item><p>102b7</p><section></section><text>sna tshogs pa'i kha dog rnams kyis bsgom par bya ba yin no/ /de'i dbus su yang rang sngags rdo rje'i rang gi bdag po'i lha'i gzugs sku gsum rdo rje'i bdag po'o/ /chu dang sa dang rlung dang me'i dkyil 'khor rnams las gang yang rung ba cig 'dir yin no/ /kha dog bzhi rnams ni</text></item>
<item><p>103a1</p><section></section><text>dkar po dang nag po dang ser po dang dmar po rnams las sbyor ba ji lta bar gang yang rung ba cig bsgoms te de'i snying gar sngags rnams kyi don zhi ba la sogs pa'o/ /der yang bsgrub bya 'jug pa sngon du song bas bsgom par bya'o/ /'di ltar gyur pa na rdo rje rnam pa</text></item>
<item><p>103a2</p><section></section><text>bzhi bya'o/ /gang gi phyir las kyi tshogs nyid snying rje dang shes rab kyi bdag nyid kyis gzhan gyi don du 'jug pa ste sgrub pa po dang bsgrub bya'i'o/ /dam pa'i rigs ni rnam pa brgya/ /zhes rgyud phyi ma las te de thob par byed pa nyid kyi phyir mchog tu rtag pa yin no/ /de gsungs pa/ gang</text></item>
<item><p>103a3</p><section></section><text>zhig zhi dang rgyas sogs las/ /de las gzhan pa'ang gang 'dod pa/ /'khor lo'i rjes chags sbyor ba yis/ /bsgrubs na myur du 'grub par 'gyur/ /sngags pa byang chub don gnyer bas/ /lus ngag yid kyi spyod ldan pa/ /de yis cho gas las byas te/ /de kun byang</text></item>
<item><p>103a4</p><section></section><text>chub ched du 'dod/ /de nyid rang gi 'dod pa'i lha'i 'khor lo thams cad la zhi ba dang rgyas pa dang chags pa dang / khros pa'i sems rnams te/ zhi ba la ni zhi ba'i sems/ /rgyas la rgyas pa'i yid kyis te/ /dbang la chags pa'i yid byas nas/ /khros la khro bos bsgrub</text></item>
<item><p>103a5</p><section></section><text>par bya/ /zhes rgyud phyi ma las so/ /dkar po dang ser po dang dmar po dang / nag po'i gos dang stan dang thams cad kyi bdag nyid bsgom pa go rims ji lta bar ston pas zhi ba la sogs pa'i las bzhi thun mong du bshad nas khyad par du bstan pa gsungs pa/ zhi ba la</text></item>
<item><p>103a6</p><section></section><text>sogs pa'i bya ba la spyan gyi rnam pa bzhin du gang gi rnam pa yin pa de ni rnam par snang mdzad do/ /pad+ma rdo rje can ni 'od dpag tu med pa'o/ /rnam par snang mdzad kyang 'dir bya ba'i sgra'o/ /gnas kyang rang dang gzhan gyi don phun sum tshogs pa ma lus par sgrub pa byed pa de ni don</text></item>
<item><p>103a7</p><section></section><text>yod grub pa'o/ /rdo rje yang yin te de bzhin gshegs pa'o/ /khro bo yang yin te gdul dka' ba nyon mongs pa'i dbang du gyur pa'i sems can gyi nyon mongs pa rnams la snying rjes bcos ma'i khro bor bstan pas so/ /khros pas na yang sems can don/ /khro bo chen por</text></item>
<item><p>103b1</p><section></section><text>rab tu bstan/ /zhes pa'i grub mthas so/ /'phags pa gshin rje gshed la sogs pa de rnams go rims ji lta bar sngar bzhin du bsgom par bya'o/ /mdor bstan pa'i ngag 'di'i don/ /zhi ba'i dkyil 'khor dam pa ni/ /nam mkha'i dbyings kyi dbus gnas par/ /zhes</text></item>
<item><p>103b2</p><section></section><text>pa nas brtsams te ji srid du zhal gsum zhes pa la thug pas gang gi phyir sngar bstan pa'i ngag gi don rab tu spros par byed do/ /sgyu mas byed pa'i rol mo bzhin du 'di'i ye shes kyi rdo rje nyid kyis sprul cing mtshon pa yang yin no/ /da ni mdor bstan pa'i rim pa las 'das te snying rje chen po'i</text></item>
<item><p>103b3</p><section></section><text>gzhan gyi dbang du gyur pas drag po'i las kyi yul la bsgrub par bya ba dang sgrub par byed pa po dag gis mtho ris dang thar pa'i bar du gcod pa yin no zhes pa'i log par rtog pa bsal bar 'dod nas yul nges pa bstan pa'i ched du de nyid thob par byed pa'i phyir dang por</text></item>
<item><p>103b4</p><section></section><text>gsungs pa yin te/ dkon mchog gsum la mi snyan par smra ba'i ngang tshul nyid rab tu ston pas so/ /dge ba'i bshes gnyen dang bral ba la gal te brgya la smras kyang de dang phrad pa las de spong ba'i yi dam de yang dag par blangs pa rnams ni yul ma yin no/ /rdo rje slob</text></item>
<item><p>103b5</p><section></section><text>dpon ni dpal gsang ba 'dus pa ru dbang bskur ba la gang rnams kyis smod par byed pa zhes khyad par smos pas mtshams med pa lnga rnams byas pas kyang de la smad pa'i pham par gyur pa nyid kyis shin tu lci bar gyur pa'i mi 'dod pa'i 'bras bu thob par byed pa nyid du gsungs so/ /</text></item>
<item><p>103b6</p><section></section><text>dkon mchog gsum la gnod byed pa/ /zhes pa la sogs pa rgyud gzhan las gsungs pa'i phyir gang gzhan rnams kyang ste/ ma gsod pa la sogs pa la zhugs pa sdang ba de rnams nyid dkon mchog gsum dang sems can mang po la gnod pa byed pa nyid kyis ngan song gi lam du</text></item>
<item><p>103b7</p><section></section><text>zhugs pa rnams la snying rje chen po'i gzhan gyi dbang du gyur pas de las bzlog pa'i phyir 'chad par 'gyur ba 'di rmi lam la sogs pa dang 'dra bar brgyal ba dang nad la sogs pa yang dag par bstan pa'i mtshan nyid ni drag po'i las te gang gis dkon mchog gsum la sogs pa la</text></item>
<item><p>104a1</p><section></section><text>gnod pa byed pa'i sdig pa can de rnams la bskul bar bya'o/ /rang gi sdig pa'i las 'di byas pa 'dis nga la 'di lta bu byung ngo zhes de las ldog pa'i don du dran du gzhug go/ /bsgrub par bya ba dang sgrub par byed pa dag bla na med pa'i byang chub thob par byed pa'i</text></item>
<item><p>104a2</p><section></section><text>phyir snying rje chen po dang ldan pa rnams kyis de rab tu bskul bar bya'o/ /e ma kun du bzang po yi/ /thugs rje mchog ni dri ma med/ /sdang la drag po'i las kyis kyang / /sangs rgyas nyid kyi 'bras bu stsol/ /zhes rgyud phyi ma las so/ /chen po yang dngos po ma lus pa la khyab</text></item>
<item><p>104a3</p><section></section><text>pa'i phyir yin la ye shes kyang chos thams cad kyi rnam pa thams cad rtogs pa'i mtshan nyid yin pas so/ /de nyid 'khor lo ni dkyil 'khor yin te ye shes lnga'i ngo bo yin pa'i phyir gang rdo rje yin pa de ni de bzhin te bcom ldan 'das rdo rje 'dzin pa chen po yin no/ /khams</text></item>
<item><p>104a4</p><section></section><text>gsum zhes pa la sogs pa la 'jig rten gyi khams thams cad kyi rdul phra mo rnams dang mnyam pa'i sems can thams cad sangs rgyas kyi sku rnams su bsgoms nas mi snyan par smra ba la sogs pa rnams kyi sta res bcad cing tho bas bye mar byas par bsams nas sdang ba'i</text></item>
<item><p>104a5</p><section></section><text>sems can de rnams nga ni sangs rgyas gsod par byed pa'o zhes 'gyod pa skyes te dmyal bas 'jigs pa rnams skyabs med par blta ste/ de dag gnon pa'i ched du snying rje chen po'i khro ba bskyed par bya'o/ /kha sbyar dbye ba byas nas ni/ /zhes pa ni bsrung ba'i kha sbyar bsal nas</text></item>
<item><p>104a6</p><section></section><text>so/ /'di skad brjod par 'gyur te rang gi 'dod pa'i lha'i rnal 'byor pa ji ltar brjod pa'i sems can gyi yul rnams kyis mi dge ba'i tshogs bsags te 'jigs pas brgyal bar 'gyur ba rnams bltas la de rnams gdon pa'i ched du snying rje chen pos khro ba bskyed de rang gi snying ga</text></item>
<item><p>104a7</p><section></section><text>nas rdo rje lcags kyu bton nas des de rnams kyi hUM dang baM las byung ba'i phyi'i bsrung ba'i kha sbyar dang dbyangs yig tha ma las byung ba'i sna tshogs rdo rje yi ge haM gis byin gyis brlabs pa mgo bo la gnas pa yang bkug ste rang gi g.yon phyogs su bzhag nas slar yang de</text></item>
<item><p>104b1</p><section></section><text>nyid rdo rje'i lam nas zhugs nas de'i snying ga na gnas pa'i byang chub kyi sems zla ba la gnas pa'i ye shes kyi lha'i 'khor lo hUM yig la sogs pa las byung ba'i rdo rje dang 'khor lo dang rin po che dang pad+ma dang yi ge haM gis byin gyis brlabs pa'i sna tshogs rdo rje'i kha sbyor gyis mngon</text></item>
<item><p>104b2</p><section></section><text>par bsrung ba byas pa la rdo rje lcags kyus bskul bar bya ste 'di ni snyan par smra ba dang bla ma la smod pa dang sangs rgyas mang po gsod par byed pa gang yin pa des na 'di bsrung ba dang byin gyis brlab pa yang thong cig /de ltar ma yin na khyod nyid brdzun gsungs pa yin la rang</text></item>
<item><p>104b3</p><section></section><text>gis gsungs pa'i dam tshig las 'da' ba yang yin no zhes so/ /de nas de rnams kyis kyang zhal gyis bzhes te/ kho bo cag rnams kyis 'di'i lus po btang gis ji ltar 'dod pa gyis shig ces gsungs ma thag tu rdo rje lcags kyus bsrung ba'i kha sbyor dang lhan cig pa'i</text></item>
<item><p>104b4</p><section></section><text>lha'i 'khor lo blangs nas gtad pa de de nyid du bzhag ste lag pa g.yon pas bdud rtsir grags pa'i khro bor bzung ste phur pa 'debs par byed pa'i lag pa g.yas pa na gnas pa'i rdo rje tho bas brdegs pas phur bus gdab bo/ /gang 'chad pa/ bsrung la sogs dang sngags rnams</text></item>
<item><p>104b5</p><section></section><text>dang / /lha rnams la ni phur bu gdab/ /ces so/ /de nas zhes pa ni 'di ltar kha sbyar dbye ba byas te snying rje dang shes rab sngon du song bas bde bar gshegs pa rnams kyis gnang ba'i phyir drag po las te phul du byung ba ni skyes bu mchog thob par byed pa'i phyir bsgrub par bya ste gzhan</text></item>
<item><p>104b6</p><section></section><text>du ni ma yin no zhes kha cig go/ /bsgrub bya'i lus gang yin la yang zhes rgyud phyi ma las brjod pa'i cho gas bla ma'i man ngag nyid kyis kha sbyar dbye bar shes par bya'o zhes gzhan dag go/ /rdo rje rtse lnga pa kha bzhi pa ni sna tshogs rdo rje ste rdo rje sems dpa' zhe sdang gi rigs kyi bdag po bsgom</text></item>
<item><p>104b7</p><section></section><text>par bya'o zhes ye shes zhabs kyi rjes su 'brang ba byed pa po'i dpal sde'i zhabs so/ /rtse mo nyi shu pa'i sna tshogs rdo rje las byung ba'i bdag nyid rdo rje sems dpa'o zhes pa ni rdo rje zhabs so/ /rdo rje rtse lnga kha bzhi pa las grub pa'i rdo rje 'dzin pa chen po khros pa zhal bzhi pa yin no zhes pa ni</text></item>
<item><p>105a1</p><section></section><text>chos kyi zhabs so/ /khro bo'i dkyil 'khor gyi dbus su rdo rje rtse lnga pa las byung ba'i zhal bzhi phyag drug pa khros pa'o zhes snying po zhabs so/ /rtse lnga pa'i rdo rje 'bar ba las byung ba'i zhal bzhi pa khros pa g.yon brkyang bas gnas pa'i rdo rje 'dzin pa chen po zhes myu</text></item>
<item><p>105a2</p><section></section><text>gu dang sde gzhan dang bshes gnyen zhabs rnams so/ /de la rdo rje 'dzin pa chen po zhal bzhi pa zhes pa 'di dang zhal gsum pa'i tshul du snang bar gyur to zhes pa dang po'i tshig dang 'gal ba yin no/ /g.yon brkyang gis gnas pa zhes pa 'di yang / rnam par snang mdzad 'od 'drar</text></item>
<item><p>105a3</p><section></section><text>'gyur/ /rdo rje sems dpa' zhes bco lnga pa dang ngo / /las tshogs kyi dbye bas sku la sogs pa dang kha dog dang gdan dang mtshan ma dang nyams kyi dbye ba nyid rgyud 'dir thos so/ /kha bzhi pa zhes pa 'di nyid kyi shes par byed pa yin pas zhal gyi dbye ba la sogs pa'i khyad par</text></item>
<item><p>105a4</p><section></section><text>yang yin no zhe na/ ma yin te de gzhan du bshad pa nyid kyis shes par byed pa ma yin pa'i phyir te gzhan du na rtogs par mi byed pa'i tshul ni shes par byed pa yin no zhes shes par byed pa'i mtshan nyid yin pa'i phyir ro/ /de bzhin du 'grel pa byed pa gzhan la yang ci</text></item>
<item><p>105a5</p><section></section><text>ltar rigs par lung la sogs pa dang 'gal ba rigs pa shes pa rnams kyis spyad par bya'o/ /de ltar rdo rje sems dpa' bsgoms pas 'jig rten gyi khams thams cad kyi rdul phra rab dang mnyam pa'i 'das pa dang ma 'ongs pa dang da ltar byung ba'i de bzhin gshegs pa'i</text></item>
<item><p>105a6</p><section></section><text>dkyil 'khor rnams lag pa g.yas pa na yod pa'i rdo rje 'bar ba'i nang du chud par bsams te de'i 'od zer gyis sems can gyi khams thams cad de bzhin gshegs pa'i rigs kyi dkyil 'khor gyi rang bzhin du byas te rang gi lus la bcug nas spro bar byas te de nas de</text></item>
<item><p>105a7</p><section></section><text>rnams rgyud ji lta bar bsgom par bya'o/ /gsad pa ni ngan song gi 'khor ba'i lam las bzlog ste bde bar gshegs pa'i byang chub kyi lam la ji ltar rigs par rab tu bzhag pas na'o/ /don ni des bsgrub par bya ba dang sgrub par byed pa po'i don dngos te sangs rgyas nyid du sems</text></item>
<item><p>105b1</p><section></section><text>dpa'o/ /rdo rje sems dpa' yang zhes pa dang sangs rgyas kyis kyang zhes pa ni shin tu bar brjod pa ste rnal 'byor gyi che ba nyid bstan to/ /dngos grub gtso bo ni de las khyad par can gzhan med pa'i phyir/ rang dang gzhan gyi don phun sum tshogs pa'i mtshan nyid thams cad mkhyen</text></item>
<item><p>105b2</p><section></section><text>pa ste snying rje dang shes rab kyi rang bzhin nyid kyis yang dag par sems can gyi don du zhugs pa'i rnal 'byor pa dang des byin gyis rlob pa'i bsgrub bya la sku gsum gyi mchog stsol ba ste de thob par byed pa ni yang dag pa'i gdams ngag gi sgo nas so/ /rmongs pa'i bdag nyid kyi bsgrub bya yang</text></item>
<item><p>105b3</p><section></section><text>dag pa'i lam ma yin par zhugs pa de byin gyis brlabs pa des 'chi ba yin te rgyud kyi sdig pa bcad nas yang dag pa'i lam la brten pa'i rgyud kyis 'jug par 'gyur te/ bsam gyis mi khyab pa'i phyir dge ba'i bshes gnyen gyi byin gyi rlabs kyis yin no/ /mi 'grub po zhes pa ni</text></item>
<item><p>105b4</p><section></section><text>bya ba nyams pa'i bsgrub bya la sangs rgyas kyis kyang bsrung ba'i sgo nas so zhes kha cig go/ /gal te de bzhin gshegs pa thams cad kyis rjes su gnang ba yin na yang ji skad du brjod pa'i bsgrub bya snying rje'i yul la rnal 'byor pa de dman pas btang snyoms su byas na de'i tshe de</text></item>
<item><p>105b5</p><section></section><text>bzhin gshegs pa'i bka' las 'das pa'i ngo bo phas pham pa'i ltung ba byung bas mi 'grub ste dge ba'i rtsa ba ma lus pa bcad pas ta la'i mgo bo bcad pa bzhin du dge ba'i rtsa ba'i myu gu skye bar mi 'gyur ro zhes gzhan dag go/ /rdo rje dam tshig rdo rje sems dpa'i rnal 'byor</text></item>
<item><p>105b6</p><section></section><text>pas 'khor lo gang du bka' ster bar byed pa de yang de bzhin te/ de nas bka' mnos khro bos ni/ /zhes rgyud phyi ma las brjod pas de'i ming gi ting nge 'dzin no/ /bri ba'i dkyil 'khor la rnal 'byor pas bgegs bskrad pa gsungs pa nam mkha'i dbyings zhes pa la</text></item>
<item><p>105b7</p><section></section><text>sogs pa'o/ /de'i phyag na zhes pa ni de rnams kyi'o zhes kha cig go/ /'khor lo las byung ba sngar bzhin du rnam par snang mdzad rdzogs par bya ste bsgoms nas lag pa g.yas pa nam mkha' dang mnyam par bsams te de'i steng du rdo rje 'bar bas brgyan pa'i 'khor la dus gsum</text></item>
<item><p>106a1</p><section></section><text>gyi dam tshig las yang dag par byung ba'i rdo rje sems dpa' zhes pa ni 'das pa dang ma 'ongs pa dang da ltar byung ba rnams 'jig rten gyi khams thams cad kyi rdul phra mo dang mnyam pa'i khro bo'i dkyil 'khor thams cad bsgom par bya'o/ /thams cad kyang yin la sems</text></item>
<item><p>106a2</p><section></section><text>can gyi khams kyang yin te 'khor lo'i 'od zer gyi snang bas khro bo'i rigs kyi rang bzhin du byas te/ slar bsdus nas rang gi lus la bcug nas slar yang khro bo rnams spro bar bya ste/ nam mkha' bkang la 'di skad brjod par bya ste/ sangs rgyas thams cad bdag la gson/ /zhes pa la</text></item>
<item><p>106a3</p><section></section><text>sogs pa'o/ /'di skad brjod nas sdang ba gsad par bya'o/ /gal te dam tshig las 'das na zhes pa ni gal te rnal 'byor pa nus pa yod kyang sdang ba la chad pa mi byed na zhig par te 'chi bar 'gyur ro/ /gang gi phyir khros pa ma yin yang sems can gyi don du khro bo chen po ston pa ni dam</text></item>
<item><p>106a4</p><section></section><text>tshig yin no zhes gzhan dag go/ /ye shes mchog gi gnyen zhes pa ni snying rje'i rtsa ba yang dag pa'i ye shes kyi rang bzhin yin pas sems can thams cad bla na med pa'i byang chub thob par byed pa nyid kyis mchog gi gnyen no/ /'khor lo de las byung ba ni rnam par snang mdzad do/ /des</text></item>
<item><p>106a5</p><section></section><text>na bka'i dam tshig gi rdo rje gang yin pa de de bzhin no/ /sangs rgyas ni rnam par snang mdzad de de sngon du song ba'i dkyil 'khor zhes pa 'di khyad par gyi gnod pa gang du med pa yin na thams cad du yin no/ /de la rdo rje can ni ye shes lnga la sogs pa dang ldan pa'i 'phags pa gshin rje</text></item>
<item><p>106a6</p><section></section><text>gshed kyi dkyil 'khor can yin no/ /de nyid gsal bar gsungs pa/ gshin rje gshed ces pa la sogs pa ste rang yang yin la rdo rjer grags pa yang yin no/ /sems can sangs rgyas kyi rnam pa can rnams sdang ba rnams kyis gsad par bsgom par bya zhes 'brel to/ /sku gsung</text></item>
<item><p>106a7</p><section></section><text>thugs kyi rdo rje zhes pa la sogs pa nas brjod ces pa'i mthar thug pa zhes pa 'di'i bshad pa ni hUM mdzad ces pa la sogs pa nas/ /bsams la bgegs ni rnam par gzhom/ /zhes pa la thug pa'o/ /de la gtsug tor gyi dam tshig gtsug tor chen po'i 'khor los sgyur ba la sogs</text></item>
<item><p>106b1</p><section></section><text>pa brgyad do/ /nam mkha' rdo rje dbus gnas par/ /zhes pa la sogs pa nas rtag ces pa'i mthar thug pa de'i bshad pa ni rig bcas pa'i/ rnam par snang mdzad yan lag las byung ba/ /zhes pa nas/ gzhal yas khang pa der ni bsam par bya/ /zhes pa la mthar thug pa'o/ /mkha'</text></item>
<item><p>106b2</p><section></section><text>dbyings sangs rgyas zhes pa la sogs pa nas ting nge 'dzin to zhes pa'i mthar thug pa de'i bshad pa ni/ dpal mchog dang po'i snying po las byung ba/ /zhes pa la sogs pa nas/ 'gro ba mchog gi don rnams byas gyur pa/ /zhes pa'i mthar thug pa'o/ /rdo rje phra mo bsgom pa bstan</text></item>
<item><p>106b3</p><section></section><text>par byas te/ rnam pa kun gyi mchog ldan pa'i/ /rdo rje sems dpar bdag nyid yi ge hUM las bsgoms te lce yang rkan la sbyar nas yi ge hUM las sangs rgyas kyi gzugs sna'i rtse mor bsams te rdo rje phra mo spros pa'i sbyor bas chu'i rdul phra rab sangs rgyas kyi gzugs kyi rang bzhin du</text></item>
<item><p>106b4</p><section></section><text>byas te de nas gsal por byas la chu'i steng du bcag par bya'o/ /mchog tu mnyam pa'i sbyor bas rang gi lus kyi rdul phra rab rnams de bzhin gshegs pa'i rang bzhin du bsgoms nas so/ /dbang chen gyi dkyil 'khor bsgom par bya zhes pa ni/ yi ge laM las gru bzhi pa kha dog</text></item>
<item><p>106b5</p><section></section><text>ser po yi ge laM gyi sa bon gyis byin gyis brlab pa zur rnams su rdo rje rtse gsum pas mtshan pa'i dbus su yi ge a las grub pa'i sna tshogs rdo rje ste yi ge a yang de'i dbus na yod par bsams te dbus su khro bo'i dkyil 'khor bkod nas bsgrub bya'i steng du bsam par byas na</text></item>
<item><p>106b6</p><section></section><text>thams cad rengs par 'gyur ro/ /khro bo 'di dag thams cad kha dog ser por bsgom mo zhes gsungs pa rdo rje gsum mchog ces pa la sogs pa'o/ /rengs pa thams cad la rigs lnga po thams cad nyid kyi dkyil 'khor rnams ni dbang chen gyi dkyil 'khor gyi sbyor bas khro</text></item>
<item><p>106b7</p><section></section><text>bo'i dkyil 'khor gyi rnam pa rnams su blta bar bya'o/ /khro bo'i dkyil 'khor gyi dbus su gnas te yi ge hUM rdo rje rtse lnga pa'i gzugs dgra'i snying gar bsam par bya'o/ /grong ngam grong khyer la sogs pa rnams su yang sdang ba thams cad la phur pas 'debs pas na hUM</text></item>
<item><p>107a1</p><section></section><text>yig gis phur pa bya'o/ /de nyid kyi phyir gsungs pa/ grong ngam yang na grong khyer ram/ /ljongs rnams su ni rab tu sbyor/ /mi bskyod pa'i rnal 'byor pas rang gi dkyil 'khor du gnas te sems can gyi 'jig rten gyi khams thams cad kyi nad pa rnams blta ste bar</text></item>
<item><p>107a2</p><section></section><text>snang la brten pa'i rdo rje rtse lnga pa de'i gdul bya'i skye bo'i steng du hUM yig las 'bar ba'i phreng ba 'khrugs pa'i 'od rnam par bsam mo/ /rdo rje'i 'od zer rnams kyis bskal pa'i me dang 'dra bas nad pa de'i nad thar bar byas nas 'od zer yang dag par bsdu'o/ /spro ba zhes pa la sogs pa</text></item>
<item><p>107a3</p><section></section><text>la rdo rje de las rin po che yid bzhin gyi nor bu'i 'od kyi rang bzhin rnams chos kyi sprin rnams sprul te chos kyi sprin de rnams kyis nad pa de la dgang bar bya ste hUM yig zlos shing ngo / /de ltar na de la dbang bskur bar 'gyur ro/ /yang na rdo rje de las sangs rgyas kyi sprin rnams sprul pa'am rdo rje</text></item>
<item><p>107a4</p><section></section><text>sems dpa'i sprin de rnams kyis de na gnas pa'i nad pa la dgang bar yang bya'o/ /de ltar na cir 'gyur zhe na/ bskal pa grangs med pa gsum du yang gnas shing sangs rgyas kun gyis byin gyis rlob po/ /lo'am lo brgya'am lo stong de srid du'ang gnas pa na zhi bar byas par</text></item>
<item><p>107a5</p><section></section><text>'gyur ro/ /bskal pa grangs med pa gsum du yang zhes pa brtan par gsungs pa'o/ /bsam gtan las byung ba sngar brjod ma thag pas zhi ba'i cho gas rtag tu sems can thams cad la zhi bar bsgoms pa'i yi dam ste gnas gang du yang dag par sbyor bas rnal 'byor pa la bsrung bar</text></item>
<item><p>107a6</p><section></section><text>'gyur ro/ /de na gnas pa la de bzhin gshegs pa thams cad kyi byin gyis rlob par 'gyur ro/ /rdo rje bdud rtsi zhes pa la sogs pa la 'phags pa bdud rtsi 'khyil pa'i dkyil 'khor gyi dbus su de'i rnal 'byor gyis gnas nas de'i sngags kyis bdud rtsi 'khyil pa'i khro bo phur par</text></item>
<item><p>107a7</p><section></section><text>bsgoms te/ des phyogs bcu'i sdang ba rnams la gdab par bya'o/ /zhi ba la ni spyan gyi tshul/ /zhes pa la sogs pa mdor bstan pa bzhi po 'di rgyas par bshad pa bzhi go rims ji ltar gsungs pa/ nam mkha'i dbyings kyi dbus su bsam/ /zhi ba'i dkyil 'khor zhes pa ni ba~M las</text></item>
<item><p>107b1</p><section></section><text>byung ba'i chu dkar po bum pas mtshan pa'i zlum po de nyid dam pa yin te/ rnam par snang mdzad gzugs zhes pa la sogs pa'o/ /'di skad brjod par 'gyur te ci skad brjod pa'i chu'i dkyil 'khor la rig pa dang bcas pa'i rnam par snang mdzad kyi bdag nyid zhal gsum dang sku yang kha</text></item>
<item><p>107b2</p><section></section><text>dog dkar po zhi ba'i nyams dang shin tu thugs rje dang ldan pa de dang 'dra ba'i dkyil 'khor pas yongs su bskor bar bsams te ye shes sems dpa'i thugs kar zla bar bsgrub bya spyan gyi sngags kyi phreng ba mgo gyen du bltas pa kha dog dkar po bdud rtsi 'dzag pa bsgrub bya'i lus la khyab</text></item>
<item><p>107b3</p><section></section><text>par bkod de de'i shes pa yang nang du bcug pa sngon du 'gro bas 'od zer gyi sgo las byung ba'i spyan la sogs pa rnams kyis/ nam mkha'i khams gang bar blta ste/ sngags las byung ba'i 'od zer gyi lcags kyu rnams kyis de rnams bkug ste/ bum pa'i dbang gi tshul gyis bsgrub</text></item>
<item><p>107b4</p><section></section><text>bya'i lus po la bcug ste/ slar yang rtag pa rnams spros te de kho na ltar dbang bskur bar bya'o/ /rgyas la pad+ma rdo rje can/ /zhes pa'i mdo gsal bar gsungs pa/ nam mkha'i dbyings kyi dbus gnas pa/ /zhes pa la sogs te/ dbang chen gyi dkyil 'khor dang ldan pa'i</text></item>
<item><p>107b5</p><section></section><text>mtshan nyid do/ /de ni dge ba'i bzhon pa yin pa'i phyir dge ba'o/ /chos 'dzin pa 'od dpag tu med pa ste rig ma dang bcas pa kha dog ser po rgyas pa yid yin te de dang 'dra ba'i dkyil 'khor pa rnams kyis yongs su bskor ba'i thugs kar don gnyer ro/ /bshad ma thag pa</text></item>
<item><p>107b6</p><section></section><text>bzhin du gos dkar mo'i sngags kyis bskor ba'o/ /gos dkar mo rnams kyis nam mkha' yongs su gang ste/ slar bsdus nas sngar bzhin du bsgrub bya'i lus la gzhug par bya'o/ /de nyid gsungs pa/ 'dod pa de la dbab par bya/ /zhes so/ /rang gi ba spu'i bu ga nas byung ba</text></item>
<item><p>107b7</p><section></section><text>'od dpag tu med pa'i tshogs spros te slar bsdus nas de kho na bzhin du dbang bskur ba'i mthar gzhug par bsgom par bya'o/ /'dis zhes pa ni brjod ma thag pas so/ /dbang la rnam par snang mdzad gnas/ /zhes pa spros te gsungs pa/ nam mkha'i dbyings zhes pa la</text></item>
<item><p>108a1</p><section></section><text>sogs pa'o/ /rdo rje zla gam dkyil 'khor la/ /zhes pa ni rlung gi dkyil 'khor zla ba phyed kyi rnam pa dang ldan pa'i mtshan nyid la dbang gi cho ga la dmar po brjod de/ rdo rje nam mkha'i chos kyi mchog ni don yod grub pa'o/ /'dod pa zhes pa ni 'gro ba thams cad dbang du</text></item>
<item><p>108a2</p><section></section><text>byed par 'dod pa'i gsol ba 'debs pa'o/ /sangs rgyas kyis zhes pa ni don yod grub pa rnams kyis so/ /byang chub sems dpa' rnams kyis zhes pa ni 'phags ma sgrol ma'i gzugs rnams kyis so/ /don ni 'di yin te sngar brjod pa'i dkyil 'khor du gnas te kha dog dmar</text></item>
<item><p>108a3</p><section></section><text>po'i don yod grub pa sems can thams cad la thugs rje chen po'i chags pas yang dag par zhen pa'i thugs shes rab dang thabs kyi bdag nyid rang nyid de dang 'dra ba'i dkyil 'khor pas bsgoms te sngar bzhin don du gnyer ba 'phags ma sgrol ma'i phreng ba'i sngags kyis bskor bar blta ste/</text></item>
<item><p>108a4</p><section></section><text>sngags las byung ba'i 'od zer gyi sgo las 'thon pa'i kha dog dmar po yang dag par zhen pa'i thugs kyi 'phags ma sgrol ma'i tshogs kyis nam mkha'i khams gang bar byas te/ yang dag par bsdus nas de rnams kyis de la bum pa dmar po'i bdud rtsis dbang bskur nas 'dod chags kyi</text></item>
<item><p>108a5</p><section></section><text>sems kyi mes bskul nas 'od zer lnga 'bar ba kha dog dmar po byang chub kyi sems kyi rgyun rnams kyis mngon par dbang bskur te zhu bar gyur pa'i 'phags ma sgrol ma'i tshogs zhugs pas dbang bskur bar bya'o/ /de bzhin du rang gi ba spu'i bu ga las 'thon pa don yod grub pa'i tshogs</text></item>
<item><p>108a6</p><section></section><text>kyis dbang bskur ba yang yin no/ /de ni zhes pa ni dbang don du gnyer ba'o/ /de ma thag tu zhes pa ni sems brtan pa'i rnal 'byor pa bsgrub ma thag pa nyid du sangs rgyas kun gyi thugs su byon pa'o/ /'jam pa ni mnyen pa ste nyon mongs pa dang shes bya'i sgrib pa'i gyong ba dang bral ba'i phyir</text></item>
<item><p>108a7</p><section></section><text>dang / /dpal ni bsod nams dang ye shes kyi tshogs kyi bdag nyid phun sum tshogs pa ste de dang 'dra ba'i lus so/ /mthong ba tsam gyis 'gro ba thams cad dbang du byed pa'i las byed par dbang bskur ma thag nyid du 'gyur ro zhes pa'i don to/ /de gsungs pa/ 'gro ba thams cad dbang</text></item>
<item><p>108b1</p><section></section><text>du byed/ /mthong ba tsam ni nyid kyis brjod/ /ces so/ /rdo rje khro bo mngon spyod la/ /zhes mdor bstan pa'i rgyas par bshad pa gsungs pa/ nam mkha' rdo rje zhes pa la sogs pa ste/ khros shing mi sdug pa dang gtum pa 'jigs su rung ba'i khro bo gshin rje gshed la sogs pa dang / drag po</text></item>
<item><p>108b2</p><section></section><text>ni snying rje med pa bzhin du sdang ba'i don byed pa rnams kyis so/ /ce spyang la sogs pa sha za ba rnam pa sna tshogs pa'i phyugs dang bya rnams kyis so/ /me'i dkyil 'khor ra~M` las byung ba 'bar zhing gsal ba'i rnam pa'i zur gsum po der gnas pa'i sdang ba rnams dkon mchog gsum la sogs pa</text></item>
<item><p>108b3</p><section></section><text>rnams la gnod pa byed pa bla na med pa'i rang dang gzhan gyi don las nyams pa la zhugs pa rnams yin pa de nyid kyi phyir na/ sangs rgyas thams cad la gnod pa byed pa rnams so zhes nges par bya ste/ shes rab dang snying rje'i bdag nyid kyis sbyor ba'i thabs dang shes rab kyi snyoms par 'jug</text></item>
<item><p>108b4</p><section></section><text>pa'i ngo bo rab tu sbyar ba bsgom par bya'o/ /cho ga 'di thams cad du bsam gtan las byung ba'i mngon spyod la blta bar bya'o/ /ji skad du brjod par 'gyur te/ ji skad brjod pa'i me'i dkyil 'khor la gnas pa khro bo gang yang rung ba'i rnal 'byor sngon du byas te/ de bzhin du bsgrub bya'i</text></item>
<item><p>108b5</p><section></section><text>sdig pa bsags pa'i kha sbyar phye nas 'jigs shing brgyal ba mdun gyi me'i dkyil 'khor la gnas pa sgren mo skra grol ba mar nag gis byugs pa'i lus su dmigs te/ rang gi ba spu'i bu ga las byung ba'i 'od zer gyi sgo las 'thon pa'i rdo rje srin po la sogs pa rnams kyis nam mkha'i khams gang nas</text></item>
<item><p>108b6</p><section></section><text>mtshon cha sna tshogs pa thogs pa'i khro bo rnams kyis mnan zhing dum bur byas shing srin po la sogs pa rnams kyis rgyu ma dang rkang la sogs pa phyung zhing zos pa bsgom par bya'o zhes so/ /'di yang snying rje dang shes rab la goms pa'i bdag nyid kyis gzhan gyi don du zhugs pa de bzhin</text></item>
<item><p>108b7</p><section></section><text>gshegs pa'i bka' dang slar gyi bka' thob pas sems can thams cad mtho ris dang thar pa dag la snod ji lta ba bzhin du gzhag par 'dod pas smon lam btab ste rnam pa thams cad du rang gi don la ltos pa med pa nyid kyis bcom ldan 'das kyis rjes su gnang ba 'di le'u lnga pa la sogs</text></item>
<item><p>109a1</p><section></section><text>pa rnams su kho bo cag gis tshad ma dang lung gis nges par byas pas slar yang 'dir rgyas par mi byed do/ /sangs rgyas zhes pa ni shin tu bar brjod pas 'di'i rnal 'byor gyi che ba nyid brjod pa yin no/ /da ni ting nge 'dzin gsum dang 'brel pa'i rnam par snang mdzad la</text></item>
<item><p>109a2</p><section></section><text>sogs pa bdag po'i sku mdog dang phyag mtshan gyi nges pa gsungs pa/ zhal gsum ni thugs dang gsung dang sku ste/ chos dang longs spyod pa dang sprul pa'i sku stong pa nyid dang mtshan ma med pa dang smon pa med pa rnam par thar pa'i sgo rnam par dag pa yin te/ ston ka'i 'dam bu'i</text></item>
<item><p>109a3</p><section></section><text>mdog 'dra ba ni sku thams cad zla ba'i kha dog ste/ dkar po nag po dmar chen po/ /dbus dang g.yas dang cig shos so/ /rdo rje can ni mi bskyod pa'o/ /nag po dmar po dkar po'i zhal/ /rtsa ba g.yon pa g.yas pa'i zhal/ /'jig rten gyi khams rnams su 'di mnyam pa yin</text></item>
<item><p>109a4</p><section></section><text>zhing chos kyi dbyings las ma gtogs pa gang gi phyir chos yod pa ma yin par spyi'i mtshan nyid yin pa de'i phyir rigs pas chos kyi dbyings kyi rang bzhin nyid kyi thams cad du yin te shes rab dang mnyam pa'i sems yin pa'i phyir ro/ /'khrug pa bzhin du yang yin te snying rjes</text></item>
<item><p>109a5</p><section></section><text>'jig rten gyi khams thams cad du phan pa bskyed pas 'khor ba las bzlog pa'i phyir ro/ /khyad par 'di yang snga ma dang phyi ma thams cad du yang ci ltar rigs par rtags la sogs pa yongs su bsgyur bar blta bar bya ste/ de bzhin gshegs pa thams cad 'di dang 'dra ba'i</text></item>
<item><p>109a6</p><section></section><text>phyir ro/ /'dod chags can ni 'od dpag tu med pa'o/ /dmar po nag po dkar po'i zhal/ /rtsa ba g.yas dang cig shos zhal/ /rtsa ba'i zhal dang 'dra bar thams cad du sku thams cad blta bar bya'o/ /thor tshugs dbu rgyan longs spyod can/ /bsgoms na nges par 'grub</text></item>
<item><p>109a7</p><section></section><text>par 'gyur/ /zhes pa ni thams cad du 'brel to/ /'khor lo rdo rje pad+ma che/ /g.yas pa'i phyag tu rnam par bsgom/ /zhes pa ni rtsa ba'i phyag mtshan go rims ji lta bar ro/ /rdo rje phyag drug bsgom par bya/ /zhes pa ni de bzhin gshegs pa thams cad nyid rgyud 'dir ro/ /mtshon</text></item>
<item><p>109b1</p><section></section><text>cha sna tshogs 'dzin pa ni/ /zhes pa ni man ngag ji lta bar kun du bzang po'i dkyil 'khor gyi cho ga'i rjes su 'brang ba rigs gsum gyi rnam par gzhag pa 'dir rgyas par bshad pa'o/ /rigs lnga'i rnam par gzhag pa ni gsum pa ru spros pa rnams so/ /sems can kun la phan bzhed dam/ /</text></item>
<item><p>109b2</p><section></section><text>zhes pa ni snga ma dang phyi mar yang rtags la sogs par rnam par bsgyur ba dang 'brel bar bya'o/ /'dis kyang theg pa gsum po yang dag par bsdus pa dpal gsang ba 'dus pa mthar thug pa sangs rgyas thams cad kyi bstan par thugs rje chen po shes rab kyi pha rol tu phyin pas bsdus pa</text></item>
<item><p>109b3</p><section></section><text>gtso bo nyid du brjod pa yin no/ /shes rab pha rol phyin sbyor bas/ /thabs dang snying rje'i bdag nyid do/ /zhes dpal sangs rgyas thams cad las so/ /de nyid kyi phyir shes rab dang snying rje nyid goms pa sangs rgyas kyi bstan pa 'di la dbang ba yin no zhes lung las kyang grub po/ /dkar</text></item>
<item><p>109b4</p><section></section><text>po nag po dmar chen po/ /zhes pa ni rtag pa dang 'dra'o/ /nam mkha' rdo rje ni mi bskyod pa yin la spyan ni gtso mo ste de'i rigs yin pa'i phyir ro/ /rtag par zhes pa ni spyod lam bzhi ste thams cad blta bar bya'o/ /langs pa dang ni 'dug pa dang / /gtsang ba'am yang na mi gtsang</text></item>
<item><p>109b5</p><section></section><text>bar/ /rtag tu sgom par byed pa yang / /dngos grub rtogs par 'gyur ba yin/ /gnag dang dmar dang dkar ba'i tshul ni rdo rje can bzhin no/ /gsung rdo rje'i spyan ni gos dkar mo ste dmar dang dkar dang gnag pa ni 'dod chags can bzhin no/ /rdo rje ut+pal ni ye shes lnga'i rang</text></item>
<item><p>109b6</p><section></section><text>bzhin ser po de 'dzin pa ste/ ser po nag po dkar po'i tshul/ /rtsa ba g.yas dang g.yon gyi zhal/ /bsgoms na dngos po thams cad kyi de kho na nyid yul yin pa'i ye shes thob par 'gyur ro zhes 'brel to/ /gshin rje gshed ni zhal gsum pa ste rdo rje can bzhin no/ /gzhan gyis</text></item>
<item><p>109b7</p><section></section><text>mi thub pa zhal gsum pa ste rnam par snang mdzad bzhin no/ /drag po'i 'od 'jigs pa yang 'jigs par byed pa dang drag tu bzhad pa la sogs pa 'di ni mi sdug pa'i khro bo thams cad la blta'o/ /rab tu 'phro ba zhes pa ni rtags la sogs pa yongs su bsgyur bas thams cad kyi</text></item>
<item><p>110a1</p><section></section><text>khyad par yin no/ /rta mgrin ni pad+ma mthar byed de zhal gsum ni 'dod chags can bzhin no/ /rdo rje mi 'chi ba ni bdud rtsi 'khyil pa ste zhal gsum ni rdo rje can bzhin no/ /rgyan rnams thams cad yongs su rdzogs pa ni 'chad par 'gyur ba'i yang khyad par yin pa'i phyir ro/ /'dod</text></item>
<item><p>110a2</p><section></section><text>pa yang 'di yin la ye shes kyang yin te thams cad gnyis su med pa rang rig pa'i rang bzhin yin pa'i phyir ro/ /zhal gsum ni rdo rje can bzhin no/ /dngos po gsum mam sku la sogs pa gsum la 'jigs pa ster ba de nyid kyi phyir na 'jigs par byed pa'i mchog go/ /phyag bzhi ni rig ma la</text></item>
<item><p>110a3</p><section></section><text>'khyud pa'i rtsa ba'i phyag gnyis bor ba'o/ /stobs po che ni zhal gsum pa ste rdo rje can bzhin no/ /rdo rje che 'jig rten gsum gyi mun sel ba ni sngar bzhin du thams cad kyi yin no/ /ye shes lnga'i rang bzhin yin pa'i phyir dang nyon mongs pa dang shes bya'i sgrib pa bag chags dang bcas pa'i</text></item>
<item><p>110a4</p><section></section><text>mun pa spangs pa'i phyir khyad par yin no/ /dbyig pa sngon po ni dbyig pa rtsa ba'i phyag mtshan yin pa'i phyir ro/ /zhal gsum ni rdo rje can bzhin no/ /rdo rje gsum las byung ba ni thams cad sku rdo rje la sogs pa'i bdag nyid yin pa'i phyir ro/ /rdo rje yang 'di yin la sngar bzhin du'o/ /mi g.yo</text></item>
<item><p>110a5</p><section></section><text>ba yang yin te de chos kyi dbyings kyi ngo bo yin pa'i phyir ro/ /ral gri 'dzin pa ni rtsa ba'i phyag mtshan yin pa'i phyir ro/ /zhags pa 'dzin pa ni las kyi tshogs kyi dus nyid do/ /zhi ba ni rol pa'i khro bo yin pa'i phyir ro/ /'di'i dbang du byas pa ni gnod mdzes ye shes 'dzin pa la thug pa'o/ /</text></item>
<item><p>110a6</p><section></section><text>'dod pa'i rgyal po yang zhi ba yin pa ni man ngag las so/ /zhal gsum pa ni rdo rje can bzhin no/ /brtul zhugs ni rig pa'i brtul zhugs la sogs pa'i sbyor ba dang ldan pas so/ /yi ge gcig ni yi ge gcig pa'i sngags so/ /zhal gsum ni 'phags ma sgrol ma bzhin no/ /'khor</text></item>
<item><p>110a7</p><section></section><text>lo can ni de rtsa ba'i phyag mtshan no/ /gnod mdzes kyang 'di yin la me long lta bu'i ye shes la sogs pa 'dzin pa yang yin no/ /'di 'jigs pa yang yin la rgya mtsho yang yin te 'od mtshungs pa yang sngar bzhin no/ /zhal gsum ni rdo rje can bzhin no/ /bsam gtan ting nge 'dzin gsum gyi ngo</text></item>
<item><p>110b1</p><section></section><text>bo las byung ba gang yin pa de ni bsgom par bya'o zhes snga ma dang yang 'brel to/ /'di rnams ni dkyil 'khor gyi bdag po nyid kyis bstan pa yin gyi dkyil 'khor pa nyid kyis ni ma yin no zhes ston pas gsungs pa/ gzi brjid phung po gtsug tor rgyal/ /zhes pa la sogs pa dang / gang gzhan</text></item>
<item><p>110b2</p><section></section><text>sngags zhes rgyud phyi mar brjod pa'i tshul gyis shes rab dang snying rje'i bdag nyid yin pa'i phyir 'khor lo can yang dkyil 'khor can yin no zhes kha cig go/ /dpal rdo rje snying po rgyan las brjod pa kha dog la sogs pa rnams kyi 'khor los sgyur ba brgyad kyi yin la rang gi mtshan ma rtsa ba'i phyag na yin</text></item>
<item><p>110b3</p><section></section><text>te/ lhag ma'i phyag rang gi rigs kyi phyag mtshan dang zhal gsum phyag drug pa'o zhes gzhan dag go/ /so so so sor dkyil 'khor gyi bdag po nyid kyis yin gyi dkyil 'khor pa ma yin pa nyid yin te/ 'di rnams mtha' med pa nyid yin te/ 'di rnams mtha' med pa nyid du rgyas</text></item>
<item><p>110b4</p><section></section><text>par bshad pas te gsal por gsungs pa/ dpag tu med pa zhes bya ba ni rgyud 'dir dkyil 'khor pa rnams nges pa yin la rgyud gzhan rnams su ni dkyil 'khor pa'i bdag po nges pa yin te grangs su bcad pa'i phyir/ nam mkha'i steng du shin tu mang / zhes khyad par du byas te shin</text></item>
<item><p>110b5</p><section></section><text>tu khyad par can du 'gyur ro/ /don gzhan la ni brten nas su/ /don de nyid ni bzlas pa yin/ /zhes bya ba'i tshul gyis bstan pa'i don yang bstan pa gsungs pa/ nam mkha'i dbyings ni chos dbyings yin par thams cad du man ngag las yin no/ /gsal ba'i dkyil 'khor zhes</text></item>
<item><p>110b6</p><section></section><text>pa ni gsum par bshad zin to/ /sangs rgyas ni rdo rje 'dzin pa yin la/ de yongs su gyur pa'i dngos po yin pas ting nge 'dzin thams cad kyi'o/ /gsal ba ste thams cad rang rig pa'i ngo bo yin pa'i phyir ro/ /zla ba bzhin zhes bya ba ni gsum par nges par byas so/ /zhi ba ni nyon mongs</text></item>
<item><p>110b7</p><section></section><text>pa dang shes bya'i sgrib pa bag chags dang bcas pa'i bslad pa bcom ldan 'das thams cad kyis spangs pa'i phyir ro/ /me long bzhin du chos thams cad kyi gzugs brnyan skye ba'i rten yin pas thams cad mkhyen pa'i ye shes kyi bdag nyid me long lta bu'i ye shes so/ /de nyid kyi phyir</text></item>
<item><p>111a1</p><section></section><text>khams gsum gyi dkyil 'khor ro/ /'di thams cad kyi dbang du byas pa yin te ci ltar rigs par ro/ /rdo rje sems dpa' ni 'dir mi bskyod pa'o/ /'di gsal ba'i lus kyang yin la 'dra bar byed pas na 'dra ba yang yin zhing khro ba yang yin te zhe sdang rnam par dag pa</text></item>
<item><p>111a2</p><section></section><text>ste/ sems can thams cad kyi nyon mongs pa rnams la snying rje chen po'i khro bas so/ /rdo rje mi bskyod pa'i che ba'i bdag nyid yin no/ /chos kyi sems dpa' ni 'od dpag tu med pa'o/ /zla ba'i dkyil 'khor zhes pa 'di'i dbang du byas pa ni 'phags ma sgrol ma la thug pa'o/ /rdo rje</text></item>
<item><p>111a3</p><section></section><text>dkyil 'khor ni mi bskyod pa'i dkyil 'khor ro/ /nam mkha' rdo rje mchog ni nam mkha' sgyu ma'i mchog ste mA ma kI'o/ /ut+pa la sngo dmar zhes pa la sngon po ni zhe sdang rnam par dag pa yin la dmar po ni kha dog go/ /chos kyi 'khor lo ni 'od dpag tu med pa'i dkyil 'khor ro/ /rdo rje chos ni</text></item>
<item><p>111a4</p><section></section><text>gos dkar mo'o/ /pad+ma rA ga zla 'dra ba ni kha dog dang mdzes pas kyang yin te go rims bzhin du yin no/ /thugs rje chen po'i 'dod chags kyis chags pa'i thugs 'dzin pa'i phyir 'dod chags 'dzin pa ste 'od dpag tu med pa'o/ /de'i sdug pa ni de'i rigs yin pa'i phyir ro/ /ut+pal</text></item>
<item><p>111a5</p><section></section><text>dmar po ni kha dog dmar po dang chos mthun pas dmar po ste pad+ma'o/ /thams cad sgra ji bzhin par bzung na ni ral gri dang gtun shing dang dgra s+t+wa dang zhags pa'i phyag dang zhal bzhi pa dang phyag bzhi pa dang zhabs drug pa la sogs pa gshin rje gshed la sogs pa yin pas dpal gsang ba</text></item>
<item><p>111a6</p><section></section><text>'dus par yang ye shes zhabs kyi yang lugs la mi 'tsham pa shin tu mang por 'gyur ro/ /sgra ni ji bzhin dpyod pa na/ /sgrib pa zhes rgyal ba byams pas brjod pa dang 'gal bar 'gyur ro/ /rgyun ma chad cing gnod pa med pa'i gzhung nyid sgra'i don du nges pa yin te/ de las gzhan du</text></item>
<item><p>111a7</p><section></section><text>srid pa'i phyir the tshom ni sgra tsam las mi ldog go/ /gang rnam 'grel las/ gzhan du mi srid med pa'i phyir/ /nus pa sna tshogs rang gi sgra/ /nges par byed pa ma mthong la/ /the tshom nges par 'gyur ba yin/ /'dis ni 'dam las skyes pas 'dam skyes te/ /ut+pa la yin zhes</text></item>
<item><p>111b1</p><section></section><text>gsal lo/ /sgra 'jug pa'i rgyu mtshan tsam yod pas don la 'jug pa ma yin la 'on kyang grags pa'i dbang gis yin te/ 'gro bas na ba lang zhes pa la sogs pa la 'gro ba la sogs pa'i 'jug pa'i rgyu mtshan yod pa nyid kyis bram ze la sogs pa rnams la yang btags pa ma yin par ba lang</text></item>
<item><p>111b2</p><section></section><text>gi sgra 'jug par thal bar 'gyur ba'i phyir ro/ /grub pa ni don yod par grub pa de'i dkyil 'khor ro/ /kha dog ser po yang yin la mdangs kyang yin pas mdangs so/ /ser po yang kha dog gis yin la mdangs kyang yin pas mdangs so/ /de bzhin du gsungs pa/ lha mo 'di rnams</text></item>
<item><p>111b3</p><section></section><text>nges pa'i phyag mtshan ni/ /'khor lo bzang dang ut+pal dmar po dang / /pad+ma ut+pal gser mdog rim bzhin bsam/ /lhag ma rnams ni ji bzhin 'dod par 'dod/ /sangs rgyas gzugs ni bsgom byas nas/ /zhes pa ni rang gi sa bon du yongs su gyur pa'i dus na nyi ma'i dkyil 'khor</text></item>
<item><p>111b4</p><section></section><text>la sogs pa la ji ltar rigs par bsam par bya zhes pa ni thams cad du 'brel to/ /phyag na ral gri ni gang gi gsum pa na yod pa de yin no/ /dam tshig ni 'da' bar bya ba ma yin pa'i phyir ro/ /de bzhin du thams cad du ci ltar srid par ro/ /gzhan gyis mi thub pa ni mi mthun pa'i</text></item>
<item><p>111b5</p><section></section><text>phyogs kyis so/ /sbrul gyis brgyan cing ske rags can/ /zhes pa ni mtshon pa ste khro bo mi sdug pa thams cad kyi khyad par ro/ /gyes pa ni gdangs pa'i zhal te gdong mi sdug pa dang mche ba 'khyog pa dang zhal 'jigs su rung ba'i phyir ro/ /'di dag kyang de rnams nyid kyi'o/ /rta mgrin</text></item>
<item><p>111b6</p><section></section><text>zhes pa ni pad+ma mthar byed kyi ming gzhan no/ /rgyud 'dir ni thams cad zhal gsum pa'o/ /gdug pa thams cad kyi gnas ni 'dug sa ste/ de mnan pa de dang de gang gis bsal ba de'o/ /sku dmar po ni lus thams cad dang rtsa ba'i zhal lo/ /dpag med ni sangs rgyas 'od dpag tu med</text></item>
<item><p>111b7</p><section></section><text>pa'o/ /rdo rje mi 'chi ba ni bdud rtsi 'khyil pa'o zhes bshad zin to/ /kun du 'khrugs shing khros zhes pa yang ngo / /de nyid kyi phyir khros shing mche ba rnon po yang yin pa ni 'jigs su rung ba'i khro bo thams cad kyi khyad par ro/ /'dod pa sems pa khros pa ni/ /'jigs su rung</text></item>
<item><p>112a1</p><section></section><text>ba'i sku mchog ste/ /rgyan rnams thams cad yongs su rdzogs/ /zhes pa ni rol pa'i khro bo yin pa'i phyir ro/ /stobs po che zhags pa 'dzin pa ni las kyi tshogs nyid la'o/ /rdo rje sngon po ni dbyig pa sngon po'o/ /'di gnag pa yang yin la sku thams cad dang rtsa</text></item>
<item><p>112a2</p><section></section><text>ba'i zhal gyis so/ /rgya mtsho yang yin te thams cad mkhyen pa ma yin pas rtogs par dka' ba'i phyir dang yon tan ma lus pa'i rten yin pa'i yang phyir ro/ /'phel bar byed pa ni/ sems can ma lus pa'i rgyud kyi dge ba'i rtsa ba rnams so/ /gzugs nag po 'dzin pa ni de'i gzugs</text></item>
<item><p>112a3</p><section></section><text>kyis 'dul ba rjes su bzung ba'i phyir yin gyi rang bzhin gyis gnag pa ni ma yin te bcom ldan 'das thams cad dkar po'i chos kyi rang bzhin chos kyi dbyings kyi ngo bo yin pa'i phyir ro/ /mi g.yo ba'i mchog khros shing 'jigs pa zhes pa ni phyir 'thon pa'i cung zad mche ba gtsigs pa 'jigs</text></item>
<item><p>112a4</p><section></section><text>su rung ba dang ldan pa'i phyir ro/ /'di yang rol pa'i khro bo yin te rdo rje mi g.yo ba bzhi pa zhes brjod pa'i phyir ro/ /zhags pa 'dzin cing 'khrugs pa ni bshad zin to/ /rig pa'i 'khor lo ni gtsug tor 'khor los sgyur ba yin no/ /mtshan rnams thams cad yongs su rdzogs pa ni rol pa'i khro bo</text></item>
<item><p>112a5</p><section></section><text>yin pa'i phyir ro/ /'khor lo 'bar bas yongs su bskor ba ni phyi rol gyi nyi ma'i 'od kyi dkyil 'khor ro/ /rdo rje gnod mdzes kyi phyag na rdo rje yin pa ni de rtsa ba'i phyag mtshan yin pa'i phyir ro/ /bsgoms na dngos grub kyi mchog sangs rgyas kyi mtshan nyid dang thun mong ba yang mi snang ba la sogs</text></item>
<item><p>112a6</p><section></section><text>pa'i ngo bo ci ltar mngon sbyor thob par 'gyur zhes pa ni thams cad dang 'brel ba'o/ /'gog pa ni mi mthun pa'i phyogs thams cad la bya'o/ /ci byas pas she na/ khro bo'i 'khor lo ste srung ba'i 'khor lo'i ngo bos so/ /byed pa po gang gang gis sangs rgyas rdo rje bsten pa ni ting nge 'dzin gsum</text></item>
<item><p>112a7</p><section></section><text>dang ldan pa'i rnal 'byor pas so/ /'dis ci ltar 'gyur zhe na/ gsungs pa/ ting nge 'dzin rdo rje ye shes can 'grub ces so/ /ci lta bu zhe na/ gsungs pa/ rdo rje dkyil 'khor rnams zhes kha cig go/ /cis she na/ gsungs pa/ rdo rje dkyil 'khor las zhes gzhan dag go/ /rdo rje'i</text></item>
<item><p>112b1</p><section></section><text>dam tshig gi de kho na nyid bsgoms pas mngon par byang chub pa de ston par byed pa'i gzhung yongs su gcod pa'i le'u'o/ /dpal gsang ba 'dus pa'i rgyan las le'u bcu gsum pa'o// //de nas zhes pa la zhi ba la sogs pa'i cho ga gsungs pa/ de la bya ba gzhan ci bya zhes pa la sogs pa</text></item>
<item><p>112b2</p><section></section><text>gdul bya'i rnam par rtog pa yongs su shes pa'i rjes la'o/ /drag po la sogs pa'i dngos grub la bar du gcod pa bsal ba'i don du zhi ba la sogs pa'i sngags rnams sngar brjod pa'i lha la sogs pa rnams kyis gsungs so/ /drag po la sogs pa zhi bar byed pa'i dam tshig 'da' bar bya ba</text></item>
<item><p>112b3</p><section></section><text>ma yin pas bcom ldan 'das ma spyan no/ /de nyid mchog gang du dmigs pa yin pa de ni de bzhin no/ /'byor pa kun la dgyes pa rnams ni sems can thams cad kyi phun sum tshogs par bzhed pa sangs rgyas bcom ldan 'das so/ /sangs rgyas rdo rje ni rnam par snang mdzad rdo rje can gyi</text></item>
<item><p>112b4</p><section></section><text>ngo bor gsal ba rjes su dran te des sems can gyi khams bde bar byas pa de'i tshe gzigs te dgyes la dbang du yang byas te mnyes pa'o/ /sangs rgyas rnams kyang zhes pa ni/ shin tu bar brjod do zhes kha cig go/ /drag po sgrub pa'i dus su'o zhes gzhan dag go/ /sangs rgyas rnams kyi gang</text></item>
<item><p>112b5</p><section></section><text>zhi ba ni nyon mongs pa dang shes bya'i sgrib pa bag chags dang bcas par spangs pa'i mtshan nyid yin te/ de skyed par byed pa ni snod ji lta bar sems can thams cad kyi rgyud la dngos su'o/ /las thams cad la yang phul du byung bas sgrub pa ni kha dog dang nyams la sogs pa'i dbye bas</text></item>
<item><p>112b6</p><section></section><text>so/ /'chi ba sos par byed ces pa'i don ni 'di yin te/ spyan gyi rnal 'byor pas ye shes sems dpa'i thugs ka'i sa bon gyi lcags kyus bar ma do'i srid pa'i bdag nyid dam mngal du chud pa dri ma med pa bskyod pa med pa mi g.yo ba gnyug ma'i mar me'i rtse mo'i rgyun dang 'dra ba'i rnam</text></item>
<item><p>112b7</p><section></section><text>par shes pa bkug ste/ shi ba de'i snying gar bcug la de la lam gyi sa bon bsgoms nas de'i 'od zer rnams kyis de'i lus po rang bzhin gyis 'od gsal bar bya ste/ grub pa'i dngul chus zangs gser du byas pa bzhin du/ spyan gyi rnam par yongs su gyur par bltas la mig la</text></item>
<item><p>113a1</p><section></section><text>sogs pa byin gyis brlab par byas te/ rang gi ye shes sems dpa'i thugs ka'i sa bon gyi 'od zer las byung ba spyan gyi tshogs kyis bum pa'i bdud rtsi dang byang chub kyi sems dang bdag nyid zhugs pas dbang bskur bas dbang bskur bar bya'o/ /de ltar shi ba de</text></item>
<item><p>113a2</p><section></section><text>sos shing rdo rje'i sku yang thob par 'gyur te thams cad mkhyen pa ma yin pa la bsam gyis mi khyab pa'i phyir grub pa'i rnal 'byor pa'i byin gyis brlab pa yin no/ /rdo rje dam tshig bskul mdzad ma ni de kho na nyid skul bar byed pa'i glus te/ dbang du byas pa yang 'phags ma sgrol ma la</text></item>
<item><p>113a3</p><section></section><text>thug pa'o/ /de nas zhes pa ni mA ma kI'i sngags kyis gdul bya yongs su smin par chod pa'i rjes la'o/ /de bzhin du de dang de'i sngags brjod pa la sogs pa'i gdul bya yongs su smin par shes pa'i rjes la ste thams cad la de nas kyi sgra dpyad par bya'o/ /sku gsum gyi dam tshig khro</text></item>
<item><p>113a4</p><section></section><text>bo ni mi bskyod pa'o/ /dngos po rnams ni gzung ba la sogs pa'i ngo bo yin la dngos po med pa ni nyon mongs pa bag chags dang bcas pa dang bral ba'i ye shes yongs su grub pa'i bdag nyid do zhes kha cig go/ /dngos po ni sems can gyi don ma lus pa sgrub pa'i bsam pa snying rje chen po'i thabs so/ /</text></item>
<item><p>113a5</p><section></section><text>dngos po med pa ni brtags pa med par dmigs pa'i shes rab bo/ /gang zhig dngos med shes rab ste/ /thabs ni dngos po'i mtshan nyid do/ /zhes rgyud phyi ma las so/ /de dag gi dam tshig srid pa dang zhi ba mnyam par ro gcig pa mi gnas pa'i mya ngan las 'das pa'i ngo bo mA ma kI'o/ /</text></item>
<item><p>113a6</p><section></section><text>rdo rje 'dzin pa ni 'dir mi bskyod pa'o/ /sku gsum dbyer med rdo rje can/ /zhes pa ni zhe sdang gi rigs can rnams so/ /rdo rje srung ba'i sbyor ba la/ /zhes pa ni rang gi lha'i rnal 'byor gyi ro langs la sogs pa bsgrub pa rnams la de'i sngags las byung ba'i rdo rje 'bar ba zla ba'i dkyil 'khor</text></item>
<item><p>113a7</p><section></section><text>la gnas pa rang gi mgo bo la bsams te mA ma kI de'i lte ba'i nang na gnas par bya'o/ /de lta na ma nyams pa'i bsrung bar 'gyur ro/ /las rnams rtag tu rab sgrub pa/ /zhes pa ni zhi ba la sogs pa'i las rab tu sgrub par yang 'gyur te spyan bzhin no/ /rdo rje chen po 'jigs</text></item>
<item><p>113b1</p><section></section><text>nyen la/ /zhes pa ni mtshams med pa la sogs pa'i las byas pas sems shin tu ngan song gi 'jigs pa sems 'khrugs pa rnams so/ /stobs byed pa ni mA ma kI'i rnal 'byor gyis ji lta ba bzhin du rang gi sngags bzlas pa sngon du song bas chos thams cad stong pa nyid do zhes mngon</text></item>
<item><p>113b2</p><section></section><text>du byas te bdag nyid de'i rnam par bsgoms pas ngan song gi 'jigs pas nyen pa sel bar byed do/ /'dod chags chen po ni 'dir 'od dpag tu med pa yin la gang gi dam tshig tu byed pa gos dkar mor grags pa de gzigs pa ni ting nge 'dzin gang gis yul du byas pa de la de skad ces brjod</text></item>
<item><p>113b3</p><section></section><text>do/ /rdo rje chos mchog 'dzin pa rnams/ /zhes pa ni 'dod chags kyi rigs can rnams so/ /chos rgyas stobs zhes pa ni ma 'dres pa'i chos la sogs pa rnams rgyas pa'i rnal 'byor pa'i rgyud la gsal bar snang ba yin la stobs kyang mi mthun pa'i phyogs kyis ma nyams pa'i nus</text></item>
<item><p>113b4</p><section></section><text>pa yin te rtag tu ni rgyun rtag pas so/ /gang gi phyir bcom ldan 'das ma 'dis sangs rgyas kyi yon tan rnams kyi mdzod chen po dang ldan pa de'i byed do/ /bzlas pa tsam gyis zhes pa la tsam smos pas phyag rgya 'ching ba la sogs pa rnam par bcad pa'i ched du yin gyi bsgom pa rnam par</text></item>
<item><p>113b5</p><section></section><text>dpyad pa ni ma yin te/ de nyid 'bras bu thob pa la gtso bo'i phyir ro/ /rtag tu ni 'khor ba ji srid bar mya ngan las mi 'da' ba'i chos yin pa'i phyir ro/ /ji ltar gsungs pa rdo rje'i tshig mi slu ba de bzhin du 'di nyams su blangs pa'o/ /kun nas 'byung ba ni sems can ma lus pa'i</text></item>
<item><p>113b6</p><section></section><text>don byed pa de la de skad du yin te/ don yod rdo rje'o/ /de nyid sgrol mar grags pa rdo rje gang la yin pa de de bzhin no/ /sangs rgyas kun bdag che las skyes pa ni dam tshig gi rigs can rnams so/ /rdo rje'i sku zhes pa ni don yod rdo rje'o/ /thams cad bran bzhin byed ces pa ni rang gis</text></item>
<item><p>113b7</p><section></section><text>sgrol ma'i rnal 'byor mngon sum du byas te de yang kha dog dmar po'i na bza' dang rgyan gyis brgyan pa bsgrub bya mdun du mngon sum du byas pa sngon du song bas snying gar pad+ma dmar po'i 'dab ma rnams la skyes pa rnams kyi yin zhing de bzhin du pad+ma dmar po'i ze'u 'bru rnams la bud med rnams</text></item>
<item><p>114a1</p><section></section><text>la bud med rnams kyi yin te rang gi sngags kyis byin gyis brlabs pa'i mda' dmar po rnams kyis bskul zhing sngags brjod de yang nas yang du bsnun nas bran du bya'o/ /dri ma med pa'i 'od zer gyi sprin bkod pa gshin rje gshed gang gis de nyid kyi rdo rje gang la yin pa de</text></item>
<item><p>114a2</p><section></section><text>de bzhin no/ /'jigs shing yid skrag pa zhes pa ni byis pa so so'i skye bo rnams skrag pa skyed par byed pa ste/ 'di zhes pa ni rang gi sngags yang dag par bstan pa dang ldan pa'o/ /'byung bar 'gyur ba yang 'jug par 'gyur ba la brten nas de bzhin gshegs pa'i rnal 'byor pa ni de</text></item>
<item><p>114a3</p><section></section><text>bzhin gshegs pa ste so so'i skye bo nyid du dgongs pa ste/ de rnams skrag pa nyid srid pa'i phyir ro/ /khro bo'i sngags 'bum bzlas pa byas te ji skad brjod pa'i cho gas thod pa la bsgrub bya'i ming dang lhan cig pa yang dag par bris te rkang pa g.yon pas mnan te ming dang spel ba'i cho gas</text></item>
<item><p>114a4</p><section></section><text>rang gi dkyil 'khor gyi dbus su 'dug ste sngags bzlas par bya'o/ /bsgrub bya yang rdo rje rlung gi dkyil 'khor la zhon pa zhags pas kyang bkug pa ste dgug pa thams cad kyi sbyor ba la bsgom par bya'o/ /dam tshig nyid 'od zer rnams te de rnams kyis stug po ni tshogs yin la de nyid gang</text></item>
<item><p>114a5</p><section></section><text>du mchog yin pa de ni de bzhin no/ /bdud rtsi'i bdag nyid khro bo ni bdud rtsi 'khyil pa'o/ /sngags rnams kun gyi sbyor rnams la/ /zhes pa ni lha thams cad kyi las kyi tshogs sna tshogs pa'i mtshan nyid rnams la bcom ldan 'das nyid sbyar bar bya ste bya ba ma lus par rdzogs par byed pa'i phyir ro/ /khyad</text></item>
<item><p>114a6</p><section></section><text>par du yang 'di ni rdo rje zhes pa la sogs pa'o/ /cho ga yis zhes pa ni rlung gi dkyil 'khor gyi steng du rdo rje rnga mo'i rgyab tu zhon pa sgren mo skra grol ba rdo rje khro bo'i rigs kyis skrag pa sdang ba lho phyogs su 'gro ba blta'o/ /sangs rgyas kyi rnam pa'i 'od zer rnams nyid rdo rje ste gang la de yod pa de bzhin</text></item>
<item><p>114a7</p><section></section><text>no/ /cho ga bzhin du zhes te gzhan gyis mi thub pa'i khro bo'i rnal 'byor sgrub pa chen po'i bar du bya ba ste rdo rje'i rang bzhin gyis sa gzhi dang ra ba dang gur dang phyogs dang mtshams bcing bar byas te/ bsgrub bya'i bsrung ba spel ba dang bcas par sngags bzlas te rdo rje thugs rab tu sbyor bar bya'o/ /</text></item>
<item><p>114b1</p><section></section><text>dpag tu med pa ni 'od dpag med de gang las byung ba rta mgrin gang yin pa de nyid rdo rje ste gang la de yod pa de de bzhin no/ /chos kyi rdo rje che mchog skyes/ /zhes pa ni 'dod chags kyi rigs can rnams so/ /ha la ha la'i 'od ni shin tu drag po'o/ /khro bo'i rgyal pos bskul ba yis/ /zhes</text></item>
<item><p>114b2</p><section></section><text>pa la ci lta ba bzhin du 'phags pa rta mgrin gyi sbyor ba dang ldan pas bsgrub bya'i snying gar nyi ma'i dkyil 'khor 'bar ba bskal pa'i me dang 'dra ba de'i steng du yi ge hUM bkod de de'i 'od zer rnams kyis lus thams cad la gnas pa'i dug bsregs nas lag pa g.yas par yi ge pi las byung ba'i</text></item>
<item><p>114b3</p><section></section><text>pad+ma dkar po 'dab ma brgyad pa bsgoms te de'i lte bar yi ge haM kha dog dkar po'i 'od zer dkar por gsal ba bdud rtsi 'dzag pa rnam par bsam zhing phreng ba'i sngags bzlas par bya ste/ des byabs pa na bsgrub bya la dug med par 'gyur zhes pa'i don to/ /gang las byung ba ni sems can ma</text></item>
<item><p>114b4</p><section></section><text>lus pa'i don te de de bzhin te/ de nyid rdo rje tog gang la yod pa de de yin te de ltar ro/ /brgyad brgya ni brgya rtsa brgyad do/ /cho ga 'khor lo'i sbyor ba yis/ /zhes pa ni dbyig pa sngon po'i sbyor ba ci lta bar nga rgyal dang bcas pas sngags brjod na gdug pa rnams ni gsod par 'gyur zhes pa ni</text></item>
<item><p>114b5</p><section></section><text>'chad par 'gyur ba'i cho gas so/ /bzlas pa tsam gyis sbyor ba yis/ /las rnams thams cad sgrub par byed/ /ces so/ /yang na sngags pas khro bo thams cad kyi/ /sngags ni 'bum du bzlas nas ni/ /las rnams thams cad byed par bshad/ /ces te 'chad par 'gyur ba'i</text></item>
<item><p>114b6</p><section></section><text>tshul gyis mtshan ma thob pa than pa byung ba'i dus su de'i rnal 'byor byas te sngags bzlas pa na chu'i tshogs dbab par bya'o zhes pa'i don to/ /kun nas bgegs rnams 'joms pa de nyid rdo rje ste gang la yod pa de bzhin no/ /rdo rje sems dpa'i sbyor ba yis/ /zhes pa ni 'phags</text></item>
<item><p>114b7</p><section></section><text>pa 'dod pa'i rgyal po'i sbyor ba ci lta ba dang ldan pas bsgrub bya'i gzugs brnyan byas te dgug pa sngon du song bas 'bar ba'i lcags kyus byin gyis brlabs pa'i rkang pa g.yas pas g.yon brkyang gis mnan te sngags bzlas pas rdo rje lcags kyus dgug par bya'o/ /ye shes ni dngos</text></item>
<item><p>115a1</p><section></section><text>po mtha' dag gi de kho na nyid yul yin pa'i phreng rgyud yod pa ste de nyid chu yin pa ni 'dod chags la sogs pa'i dri ma 'khru ba'i phyir ro/ /de nyid sangs rgyas rdo rje gang la yod pa de bzhin no/ /kha sbyar lus kyis 'gugs par 'gyur/ /zhes pa ni ci lta ba bzhin du 'phags</text></item>
<item><p>115a2</p><section></section><text>pa mi g.yo ba'i rnal 'byor pas mi'i thod pa srub med pa mtshan nyid dang ldan pa blangs te/ rkang pa g.yas pa'i mdzub mo'i khrag dang tsha ba'i mar nag dang ske tshe la sogs pa rnams kyis lha chen po la sogs pa'i gzugs brnyan rang gi lha mo dang ldan pa yang dag par bris te dgug pa sngon du</text></item>
<item><p>115a3</p><section></section><text>song bas sngar bzhin du rdo rje'i lcags kyus byin gyis brlabs te rkang pa g.yas pas mnan nas des lcags kyus dgug par bsams te/ skul ba dang lhan cig pas nges par dgug par 'gyur ro/ /dam tshig ni rgyu ste khro bo rnams kyi phal cher mi bskyod pa yin te/ khro bo zhe sdang gnas las</text></item>
<item><p>115a4</p><section></section><text>skyes/ /zhes brjod pa'i phyir ro/ /de'i rnam par 'phrul pa ni dpal gnod mdzes su grags te rdo rje gang la yod pa de de bzhin no/ /bu mo zhes pa thams cad ni lha'i bu mo la sogs pa rnams yin te 'dod chags kyis tshim pa'i gzhan gyi dbang du gyur pa yin pa'i phyir skra bshig gos dang bral</text></item>
<item><p>115a5</p><section></section><text>ba'o/ /de bzhin gshegs pa kun yang yin te dkyil 'khor du'o/ /ji lta ba bzhin du bcom ldan 'das gnod mdzes rgyal po de nyid rdo rje sems dpa' yang yin la gnas kyang yin te phun sum tshogs pa ma lus pa'i gnas yin la des mnan pa'o/ /ci lta ba bzhin du bud med kyi thod pa rkang</text></item>
<item><p>115a6</p><section></section><text>pa g.yon pas mnan te snying gar rdo rje lcags kyus phug ste mgrin pa zhags pas bcings na rdo rje'i bu mor nges par 'gyur te 'di'i dbang du byas pa ni ci ltar rigs par ro/ /'phags pa gnod mdzes kyi sbyor ba ci lta ba dang ldan pas mtshan nyid dang ldan pa'i bud med kyi thod pa la lha'i bu mo</text></item>
<item><p>115a7</p><section></section><text>la sogs pa gang yang rung ba rkang pa g.yon pa'i srin lag gi khrag gis bris te de las byung ba'i rdo rje lcags kyus byin gyis brlabs pa'i rkang pa g.yon pas mnan nas lag pa g.yas pa na gnas pa'i lcags kyus snying gar phug ste zhags pas ske nas bcings te bskul tshig dang ldan pas sngags</text></item>
<item><p>115b1</p><section></section><text>bzlas pas dgug par bya'o zhes pa'i don to/ /dam tshig chen po'i de kho na nyid ni byang chub kyi sems te des bskyed pa ni dgug pa'i las grub pa'o/ /de byang chub kyi sems bsgoms pa brtan par byas pas khams gsum pa 'di dag ni sems tsam mo zhes shes par byas pas dgug pa grub</text></item>
<item><p>115b2</p><section></section><text>pa'i phyir ro/ /dam tshig chen po ni bshad zin te de las phyung ba ni sku dang gsung dang thugs kyi gsang ba rdo rje gsum gyi gsang ba'o/ /ci lta bu zhe na/ gsung gi dam tshig ni sngags yin te de'i de kho na nyid de nyid gnas te dgug pa'i sbyor ba la zhes bya ba'i don to/ /sku dang gsung dang thugs kyi</text></item>
<item><p>115b3</p><section></section><text>rdo rje rnams ni sangs rgyas kyi rdo rje rnams te de rnams ni sku gsung thugs kyi rdo rje rnams yin zhing sku gsum po rnams yin te de rnams la rdo rje sems dpa' bsgom pa ni gnod mdzes bsgom pa ste de dgug pa'i rgyu mtshan gyis gnod mdzes bsgom par bya zhes pa'i don to/ /ci ltar na gnod</text></item>
<item><p>115b4</p><section></section><text>mdzes kyi sbyor bas sangs rgyas thams cad 'gugs she na/ gsungs pa/ zhags pa rdo rje kyo ba 'dzin/ /gnod mdzes rgyal po'i sprul pa rnams kyis zhags pa dang lcags kyus gnod mdzes kyi rnal 'byor pas sangs rgyas thams cad dgug par bya'o/ /da ni rdo rje 'dzin pa chen po la</text></item>
<item><p>115b5</p><section></section><text>sogs pa rnams kyi rang gi rnal 'byor gyis dgug pa gsungs pa/ sangs rgyas kyi sku dang gsung dang thugs kyi sbyor ba rdo rje 'dzin pa chen po'i rnal 'byor gyis so/ /'khor lo chen po rdo rje 'dzin pa chen po'i dkyil 'khor gyi sbyor ba las so/ /'khor lo pad+ma rdo rje che/ /zhes pa ni rnam</text></item>
<item><p>115b6</p><section></section><text>par snang mdzad kyi rnal 'byor pas lag par 'khor lo'i lcags kyus bsams nas de dang de'i dkyil 'khor gyi dbus su gnas te rin po che dang pad+ma dang ral gri dang lcags kyus rin chen 'byung ldan la sogs pa dgug go/ /de bzhin du gzhan rnams kyang shes par bya ba de'i phyir gsungs pa/</text></item>
<item><p>115b7</p><section></section><text>rdo rje kyo ba'i khyad par gyis/ /sngags rnams thams cad dgug pa'i mchog /ces so/ /rang sngags skyes bu bsgoms nas ni/ /zhes pa ni rang gi lha rnams kyi ngo bor rang gi sngags kyi bdag nyid bsams nas so/ /thams cad rdo rje'i dngos zhi ba/ /zhes pa ni sku gsung thugs</text></item>
<item><p>116a1</p><section></section><text>kyi rang bzhin no/ /snying gar rdo rje kyo sbyor bas/ /zhes pa ni de'i snying ga'i pad+ma rdo rje lcags kyus phug nas de rnams kyang rdo rje'i rlung gi dkyil 'khor la zhon pa rnams su bsams nas dgug par bya'o/ /rnam par snang mdzad gzugs chen po/ /zhes pa la sogs</text></item>
<item><p>116a2</p><section></section><text>pa ni 'phags pa bdud rtsi 'khyil pa'i rnal 'byor byas te de'i dkyil 'khor gyi dbus su gnas pa'i rnal 'byor pas bcom ldan 'das rnam par snang mdzad zla ba'i dkyil 'khor gyi gzugs su bsam par bya ste/ de nas sha tsi steng du gnas pa'i gzugs su bsgoms nas dgug par bya'o/ /</text></item>
<item><p>116a3</p><section></section><text>de'i phyir gsungs pa/ rdo rje mi 'chi sbyor ba yis/ /lan grangs lnga bcur brjod pa yis/ /nges par rtag tu dgug par 'gyur/ /zhes so/ /rdo rje kyo ba gzugs po che/ /zhes pa la sogs pa la rdo rje'i kyo ba rno ba'i 'bar ba'i 'od kyi dkyil 'khor nam mkha' la bsams te de nyid rdo</text></item>
<item><p>116a4</p><section></section><text>rje'i dkyil 'khor gyi rnam par bsam par bya'o/ /de'i steng du nam mkha'i bu mo bsams la 'phags pa bdud rtsi 'khyil pa'i sbyor bas de nyid dgug par bya'o zhes kha cig go/ /rdo rje sa 'og na gnas pa de gnod mdzes rgyal po bsgoms nas sngar bzhin du rdo rje lcags kyu dang zhags pa</text></item>
<item><p>116a5</p><section></section><text>dag gis lha ma yin gyi bu mo dgug pa'i lugs so zhes gzhan dag go/ /btsag ces pa la sogs pa la 'gog pa'i rdo rje bsgoms pas mtshan ma thob pa rdo rje'i rigs la sogs pa'i gang yang rung ba'i rnal 'byor dang ldan pas phyi'i lus spyan ma dang ldan pas rig ma'i pad+ma na gnas</text></item>
<item><p>116a6</p><section></section><text>pa'i byang chub kyi sems kyi zla ba'i gdan la btsag gam rdo rgyus gnas par bya ste/ de rnams kyang yi ge hUM la sogs pa gang yang rung ba'i sa bon las lag na rdo rjes mtshan pa la sogs pa'i lcags kyu yod pa'i lha'i gzugs su bskyed nas sa bon gsum gyis byin gyis brlab par bya ste</text></item>
<item><p>116a7</p><section></section><text>de las 'thon pa'i rdo rje lcags kyu'i lha spros te nam mkha' gang bar byas te bsdus nas thim zhing brtan pa'i dngos pos rjes su chags pa'i mchod pa byed pa na yang dang yang du bsgom par bya ste ji srid du zla ba ma grol ba de srid du'o/ /des tshangs pa la sogs pa de rnams kyi ming bris pa nyid</text></item>
<item><p>116b1</p><section></section><text>kyis nges par 'ongs par 'gyur zhes pa'i don to/ /rnam pa kun gyi mchog ldan pa/ /zhes pa la sogs pa la rang gi dkyil 'khor la ci lta ba bzhin du 'jam dpal gyi sbyor ba dang ldan pas rtsa ba'i phyag g.yas par rang gi sngags las byung ba'i 'phags pa gshin rje mthar byed yongs su gyur nas</text></item>
<item><p>116b2</p><section></section><text>rdo rje lcags kyur bsgoms te de nas de'i lcags kyu dang rtsa ba'i phyag g.yon pa na gnas pa'i zhags pas kyang rang 'dod pa'i gnod sbyin mo sngags zlos pas de bzhin du bkug ste nye bar longs spyad do zhes pa'i don to/ /brjod pa'i don nyid gsal por gsungs pa kun gyi phyag rgya'i khyad par</text></item>
<item><p>116b3</p><section></section><text>zhes pa la sogs pa ste de dang de'i lha rnams kyi rang gi rig ma dang gnyis su med pa'i phyag rgya chen po'i khyad par ni phyag rgya'i khyad par ram rang gi phyag mtshan lcags kyu'i khyad par nges so/ /de rang gi bzlas par bya ba'i sngags kyi khyad par gyis kyang ngo / /thams cad du zhes pa ni rnam pa</text></item>
<item><p>116b4</p><section></section><text>thams cad du yongs su rdzogs pa'i sbyor ba yang dag par sgrub par byed pa thams cad yin te ci ltar brjod pa sgrub par byed do/ /gzhan du byas na 'jig par 'gyur/ /zhes te sbyor ba nyams pa dngos grub nyams pa dang bdag nyid kyang ngo / /yang dang yang du skul bar byed/ /ces pa ni</text></item>
<item><p>116b5</p><section></section><text>de bzhin gshegs pa thams cad kyi bdag po yin pa'i phyir dngos grub thams cad bsgrub pa'i dus su rang gi spyi bor snyoms par zhugs pa'i dpal bde chen mgon pos byang chub kyi sems kyi rgyun rnams kyis dbang bskur bar yang dang yang du blta bar bya ba'am yi ge hUM bar du bzlas par bya</text></item>
<item><p>116b6</p><section></section><text>ste rdo rje 'dzin pa chen po'i rang bzhin yin pa'i phyir dpal mchog dang po'i snying po gang gi yin pa'o zhes kha cig go/ /man ngag las 'di'i don shes par bya'o zhes pa ni gzhan dag go/ /'jig rten gyi khams thams cad kyi rdul phra mo dang mnyam pa'i 'phags ma ral gcig ma'i ngo</text></item>
<item><p>116b7</p><section></section><text>bos nam mkha'i khams khyab pa ni kun du rnam par 'phrul pa'o/ /de sgrub par byed pa'i ye shes ni kun du 'phrul par byed pa'i ye shes so/ /de la dmigs par byed pa'i ting nge 'dzin ni dbyer med pas de skad ces brjod do/ /dam tshig chen po ni 'phags pa bdud rtsir grags pa</text></item>
<item><p>117a1</p><section></section><text>ste/ de'i rnam pa nyid kyi dam tshig chen po'i rdo rje'i mchog rdo rje ral gcig ma de yin no/ /bkug nas yang dag nye bar spyad/ /ces pa ni ci lta ba'i rdo rje sems dpa' yongs su gyur pa las bdag nyid 'phags ma ral gcig mar bsams te sma ra spangs pa'i phyag</text></item>
<item><p>117a2</p><section></section><text>dang zhal la sogs pa 'phags pa bdud rtsi 'khyil pa bzhin te 'on kyang nu ma la sogs pa dang ldan pa'o/ /rkang pa g.yon pas srin lag gi khrag dang nA ga ge sar lhan cig pa des bud med kyi thod pa la rlung gi dkyil 'khor la gnas pa'i klu'i bu mo'i snying gar sngags dang ming spel ba ci lta</text></item>
<item><p>117a3</p><section></section><text>ba bzhin du bris la bkug ste/ ral gri dang lcags kyus legs par byin gyis brlab pa'i rkang pa g.yon pas g.yas brkyang gis mnan te bskul ba dang lhan cig pas sngags brjod pa na bkug ste nye bar longs spyod do zhes pa'i don to/ /nam mkha' dam tshig ni dpal bde ba chen po ste de</text></item>
<item><p>117a4</p><section></section><text>las byung ba gang yin pa'i 'phags ma khro gnyer can de la dmigs pa'i ting nge 'dzin ni dbyer mi phyed pa'i phyir de skad ces brjod do/ /chos chen po'i dam tshig dpal pad+ma mthar byed yin te/ de'i rnam pa yin pa'i phyir bcom ldan 'das ma khro gnyer can la de skad ces brjod de gang gis</text></item>
<item><p>117a5</p><section></section><text>'gugs pa'i dam tshig ces so/ /bshad ma thag pa bzhin du bdag nyid dpal rta mgrin gyi rnam par bsgoms te brjod ma thag pa'i cho ga nA ga ge sar dang bral bas rig pa 'dzin pa'i bu mo bris te bkug par bya'o zhes pa'i don to/ /rnal 'byor pa sems brtan pas brjod ma thag pa'i dngos grub</text></item>
<item><p>117a6</p><section></section><text>bsgrub par bya'o zhes de'i phyir gsungs pa/ 'gog pa zhes pa la sogs pa ste 'di yang bshad zin to/ /ye shes rdo rje gsum las byung / /zhes pa ni khams gsum na spyod pa'i rnam par shes pa dang bcas pa'i sems can rnams so/ /yang na khro bo thams cad kyi/ /sngags pas 'bum ni bzlas nas</text></item>
<item><p>117a7</p><section></section><text>ni/ /dben pa'i gnas ni chen po ru/ /las rnams thams cad byed par bshad/ /ces te yid dang rjes su mthun pa'i gnas su tshad med pa'i bzlas pa bya ste lha'i rjes su gnang bas bzlas pa 'bum byas nas dgug pa la sogs pa'i las thams cad byed par 'gyur ro zhes pa'i don to/ /grangs</text></item>
<item><p>117b1</p><section></section><text>kyi nges pa gsungs pa ni/ /sdig pa dang bral lus can la/ /brjod do zhes kha cig go/ /ral pa gcig pa'i ngo bo de kun du/ /phyogs su rnam par 'phrul pa'i ye shes yin/ /rdo rje bzhin du gang gi 'di yin te/ /ting nge 'dzin ni 'di ltar 'dir brjod yin/ /'dir ni rim pa zhags bcas</text></item>
<item><p>117b2</p><section></section><text>thod pa ni/ /g.yas pa'i lag pa gcig gis gzung ba yin/ /lcags kyu yang ni rtse mo gsum pa yis/ mtshan ma gzhan ni lag pa g.yon pa yis/ /gzung yin glang po'i pags pa'i gos 'dzin pa/ /phyag gzhan gnyis po dag gis kyang yin no/ /yang na gnas pa'i thabs la</text></item>
<item><p>117b3</p><section></section><text>'khyud byed pa'i/ /phyag gnyis po ni rnam par mdzes shing gsal/ /ral gcig ma yi bdag nyid rang bsgoms te/ /sprin ni nag po mdzes pa'i gzugs bdag yin/ /rang gi sngags ni bzlas pa sngon 'gro bas/ /lag 'gro'i bu mo bkug ste nyer longs spyod/ /yang na bud med</text></item>
<item><p>117b4</p><section></section><text>thod pa la ni sbrul/ /gsal ba srin lag phug pa la skyes pas/ /rlung gi dkyil 'khor la gnas yang dag par/ /dris te g.yas brkyang pa yis rkang pa ni/ /rdo rje lcags kyus legs par byin brlabs pa'i/ /g.yon pas mnan te lhag ma sngar bzhin no/ /cho gas spyad de ma lus rnal</text></item>
<item><p>117b5</p><section></section><text>'byor pas/ /rtag tu shin tu mnyam par gzhag pa'o/ /'dir ni lugs kyang yod de rgyal mtshan la/ /yang na 'phur ba'i ras kyis gos pa yang / /sol ba dang ni ldan pa'i rdo rgyus dang / /ldong ros dang ni nim pa'i khu ba dang / /rkang pa g.yon pa'i srin lag las byung ba'i/ /khrag</text></item>
<item><p>117b6</p><section></section><text>gis bris pa'i rlung gi dkyil 'khor dag /ral gris kun du mtshan pa'i dbus na ni/ /sngags kyis spel bar gyur pa'i ming yin no/ /bsgrub bya yang dag bris te dur khrod kyi/ /thal bas chu klung 'gram gnyis skyes 'dzin pas/ /gzugs brnyan byas par 'gyur ba de dbus su/ /bcug</text></item>
<item><p>117b7</p><section></section><text>ste dgug par byas par gyur pa ni/ /gsal shing gis phug pa yi thod gnyis kyi/ /dbus su gnas pa brgya rtsa brgyad du bzlas/ /dgra yi sgo ru rko ba byas nas ni/ /grong khyer skrod par 'gyur bar nges pa yin/ /chos ni yongs su brtags thob kun mkhyen gyi/ /ye shes nyid ni gang</text></item>
<item><p>118a1</p><section></section><text>zhag nam mkha' yin/ /de'i phyir na kun du nges par ni/ /'byung ba rdo rje khro gnyer can yin no/ /de nyid rdo rje bzhin du dbyer med gang / /ting 'dzin de yang de la dmigs pa la/ /de ltar brjod de 'dir yang khro gnyer can/ /rnam par bsgoms te ri bong can gsal</text></item>
<item><p>118a2</p><section></section><text>ba/ /zhal gsum spyan gsum po yis rnam mdzes pa/ /bdag nyid rang gi dkyil 'khor la gnas par/ /g.yas pas mda' dang dbyug pa 'dzin pa dang / /g.yon pa dag na gzhu dang spyi blugs so/ /rang gi thabs la 'khyud pa lhur byed phyag /mtha' yas rigs kyi sprin rnams</text></item>
<item><p>118a3</p><section></section><text>spro byed pa/ /'od zer sna tshogs rab tu gsal byed pa/ /bud med rang bzhin bde ba dam pa rgyas/ /brjod pa'i thod pa la ni rig pa 'dzin/ /de rnams rlung gi dkyil 'khor la gnas pa/ /yang dag bris te dgug byas myur ba ru/ /snga ma bzhin du lhag ma brjod par bya/ /yang na</text></item>
<item><p>118a4</p><section></section><text>rlung gi dkyil 'khor la gnas pa/ /sngar brjod pa yis de bzhin bu mo rnams/ /rdo rje lcags kyu yis ni ma lus pa/ /snga ma bzhin du lhag ma shes par bya/ /phyi yi rnam par g.yeng ba sna tshogs pa/ /'gag pa yang dag mtshon 'dir bzlas pa gang / /de ni 'gog pa'i bzlas pa yin pa ru/ /</text></item>
<item><p>118a5</p><section></section><text>thams cad du ni sangs rgyas kyis gsungs so/ /khro bo thams cad ces pas las gang rung / /khro bo'i bzlas pa ru yang brjod pa gang / /'dir ni thams cad las nyid byed pa ste/ /zhi ba'i las la sogs pa byed pa'i phyir/ /zhes gzhan dag go/ /drag po'i las kyi yul bstan pa gsungs pas rdo rje slob dpon</text></item>
<item><p>118a6</p><section></section><text>smod pa dang / /zhes pa la sogs pa 'dis thun mong ba'i cho ga bcom ldan 'das kyis bka' stsal to/ /de nyid kyi phyir gsungs pas 'di yis byang chub mchog dang ni/ /sngags kyi dngos grub thob par 'gyur/ /zhes so/ /gzhan du na spyi'i cho ga las 'bras bu ji lta bur 'gyur 'di</text></item>
<item><p>118a7</p><section></section><text>yang le'u lnga pa la sogs par gtan la phab pas mang 'dir mi brjod do/ /snying rje dag pa'i sems kyis su/ /gsad na myur du dngos grub thob/ /ces pa'i tshig gis so/ /cho ga yis zhes te le'u dgu pa la sogs pa las gsungs pas so/ /khrag dang zhes pa la sogs pa la/</text></item>
<item><p>118b1</p><section></section><text>khro bo'i rgyal po sbyar bar bya/ /zhes pa ni 'phags pa dbyig pa sngon po'am gzhan yin te khro bo thams cad kyi drag po'i las gtso bo yin pa'i phyir dang las thams cad pa yin pa'i yang phyir ro/ /brgya rtsa brgyad ni yongs rdzogs na/ /zhes pa ni sngar bsnyen pa byas pa ji lta ba bzhin du 'phags</text></item>
<item><p>118b2</p><section></section><text>pa dbyig pa sngon po'i rnal 'byor dang ldan pas gos dang bral ba skra grol ba khro bo'i sprin gyi tshogs spros pa khrag gis gos pa'i gos gon pa khros pas sngar bshad pa'i cho gas bsgrub bya'i gzugs brnyan la bcug ste nyi ma'i dkyil 'khor la gnas pa rdo rje 'bar bas byin gyis brlabs pa'i zhabs</text></item>
<item><p>118b3</p><section></section><text>kyis mnan nas brgya rtsa brgyad bzlas pas bsgrub par bya'o/ /sbyor ba 'di'i nus pa bstan pa gsungs pa/ nam mkha'i dbyings kyang zhes pa la sogs pa'o/ /drag po'i las kyi gnas gsungs pa/ ma mo'i gnas sam zhes pa la sogs pa'o/ /mi rus rang bzhin zhes pa la</text></item>
<item><p>118b4</p><section></section><text>sogs pa la khro bo'i rnal 'byor gyis ske tshe dang dug dang tshwa dang tsha ba'i mar khu rnams kyis dur khrod kyi ras la khro bo'i rdo rje bris te de'i lte ba ru sngags kyis spel ba'i bsgrub bya'i ming bris te bshang gcis mnyes pa'i dur khrod kyi thal ba dang sol ba chu bo'i 'gram gnyis kyi sa dang phub</text></item>
<item><p>118b5</p><section></section><text>ma dang bsgrub bya'i rkang rjes kyi sa las byas pa'i gzugs brnyan gyi snying gar bcug ste bsrung ba la sogs pa dang bral bar bsgrub bya bsams nas der bkug nas bcug ste/ dgra'i sgo ru bzhag nas mi'i rus pa sor brgyad pa'i tshad kyis phur bus sngags brgya rtsa brgyad bzlas te</text></item>
<item><p>118b6</p><section></section><text>phur pas btab na rtog pa med pa'i shes pa'i bdag nyid sangs rgyas dang 'dra ba yang nges par zla ba phyed kyis gnas nas g.yo ba 'am 'chi bar 'gyur ro/ /thod pa zhes pa la sogs pa la yang gi sgra ni nges par bzung ba ste yongs su rdzogs pa de kho na zhes pa'i don to/ /khyad par du zhes pa ni</text></item>
<item><p>118b7</p><section></section><text>bud med dang ma ning dang skyes pa bskrad pa la rang dang rjes su mthun pas so/ /bris te zhes pa ni 'phags pa bdud rtsir grags pa'i rnal 'byor pa'am khro bo gzhan gyi sbyor bas ji ltar brjod pa'i thod pa la ldong ros dang sol ba dang nim pa'i khu ba dang rkang pa g.yon pa'i srin lag gi khrag</text></item>
<item><p>119a1</p><section></section><text>rnams kyis ral gris mtshan pa'i rlung gi dkyil 'khor te de'i dbus su bsgrub bya'i gzugs brnyan bris te de'i snying gar ral pa gcig ma la sogs pa'i gang yang rung ba'i rang gi rig pa'i sngags dang ming spel bar bya ste bkug pa sngon du song bas brgya rtsa brgyad mngon par</text></item>
<item><p>119a2</p><section></section><text>bzlas te rdo rje'i tshig gis sngags bzlas shing dgra'i sgo la sogs par brkos nas bskrad par bya'o/ /tA la'i lo ma zhes pa la sogs pa la sngags te la'i lo ma la sogs pa rnams la sngar brtod ma thag pa'i rdzas rnams kyis bsgrub bya'i ming dang spel ba bris te sngags brgya rtsa brgyad bzlas te sgo</text></item>
<item><p>119a3</p><section></section><text>glegs la sogs pa gang de ru sba bar bya ste mngon par 'dod pa grub par 'gyur ro/ /de bzhin gshegs pa thams cad kyi sku dang gsung dang thugs 'ching ba'i phur bu'i sngags yin te sku la sogs pa la dmigs pas rdo rje gsum gyis 'debs pa'i phyir ro/ /de la dmigs pa'i ting nge 'dzin yang</text></item>
<item><p>119a4</p><section></section><text>dbyer mi phyed pa'i phyir de skad ces brjod do/ /sangs rgyas ni bcom ldan 'das yin la brgyal zhes pa la sogs pas de bzhin du sems can gyi don gyi gar bstan pas 'jigs pa las 'da' ba'i rgyu rdo rje 'dzin pa chen po dran pa dang ldan pa rnams so/ /rdo rje sku gsum 'jig pa zhes pa ni ji</text></item>
<item><p>119a5</p><section></section><text>lta ba bzhin du sngags bzlas pa 'bum byas nas sngar brjod pa'i rdzas rnams dur khrod kyi ras la 'khor lo 'bar ba'i lte ba la kha dog nag po khros pa 'bar ba'i phreng ba can 'og phur bu'i rnam pa can gyi rnam par snang mdzad bris te/ yi ge oM las grub pa la dgug par bya ste mi'i rus pa</text></item>
<item><p>119a6</p><section></section><text>sor brgyad pa'i nang du bcug ste me tog sngon pos mchod la brgya rtsa brgyad bzlas pa mngon spyod kyi cho gar brjod pas rnam par snang mdzad kyi rnal 'byor dang ldan pas bya ste sngar bzhin dur khrod kyi sa la sogs pa rnams kyis gzugs brnyan sor brgyad pa byas la de'i snying gar de bzhin du sngags</text></item>
<item><p>119a7</p><section></section><text>bcug ste dgug pa sngon du song ba las sarba duSh+TAn sarba bA paM zhes pa'i tshig gnyis bor te de ru che ge mo zhes bsgrub bya'i ming bcug nas che ge mo zhes lus dang ngag dang yid ces pa dang yang mngon par spel ba sngags bzlas pa na de'i mgo nas bzung nas rkang pa la thug par phur pa btab pas</text></item>
<item><p>119b1</p><section></section><text>sku gsum gyi rdo rje rnams 'jig par byed do/ /de bzhin du seng ldeng gi phur bu sor brgyad pa'i khong stong du pad+ma'i dbus su de bzhin du mngon spyod kyi cho gas 'og rtse mo'i rnam pa can bris pa'i gsung rdo rje la bcug nas de'i sbyor ba nyid kyis brjod ma thag pa nyid kyis gdab par bya'o/ /de bzhin du</text></item>
<item><p>119b2</p><section></section><text>lcags kyi rang bzhin gyi phur pa'i khong stong du bu skyes pa'i ras la bris pa 'bar ba'i rdo rje bris te 'og rtse mo'i rnam pa thugs rdo rje khros pa bcug nas de nyid kyis de bzhin gdab par bya'o zhes pa'i don to/ /sbyor ba nyid bshad pa gsungs pa/ rdo rje sems dpa' ni thugs rdo rje'o/ /dkar</text></item>
<item><p>119b3</p><section></section><text>po dang dmar po dang nag po'i phur pa rnams ni sku rdo rje la sogs pa tha dad pa mtshon pa yin pa'i phyir lcags kyi rang bzhin gyi phur pa de sbyar ro/ /nye bar mtshon pa yang 'di yin te lcags kyi rang bzhin gyi phur pa don yod grub pa dang rin chen 'byung ldan 'dus pa'i phyir ro/ /de bzhin du</text></item>
<item><p>119b4</p><section></section><text>'dir rigs kyi phur pa rnams rigs lnga'i rnam par bzhag pa shes par bya ste rang gi phyag mtshan gyi nang du chud pa bris la rang gi rigs kyi lha khros pa 'og rtse mo'i rnam pa can rang gi rigs kyi phur pa la bcug ste mngon spyod kyi cho gar brjod pa de'i rnal 'byor gyis de nyid bkug ste me tog sngon</text></item>
<item><p>119b5</p><section></section><text>pos mchod nas brgya rtsa brgyad bzlas te sngar bzhin du gzugs brnyan la gdab par bya'o zhes gsungs pa/ gshin rje gshed kyi phyag rgya che/ /zhes pa la sogs pa'o/ /rdo rje bdud rtsi 'khyil pa yis/ /zhes pa ni thugs rdo rje phur bu'i nang du chud pas de'i rnal 'byor gyis kyang zhes pa'i</text></item>
<item><p>119b6</p><section></section><text>don to/ /sangs rgyas kyang zhes pa ni sangs rgyas dang 'dra ba yang bsrung ba dang bral zhing kha sbyor phye ba'o/ /phur bu'i mtshan nyid gsal por gsungs pa/ snying ga zhes pa la sogs pa ste snying ga nas brtsams te rkang pa'i mthar rdo rje rtse gcig gi rnam pa'o/ /steng du 'ang dam tshig de</text></item>
<item><p>119b7</p><section></section><text>nyid bya/ /zhes pa ni gang yang rung ba'i lha'i gzugs te 'on kyang mngon spyod kyi cho ga las thams cad nag po'o/ /da ni ji lta ba bzhin du ji ltar brjod pa'i sgrub thabs kyi cho ga nyams su blangs pa'i sngags pas gang gi tshe dngos grub thob par ma gyur na de'i tshe lha rnams la legs par phur</text></item>
<item><p>120a1</p><section></section><text>bus gdab ste bsgrub par bya'o zhes gsungs pa/ bsam gtan zhes pa la sogs pa ste rang gi lha'i nga rgyal gyis brjod ma thag pa'i phur bu'i rnam pa'i lha bsgoms pas rang gi sa bon las byung ba'i bsgrub bya'i lha'i rnam par bsgoms pa ni bsam gtan no/ /rdo rje ni rang</text></item>
<item><p>120a2</p><section></section><text>gi gsang ba'i rdo rje ste shes rab dang thabs kyi snyoms par 'jug pa'i sbyor ba des so/ /nges par te gdon mi za bar ro/ /sangs rgyas ni rnam par snang mdzad do/ /phur bus btab na zhes pa ni 'chad par 'gyur ba'i tshul gyis so/ /gal te rdo rje 'dzin pa chen po yang dag par phur bus btab</text></item>
<item><p>120a3</p><section></section><text>kyang mi 'grub na 'chi bar 'gyur ro/ /de ltar yang ma yin pa des na nges par 'grub par 'gyur ro zhes pa'i don du brjod par 'gyur ro/ /sangs rgyas bcom ldan 'das rnams ni yongs su mya ngan las mi 'da' ba'i phyir ro/ /sku ni rnam par snang mdzad de yin la de rnam par 'phrul</text></item>
<item><p>120a4</p><section></section><text>pa ni sngags la sogs pa'i bdag nyid de/ rdo rje gang gi yin pa de ni de bzhin no/ /sku'i dam tshig ni rnam par snang mdzad de de'i sbyor bas so/ /de nyid kyang tsham ngam gyi sngags gang gis phur pa 'debs pa de'o/ /lag pa'i phyag rgya bcing mi bya/ /gal te dngos grub mchog 'dod</text></item>
<item><p>120a5</p><section></section><text>na/ /zhes 'di nyid du brjod pa'i phyir dang dngos grub mchog bsgrub pa'i yang phyir 'di ltar bshad pa yin te/ phan tshun dkri ba'i tshul du bya/ /zhes pa ni rnam par snang mdzad kyi rnal 'byor pas rang 'od kyi rig ma'i rnam par bu mo bsgoms te phan tshun du 'khyud pa la sogs pa'o/ /mthe</text></item>
<item><p>120a6</p><section></section><text>bo zhes pa ni gsang ba'i rdo rje 'bar ba yin la gnas ni bde ba chen po'i gnas te chos 'byung du grags pa'o/ /de dag gi sbyor ba ni 'dus pa'o/ /rdo rje phur bus nges par gdab/ /ces pa ni ji lta ba bzhin du rig ma dang bcas pa thams cad nag po 'bar ba khros pa'i rnam par snang mdzad</text></item>
<item><p>120a7</p><section></section><text>kyi rnal 'byor dang ldan pas rang 'od kyi rig ma'i pad+ma la gnas pa me'i dkyil 'khor la rnam par snang mdzad kha dog dkar po dam tshig las 'da' bas 'jigs shing brgyal bar dmigs nas rang gi gsang ba'i rdo rje 'bar ba las sngar brjod pa'i phur pa'i rnam pa'i rnam par snang mdzad phyung</text></item>
<item><p>120b1</p><section></section><text>ste sngags bzlas nas spyi bor bsnun nas rkang pa'i bar du gdab par bya'o/ /de ltar gdab ma thag tu zhes pa ni de ma thag pa nyid de/ rdo rje gsum gyi bdag nyid rnam par snang mdzad ldang bar 'gyur te/ mngon sum du 'gyur bar 'grub par 'gyur ro/ /'jig rten dbang phyug gsung ni 'od dpag</text></item>
<item><p>120b2</p><section></section><text>tu med pa'o/ /kha phye ba yang yin la de'i ye shes kyi pad+ma yang yin te rig mar bsgoms pa'i bu mo'i b+ha ga'o/ /der rdo rje nyid ni sor mo yin te der gzhug pa'o/ /gzhan ni sngar bzhin te/ 'on kyang bsgrub bya ni 'od dpag tu med pa kha dog dmar po'o/ /de bzhin du bsgrub bya gzhan yang rang</text></item>
<item><p>120b3</p><section></section><text>bzhin gyi kha dog dang 'jigs pa dang brgyal ba dngos grub ster ba la mngon du phyogs par yang rtogs par blta'o/ /thugs ni mi bskyod pa'o/ /rdo rje rtse lngar bcings nas ni/ /zhes pa ni mi bskyod pa'i rnal 'byor dang ldan pas rang gi gsang ba rtse mo lnga pa 'bar ba'i rdo rjer bcings pas rang 'od kyi</text></item>
<item><p>120b4</p><section></section><text>rig ma'i rnam par bsgoms pa'i bu mo'i b+ha ga dang yang dag par sbyor ba'i ngo bos so/ /'od 'phro mang po 'khrigs par bsgom/ /zhes pa ni 'od 'phro ba sdug par brjod pa ste phur bu'i rnam pa mi bskyod pa 'byin pa bsgoms pas so/ /thugs rdo rje ni mi bskyod pa yin la de'i gnas ni byed pa'i</text></item>
<item><p>120b5</p><section></section><text>gnas te rig ma'i pad+ma'i gnas nyid do/ /de'i nang du byas pa me'i dkyil 'khor la gnas pa'i bsgrub bya mi bskyod pa'o/ /zhugs pa'i rdo rjes mnan pa ni thugs rdo rje'i gnas mnan pa'o/ /sku dang gsung gi gnas mnan pa ni de ltar kho na'o/ /rdo rje phur bus nges par gdab/ /ces pa la</text></item>
<item><p>120b6</p><section></section><text>sogs pa ni rnam par snang mdzad dang 'dra ba thams cad do/ /phur 'debs sangs rgyas thams cad dang / /byang chub sems dpa' grags chen te/ /zhes 'chad par 'gyur ba'i rgyas par bshad pas rig ma dang bcas pa gnag cing 'bar ba khros pa'i lha rnams so/ /phur pa dang</text></item>
<item><p>120b7</p><section></section><text>bsgoms pa dag gi ji ltar brjod pa'i rin chen tog la sogs pa bsgrub par bya ba'i lha thams cad phur pas btab pas sgrub pa rnams su rtogs par bya'o/ /yang dag bshad pa'i cho ga brtsam/ /zhes pa ni brjod pa'i rim pas so/ /dbyer mi phyed pa'i phur bu bshad pas rdo rje phur</text></item>
<item><p>121a1</p><section></section><text>bu ni dpal rdo rje sems dpa'o zhes kha cig go/ /de ltar mthong bar byas kyang ni/ /sgrub pa po la mi skye zhing / /gang tshe byang chub ma grub na/ /drag shul sbyor bas bsgrub par bya/ /de tshe de yi ye shes ni/ /grub pa nges par skye bar 'gyur/ /rigs kyi dbye ba'i sbyor</text></item>
<item><p>121a2</p><section></section><text>bas ni/ /rdo rje phur bus phur bu gdab/ /ces rgyud phyi ma las brjod pa'i cho gas bla ma'i man ngag nyid las drag po'i sgrub pa bsgrub par bya'o zhes gzhan dag go/ /sangs rgyas bcom ldan 'das rnams ni chos kyi dbyings rnam par dag pa'i rang bzhin yin pa'i phyir ci ltar na phur pa</text></item>
<item><p>121a3</p><section></section><text>'debs pa la sogs pa yin/ bden te 'di de rnams la srid pa ma yin te 'on kyang rang gi sems nyid thams cad mkhyen par bstan pa'i rnam pa 'dra ba la sogs pa dang ldan pa bsgoms pa na bsam gyis mi khyab pa de'i 'bras bu thob par byed par 'gyur te thams cad mkhyen pa ma yin pa la</text></item>
<item><p>121a4</p><section></section><text>bsam gyis mi khyab pa'i phyir dang rten cing 'brel par 'byung ba'i chos nyid yin pa'i phyir ro/ /bcom ldan 'das rnam par snang mdzad kyi sku spros pa ni rnam par 'phrul pa yin te rdo rje phur bu'i gzugs kyi sku yongs su gyur pa'o/ /dam tshig kyang de yin la tsham ngam yang de yin te de nyid rdo rje'o/ /</text></item>
<item><p>121a5</p><section></section><text>des phur pa btab pa ni sdang ba rnams te de'i don du sngags brjod pa dang ldan pa'o/ /tsham ngam gyi phyag rgya gsungs pa/ phan tshun dkri ba'i tshul du bya/ /zhes pa la sogs pa la rnam par snang mdzad kyi rnal 'byor pas de kho na nyid kyi rdo rje'i bcing bas sor mo thams cad phan tshun du kha sprad par byas nas</text></item>
<item><p>121a6</p><section></section><text>mthe bo dag kyang rdo rjer byas te/ bsgrub bya la phur pas gdab pa'i bsam pas kha thur du bstan te sa la dgod par bya'o zhes pa'i don to/ /dam tshig mchog gis ldang bar 'gyur/ /zhes pa ni rdo rje phur bu'i gzugs bcom ldan 'das rnam par snang mdzad bsgrub bya'i lus la 'jug par 'gyur ro/ /rdo rje</text></item>
<item><p>121a7</p><section></section><text>phur bu'i rnam par snang mdzad kyi sku dang gsung dang thugs su yongs su gyur par bsgom pa ni dam tshig yin la de nyid mchog yin pa des so/ /yang na 'chi ba'i gnas su 'gyur/ /zhes pa ni gal te de'i ngo bor mi bsgom par phyag rgya kho nar rab tu sbyor bar byed na de'i tshe mngon par 'dod pa'i</text></item>
<item><p>121b1</p><section></section><text>dngos grub las nyams par 'gyur ro/ /'od dpag tu med pa'i sbyor bas 'od dpag tu med pa'i sku dang gsung dang thugs rnams phur bu'i rnam par spros pa'i 'jig rten dbang phyug gsung rnam par 'phrul pa'o/ /ngag gi dam tshig gi tsham ngam 'od dpag tu med pa'i ngo bo zhes pa'i don to/ /</text></item>
<item><p>121b2</p><section></section><text>de'i phur pas btab pa ni sdang ba rnams te de'i don du sngags gsungs pa dang ldan pa'o/ /tsham ngam gyi phyag rgya gsungs pa/ kha phye ba zhes bya ba la sogs pa ste rdo rje thal mo brdabs te 'dab ma brgyad pa pad+ma'i rigs kyi dam tshig bya'o/ /rdo rje 'dzin pa chen po thugs rnam par 'phrul pa zhes pa</text></item>
<item><p>121b3</p><section></section><text>la sogs pa ni snga ma kho na ltar blta bar bya'o/ /tsham ngam gyi phyag rgya gsungs pa/ rtse lnga zhes pa la sogs pa ste mi bskyod pa'i rnal 'byor byas pa'am rdo rje 'dzin pa chen po'i rnal 'byor bya ste/ thal mo sbyar te srin lag gnyis kha sbyar gyi nang du bcug ste mthe bo dang mthe'u chung rnams kyi rtse mo</text></item>
<item><p>121b4</p><section></section><text>gnyis su byas te kha gyen du bstan la gzung bar bya ste gung mo gnyis kyang rtse mor bya ste de'i rgyab kyi cha gnyis su mdzub mo gnyis bskum ste rdo rje'i rnam par gzung bar bya'o zhes snying po zhabs so/ /gzhan rnams kyis gzhan du bshad pa de yang shin tu gzhung rgyas pas 'jigs nas de ma bris so/ /</text></item>
<item><p>121b5</p><section></section><text>mkhas pa rnams rang nyid kyis kyang de brtags te gzung bar bya'o/ /nyan thos la sogs pa rnams la bstan par bya ba yin pa'i phyir gsang ba yin pa la rtogs shing go bar byed pa 'dis zhi ba la sogs pa'i las kyi tshogs shes pa ni gnas so/ /sku rdo rje phur pas btab pa nyid kyis de'i gnas thob par</text></item>
<item><p>121b6</p><section></section><text>byed pa nyid kyis snying po bsdus pa'o/ /de bzhin du 'od dpag tu med pa dang mi bskyod pa la yang sbyor ro/ /sku gsung thugs kyi rdo rje rnams/ /zhes pa ni sku la sogs pa'i bdag nyid yul dang yul can dang khams rnams kyi byang chub sems dpa' rnams so/ /sangs rgyas thams cad kyi zhes pa 'di nyid</text></item>
<item><p>121b7</p><section></section><text>kyis sku rdo rje la sogs pa rnams yang dag par bsdus pa'i phyir ro/ /bde ba chen po 'byung ba'i phyir de 'byung ba'o/ /dbyer med pa'i sku la sogs pa thob par byed pas sku gsung thugs kyi mchog sbyin pa'o/ /mdor bsdus pa slu bar mi byed pa thob par byed pa'i phyir sngags kyi de nyid bsdus</text></item>
<item><p>122a1</p><section></section><text>pa'o/ /de bzhin gshegs pa thams cad kyi sku gsung thugs rnams rmad du byung ba ni ya mtshan du byed pa'i phyir ro/ /de rnams kyi sngags rnams dang lha rnams 'gugs par byed pa'o/ /sbyor ba dang ldan pa'i gdul bya'i rgyud rnams de'i rang bzhin du byed pa dang 'phags ma spyan</text></item>
<item><p>122a2</p><section></section><text>la sogs pa 'gugs pa yang de yin te des rnam par 'phrul pa ni de rnam par rol pa yin te de nyid kyis rgyal bar byed cing gsal bar byed ces pa ni de bzhin no/ /dpal gsang ba 'dus pa'i rgyan las le'u bcu bzhi pa'o// //de nas zhes pa la bu mo thob byas nas zhes pa la sogs</text></item>
<item><p>122a3</p><section></section><text>pas rig pa'i brtul zhugs dang rjes su mthun pa'i rig pa bsgrub pa gsungs pa yin la de'i rigs dang lo du lon pa de'i sgrub pa'i thabs kyang ci lta bu zhes pa la sogs pa gdul bya'i rnam par rtog pa yongs su shes pa'i rjes la'o/ /zhe sdang dang gti mug dang dam tshig dang rin po che 'dod</text></item>
<item><p>122a4</p><section></section><text>chags kyi rigs kyi bdag nyid gsal bar gsungs pa/ rgyal po zhes pa la sogs pa'o/ /zla ba drug tu ji lta ba bzhin rig pa'i brtul zhugs spyad pa'i rnal 'byor pas rang gi dkyil 'khor la gnas te bsgrub par bya'o zhes rigs kyi nga rgyal sun dbyung ba'i don du sku la sogs pa'i rigs rnam par</text></item>
<item><p>122a5</p><section></section><text>dag pa'i sgo nas rig pa'i brtul zhugs kyi rjes su mthun pa gsungs te/ lo bcu gnyis lon pa ni bag mar ma btang zhing gzhan la ma song ba'o/ /bdag nyid che zhes pa ni sngags kyi de nyid shes pa ste gang yang ci yang rung ba'i rigs las bya byed dang bcas pas ni ma yin pa'am bdag nyid kyis legs</text></item>
<item><p>122a6</p><section></section><text>par sbyangs la gzung bar bya'o zhes blta bar bya'o/ /cho ga las zhes pa ni ye shes lngas byin gyis brlab pa la sogs pa rgyud phyi ma las bshad pas so/ /rdo rje dkyil 'khor ni dkyil 'khor gyi 'khor lo'i sgom pa pos so/ /nang gi dkyil 'khor lnga ru dkyil 'khor gyi 'khor lo sangs rgyas kyi gzugs</text></item>
<item><p>122a7</p><section></section><text>bsgom par bya'o/ /rdo rje sems dpa' ni 'dir mi bskyod pa ste phul du byung ba'i bsgom pa shes rab dang thabs snyoms par 'jug pa'i mtshan nyid do/ /chos rnams kun 'dzin pa ni 'dir 'od dpag tu med pa'o/ /ji skad brjod pa'i rigs mi srid pa la rigs gzhan bsgre ba gsungs pa/ bram ze zhes</text></item>
<item><p>122b1</p><section></section><text>pa la sogs pa ste/ rdo rje chos zhes pa ni mtshon par byed pa'o/ /thams cad bsgrub pa'i dus gsungs pa/ nyi ma nub ces pa la sogs pa'o/ /pang par bzhag nas zhes gang brjod pa de gsal bar gsungs pa/ dbang po gnyis ni zhes pa la sogs pa'o/ /bza' bar bya'o zhes pa 'dis ni</text></item>
<item><p>122b2</p><section></section><text>'di ston par byed de sgro btags pa 'di thams cad ni 'khrul pa yin no zhes yid brtan pas bsgrubs na 'grub po zhes so/ /de nyid kyi phyir 'chad pa/ sangs rgyas byang chub gnas zhi bas/ /de nyid bla na med pa 'grub/ /ces so/ /'dir kha cig ni rim pa las bzlog nas bshad pa brjod do/ /de</text></item>
<item><p>122b3</p><section></section><text>la yang cung zad kyang mi rigs pas mi bzung ngo / /man ngag tsam rig pa dang bral ba ni rigs pa shes pa rnams kyis gzung bar mi bya'o/ /go rims ji lta bar bshad pa la tshad ma dang lung gis gnod pa cung zad kyang yod pa ma yin no/ /ma dang pha dag las bag mar ma blangs pa'i bu mo rnyed pa 'dod</text></item>
<item><p>122b4</p><section></section><text>pas log par spyod pa sgrub pa'i yan lag tu mi 'gyur ro zhes shes par 'dod pas bsam pa bzang pos gzhan gyi len pa mnan pa'i sgo nas bdag gi dbang du 'gyur ba nyid thob par 'gyur ro zhes rig pa'i brtul zhugs kyi sbyor ba gsungs pa/ dam tshig gi rdo rje nyid khro bo de'i ming yin te/ de bzhin</text></item>
<item><p>122b5</p><section></section><text>gshegs pa thams cad kyi rdo rje'i skrag par bya ba'i ched du khro bo'o/ /gru gsum ni gru gsum gyi hom khung ngo / /sbyin sreg gi cho ga 'di yang bzang po zhabs kyi sbyin sreg gi cho ga'i rjes su 'brangs te shes par bya'o/ /sngags 'di nyid kyi sbyor ba ston pa ni nag po'i tshes bcu bzhi 'am brgyad la</text></item>
<item><p>122b6</p><section></section><text>cho gas sbyor ba dang ldan par byas te sngon gyi bsnyen pas 'di sgrub po/ /tho bas brdung bar bya ste sgrub pa pos bsgrub bya brdung bar bya'o/ /yi ge hUM las byung ba 'bar ba'i phreng ba 'khrugs pa rdo rje rtse lnga pa bsams te gnod mdzes la sogs pa'i sbyor ba dang ldan pas sdang ba gang gi steng du</text></item>
<item><p>122b7</p><section></section><text>dbab par bya'o/ /des de nyams par byed do/ /phyag na sta re zhes pa la yi ge phaT las skyes pa khro bo'i bdag nyid 'bar ba phyag g.yas na sta re thogs pa zhes pa'i don to/ /las kyi rdo rje ni kun du phyogs pa'i sna tshogs rdo rje rtse mo nyi shu pa'o/ /kha dog ser po rdo rje 'dzin pa chen po la</text></item>
<item><p>123a1</p><section></section><text>sogs pa'i sbyor bas grong la sogs pa'i steng gi bar snang la yi ge khaM las byung ba kha dog ser po'i sna tshogs rdo rje mngon par 'dod pa'i phyogs su bkab nas gnas pa'i dbus su yi ge hUM las skyes pa'i rdo rje chen po mgo steng du bltas pa nges par bya ste de'i lte ba la rnal 'byor</text></item>
<item><p>123a2</p><section></section><text>pa de nyid kyis 'dug ste rang gi ba spu'i bu ga las byung ba'i 'od zer ser po rnams kyis thams cad bkab par bsgom par bya'o/ /de ltar na mngon par 'dod pa'i gnas las phyi ngos su char 'bab po zhes pa'i don to/ /dkyil 'khor bri ba na rlung dang char pa la sogs pa gal te 'byung na de'i tshe mche</text></item>
<item><p>123a3</p><section></section><text>ba'i phyag rgya ste bdud rtsi 'khyil pa'i rnam pa kun gyi mchog ldan pa'i skur bsams na sdang ba rnams kyi dgra brlag par 'gyur ba ste de nyid kyi sngags kyi rgyal po dran par bya ste bklag par bya'o/ /lag pa'i phyag rgya bcing mi bya/ /gal te dngos grub 'dod na ni/ /zhes 'dir brjod pa'i phyir ro/ /de</text></item>
<item><p>123a4</p><section></section><text>brjod pa/ phyag rgya chen po'i mche ba gtsigs/ /sdang ba'i dgra ni sngags rgyal po/ /zhes so/ /phab nas byang chub thob par 'gyur/ /zhes pa ni dpal rdo rje sems dpa'i rnal 'byor pas rang gi dkyil 'khor du gnas te ngos rnams su spyan la sogs par byin gyis brlabs pa'i btsun mo</text></item>
<item><p>123a5</p><section></section><text>bzhi ji skad brjod pas bzhag nas dbus su rang gi rig mar byin gyis brlabs pa'i phyi rol gyi bud med dang gnyis su med pa dang ldan pas gsang ba'i rdo rjes rig ma'i pad+ma rgya bskyed de yi ge hUM nam mkha'i khams kyi dbus su gnas par bya ste/ yang dag par sbyor ba las byung ba'i rdo rje can dkar po</text></item>
<item><p>123a6</p><section></section><text>la sogs pa'i 'od zer rnams kyis gang ba spros nas rang gi sku dang gsung dang thugs rdo rje rnams la nang du bstims te bsgrubs na byang chub mngon du byed do zhes pa'i don to/ /gsang ba blangs nas zhes pa ni 'jam dpal gyi rnal 'byor dang ldan pas rig pa'i brtul zhugs spyad pa la ci ltar bstan</text></item>
<item><p>123a7</p><section></section><text>pa'i btsun mo dben par rang gi dkyil 'khor la gnas te gsang ba'i mchod pa las byung ba'i byang chub kyi sems 'od zer dang bcas pa blangs te zhes pa'i don to/ /sangs rgyas kyis mi mthong zhes pa ni rang gi lha'i rnal 'byor gyi dkyil 'khor la gnas te snyoms par 'jug pa dang ldan pas bza' bar</text></item>
<item><p>123b1</p><section></section><text>bya ba la sogs pa la yi ge gsum gyis byin gyis brlabs te rdo rje la sogs pa'i lam nas phyung ba sngon du 'gro bas kham phor kha sbyar gyi nang du bzhag ste rang gi sngags brgya rtsa brgyad bzlas pas bsngags par bya ste de zos na sangs rgyas kyis kyang mi mthong ngo / /'di'i don nyid gsal por byed</text></item>
<item><p>123b2</p><section></section><text>pas bshad pa zhes pa la sogs pas so/ /kha sbyar ba yi sbyor ba yis/ /zhes pa ni rang gi rig mar byin gyis brlabs pa'i phyi rol gyi bud med dang gnyis su med par gyur pas so/ /zangs dang dngul dang gser gyis dkris pa ni lcags gsum gyis dkris pa yin te 'di rnams yi ge</text></item>
<item><p>123b3</p><section></section><text>gsum gyis sbyangs te dbang po gnyis kyi sbyor ba dang ldan pa nyid kyis mtshan ma thob pa la thug pas bsgrubs na de ltar mthong bar mi 'gyur ro/ /ga bur ni byang chub kyi sems yin la tsan+dan ni tshil bu yin te/ snying ni gi wang yin la/ a ka ru ni rnam par snang mdzad yin zhing / gur gum ni</text></item>
<item><p>123b4</p><section></section><text>chu ser yin no/ /mi snang ba ni lha'i sbyor bas bya'o zhes pa la sogs pa gsungs pa/ byin gyis brlabs zhes pa la sogs pa la phyag rgya chen po ni gang yang rung ba'i rdo rje can gyi lha'i ngo bo ste/ de bsgoms pa de ni de dang 'dra bar 'gyur ro/ /yang na gzugs khams gnas pa la/ /zhes pa ni</text></item>
<item><p>123b5</p><section></section><text>gzugs kyi khams na bud med mi srid kyang shin tu bar brjod pas 'di ston par byed do/ /yang na gal te der yang rdzu 'phrul gyis sam rigs kyi bdag po 'gro ba srid na de rnams kyang zhes pa'i don to/ /da ni dbang bskur ba'i don nges pa gsungs pa/ rdo rje sems dpa'i sbyor ba yis/ /</text></item>
<item><p>123b6</p><section></section><text>sangs rgyas rdo rje can mnyes 'gyur/ /zhes te/ sems dpa' ni rdo rje sems dpa' sbyor ba ste shes rab dang thabs kyi snyoms par 'jug pa'i mtshan nyid do/ /des mnyes pa ni dbu rgyan gyi dbang bskur ba'o/ /rdo rje can gyi ni mi bskyod pa'o/ /rdo rje mi bskyod pa'i sbyor ba yis so/ /</text></item>
<item><p>123b7</p><section></section><text>sangs rgyas ni rnam par snang mdzad la sogs pa rnams te/ mnyes pa zhes pa dang mngon par 'brel to/ /sangs rgyas byang chub rab dbye bas/ /zhes te rdo rje 'dzin pa rnams ni de'i rigs rnams so/ /de nyid rnam par spros te gsungs pa/ rdo rje spyan gyi gzugs la sogs/ /zhes pa ste</text></item>
<item><p>124a1</p><section></section><text>de rnams la zhes pa'i don to/ /gtsug tor ni dbu rgyan te bstan pa'i dbang ngo / /gtsug tor kyang 'khor los sgyur ba drug ste ci rigs par ro/ /rig pa'i 'khor los sgyur rgyal drug /gtsug tor zhes ni rnam par 'byung / /zhes rgyud phyi ma las so/ /khro bo gshin rje gshed</text></item>
<item><p>124a2</p><section></section><text>la sogs pa rnams la yang de rnams kyi de mchog ni sangs rgyas rdo rje rab bsgoms te gshin rje mthar byed dang pad+ma mthar byed dag la rab bsgoms pa ni rnam par snang mdzad dang snang ba mtha' yas bsgoms pa'o/ /shes rab mthar byed dang bgegs mthar byed dag la rdo rje rab tu bsgoms pa</text></item>
<item><p>124a3</p><section></section><text>ni mi bskyod pa bsgoms pa'o/ /rig pa'i rgyal po chos mchog rnams/ /zhes pa ni rig pa'i mchog gi chos dri rdo rje la rin chen tog bsgoms pa'o/ /rig pa'i rgyal mo ni ro rdo rje ste 'di'i dbang bskur ba'i sbyor ba rnams la 'od dpag tu med pa bsgoms pa'o/ /thams cad las byed sngags zhes</text></item>
<item><p>124a4</p><section></section><text>pa ni reg rdo rje yin te 'di las kyi rigs yin pa'i phyir don yod ye shes bsgom pa'o/ /sngags rnams thams cad nyid la ni/ /zhes pa ni sngags thams cad ni chos kyi dbyings kyi rdo rje ste thams cad kyi rang bzhin yin pa'i phyir de'i rdo rje sems dpa' rnam par bsgom pa'o/ /gzugs dang</text></item>
<item><p>124a5</p><section></section><text>sgra rdo rje dag la ni rnam par snang mdzad dang mi bskyod pa dag rigs kyi bdag por blta bar bya'o/ /rgyud gzhan du grags pa'i gnod sbyin mo rnams gzugs la sogs pa spras pa'i rnam pa sngags gang gis rgyas par byed pa de de bzhin no/ /de rnams kyi sngags las skyes pa gnod sbyin mo'i</text></item>
<item><p>124a6</p><section></section><text>gzugs rnams la bdag po yin pa'i phyir gshin rje gshed kyi dbang bskur ba'i dbu rgyan du bsgom mo/ /'di thams cad mjug sdud par byed de sngar brjod ma thag pa thams cad kyi sbyor ba dang sngags rnams kyi ting nge 'dzin nye bar mtshon pa'i sngags kyi lha rnams kyi spyi bor dbu rgyan du bskul ba</text></item>
<item><p>124a7</p><section></section><text>zhes pa ni dbang bskur bsgom pa zhes kha cig go/ /de brjod pa/ sangs rgyas rnams ni mi bskyod pas/ /dbu rgyan lhag ma rang bdag gis/ /sku dbang mi bskyod gsung dbang po/ /thugs kyi sgo ba rnams su 'dod/ /ces so/ /da ni bri ba'i dkyil 'khor la sogs pa la dbab</text></item>
<item><p>124b1</p><section></section><text>pa'i cho ga gsungs pa/ rdo rje sems dpa' zhes pa la sogs pa la sngags dang bsam gtan gyis bskul ba dag la sna tshogs pa'i las ni rnam pa mang pos sems can rnams 'jug par byed do/ /ci ltar zhe na/ gsungs pa/ gsung rdo rje'i bka' ji ltar mi slu ba de bzhin du nges</text></item>
<item><p>124b2</p><section></section><text>pa zhes pa'i rdo rje chos kyi gzugs chen po ni 'od dpag med pa ste slob ma la dbab par bsam par bya'o/ /pad+ma rA ga dang mnyam pa'i 'dra ba'i 'od gang yin pa de'o/ /de sku dang gsung dang thugs rdo rje'i mtshan nyid kyi gnas rnams su sku la sogs pa'i rigs brtags pa'o/ /de'i snying</text></item>
<item><p>124b3</p><section></section><text>gar/ la~M byung dbang chen zur rnams la/ /rdo rjes mtshan ser hUM bsgom bya/ /baM byung dkar po chu la ni/ /bum pas mtshan pa yongs zlum po/ /ya~M` las byung ba g.yo ba'i rlung / /ba dan sngos mtshan gzhu yi dbyibs/ /sku gsung de dag haHa ste/ /rkang pa'i 'og tu dz+heM</text></item>
<item><p>124b4</p><section></section><text>gsal ba/ /rlung dang ra~M` byung gru gsum la/ /gnas par sbar la slob ma dbab/ /lce la a yig dmar po bsam/ /phab la slar yang smra bar bya/ /gsung gi rdo rje de gnas pa/ /dge ba dang ni mi dge smros/ /zhes pa'i rim pa 'dis dbab pa'i cho ga thams cad ces pa bstan pa</text></item>
<item><p>124b5</p><section></section><text>gsungs pa/ bskul ba ni sku dang gsung dang thugs rnams nam mkha' la gnas pa dang sngags smra ba dang chos yongs su shes pa'i mtshan nyid do/ /rengs pa ni brten pa ste chos nyid kyis mi g.yo ba nyid do/ /lha ni nam mkha' las byung ba ste lha dbab pas 'jig rten gyi khams gzhan</text></item>
<item><p>124b6</p><section></section><text>gyi 'jug pa de shes pa'o/ /'di rnams ni ye shes 'jug pa thob pa'i sngags pa'i dbab pa'o/ /sdig pa mi dge ba'i chos rnams las ring du song bas na 'phags pa ste de rnams ni dga' ba la sogs pa'i sar 'gyur ba'i dbab pa ni 'phags pa'i sa yin te de'i yon tan la</text></item>
<item><p>124b7</p><section></section><text>dmigs pa ni bzhi pa'o/ /de yang ye shes la dbang thob pa yin te dngos grub thob pa'i dngos grub kyi rdo rjes bya'o/ /rtag pa ni rgyud la zad par mi 'gyur ba des so/ /de ltar mdzad pa rgya che'i phyir/ /sangs rgyas khyab pa nges par brjod/ /de nyid zad pa med pa'i phyir/ /rtag</text></item>
<item><p>125a1</p><section></section><text>pa zhes kyang brjod pa yin/ /zhes 'phags pa byams pas gsungs pas so/ /ye shes 'jug pa thob pa'i dbang du byas pa yin pas ye shes dbab par rung ba'i dbang du byas te dang po'i na tshod dang ldan pa'i snod gsungs pa/ bu mo lo grangs zhes pa la sogs pa ste/ lo</text></item>
<item><p>125a2</p><section></section><text>bcu gnyis pa'i tshad kyi skyes pa mtshan nyid thams cad kyis brgyan par byas pa gnyis po yang bzung nas dbab par brtag par bya'o/ /cho ga yis zhes pa ni de'i snying gar/ la~M` byung dbang chen zur rnams la/ /rdo rjes mtshan ser hUM bsgom bya/ /zhes pa la sogs pa'o/ /de gsungs pa/</text></item>
<item><p>125a3</p><section></section><text>bcu gnyis lo lon byis pa dang / /bu mo dbab byas yang dag mchod/ /de gnyis kyis bris 'khor lo thugs/ /gsung dang sku yi yin par 'dod/ /ces so/ /nus pa thob pa ma yin pas gang cung zad 'di lta bu'i cho ga'i las la 'jug par bya ba ma yin no zhes rnam pa gzhan du byas</text></item>
<item><p>125a4</p><section></section><text>na ni zhes pa la sogs pas ston to/ /ji ltar/ kho bo nyid kyi khyod la 'jig rten rmongs pas rin po che ru 'khrul nas lta byed 'gyur/ /mgu bar byas kyang khyod la rin chen med de bcos ma nyid dang ldan/ /grogs po 'dir ni de nyid legs zhes dbus su yon tan med pa bla/ /phyis ni</text></item>
<item><p>125a5</p><section></section><text>smod de 'di nyid rin chen min zhes srid par 'gyur ba 'thob/ /bsam gtan brjod nas bzlas pa la sogs pa'i sngags mngon par brjod pa ni de la 'di rnams ni zhes pa la sogs pas so/ /sngags kyi yi ge rnams kyi de bzhin gshegs pa'i sgo nas rnam par dag pa gsungs</text></item>
<item><p>125a6</p><section></section><text>pa/ hUM yig ces pa'o/ /dz+hai yig ni bskul ba dang 'dar bar byed pa la'o/ /bskul ba dang babs pa las ldang ba'i mjug bsdu ba ni khru gang tsam zhes pa la sogs pa'o/ /de bzhin du thams cad slob dpon dang slob ma'i dbang bskur ba la sogs pa ste ci ltar sngar las dang po pa'i</text></item>
<item><p>125a7</p><section></section><text>dkyil 'khor la yin pa ltar ro/ /las 'di gsang ba thob pa'o/ /zhes pa ni gsang ba thob par byed pa'o/ /de brjod pa/ slob dpon slob ma'i dbang bskur ba 'dir ni sngar gyi tshul nyid kyis so/ /drag po'i las kyi sbyor ba gzhan gsungs pa/ /rtse gcig ma gyur pa yis</text></item>
<item><p>125b1</p><section></section><text>kyang / /brtul zhugs bstan nas 'di byar nges/ /sbyor ba gzhan min pa yis kyang / /zhes pa ni dpal gsang ba 'dus pa'i sbyor ba nyid kyis drag po'i las su brjod pa zhes kha cig go/ /bdud rtsi 'khyil pa'i sbyor ba nyid kyis so zhes gzhan dag go/ /stong brgya rtsa brgyad bzlas pas kyang</text></item>
<item><p>125b2</p><section></section><text>zhes pa ni gzugs brnyan mnan nas bskul ba dang lhan cig pas brgya rtsa brgyad nas brtsams te ci srid du stong gi bar du bzlas so/ /dkyil 'khor gru gsum zhes pa ni dur khrod kyi thal bas me'i dkyil 'khor la gnas pas zur gsum pa nyid kyi khung bu ru ba long gi sha la sogs pa'i sbyin sreg ci</text></item>
<item><p>125b3</p><section></section><text>lta ba bzhin du bya'o/ /chu rgyun 'gram gnyis dag gis kyang / /zhes pa ni rgyun 'byung ba'i chu klung gi ngos gnyi ga yis so/ /dgang bar bya zhes pa ni brgya rtsa brgyad bzlas pas so/ /gang gsungs pa/ sbyor ba gzhan du min pas bya/ /zhes pa ni de'i yang sngags nye bar 'phangs pa gsungs</text></item>
<item><p>125b4</p><section></section><text>pa/ /de bzhin gshegs pa thams cad kyi khro bo chen po'i dam tshig ni 'phags pa bdud rtsi 'khyil par grags so/ /de bzhin gshegs pa thams cad kyi bka' sgrub par byed pa'i phyir dang de 'da' bar bya ba ma yin pa'i phyir yang ngo / /de'i snying po ni sngags so/ /sbyin sreg ces pa ni brjod</text></item>
<item><p>125b5</p><section></section><text>ma thag pa'o/ /yang na bsam gtan zhes pa ni 'chad par 'gyur ba ste bsam gtan nyid 'phangs pa gsungs pa/ rdo rje sems dpa' ni ji skad du brjod pa'i mi bskyod pa'o/ /bsams nas zhes pa ni sta re dang tho ba thogs pa'i bsgrub bya'o/ /bsam gtan rab tu brtag ces pa ni</text></item>
<item><p>125b6</p><section></section><text>'chad par 'gyur ba'o/ /drag po chen po ni sems can gsod pa'i ched du khro ba bskyed pa'i rgyu ni drag po chen po'i khro bo'i dam tshig go/ /mkha' dbyings zhes pa ni nam mkha'i khams skabs 'dir yin no/ /yongs su gang zhes pa ni sangs rgyas dang byang chub sems dpa' rnams kyis</text></item>
<item><p>125b7</p><section></section><text>so/ /gdug pa de yis bsad pa ni/ /zhes pa ni lag na s+t+wa re dang tho ba thogs pas bcad cing phye mar byas par bsam mo/ /de ma thag tu zhes pa ni 'chad par 'gyur ba'i bsam gtan gyi nges par sbyor ba byas ma thag tu 'chi bar 'gyur te/ rdo rje sems dpa' dang mnyam pa yang zhes</text></item>
<item><p>126a1</p><section></section><text>pa'i don to/ /sangs rgyas gnod byed dgra la ni/ /zhes pa ni sangs rgyas la sogs pa la gnod pa byas nas 'gyod pa skyes par gyur pa 'jigs pa'o/ /'jigs pas 'khrugs zhes pa ni dmyal bar ltung bas 'jigs shing brgyal bar gyur pa skyabs med cing yongs su</text></item>
<item><p>126a2</p><section></section><text>skyob pa med pa skra grol ba sgren mo mar nag gis byugs pa'i lus la sngar brjod pa'i rim pas kha sbyar dbye bar bya ste/ me'i dkyil 'khor la gnas par bsams nas de la phan pa nyid kyis khro bo'i nyams dang ldan pa'i dkyil 'khor pa'i dbus su gnas nas bdud rtsi 'khyil pa'i khro bo'i</text></item>
<item><p>126a3</p><section></section><text>rnal 'byor pas srin po la sogs pa spros pa rnams kyis skrag par byas shing za bar bsgom par bya'o/ /de'i rnam par shes pa yang sngar bzhin du mi bskyod pa'i rang bzhin gyi byang chub sems dpar bsgrubs te mngon par dga' ba'i 'jig rten gyi khams na gnas pa'i chos kyi rgyal por</text></item>
<item><p>126a4</p><section></section><text>legs par bzhag nas dbang bskur bar bya'o/ /sbrul nag ces pa la sogs pa la 'chi bdag gi bdud kyi 'jigs pa yang 'jigs pa ster bar byed pas 'jigs par byed pa'o/ /dug mchog dam tshig bsgom byas nas/ /zhes pa la yi ge na~M gyis mngon par sngo ba'i klu rigs</text></item>
<item><p>126a5</p><section></section><text>ldan gyi ngo bo ste de'i kha na gnas pa'i yi ge hrIH'i 'od zer gyi lcags kyus khams gsum pa'i dug bkug ste yongs su gang bar bsgoms te che ge mo'i dpral ba la zo shig ces de la bka' byin nas des zos te shi bar bsgom par bya'o/ /de'i rnam par shes pa 'das ma thag</text></item>
<item><p>126a6</p><section></section><text>pa bzhin du mi bskyod par bskyed par bya'o/ /phyogs bcu'i sems can thams cad kyi nye bar gnod pa la sogs pa bkug ste de bzhin du bsgrub bya'i lus po la chu bo ltar gzhug par bya'o/ /tho ba yis zhes pa ni yi ge hUM las byung ba'i 'bar ba'i gzugs kyis so/ /gsheg</text></item>
<item><p>126a7</p><section></section><text>pa zhes pa la sogs pa la/ s+t+wa re la sogs pa'i lag pa'i rdo rje khro bo la sogs pa rnams kyis mnan nas dum bur byas par bsam par bya'o/ /bsrung ba la sogs zhes pa ni sngar bzhin du lag na rdo rje lcags kyu thogs pa'i lha rang gi snying ga nas bton te des bsrung ba'i kha sbyar la sogs pa dang lha rnams</text></item>
<item><p>126b1</p><section></section><text>kyang bkug ste rang gi g.yon phyogs su gzhag ste 'phags pa bdud rtsi 'khyil pa'i phur bu nyid kyis oM g+ha g+ha zhes pa la sogs pa'i sngags la sarba duSh+TAn sarba pA paM zhes pa'i tshig gnyis po bor nas bsrung ba la sogs pa thams cad dang sngags dang lha rnams la</text></item>
<item><p>126b2</p><section></section><text>yang phur bus thob cig ces bskul ba dang bcas pas brjod cing gdab po zhes pa'i don to/ /bsrung ba la sogs pa'i kha sbyar dbye ba'i dam tshig 'di 'da' bar mi bya ba'i phyir dang gsad pa thams cad la gtso bor gyur pa'i phyir yang gsad pa'i dam tshig gi mchog go/ /ji srid</text></item>
<item><p>126b3</p><section></section><text>dbyer med pa'i phung po la sogs pa dang ldan pa'i de bzhin gshegs pa la sogs pa rnams sems dpa' khro bo'i dkyil 'khor la gnas pa de rnams thams cad gnag pa dang khros pa dang gdug pa tshar gcod pa la gcig tu mthar phyin pa rnams su bsgom par bya'o/ /de ltar mnyes 'gyur</text></item>
<item><p>126b4</p><section></section><text>gzhan du min/ /zhes pa ni de ltar nyid du ji ltar brjod pas rnal 'byor pas nyams su blangs na de bzhin gshegs pa la sogs pa rnams mnyes kyis gzhan du ni ma yin no/ /sangs rgyas la sogs pa'i sgrub pa po rnams sangs rgyas la sogs par brjod de 'di nye bar mtshon pa tsam yin</text></item>
<item><p>126b5</p><section></section><text>te lha gzhan gyi sgom pa po yang gzung ngo / /de rnams kyang sdig pa nye bar bsags pa dang bsrung ba la sogs pa phrogs pas gang la sbyar ba gang yang rung ba'i bsam gtan gyi sbyor bas 'chi bar 'gyur zhes pa'i don to/ /khro bo chen pos gsad pa'i phyir 'da' bar mi bya ba dang dbyer mi phyed</text></item>
<item><p>126b6</p><section></section><text>pa'i phyir khro bo bstan pas drag po chen po'i dam tshig gi rdo rje khro bo ni dpal rdo rje sems dpa'o/ /rgyal po rdo rje 'dzin zhes pa la sogs pa'i dam tshig rnams kyis go rims ji bzhin du chos kyi dbyings rnam par dag pa'i ye shes dang me long lta bu dang / so sor rtog pa dang mnyam pa nyid</text></item>
<item><p>126b7</p><section></section><text>dang / bya ba nan tan gyi bdag nyid bcom ldan 'das kyis gsungs pa yin te brjod pa dang ldan pa'o/ /rang bzhin gyis yongs su dag pa'i phyir ngo bo nyid kyis dag pa'o/ /ci lta bu zhe na/ rdo rje theg pa zhes te mi phyed pa'i theg pa'o/ /de nyid thams cad las mchog tu gyur pa'i phyir</text></item>
<item><p>127a1</p><section></section><text>bla na med pa'o/ /phung po la sogs pa'i mtshan nyid dang stobs dang mi 'jigs pa la sogs pa'i rang bzhin gyi chos ma skyes pa la yang kun rdzob tu drag po'i las kyi bya ba bskyed par bshad pa yin no/ /gang rnams kyis yin zhe na rgyal ba rnams kyis zhes te/ sangs</text></item>
<item><p>127a2</p><section></section><text>rgyas rnams kyis mi mthun pa'i phyogs ma lus pa las rgyal ba'o/ /bsam gtan las skyes pa la ltos nas bri ba la sogs pa'i bya ba gtso bor gyur pas las phran tshegs kyi gsang ba yin te yi ge khaM gis rdo rgyus dang dur khrod kyi sol ba la brgya rtsa brgyad du bsngags te de dag gis</text></item>
<item><p>127a3</p><section></section><text>mi sdug pa 'jigs su rung ba gnag pa 'bar bas 'khrugs shing khros pa lce gnyis pa so'i phreng ba can sbrul bris nas de'i khar yi ge khaM me'i kha dog can ha la ha la'i dug gi bdag nyid can 'bar ba bsams te/ bsgom pa 'dis 'di nges par gnas nas g.yo bar 'gyur ro/ /yi ge hrIH</text></item>
<item><p>127a4</p><section></section><text>yang de'i khar bsgoms te de las byung ba'i 'od zer gyi lcags kyus khams gsum na yod pa'i dug sbrul gyi khar gzhug go/ /des reg pas sems can gyi khams 'chi bar 'gyur ro/ /sbyor ba 'byung ba'i mtshan nyid kyis/ /zhes pa ni 'das ma thag pa bzhin du yi ge khaM gis mngon par</text></item>
<item><p>127a5</p><section></section><text>bsngags te de dang de'i rjes su mthun pa'i kha dog gis dug sbal la sogs pa bris te de rnams kyi kha ru khaM hrIHde dang de de bzhin du bsams nas khams gsum na yod pa'i dug bkug nas dbab par bya'o/ /de ltar na sbal ba la sogs pa gang yang rung bas kyang reg pas de'i dus nyid</text></item>
<item><p>127a6</p><section></section><text>ni 'jig par 'gyur zhes pa'i don to/ /dug thams cad 'pho ba'i snying po zhes pa la ji ltar brjod pa'i rang gi dkyil 'khor la gnas pa rnam par snang mdzad kyi rnal 'byor dang ldan pas lag pa g.yas pa'i mthil du oM las byung ba'i 'od zer stug po'i 'khor lo dkar po rtsibs brgyad</text></item>
<item><p>127a7</p><section></section><text>pa'i lte ba la oM 'od zer dkar po stug po rnam par bsams te des byabs pas ci ltar 'dod par nam mkha'i dkyil dang dbyug pa dang kham phor la sogs pa la yang rim pa 'dis bstan pa dang / g.yo ba'i dug 'pho bar bya'o zhes pa'i don to/ /dug chen po 'da' bar bya ba ma</text></item>
<item><p>127b1</p><section></section><text>yin pa dang dbyer mi phyed pa'i don/ ston pas dug chen po'i dam tshig rdo rje ni dpal rdo rje sems dpa'o/ /de la 'di ni zhes pa la sogs pas dug bcos pa gsungs pa/ bsgrub bya'i snying gar rdo rje grub pa'i rgyu yin pa'i phyir rdo rje snying po yin la de skad du brjod par 'gyur te/ rten dang brten par</text></item>
<item><p>127b2</p><section></section><text>bcas pa'i 'khor lo'i dbus su rdo rje 'dzin pa chen po'i rnal 'byor dang ldan pas bsgrub bya'i snying gar yi ge hUM las byung ba rdo rje dkar po las 'thon pa'i zla ba dkar po zhu ba'i rnam pa'i 'od zer gyi sprin gyis de'i lus la mngon par khyab par bya ste de rnams nyid kyis snying ga dang mgrin pa dang dpral ba</text></item>
<item><p>127b3</p><section></section><text>dang mgo bo la gnas pa rnams phrogs pa dang ldan par lan gnyis lan gsum gyi bar du bsams te yang snying ga nas drangs te/ thams cad skyug pa'i tshul gyis kha dog nag po 'byung bar bsgom par blta'o/ /'bras la sogs pa nye ba'i dug nyams par byed pa'i sbyor ba gsungs pa/ de la 'di</text></item>
<item><p>127b4</p><section></section><text>ni zhes pa la sogs pa'o/ /gang gzhan zhes pa 'brum bu dang bas ldag dang g.yan pa la sogs pa rnams so/ /bsams pa tsam gyis med par 'gyur/ /zhes pa la de ma thag pa bzhin du rang gi dkyil 'khor la gnas pa'i 'od dpag tu med pa'i rnal 'byor dang ldan pas lag pa g.yas par yi</text></item>
<item><p>127b5</p><section></section><text>ge AHlas bskyed pa'i pad+ma 'dab ma brgyad pa dkar po'i lte ba la yi ge AH'od zer lnga 'bar ba bsams te des byab par bya ste spar bas khu tshur du bsdus pa'i tshul gyis kha dog dkar po drangs nas yi ge AHla gzhug par bya'o/ /bskul ba na ni dkar po 'dra/ /zhes pa yi ge AHbrjod cing</text></item>
<item><p>127b6</p><section></section><text>bskul bas dug med par gyur pa'i kha dog dkar por bskul bar bya'o zhes pa'i don to/ /'di zhes pa ni brjod ma thag pa'o/ /gsang ba'i de kho na nyid sbas pa'o/ /thams cad mkhyen pa'i ye shes bskyed pa'i phyir ye shes bskyed sprul lo/ /phyi dang nang gi bdag nyid kyi nad gso ba</text></item>
<item><p>127b7</p><section></section><text>gsungs pa/ sku rdo rje la sogs pa'i sbyor bas de'i dkyil 'khor gyi dbus na gnas pa lus dang ngag dang yid las spre'u'i gzugs sam sgren mo yi dgas kyi gzugs kyi nad phyung ste lag par 'khor lo la sogs pa bsgoms te de rnams kyis thal bar bya'o/ /de la khros par bsams</text></item>
<item><p>128a1</p><section></section><text>nas ni/ /zhes pa la nad la sangs rgyas dang byang chub sems dpa' thams cad 'jig rten gyi khams thams cad kyi rdul phra rab dang mnyam pa khros pa rnams kyis thal bar byed par rnam par bsam par bya'o/ /des na de bzhin gshegs pa rnams kyi sku dang gsung dang</text></item>
<item><p>128a2</p><section></section><text>thugs rnams kyis rang gi lus dang ngag dang yid rnams dgang bar bya'o/ /thun bzhir nyi ma bdun rnams kyis/ /zhes pa la rang gi lha'i sngags kyis kyang sbyor ba 'di zhag bdun bsgoms pas nges par nad thams cad zad par 'gyur ro/ /gang gi tshe rnal 'byor pa ji skad brjod pa'i cho</text></item>
<item><p>128a3</p><section></section><text>gas sbyor ba bsgoms pa la dga' bar 'gyur ba de nyid kyi tshe rmi lam mthong bar 'gyur ro/ /de nas phyis mngon sum nyid du rang gi lha'i ngo bo'i bdag nyid du rmi lam du mthong ba de bzhin du des bsgom par bya'o/ /sems gang gis des rmi lam mthong ba'i sangs rgyas la sogs pa de sgyu</text></item>
<item><p>128a4</p><section></section><text>ma dang 'dra bar 'khrul pa'i ngo bo yin te/ don dam par med pa de'i phyir rmi lam na dmigs pa'i chos 'di rnams ni nam mkha' dang mnyam pa'o/ /des na chos med chos nyid kyang med do zhes so/ /sad pa rnams kyi yang gang rab tu snang ba thob pa de rnams kyang chos nyid 'di yin</text></item>
<item><p>128a5</p><section></section><text>no zhes pa ni bsdus pa'i don to/ /dbye ba rnam pa gnyis su mthong / /zhes pa ni las dang po pa ye shes la 'jug pa thob pa dag gi rmi lam dag dang ye shes la dbang thob pas mngon sum du sad pa'i gnas skabs kyang ngo / /rang gi sems ni kun gzhi rnam par shes pa yin la yang</text></item>
<item><p>128a6</p><section></section><text>sems shes pa ni 'jug pa'i rnam par shes pa bdun gyi bdag nyid do/ /dmigs pa ni de'i rten yin pa'i phyir kun gzhi rnam par shes pa ma yin pa'o/ /de la chos thams cad ni kun nas nyon mongs pa dang rnam par byang ba'o/ /rab tu gnas pa ni sa bon gyi ngo bo dang de'i bdag nyid kyis kyang</text></item>
<item><p>128a7</p><section></section><text>ste dper na rang gi nang du gyur pa bzhin no/ /don dam par nam mkha' rdo rje zhes pa la sogs pa'o/ /gzhi dang gzhi min nyid grags pa/ /nyon mongs sa bon cig shos dag /nyon mongs cig shos chos rnams ni/ /sa bon dngos po yang dag gnas/ /de nyid</text></item>
<item><p>128b1</p><section></section><text>mngon sum byed pa na'ang / /gzung ba la sogs mi dmigs pas/ /gzung dang 'dzin pa'i ngo bo yis/ /chos min chos nyid ma yin no/ /gang slob dpon phyogs kyi glang pos/ gzhi dang gzhi ma yin pa gnyis/ /rnam par shes la'ang 'jig rten la/ /bden min brtags pa'i rgyu mtshan</text></item>
<item><p>128b2</p><section></section><text>dag /de rnams lhan cig byed pas 'jug /rtag tu thogs med blo gros dag /zangs lcags nang zhugs rin chen bzhin/ /thams cad ston byed thub pa ni/ /ma gtogs gzhan gyis shes par dka'/ /chos dag kyang ni byin brlabs la/ /kun nas nyon mongs rnam byang dag /mi mthun</text></item>
<item><p>128b3</p><section></section><text>phyogs dang gnyen po dag /me dang chu dang mtshungs pa yin/ /ci ltar gser nang 'jim pa bzhin/ /sbyor ba'i dbye bas du ma yin/ /de bzhin kun gzhi rnam par shes/ /thog ma med pa'i dus nas 'jug /bshes gnyen dam pa las thob pa'i/ /chos las byung bas 'dir de 'byed/ /</text></item>
<item><p>128b4</p><section></section><text>rang gi sa bon yongs su rgyas/ /yid kyis brjod pa'i bag chags gang / /rdul dang 'dres par gyur kyang ni/ /dngul chus rdul dri spangs nas ni/ /gser las 'byar ba ji bzhin du/ /dam chos bag chags de bzhin no/ /rnam par byang ba de nyid kyi/ /sa bon yang dang yang du rgyas/ /srid</text></item>
<item><p>128b5</p><section></section><text>pa'i sa bon thogs med 'dod/ /dus kyis zhu bar 'gyur ba yin/ /de las byung ba 'phags lam mos/ /gnyis po 'di dag ma lus pa/ /kun gzhi rnam par shes pa 'thungs/ /ngang pas chu las 'o ma bzhin/ /de nas kun gzhi rnam shes min/ /dri med rnam par byang ba yin/ /nyon</text></item>
<item><p>128b6</p><section></section><text>mongs zad cing rnam grol ba/ /de yang zhi zhing spangs pa'o/ /gnas ni gzhan du gyur pa yi/ /de bzhin ye shes 'jig rten 'das/ /don dam dang ni 'gog pa'ang yin/ /myang 'das thob pa shes pa'ang yin/ /sems med zag pa med pa'i khams/ /myang 'das mi g.yo bde ba</text></item>
<item><p>128b7</p><section></section><text>yin/ /dge dang thar pa bsam mi khyab/ /de bzhin mi 'jigs pa ru brjod/ 'di nyid sangs rgyas thams cad kyi/ /me long lta bu'i ye shes nyid/ /de bzhin sgrib med ye shes yin/ /chos kyi sku yang mchog yin no/ /nyon mongs ma spangs 'khor ba ru/ /'jug pa'i lhan</text></item>
<item><p>129a1</p><section></section><text>cig rten yin no/ /rten ni gzhan du gyur pa ni/ /mi gnas mya ngan 'das pa yin/ /sku ni gnyis yin longs spyod dang / /sprul par grags pa de rten dag /chos longs spyad dang sems can don/ /gang las thub pa rnams kyis mdzad/ /de bzhin du 'phags pa lang</text></item>
<item><p>129a2</p><section></section><text>kar gshegs pa las/ chos lnga dag dang rang bzhin dang / /rnam par shes pa brgyad nyid dang / /bdag med rnam pa gnyis kyis ni/ /theg pa chen po'i mtha' dag bsdus/ /zhes so/ /gal te chos thams cad nam mkha' dang mnyam pa yin na de ci ltar bcom ldan 'das kyis rigs</text></item>
<item><p>129a3</p><section></section><text>lnga'i bsgrub pa chos kyi de kho na nyid kyi rnam par gzhag par mdzad/ mdzad pa yang yin te de'i phyir nam mkha' dang mnyam pa ma yin no zhes pa'i bsam pas gsungs pa/ e ma ngo mtshar las byung ba/ /nam mkha' la ni nam mkha' bsgom/ /zhes so/ /nam mkha' yis ni nam mkha'</text></item>
<item><p>129a4</p><section></section><text>bskyed nus pa ma yin te gnyi ga med pa'i phyir zhes dogs nas kun rdzob tu chos kyi mtshan nyid kyi rnam par gzhag pa yin la don dam par ni ma yin no zhes gsungs pa/ bcom ldan 'das rdo rje 'dzin pas nam mkha' zhes pa la sogs pa'o/ /rdzas thams cad med pa'i rang bzhin ni nam</text></item>
<item><p>129a5</p><section></section><text>mkha' yin te/ des chos gang dang gang mi ldan pa ste rdzas thams cad kyang der kun rdzob tu skye ba yin pas mi ldan pa yang ma yin no/ /thams cad du gtogs so zhes pa de ltar yang 'gyur ba ma yin te zhes pa ni rdzas med pa nyid kyi phyir ro/ /de bzhin du gzhan du yang rtogs par</text></item>
<item><p>129a6</p><section></section><text>bya'o/ /chos thams cad ni sangs rgyas dang byang chub sems dpa' thams cad dang sems can gyi khams thams cad kyang ngo / /de nyid lus dang ngag dang yid rnams so/ /de rnams kyi rdo rje ni de bzhin nyid yin la de nyid gnas yin te ye shes bskyed pa'i rten yin no/ /gang</text></item>
<item><p>129a7</p><section></section><text>gi phyir de mngon sum du byed pa na byang chub sems dpa'i lam 'bras bu dang bcas pa bskyed pa'i rgyu mtshan du 'gyur ro/ /de nyid gnas yin te rdzas med par mnyam pa nyid kyi chos thams cad med pa'i rang bzhin yin pa des na thams cad kyi rjes su song ba yin no/ /rigs thams</text></item>
<item><p>129b1</p><section></section><text>cad dang sems can thams cad kyi sems yin no/ /de rnams kyi dam tshig ni rigs lnga'i sku dang gsung dang thugs rnams so/ /de nyid snying po yin la de nyid rdo rje yin te de las byung ba'o zhes snying po zhabs kyis so zhes bshad do/ /dpal gsang ba 'dus pa'i rgyan las le'u bco lnga</text></item>
<item><p>129b2</p><section></section><text>pa'o// //de nas zhes pa ni thugs kyi dkyil 'khor gcig pu brjod pa la/ ci gcig pu nyid yin nam 'on te gzhan yang yod/ ci yang de la gzhan ci bya/ /zhes pa la sogs pa gdul bya'i dpyod pa yongs su shes pa'i rjes la'o/ /dkyil 'khor thams cad ni thugs kyi dkyil 'khor</text></item>
<item><p>129b3</p><section></section><text>la sogs pa rnams so/ /de rnams nyid seng ge lta bur seng ge ste nyon mongs pa la sogs pa'i ri dgas 'jigs par byed pa'i phyir ro/ /de nyid dam tshig yin te/ des rgyal bar byed cing gsal bar byed pas rgyal po ste de'i tshogs gang yin pa de yang de bzhin no/ /rdo rje sku'i dkyil 'khor</text></item>
<item><p>129b4</p><section></section><text>ni sprul pa'i sku rnam par dag pa sku rdo rje bdag po'i dkyil 'khor ro/ /thugs kyi rdo rje dang 'dra ba ni thugs kyi rdo rje lta bu ste/ sku yang thugs kyi rang bzhin yin/ /zhes pa'i bsam pas so/ /phyag rgya nyid ni phyag mtshan gyi rang bzhin gyi rdo rje'i gnas so/ /dbus su rnam par snang mdzad kyi gnas su sku</text></item>
<item><p>129b5</p><section></section><text>rdo rje'o/ /mi bskyod pa la sogs pa yang shar phyogs la sogs pa'i phyogs rnams su bri'o/ /sku gsung thugs kyi rdo rje mchog ni spyan la sogs pa dang gzugs rdo rje la sogs pa'o/ /grwa rnams kun ni snying po dang phyi'i dkyil 'khor gyi grwa rnams su'o/ /khro bo rnams kyang gshin rje gshed</text></item>
<item><p>129b6</p><section></section><text>la sogs pa rnams te sgo rnams su sgo skyong rnams bri bar bya'o/ /mchod pa bya zhes pa la sogs pas dkyil 'khor bsgrub pa la sogs pa gsungs pa/ longs spyod rdzogs pa'i sku'i rnam par dag pa gsung rdo rje bdag po'i dkyil 'khor ni gsung gi dkyil 'khor ro/ /thugs kyi dkyil 'khor</text></item>
<item><p>129b7</p><section></section><text>rab 'dra ba/ /zhes pa 'di la yang de bzhin no/ /rdo rje bsgoms pas zhes pa ni lha'i rnal 'byor pas so/ /rdo rje chos kyi rgyal po che/ /zhes pa ni 'od dpag tu med pa'o/ /de'i phyir dkyil 'khor gyi dbus kyi 'khor lo ni snying po'i dkyil 'khor te/ zlum po kun du bri bar bya'o/ /tshe dpag</text></item>
<item><p>130a1</p><section></section><text>med pa'i phyag rgya che/ /zhes pa ni pad+ma'o/ /de nyid brjod ma thag pa nyid rdo rje'i gnas te phyag mtshan gyi phyag rgya'o/ /dkyil 'khor pa thams cad kyi'o/ /yongs su gsal ba zhes pa la sogs pa ni dkyil 'khor bsgrub pa la sogs pa gsungs so/ /bdag po'i lha</text></item>
<item><p>130a2</p><section></section><text>rnams bsgre ba gsungs pa ni/ rdo rje 'dzin mchog gang yin pa/ /zhes pa ni rdo rje sems dpa' la sogs pa'o/ /dbus su zhes pa ni dkyil 'khor gyi'o/ /gzugs ni lus te bri bar bya'o/ /de'i dkyil 'khor gnas su 'gyur ro/ /de gsungs pa/ gang zhig dbus su</text></item>
<item><p>130a3</p><section></section><text>gnas par gyur pa yi/ /'khor lo de yang de yi yin par 'gyur/ /zhes so/ /dkyil 'khor thams cad 'byung ba ni gang las so/ /sna tshogs pa sprul pa'i tshogs nyid rdo rje yin pa de dag go/ /rdo rje dkyil 'khor gyi sngags nyid ni snying po rnams te de rnams nyid skud pa spyad pa'i ched</text></item>
<item><p>130a4</p><section></section><text>du yi ge'i tshig rnams so/ /gdab pa ni rdo rje'i skud pa dang rdul tshon kyang gdab pa'o/ /sngags kyi sems dpas mi bya ste/ /zhes pa la sngags ni shes rab dang snying rje'i bdag nyid de dang por bshad zin to/ /de'i rang bzhin gyi sems dpa'i sems gang yin pa ste des ye shes</text></item>
<item><p>130a5</p><section></section><text>la 'jug pa thob pas rang nyid kyis zhes pa ni lhag ma'o/ /rang gis byas nas phyi'i rnam par g.yeng bas byang chub rnyed dka' bar 'gyur ro/ /gang gi phyir de ltar yin pas de'i phyir dam tshig tshul shes pa ni rnal 'byor pa ste ye shes la 'jug pa thob pas ye shes kyi rang bzhin lha</text></item>
<item><p>130a6</p><section></section><text>rnams spros te bsgoms pas nges par byas te de'i sku la sogs pa'i byin gyis brlabs pa'i gnas bsgoms la dkyil 'khor rnams rnam par brtags te dgod par bya'o/ /bla ma'i gzugs su khye'u byas la rnam par snang mdzad kyi gnas dbab par bya'o/ /slob ma de spyan gyi gzugs su</text></item>
<item><p>130a7</p><section></section><text>yang bya ste skud pa 'dzin pa la sogs pa'i bya ba byed pa'o zhes thams cad du blta bar bya'o/ /'dis sku'i dkyil 'khor gnas yid du 'ong ba sprul pas rdo rje sku'i yon tan thob pa'o/ /rdo rje chos kyi rgyal po ni 'od dpag tu med pa'o/ /rang gi chos ma ni rang gi rang bzhin gyis gos dkar</text></item>
<item><p>130b1</p><section></section><text>mo dbab par bya'o/ /rdo rje sems dpa' rgyal po che/ /zhes pa ni mi bskyod pa yin la mA ma kI yang dbab par bya'o/ /de ltar byas na zhes pa la sogs pas ni 'bras bu gsungs pa'o/ /nye bar byed pa na byin gyis rlob pa yin la dbang ba ni phul du byung ba'i mthar thug pa thob</text></item>
<item><p>130b2</p><section></section><text>pas shes rab kyi rang bzhin yin te byon nas gsang ba'i dkyil 'khor gsum gyi mchog 'dri bar mdzad pa yin la rab tu dgyes pa dang ldan pa ni gzhan gyi don gzigs pas so/ /cho ga 'di dag gang gis bya zhe na/ sngags kyi dngos grub thob ste ye shes la 'jug pa thob pa'i</text></item>
<item><p>130b3</p><section></section><text>sngags pas so/ /ci lta bu zhe na/ gsang ba rmad du byung ba chen po yin te 'jig rten las 'das pa'i phyir ro/ /de dag gis dkyil 'khor byas nas rnal 'byor pa de ltar gyur pas kyang dkyil 'khor bsgrub pa la sogs pa rang nyid nyams su blang ngo zhes rtogs par bya ba gsungs pa/</text></item>
<item><p>130b4</p><section></section><text>khro bo'i rgyal pos bkug nas ni/ /zhes pa ni gshin rje gshed yin la 'di yang mtshon pa tsam yin te/ sgo skyong bzhi rnams kyis las byas nas bsgrubs te mchod pa bya'o/ /sku gsum gyi dam tshig gi mchod pa'o/ /gang gi yin zhe na/ rdo rje gsum po'i ste dri ma ni 'dod</text></item>
<item><p>130b5</p><section></section><text>chags la sogs pa ste dri ma spangs pa'i rdo rje can gyis bya'o/ /rdo rje gsum gyi sbyor ba zhes pa ni sku rdo rje la sogs pa'i sbyor bas so/ /de skad brjod pa/ thugs la mi bskyod mA ma kI/ /'bebs par yang dag brjod pa yin/ /ngag las gos dkar 'od dpag med/ /sku</text></item>
<item><p>130b6</p><section></section><text>la spyan dang rtag pa'o/ /thugs dang gsung dang sku bskul bas/ /spras pa ngo mtshar rmad byung ba/ /zhes so/ /da ni gtor ma'i cho ga gsungs pa/ sngags rnams thams cad nyid la yang / /zhes pa ni 'jig rten pa dang 'jig rten las 'das pa rnams la gtor ma sbyin par</text></item>
<item><p>130b7</p><section></section><text>bya'o/ /gtor ma 'di yang man ngag las shes par bya'o/ /de nyid kyi phyir na rmad du byung ba chen po'o/ /rnal 'byor dang bla na med pa'i rgyud la sogs pa dang thun mong ba yin pa'i phyir ro/ /da ni las dang po pa'i rnal 'byor pas bri ba'i dkyil 'khor gyi thig gi cho ga gsungs pa/</text></item>
<item><p>131a1</p><section></section><text>thig gdab pa yi cho ga 'di/ /gang tshe bdag nyid kyis spyod pa/ /zhes te mtshan ma ma thob pas gang gi tshe lha phab nas dkyil 'khor 'dri ba rnal 'byor pas mi nus na de'i tshe sku rdo rje'i dkyil 'khor sku rdo rje'i rnal 'byor gyis te sgrub pa'i grogs mchog ni rdo rje 'dzin pa</text></item>
<item><p>131a2</p><section></section><text>chen por bsgoms nas thig gdab par bya'o/ /mi bskyod pa'i dkyil 'khor la mi bskyod pa'i rnal 'byor gyis te sgrub pa'i grogs mchog ni rdo rje 'dzin pa chen po'o/ /rdo rje 'dzin pa chen po'i dkyil 'khor la rdo rje 'dzin pa chen po'i rnal 'byor gyis yin te sgrub pa'i grogs mchog ni</text></item>
<item><p>131a3</p><section></section><text>'phags pa bdud rtsi 'khyil pa'o/ /de bzhin du lhag ma byang chub sems dpa'i dkyil 'khor la dkyil 'khor gyi bdag po'i rnal 'byor gyis yin te/ rjes su sgrub par byed pa ni bdud rtsi 'khyil par bsgoms la thig gdab par bya'o/ /lhag ma de bzhin gshegs pa'i rnal 'byor</text></item>
<item><p>131a4</p><section></section><text>pa la rdo rje 'dzin pa chen po'i sgrub pa'i grogs mchog tu bsams te thig gdab par bya'o/ /las kyi go 'phang ni thig 'debs pa'i bya ba'o/ /sangs rgyas kun gyis nges pa bsten pa ni las thams cad kyi dbang du bya ba nyid kyis bdud rtsi 'khyil pa'o/ /rdo rje'i thig skud du gyur pa kha dog</text></item>
<item><p>131a5</p><section></section><text>lnga'i thig skud du gyur pa rnams la dgod par bya'o/ /nyi shu rtsa lnga'i dbye ba yis/ /zhes pa ni me long lta bu'i me long dang / me long lta bu'i mnyam pa nyid dang / me long lta bu'i so sor rtog pa dang / me long lta bu'i bya ba nan tan dang / me long lta bu'i shin tu rnam par dag pa zhes pa la</text></item>
<item><p>131a6</p><section></section><text>sogs pa'i rim pas so/ /ye shes lnga po rnams la so sor ye shes lnga'i bdag nyid yin pa'i phyir nyi shu rtsa lnga'i dbye bas so/ /des tshon rtsi dag kyang gdab pa yin te thig skud legs par sbyang ba kho na ni ma yin no/ /sngags rnams thams cad nyid la yang bsrung ba'i don du srung</text></item>
<item><p>131a7</p><section></section><text>ba'i 'khor lo'i lte ba la hUM mdzad bsgom par bya ste/ de gsungs pa/ hUM mdzad yang na gtsug tor ram/ /rnam par snang mdzad la sogs nyid/ /bsrung phyir khro bo'i 'khor lor gnas/ /bsams te bgegs ni rnam par gzhom/ /zhes so/ /sku gsung thugs kyi dam tshig ni</text></item>
<item><p>131b1</p><section></section><text>sku dang gsung dang thugs rdo rje rnams so/ /gnas lnga rnams su zhes pa ni de bzhin gshegs pa lnga'i thugs la sogs pa'i gnas rnams so/ /de gsungs pa/ rtag pa la sogs gzugs 'dra zhing / /de mdog sa bon las byung ba/ /ye shes lnga ldan srad bu yis/ /nyi shu rtsa</text></item>
<item><p>131b2</p><section></section><text>lngar rnam phye ba/ /zhes pa la sogs pa rgyas par ro/ /rdul tshon dag kyang dbab par bya/ /zhes pa'i gzhung bshad pa la/ 'bar ba'i lta bas rdul tshon la/ /ye shes 'bar ba sngar rim gyis/ /yang dag bteg ste bsngags par bya/ /zhes pa la sogs pa rgyas</text></item>
<item><p>131b3</p><section></section><text>par ro/ /rdo rje bum rnams gzhag pa ni/ /dkyil 'khor pa'i lha rnams dang 'brel pa'o/ /sngags ni brjod pa'i mtshan nyid do/ /des mngon par bsngags pa'i rgyud ni rin po che sna lnga dang sman rnams kyis so/ /bdag po yis dran pa ni bdag po rnams kyis dran pa'o/ /de</text></item>
<item><p>131b4</p><section></section><text>brjod pa/ mgrin pa mchog ni gos kyis dkri/ /a 'bras sogs 'dab kyis kha dgab/ /dkyil 'khor pa yi bum pa ni/ /de yi sngags kyis lhag gnas bya/ /'bru sman rin chen lnga rnams dang / /dri bzangs chu dang 'khor lo'i tshogs/ /me tog phreng btags rdo rje</text></item>
<item><p>131b5</p><section></section><text>ni/ /steng gzhag 'khor gtso'i bzlas pa bya/ /zhes so/ /sbyin sreg bya zhes pa la sogs pa ni dkyil 'khor thams cad kyi phyi ngos su shar gyi phyogs su zhi ba'i dkyil 'khor gyi thab khung yongs su zlum po dang lho phyogs su gru bzhi pa rgyas pa'i'o/ /nub phyogs su</text></item>
<item><p>131b6</p><section></section><text>gzhu'i rnam par byas pa'i dbang du byed pa'o/ /byang phyogs su zur gsum pa mngon spyod kyi thab khung byas te/ yi ge oM las bskyed par bya'o/ /de bzhin du yang gsungs pa/ gnyis su med pa rnam par rgyal ba las/ /sngags shes pa yis sbyin sreg bya/ /gal te</text></item>
<item><p>131b7</p><section></section><text>dngos grub mchog 'dod na/ /gsang ba'i de nyid byin brlabs te/ /sbyin sreg cho ga yang dag spyad/ /dkyil 'khor bzhi yi sbyor ldan pas/ /rigs kyi las ni rab bsgrub pa/ /yi ge oM gyi sngags dbye bas/ /bsgoms pas dngos grub thams cad thob/ /zhi ba'i</text></item>
<item><p>132a1</p><section></section><text>dkyil 'khor yongs zlum po/ /rgyas pa zur bzhi pa yin te/ /mngon spyod la ni zur gsum mchog /dbang la gzhu yi rnam pa'o/ /de yi dbus su zhi ba ste/ /bsgom bya bdud rtsi 'byung ba ni/ /de nyid du ni lha yi gzugs/ /rang gi ngo bos bsgom par</text></item>
<item><p>132a2</p><section></section><text>bya/ /bdag nyid bdag po'i gzugs kyis te/ /'di ni rdo rje mchog gi yin/ /zhal rnams gdangs par bsams nas ni/ /me stag mang po rnam par 'khrugs/ /sngags pa lce yi dbus son pa/ /de la yi ge hUM bsam bya/ /mkhas pas sbrang rtsi 'o ma dang / /mar sar zhi</text></item>
<item><p>132a3</p><section></section><text>ba'i rigs la bsten/ /zhe sdang chen po'i rigs la brjod/ /snum chen pos ni khyab pa ru/ /de bzhin gzhan yang shes par bya/ /zhes so/ /rdo rje gang ba'i sbyin sreg dbul/ /rdo rje mi phyed gsum dag la/ /zhes pa ni bla na med pa'i ye shes kyi me la'o/ /phyi nas dbus su</text></item>
<item><p>132a4</p><section></section><text>rang gi lha'i gzugs bsgoms nas me dang rang gi lha dag gi zhal dag tu dbab par bya'o/ /dbang po gnyis kyi sbyor ba yis/ /zhes pa ni shes rab dang snyoms par 'jug pas me la sbyin sreg bya ste shes rab dang thabs kyi bdag nyid rdo rje 'dzin pa chen po'i sku la'o/ /brgya rtsa brgyad ni</text></item>
<item><p>132a5</p><section></section><text>brgyad lhag pa'i brgya'o/ /sbyin sreg kyang bzang po'i zhabs kyi dkyil 'khor gyi cho ga'i rjes su 'brang bar bya ste/ kun nas sor bzhi dor ba ru/ /kha khyer de tshad pad kha bye/ /zhes pa'i nang du'o/ /da ni slob ma 'jug pa'i cho ga gsungs pa/ rnam par snang mdzad la sogs pa'i</text></item>
<item><p>132a6</p><section></section><text>dkyil 'khor du gzhug pa'i phyir slob ma rnam par snang mdzad la sogs pa'i gzugs su bsams nas/ sku dang gsung dang thugs rdo rjes byin gyis brlab po/ /de nas de'i lus thams cad dang lce dang snying gar son pa'i rdo rje la yi ge AHkha dog dmar po 'od zer dang bcas pa</text></item>
<item><p>132a7</p><section></section><text>bsgom par bya ste/ de nas gzhug par bya'o/ /de ltar dkyil 'khor du gzhug pa lag ma'i phyed du rang gi dkyil 'khor gyi bdag po'i snying pos rang gi slob ma rdzogs par bya ste/ sku dang gsung dang thugs rdo rje byin gyis brlab pa'i ched du yi ge AHsku dang gsung dang thugs rdo</text></item>
<item><p>132b1</p><section></section><text>rje la bkod nas 'chad par 'gyur ba'i cho gas gzhug par bya'o/ /dang por re zhig slob dpon gyis slob ma 'jug pa'i cho gas zhugs te rang gi rigs kyi bdag po las dbang bskur ba la sogs pa dang rjes su gnang ba yang blangs te 'di skad ces brjod par bya ste/ bdag gi ming ni</text></item>
<item><p>132b2</p><section></section><text>che ge mo/ /rdo rje slob dpon dka' thub che/ /slob ma rnams ni gzhug par bya/ /sems can kun la phan don du/ /zhes so/ /de nas rgyud gzhan gyi sta gon gyis slob ma sta gon du gnas par byas la ji skad du brjod pa'i tshul gyis rdzogs par bya ste/ dri dang me tog la sogs</text></item>
<item><p>132b3</p><section></section><text>pa rnams kyis mchod nas sgo'i phyi ngos su gnas par bya ste/ las thams cad pa'i sngags bzlas pa'i bum pa'i chus bsangs te 'jug pa'i sngags bzlas pa'i gos kyis gdong bcings te thal mo kha sbyar gyis me tog gi phreng ba 'dzin du bcug ste dkyil 'khor du gzhug</text></item>
<item><p>132b4</p><section></section><text>par bya'o/ /rdo rje bzung ba ni rdo rje sems dpas byin gyis brlabs pa'o/ /'dis ni 'jug pa'i cho ga bstan pa yin no/ /de brjod pa/ sgor ni phreng thogs yang dag mchod/ /de bzhin yon ni phul ba dang / /zhes pa la sogs pa rgyas pa'o/ /slob ma dbang bskur ba</text></item>
<item><p>132b5</p><section></section><text>gsungs pa/ rdo rje chen po'i dbang bskur ba dang mi phyed pa'i dbang dang phyir mi ldog pa'i dbang ni ming gzhan no/ /de nyid gsang ba'i ye shes kyi gsang ba'o/ /de gsungs pa/ rgyal ba'i sa ni gnas thob pa/ /yid ches par ni mi 'gyur te/ /ji srid sa brgyad pa</text></item>
<item><p>132b6</p><section></section><text>yi bar/ /de rnams theg pa dman pas 'jigs/ /rdo rje theg pa chen po 'dir/ /rgyal ba'i sras rnams dbang bskur ba/ /'di rnams yid ches 'gyur ba ste/ /theg pa chen po 'dren pa mchog /ces so/ /sangs rgyas kun gyis nam mkha'i khams/ /zhes</text></item>
<item><p>132b7</p><section></section><text>pa ni rtag pa la sogs pa rnams kyis bzung ba'i ye shes kyi bum pa rnams kyis yongs su gang bar bsgom par bya'o/ /ci lta bur gyur pas she na/ sil snyan dang dri'i dam tshig dang ldan pa rnams kyis so/ /dam tshig rdo rje gsum sngags kyi/ /zhes pa la sogs pa</text></item>
<item><p>133a1</p><section></section><text>la nus pa dang ldan pas yi ge gsum gyis brgya rtsa brgyad du mngon par bsngags pa'i don grub dkar pos de nyid zlos bzhin du dkyil 'khor pa'i lha rnams kyis dkyil 'khor la bsnun par bya'o/ /bdag nyid ces pa ni de bzhin gshegs pa la sogs pa'i dkyil</text></item>
<item><p>133a2</p><section></section><text>'khor pa nam mkha' la gnas pa rnams kyis bde ba chen po zhu bar gyur pa de bzhin gshegs pa'i ye shes kyi bdud rtsis yongs su gang ba'i bum pa phyag tu thogs pa rnams kyis so/ /yang na ji skad du brjod pa'i bum pa la bsnun par bya ste/ yi ge gsum gyis bskul bas</text></item>
<item><p>133a3</p><section></section><text>dbang du gyur pas rang nyid kyis dbang bskur bar 'gyur ro zhes pa'i don to/ /dbang bskur ba 'di ni ye shes cung zhig la dbang thob pa'i slob dpon gyi'o/ /yang na zhes pa la sogs pas ni las dang po pa'i gsungs pa yin te/ bum pa ye shes kyi bdud rtsis gang ba rnams</text></item>
<item><p>133a4</p><section></section><text>kyis dam tshig gi mchog spyan la sogs pa rnams kyis gzung ba rnams su bsgom par bya ste dbang bskur ba'i dus su/ rdo rje rnam par snang mdzad bsam/ /zhes te/ rnam par snang mdzad kyi dkyil 'khor la'o/ /rang gi dkyil 'khor gyi bdag po'i gnas la slob ma gtso bo rnam</text></item>
<item><p>133a5</p><section></section><text>par gzhag pa yin pa'i phyir ro/ /lus dang ngag sems rdo rje can/ /zhes pa ni yi ge gsum mo/ /slob dpon thams cad kyi dkyil 'khor gyi slob dpon rnams te gsung rdo rje'i brjod pa ni/ dbang bskur rdo rje chen po ni/ /zhes pa la sogs pa'i tshigs su bcad pa rnams so/</text></item>
<item><p>133a6</p><section></section><text>khyad par du 'phags pa'i dbang thob par bya ba'i ched du gsol ba gdab par gsungs pa/ byang chub rdo rje sangs rgyas la/ /zhes pa'i tshigs su bcad pa'o/ /de'i tshe zhes pa ni tshigs su bcad pas gsol ba btab pa'i rjes la'o/ /yid rab tu dgyes nas dbang bskur ba sbyin</text></item>
<item><p>133a7</p><section></section><text>par bya'o/ /de'i snying gar lha'i gzugs kyi sbyor bas phyag rgya chen pos bdag po ye shes sems dpa' rang gi dkyil 'khor du gzhag par bya'o/ /sngags kyi yi ge'i tshig ces pa ni de'i mig tu 'bar ba dang bcas pa'i oM bsgoms la dam tshig kyang cho ga ji lta bas byin</text></item>
<item><p>133b1</p><section></section><text>la de la dkyil 'khor yang bstan par bya zhes te mig tu 'bar bcas oM zhes pa la sogs pa brjod pas bzang po zhabs kyis gsungs pa'i dkyil 'khor gyi cho gar bstan pas so/ /rdo rje slob ma blo ldan pa/ /zhes bya ba khyad par gnyis kyis dbyer mi phyed pa'i gus pa dang thos</text></item>
<item><p>133b2</p><section></section><text>pa dang bsam pa dang bsgom pa'i rang bzhin gyi shes rab dang ldan pa la cho ga 'di ltar bya zhes gsungs pa'o/ /de nas/ dam tshig gsang ba bsgrag par bya/ /sangs rgyas kun gyis gsungs pa yi/ /zhes pa la sogs pas go rims ji lta bar bsrung ba dang bza' ba'i dam</text></item>
<item><p>133b3</p><section></section><text>tshig gsungs so/ /de yang ji ltar rigs pa dang lung dag gis mi gnod pa de ltar le'u lnga pa nyid du kho bo cag gis bsgrubs pas 'dir mi spro'o/ /dbyer med pa'i lam gyi sems can rnams te slob ma rnams bskul bar bya ste sdom pa gzung bar bya'o/ /sdom pa byin nas sngags</text></item>
<item><p>133b4</p><section></section><text>bslab par bya'o zhes gsungs pa/ sngags zhes pa la sogs pa ste sngags ni/ gtso bo'i sngags so/ /de'i tshe zhes pa ni sdom pa 'dzin pa'i dus su'o/ /slob ma de la sngags kyi rgyal po'i ting nge 'dzin te rang gi lha'i rnal 'byor byin nas gsang ba brtsam par bya ste/ cho ga</text></item>
<item><p>133b5</p><section></section><text>yis rlung dang me'i dkyil 'khor gyis yang dag par sbyangs te/ yi ge gsum gyis mngon par bsngags nas bza' bar bya ste rang gis byin gyis brlab pa dang slob ma yang byin gyis brlab pa'i ched du sbyin par bya'o/ /ci ltar zhe na rdo rje'i sbyor ba yis te rdo rje sems dpa'</text></item>
<item><p>133b6</p><section></section><text>la sogs pa'i sbyor bas so/ /bzhi po 'di rnams zhes pa ni sgom pa dang / sngags dang / ting nge 'dzin dang / dam tshig rnams so/ /de nyid gsang ba chen po yin te/ snod ma yin pa rnams la sba bar bya ba yin pa'i phyir ro/ /kun gyi gsang ba ni skye bo rung ba</text></item>
<item><p>133b7</p><section></section><text>ma yin pa rnams la bstan par bya ba ma yin pa'i phyir ro/ /sngags kyi rdo rje gsum gyis gnas pa ni/ ci ltar mngon par 'dod pa'i sems can gyi don du spyod pa'o zhes kha cig go/ /bzhi po 'di ni gsang chen te/ /zhes pa ni spyan la sogs pa ston par byed de de</text></item>
<item><p>134a1</p><section></section><text>nyid 'grel par byed pa ni/ /sngags kyi 'khor lo bud med gzugs/ /zhes gzhan dag go/ /yid ches pa'i don du dam tshig byin gyis brlab pa rdo rje slob ma la bstan par bya'o/ /yi ge oM bsgoms na de ma thag tu 'bar bar 'gyur zhes te de gsungs pa/</text></item>
<item><p>134a2</p><section></section><text>'bar ba'i oM gyis byin brlabs rlung dang me'i/ /dkyil 'khor la gnas rab sbar bdud rtsi lnga/ /de nas yi ge gsum bzlas dpag med pa'i/ /thub pa'i dbang po'i nang du chud par bya/ /ye shes bdud rtsi'i ngo bor bsams nas ni/ /hUM dgod rdo rje lce ni bzang po dang / /snying ga'i</text></item>
<item><p>134a3</p><section></section><text>zla ba'i dbus su ma lus pa'i/ /rgyal po'i 'khor lo des ni tshim par bya/ /zhes so/ /dngos grub thams cad sgrub pa dang / /zhes pa la sogs pas dkyil 'khor du dam tshig byin gyis brlab pa'i 'bras bu gsungs so/ /mtshan ma thob pa'i rnal 'byor pas bi mu ma ra shu'i ming</text></item>
<item><p>134a4</p><section></section><text>can cha mnyam par bya ste/ kham phor kha sbyar du yang dag par bzhag nas yi ge gsum gyis bsngags te ci ltar brjod pa byas na ji skad du brjod par 'gyur ro/ /de la zhes pa la sogs pa ni phyag na rdo rje la sogs pa'i gzugs kyi pho nya sgrub pa rnams gsungs te/ nam mkha'</text></item>
<item><p>134a5</p><section></section><text>rdo rje zhes pa la sogs pa la/ hrIHni 'bar ba'i 'od bzang po/ /zhes pa ni 'od zer lngas 'bar ba'o/ /khams zhes pa ni nam mkha'i khams so/ /de rnams zhes pa ni de bzhin gshegs pa rnams so/ /de'i sngags ni yi ge hrIH'o/ /sku dang gsung dang thugs kyi</text></item>
<item><p>134a6</p><section></section><text>sngags kyis rdo rje byin gyis brlabs pa'i gnas zhes pa ni/ AHkhaM kha zhes pa'i yi ge gsum mo/ /grub pa'i pho nya'i gzugs kyi sku gsung thugs la byin gyis brlab pa 'di nyid kyis bya'o/ /gsang ba'i gnas ni gzhag par bya/ /zhes pa la phyag na rdo rje'i gzugs kyi man</text></item>
<item><p>134a7</p><section></section><text>ngag gzhug pa'i spyi bor/ nyi ma'i dkyil 'khor la gnas pa'i ji lta ba'i mi bskyod pa bsgom par bya'o/ /de bzhin du phyag na pad+ma'i gzugs la 'od dpag tu med pa'o/ /de bzhin du gzhan gyis mi thub pa'i gzugs kyi spyi bor rnam par snang mdzad bsam par bya'o/ /'di nyid</text></item>
<item><p>134b1</p><section></section><text>'chad pa ni/ nyi ma'i dkyil 'khor dbus gnas pa/ /zhes pa la sogs pa'o/ /bskul ba ni snying gar ro/ /thams cad rnams zhes pa ni ji skad brjod pa'i mngag gzhug pa rnams so/ /sdug bsngal rnon po ni 'chad par 'gyur bas so/ /de la 'di ni zhes pa la sogs pas</text></item>
<item><p>134b2</p><section></section><text>ni rdo rje can thams cad kyi mngag gzhug pa rnams kyi snying po bskul ba gsungs pa/ mdung rtse chen po zhes pa la sogs pa'i tshig gis so/ /rang gi lag pa na gnas pa'i yi ge oM las skyes pa'i rnam pa sna tshogs pa mdung rtse dang rdo rje dang lcags kyu la sogs pa rnams kyis</text></item>
<item><p>134b3</p><section></section><text>snying gar gdab par bya'o/ /cho ga 'dis bskul ba na mngon par 'dod pa'i mngag gzhug rnams 'grub par 'gyur ro/ /de grub pas phyis rdzogs pa'i byang chub kyang 'grub par 'gyur ro zhes gsungs so/ /ri zhes pa la sogs pa mngag gzhug sgrub pa'i gnas gsungs</text></item>
<item><p>134b4</p><section></section><text>so/ /zla ba phyed ces pa la sogs pa la ji skad du brjod pa'i dam tshig dang sdom pa la gnas pa'i rnal 'byor pas rdo rje sems dpa' la sogs pa gang yang rung ba'i rnal 'byor dang ldan pas phra mo'i rnal 'byor bsgoms pas sems brtan par byas pa'am/ dpag tu med pa'i</text></item>
<item><p>134b5</p><section></section><text>bzlas pa sngon du song bas lha'i rjes su gnang bas bzlas pa 'bum byas pa slar yang mngag gzhug sgrub pa'i rjes su gnang ba yod na ri bo la sogs pa'i gnas rnams su sngar bzhin du mngon par sbyangs te/ sgrub thabs su brjod pa'i cho gas dpal rdo rje sems dpa' dang</text></item>
<item><p>134b6</p><section></section><text>gsung dang sku rdo rje rnams kyis gang yang rung ba'i rnal 'byor bya ste/ de bzhin du sgrub pa chen po la thug pa'i cho ga nyams su blangs nas lha mo'i tshogs rang gi rig ma'i pad+mar bcug nas 'dod chags kyi mes zhu ba zla ba'i dkyil 'khor gyi rnam par yongs su gyur par bsgom par</text></item>
<item><p>134b7</p><section></section><text>bya'o/ /de nas zla ba'i dkyil 'khor de la ji skad du brjod pa'i yi ge hrIHmgo gyen du bltas pa bsgoms nas de las byung ba'i 'od zer gyi tshogs kyis nam mkha'i khams thams cad du khyab pa'i de bzhin gshegs pa thams cad yang dag par reg nas de rnams kyi sku dang gsung</text></item>
<item><p>135a1</p><section></section><text>dang thugs AHkhaM kha zhes pa'i yi ge gsum gyi bdag nyid yang dag par bsdus nas yi ge hrIH la bcug ste de yongs su gyur pa las phyag na rdo rje dang 'jig rten dbang phyug dang gzhan gyis mi thub pa rnams gang yang rung ba'i mngag gzhug pa'i gzugs yongs su rdzogs</text></item>
<item><p>135a2</p><section></section><text>par bya ste/ yi ge gsum pa 'di nyid kyis de'i sku dang gsung dang thugs la sku rdo rje la sogs pa rang bzhin gyis byin gyis brlabs nas 'di nyid brjod de phyung nas mdun du thal mo sbyar bar rnam par bsams nas de'i mgo bo la gsang ba'i gnas bsgoms nas ji skad brjod pa'i lag</text></item>
<item><p>135a3</p><section></section><text>pa na gnas pa'i lcags kyu la sogs pa rnams kyis mngag gzhug pa rnams kyi snying gar bsnun par thun bzhi ru bsgoms pas nges par zla ba phyed kyi nang nyid du mngag gzhug pa 'grub par 'gyur ro zhes pa'i don to/ /'da' bar mi bya ba yin pa'i phyir dbyer med pa mngag gzhug</text></item>
<item><p>135a4</p><section></section><text>sgrub pa'i thabs ston pa'i bdag nyid bzhed pa chen po'i rang bzhin ni rdo rje bzhad pa ste/ dpal rdo rje sems dpa'o/ /de la 'di ni zhes pa la sogs pas dkyil 'khor du rdo rje sems dpa' la sogs pa gang yang rung ba'i bdag po'i rang bzhin dgod pa ni rdzogs par byed pa ste/ mngag</text></item>
<item><p>135a5</p><section></section><text>gzhug gi gzugs kyis lus dang ngag dang yid la yang dgod par byas nas bskul bar bya'o/ /de la 'di ni zhes pa la sogs pa ni sbyor ba gzhan gsungs so/ /dbyer med pa'i me long lta bu la sogs pa'i ye shes lnga'i bdag nyid kyi dkyil 'khor ni rdo rje ye shes kyi dkyil 'khor</text></item>
<item><p>135a6</p><section></section><text>te/ der mngag gzhug sgrub pa las 'da' bar mi bya ba'i don te rtogs shing go bar byed pas dam tshig gi gnas so/ /de yang rnam pa bzhi ste dam tshig bskul ba zhes pa ni rang gi lag na gnas pa'i yi ge oM las byung ba'i lcags kyu 'bar ba rnams kyis de'i snying gar brdeg cing</text></item>
<item><p>135a7</p><section></section><text>AHkhaM kha zhes brjod cing skul bar byed do/ /dam tshig gtong ba zhes pa ni khros shing 'bar ba nag po'i lus kyis de bzhin gshegs pa lnga spros nas de rnams kyi yan lag thams cad bkang ba yang nas yang du bsam par bya'o/ /dam tshig 'bod pa zhes pa ni grub pa'i</text></item>
<item><p>135b1</p><section></section><text>don du sngags brjod pa sngon du song bas bskul bar bya'o/ /dam tshig bcing ba zhes pa ni grub pa'i mngag gzhug la rang gi bka' bsgo bas sbyar bar bya'o/ /mkha' dbyings zhes pa la sogs pas dngos po med pa yang gzugs su byed do zhes shin tu bar brjod pas sgrub pa po</text></item>
<item><p>135b2</p><section></section><text>rnams kyi sems brtan pa gsungs so/ /sangs rgyas thams cad bu gcig pa lta bur bcom ldan 'das gang yin pa de de bzhin no/ /yang na sangs rgyas thams cad kyi rdul phra rab rnams kyis bskyed pa'i phyir ro/ /rdo rje 'jam pa stobs po che/ /zhes pa la rang gi dkyil 'khor</text></item>
<item><p>135b3</p><section></section><text>gyi dbus su chud pa pad+ma dmar po zla ba'i dbus su gnas pa kha dog dmar po dang bsam pa yang ste de'i rang bzhin gyi lha rnams kyis 'khor lo yongs su bskor ba sgrub thabs kyi tshul gyis 'jam pa'i rdo rje'i bdag nyid du bsgom par bya'o/ /mda' lnga'i sbyor ba dag gis ni/ /zhes</text></item>
<item><p>135b4</p><section></section><text>pa ni mda' lnga po rnams kyi sbyor ba gzhu dang lhan cig pa'i sbyor ba ste de 'dzin pa dang yang ngo / /de myos byed dang rmongs par byed pa dang sreg par byed pa dang brgyal bar byed pa dang sems med par byed pa'i rang bzhin yi ge maM las skyes pa kha dog dmar po yi ge oM gyis byin gyis</text></item>
<item><p>135b5</p><section></section><text>brlabs pa'i stong gi cha dang / a yis mnan pa'i mda'i cha dang / yi ge hUM gis byin gyis brlabs pa'i ut+pal dmar po'i 'dab ma dang 'dra ba'i mde'u'i cha yin te/ mda' lnga rna ba'i bar du bkang ste gzhu 'dzin pa'i 'phags pa gshin rje gshed kha dog dang bsam pa</text></item>
<item><p>135b6</p><section></section><text>dmar po byis pa'i cha byad can rang gi dbu rgyan du mi bskyod pa gnas pa'i sbyor bas spro bar bya'o/ /gnas lnga rnams su zhes pa la sangs rgyas la sogs pa rnams kyi spyi bo dang snying ga dang lte ba dang gsang ba dang rkang pa'i mthil rnams su yang ngo / /rdo rje khro bos dbab par bya/ /zhes pa la</text></item>
<item><p>135b7</p><section></section><text>rigs la gcig gi tshig go/ /des ci ltar spros pa'i 'phags pa gshin rje gshed rnams kyis ci ltar brjod pa'i mda' rnams kyis go rims ji lta bar brjod ma thag pa'i gnas rnams su dbug par bya'o zhes pa'i don to/ /dngangs shing brgyal bar bsgom par bya/ /zhes pa</text></item>
<item><p>136a1</p><section></section><text>ni rang gis gsungs pa'i nyams pa las 'jigs pas skrag pa bzhin du'o/ /byis pa'i blo ni grags chen gyis/ /zhes pa ni 'phags pa 'jam dpal gyi dbu rgyan las skyes pa'i gshin rje gshed po rnams kyis so/ /gsang ba'i bskul ba dag gis zhes pa ni brjod</text></item>
<item><p>136a2</p><section></section><text>ma thag pa dag gis so/ /dbyer mi phyed pa nges par 'byed pa'i shes rab kyi bdag nyid 'phags pa 'jam pa'i rdo rje'i ting nge 'dzin rab tu ston par byed pas rdo rje'i don gyi blo ste rdo rje sems dpa' des so/ /sangs rgyas la sogs pa ni nye bar mtshon pa tsam ste sems can rnams kyang ting nge</text></item>
<item><p>136a3</p><section></section><text>'dzin nyid kyis dbang du byas pa'i cho ga 'di yin no zhes gsungs pa/ nam mkha' rdo rjer zhes pa la sogs pa ste sngags kyi rdo rje ni yi ge hUM ngo / /de gang rnams la dang por yod pa de ni oM la sogs pa rnams te de bzhin du de rnams kyis so/ /rdo rje gsum la sogs par bsgom/ /zhes</text></item>
<item><p>136a4</p><section></section><text>pa ni thugs rdo rje la sogs pa rnams 'jam pa'i rdo rje dang 'dra bar brjod pa'i kha dog dang bsam pa la sogs pa dang ldan par de rnams bsgom par bya'o/ /de bzhin du rang gi dbu rgyan la gnas pa'i rang gi bdag po las gnod mdzes rgyal po la sogs pa rang gi rigs kyi khro bo rnams spros</text></item>
<item><p>136a5</p><section></section><text>pas sangs rgyas la sogs pa rnams dbang du bya'o/ /oM yig mig gi dbus su zhes pa ni slob ma'i mig gi dbus su'o/ /bstan zhes pa ni rten dang brtan pa'i dkyil 'khor ro/ /cho ga bzhin du zhes pa ni rim pa bzhin du ste de mthong ngo / /sngags rnams kun gyi gzugs ni lha'i</text></item>
<item><p>136a6</p><section></section><text>gzugs so/ /de gsungs pa/ mig tu 'bar bcas oM bsams la/ /rdo rje sems dpa' deng khyod kyi/ /mig 'byed pa la brtson par mdzad/ /mig gis thams cad 'byed mdzad de/ /rdo rje'i mig ni bla na med/ /de nas 'khor lo bstan par bya/ /'khor lo bdag po nas</text></item>
<item><p>136a7</p><section></section><text>brtsams te/ /bdud rtsi thab sbyor bar du'o/ /zhes so/ /bkres skom la sogs zhes pa la sogs pas dngos grub chen po la sogs pa la zhugs pa'i bkres pa la sogs pa bsal ba'i rnal 'byor gsungs pa'o/ /thams cad 'byor zhes pa ni sna tshogs pa'i ro dang ldan pa'i</text></item>
<item><p>136b1</p><section></section><text>bza' ba dang btung ba la sogs pa phun sum tshogs pa sgrub pa'o/ /baM yig kha yi nang du bsgom/ /zhes pa ni bum pa bzang po ser po'i rnam pa rang gi ma mchu la kha reg pa'o/ /oM ni lce la 'dug par bsam/ /zhes pa ni lce'i tshul du de'i rang bzhin du gyur pa'o/ /kun gyi</text></item>
<item><p>136b2</p><section></section><text>gnas zhes pa ni bde ba thams cad ster ba'i ro'i rten no/ /yid bzhin nor bus brgyan pa ste/ /zhes pa ni de'i steng du zla ba phyed par skyes pa'i kha chod kyis cung zad kha bcad pa'o/ /de'i yang steng du gnas pa'i thig le las byung ba rin po ches brgyan pa'o/ /bkres pa la</text></item>
<item><p>136b3</p><section></section><text>sogs pa dang bral ba'i phyir sdug bsngal thams cad dang bral ba dang / bsam gtan gyi zas yin pa'i phyir zhi ba'o/ /dbyer med pa'i ye shes las byung ba'i phyir ye shes rdo rje las byung ba'o/ /ji ltar 'dod pa'i zas sgrub par byed pa'i sbyor ba ston pas yid bzhin gyi</text></item>
<item><p>136b4</p><section></section><text>nor bu'i rdo rje ni dpal rdo rje sems dpa'o/ /nam mkha'i rdo rje zhes pa la sogs pa la/ rdo rje sku gsum sbyor ba yis/ /zhes pa ni rnam par snang mdzad kyi rnal 'byor las byung ba'i sbyor ba yis so/ /dpa' bo chen po rdo rje de bzhin gshegs pa'i bdag nyid du bsgom par bya'o/ /ser</text></item>
<item><p>136b5</p><section></section><text>po rdo rje rnam 'phrul ba/ /zhes pa ni rtsa ba'i zhal dang sku mdog kyang gser gyi kha dog go/ /g.yas dang g.yon pa na ni nag po dang dkar po'i zhal lo/ /lhag ma ni rnam par snang mdzad bzhin no/ /skul byed ma'i rnam pa'i kun du bzang po'i ting nge 'dzin gsungs pa/ kun nas dbyangs</text></item>
<item><p>136b6</p><section></section><text>ni gsung rab yan lag bcu gnyis kyi dam pa'i chos ston pa'i ngo bo'o/ /cho ga yis zhes pa 'di'i bshad pa ni rang gi de nyid las byung phyag mtshan las skyes pa'i/ dpal ldan skul byed rab tu bsam/ /shel zla'i sku dang dbus kyi zhal/ /zhal gnyis sngo dang dmar ba'o/ /phyag</text></item>
<item><p>136b7</p><section></section><text>gnyis yang dag 'khyud pa ni/ /rang 'od thabs dang lus 'brel pa/ /phyag na pad+ma ral gri dang / /rin chen rtsibs brgyad 'khor lo 'dzin/ /sna tshogs chu skyes 'dab zlar gnas/ /rdo rje'i gdan dang zla ba'i 'od/ /ces pa la sogs pa bzang po zhabs kyi'o/ /nyi ma'i gdan dang</text></item>
<item><p>137a1</p><section></section><text>'od kyi dkyil 'khor ro zhes gzhan dag go/ /nam mkha' mdzod kyi ting nge 'dzin gyi ngo bo rgya che ba la sogs pa rnam par dag pa'i bdag nyid kyi dzaM b+ha la'i sgrub thabs gsungs pa/ de bzhin gshegs pa thams cad longs spyod pa ste nam mkha' mdzod kyi ting nge 'dzin no/ /'di</text></item>
<item><p>137a2</p><section></section><text>yang 'di ni bzang po'i zhabs kyis bshad pa yin te/ shes rab thabs kyi rang bzhin sbyor/ /dzaM b+ha la ni gnod sbyin gzugs/ /sna tshogs rdo rje zla dbus gnas/ /rdo rje skyil krung gis gnas pa/ /ser po nag po dkar 'od zhal/ /thugs kyi dbang pos spyi gtsug brgyan/ /phyag gnyis</text></item>
<item><p>137a3</p><section></section><text>kyis ni yang dag 'khyud/ /rang 'od rig ma 'dzin dgyes pa/ /bI dza pU ra ral gri dang / /rin bzang skyug pa'i ne le dang / /rang gi lha yi sbyor ba yis/ /rig ma'i pad+ma'i nang gnas pa/ /thams cad phyogs nas rdzogs sangs rgyas/ /'od byung rig ma'i tshogs rnams kyis/ /rtag tu</text></item>
<item><p>137a4</p><section></section><text>dbang bskur bar blta ste/ /rnal 'byor pa yis rtag tu bsgom/ /de nyid gsungs pa/ dzaM nam mkha' rdo rje zhes pa la sogs pa'o/ /sangs rgyas lnga rnams gnas lnga rnams te dbang po lnga rnams su'o/ /rdo rje sems dpa' ni mi bskyod pa'o zhes kha cig go/ /rdo rje sems dpa' zhes</text></item>
<item><p>137a5</p><section></section><text>gzhan dag go/ /rdo rje bdud rtsi chu zhes bya ba la sogs pa ni bla ma las 'di'i don rtogs par bya'o/ /de nas zhes bya ba la sogs pa las dpal rdo rje sems dpa' la sogs pa'i rnal 'byor pa'i 'dod pa'i yon tan lnga la nye bar longs spyod pa'i don du dpal ldan gnod sbyin mo ste de la</text></item>
<item><p>137a6</p><section></section><text>dmigs pa dang de'i ming yang de bzhin du ting nge 'dzin du brjod do/ /gnod sbyin mo rnams thams cad rdo rje'i dam tshig gi gnas ni bskyed pa'i sa bon no/ /nam mkha'i dbyings kyi dbus gnas par/ /zhes pa ni mdun gyi nam mkha' la gru bzhi pa rin po che bzhi'i rang bzhin 'byung bar</text></item>
<item><p>137a7</p><section></section><text>'gyur ba'i gnod sbyin mo'i mdun du shel gyi rang bzhin dang g.yas su in+d+ra nI la lta bu dang rgyab tu pad+ma rA ga dmar po dang g.yon du rin po che ljang gu'i rang bzhin dang dbus su bai DUr+ya dang 'dra ba ni lugs so/ /kun du 'khrigs zhes pa ni dus thams cad pa'i me tog la sogs pa nye</text></item>
<item><p>137b1</p><section></section><text>bar mkho bas khyab par ro/ /rdo rje gsum gyi sbyor bas dbab/ /ces pa ni ji skad du brjod pa'i dkyil 'khor gyi dbus su gnas te rdo rje gsum gyi bdag nyid 'phags pa 'jam dpal gyi rnal 'byor dang ldan pas mdun du gyur par brjod ma thag pa'i gnas kyi dbus su gnas pa zla ba</text></item>
<item><p>137b2</p><section></section><text>ser po'i steng du zla ba phyed pa'i thig le'i rtse mo dang ldan pa'i yi ge k+ShiM las rang 'dod pa'i gnod sbyin mo dang rjes su mthun pa'i kha dog bsgoms la de las byung ba'i 'od zer rnams kyis nam mkha' gang bar bsams te spyan la sogs pa'i lha mo'i tshogs la yang dag par reg pas mngon par</text></item>
<item><p>137b3</p><section></section><text>'dod pa'i gnod sbyin mo sprul nas k+ShiM yig la yang dag par bsdus te thams cad yongs su gyur pa las mngon par 'dod pa'i gnod sbyin mo'i gzugs cig bsgom par bya'o/ /de la re zhig longs spyod dang ldan pa'i gzugs la sogs pa mngon par brjod par bya ste/ gser gyi kha dog can</text></item>
<item><p>137b4</p><section></section><text>lha'i bud med kyi gzugs 'dzin pa lang tsho sar pa sgeg pa'i nyams can gsal ba'i dar gyi gos kyis smad g.yogs dang stod g.yogs byas pa rgyan thams cad kyis brgyan pa/ lag pa g.yas na gdugs dkar po 'dzin pa/ g.yon pas dpag bsam gyi shing la brten pa/ sgeg pa</text></item>
<item><p>137b5</p><section></section><text>dang bcas pa 'dzum pa'i byad dang rol pa dang ldan pa/ kha dog lnga'i me tog gis spras pa'i phyed 'khyil pa'i skra dang me tog gi phreng ba dang dpag bsam gyi shing la sogs pas mdzes pa rin po che mi g.yo ba'i nang na gnas pa pad+ma ser po dang zla ba la 'dug par bsgom par bya'o/ /</text></item>
<item><p>137b6</p><section></section><text>gnod sbyin mo thams cad thun mong ba'i sa bon 'di yin te/ des gnod sbyin mo gzhan rnams kyi yang gzugs la sogs pa dpal 'byung po 'dul ba la sogs pa la rtogs par bya ste bsgrub par bya'o zhes so/ /las gsum rdo rje'i bye brag gis/ /zhes pa ni 'jam dpal gyi sbyor</text></item>
<item><p>137b7</p><section></section><text>ba dang ldan pa nyid kyis rang snyoms par zhugs pa las dpal gshin rje mthar byed ston pas de'i mgo bo la byang chub kyi sems kyi dbang bskur ba bltas nas rang gi snying ga'i zla ba la gnas pa'i sngags kyi phreng ba rang gi kha nas 'thon te de'i kha nas zhugs nas snying ga'i pad+ma'i zla ba la</text></item>
<item><p>138a1</p><section></section><text>bkod nas de dang lhan cig rdo rje dang pad+ma'i sbyor ba bya'o/ /gnod sbyin mo thams cad kyi bskyed pa'i sa bon thun mong ma yin pa'i phyir/ gnod sbyin mo thams cad dang mnyam pa yin no/ /sa bon las byung ba'i 'od zer rnams kyis gnod sbyin mo thams cad kun nas bkug</text></item>
<item><p>138a2</p><section></section><text>ste gnod sbyin mo gcig yongs su rdzogs par byas pa gang la yin pa de bzhin no zhes kha cig go /rdo rje thams cad kyi lha rnams kyi sngags rnam par 'phrul pa'i sku dang gsung dang thugs rnam par dag pa la dmigs pa ni rdo rje bzhin du dbyer med pa gang yin pa de de bzhin no/ /rnam</text></item>
<item><p>138a3</p><section></section><text>par snang mdzad la sogs pa'i phyag rgya chen po'i dngos grub rnam pa ji lta bus rdzogs she na/ gsungs pa sku zhes pa la sogs pa la sangs rgyas kyi gzugs 'dzin pa'i 'od ni de bzhin gshegs pa'i 'od kyi dkyil 'khor can de gser la sogs pa'i kha dog dang 'dra ba dang ldan pa</text></item>
<item><p>138a4</p><section></section><text>zhes pa'i don to/ /dman pa ni zhen pa ste dman pa ma yin pa ni mchog gi dngos grub de ru gnas pa zhes pa'i don to/ /mi snang ba la sogs pa'i dngos grub kyang rdo rje 'dzin pa dang 'dra bar 'gyur ro/ /gnod sbyin gyi rgyal po ni 'phags pa dzaM b+ha la'o/ /thams cad rnams</text></item>
<item><p>138a5</p><section></section><text>zhes pa ni sngar brjod pa thams cad kyang phyis 'chad par 'gyur ba yang ngo / /yid kyis 'dod pa zhes pa ni yid dga' bar byed pa'o/ /dngos grub kyi sgras de dang sbyor bas dngos grub nyid du brjod pa rnams so/ /gtsug tor zhes pa ni gtsug gi nor bu bzhin du ste/ rgyud gzhan</text></item>
<item><p>138a6</p><section></section><text>thams cad la sogs pa'i dngos grub rnams kyis so/ /yid bzhin nor bu bzhin du yang thams cad kyi bsam pa [(]yangs [,]yongs [)]su rdzogs par byed pa'o/ /snod ji lta bar gang las sangs rgyas kyi byang chub byed pa'i mchog go/ /'di yang sangs rgyas rdo rje rab tu bsgoms pa nyid kyi phyir ro/ /</text></item>
<item><p>138a7</p><section></section><text>yid bzhin gyi nor bu dang 'dra bar dngos grub thams cad kyi 'bras bu ston par byed pas bsam pa thams cad yongs su rdzogs par byed pa ni dpal rdo rje sems dpa'o/ /da ni ye shes 'jug pa thob pa'i dbang du byas te/ mtshan ma thob pa sngon du song ba'i rig pa'i brtul zhugs</text></item>
<item><p>138b1</p><section></section><text>gsungs pa/ de nas zhes pa la sogs pa la de bzhin gshegs pa thams cad kyi sku dang gsung dang thugs kyi rang bzhin gyi rig pa'i brtul zhugs so/ /de'i yang dag par len pa ni rtag tu sbyangs pa'o/ /de'i bdag nyid kyi spyod pa ste sku la sogs pa'i rdo rje rnams so so la sku la sogs</text></item>
<item><p>138b2</p><section></section><text>pa'i rdo rje'i gzugs kyis bsgoms pas so/ /rang tshul nyid kyis de byas te/ /zhes pa ni rang gi rigs kyi bu mo dang yang dag par sbyor ba dang / bdud rtsi lnga za ba la sogs pa rang gi gzugs nyid kyis bya ste/ /de yang drang ba'i don du ma yin la bsam gtan gyi dmigs pa tsam yang ma yin</text></item>
<item><p>138b3</p><section></section><text>no/ /de ltar dngos grub thob par 'gyur/ /zhes pa ni de ltar byas pa nyid byang chub ces pa'i don to/ /bshang gci'i dam tshig dag gis ni/ /dbang po gnyis kyi rab sbyor las/ /bla na med pa'i byang chub 'thob/ /sangs rgyas byang chub gsal zhi ba/ /zhes pa la sogs pas bco lnga</text></item>
<item><p>138b4</p><section></section><text>pa la sogs par bcom ldan 'das nyid kyis 'di'i nyams su blang ba lhan cig byed pa nyid du rab tu bstan pa'i phyir dang / de rgyu med pa las de thob pa dang ldan par shin tu thal bar 'gyur ro/ /gang rnam 'grel las/ rgyu med gzhan la mi ltos phyir/ /rtag tu yod pa'am med par</text></item>
<item><p>138b5</p><section></section><text>'gyur/ /dngos po rnams ni res 'ga' zhig /'byung ba ltos pa las yin no/ /rigs pa nyid rab tu rtog par bya bar gsungs pa/ spyan gyi go 'phang yang dag sbyor/ /zhes so/ /phyag mtshan ni ye shes kyi phyag mtshan gyis so/ /phyag rgya sngags kyi cho ga shes/ /zhes pa la</text></item>
<item><p>138b6</p><section></section><text>sogs pas ni mi dbang ba bkag pa'o/ /de lta bu ni de bzhin gshegs pa rnams kyi btsun mo ste/ rang las tha mi dad pa'i rig mar bya'o/ /gsang ba'i mchod pa brtul zhugs chen po ni 'gro ba ma lus pa'i don rdzogs pa'i ched du nges pa dang ldan pa'i brtul zhugs chen po'o/ /sdong</text></item>
<item><p>138b7</p><section></section><text>bu rtsa ba zhes pa la sogs pa ni ye shes la 'jug pa thob pas grong khyer la sogs par gnas pa 'gog par byed do/ /sku'i rigs kyi rig pa'i brtul zhugs gsungs nas gsung dang thugs kyi rigs kyi dbang du byas te/ gsungs pa/ 'dod chags rdo rje lcags kyu mo ni gos</text></item>
<item><p>139a1</p><section></section><text>dkar mo yin la mA ma kI ni thugs kyi rigs kyi yum ste/ gsung rdo rje dang thugs rdo rje dag la brjod ma thag pa rnam pa thams cad du rigs so/ /rang gi phyag rgya'am zhes pa ni gal te brjod ma thag pa'i mtshan nyid ma rnyed na de'i rang 'od kyi rig ma bsam par bya'o zhes</text></item>
<item><p>139a2</p><section></section><text>kha cig go/ /rigs gsum gyi rig pa'i brtul zhugs bor nas de'i rigs kyi dbang du byas te gsungs pa/ rang gi phyag rgya ma ni rang 'od kyi shes rab kyi ngo bor ci ltar brjod pa'i bu mo de'i rigs su bsgom par bya'o zhes gzhan dag go/ /bsam gtan yi ge gsum rdo rje can ni sku dang</text></item>
<item><p>139a3</p><section></section><text>gsung dang thugs kyi yi ge'i rdo rje rnams so/ /da ni 'bras bu dang rtsa ba tshol ba'i rnam par g.yeng ba yongs su spong bas ye shes la dbang thob pa'i rnal 'byor pa'i rig pa'i brtul zhugs kyi dbang du byas te gsungs pa/ nags tshal zhes pa la sogs pa ste/ sgrub pa po ye shes la</text></item>
<item><p>139a4</p><section></section><text>dbang thob pa'o/ /de nyid kyi phyir nges par bstan pa'o/ /'dis cir 'gyur zhe na/ gsungs pa/ nags tshal gyi lhas kha zas lha las byung ba ster bar byed do/ /'o ma la sogs pa lha'i bya ba brgyan pa yang ngo / /'das na zhes pa la sogs pas ni nges par 'byung ba ston pa yin no/ /</text></item>
<item><p>139a5</p><section></section><text>da ni rnal 'byor pa gnyis pas rnyed par sla ba mi'i bu mo yongs su spangs te dbang thob pas rig pa'i brtul zhugs spyad pa'i don du mi ma yin gyi bu mo gsungs pa/ lha mo zhes pa la sogs pa'o/ /mi mo yang 'khor los sgyur ba la sogs pa'i rigs las byung ba'o/ /nus pa thob pa'i phyir</text></item>
<item><p>139a6</p><section></section><text>de'i'o/ /dngos grub thams cad ni mchog dang gzhan no/ /thams cad ni sku'i dkyil 'khor la sogs pa'o/ /de'i rdo rje mngon par byang chub pa yang yin la de nyid kyang rdo rje yin te de'i mngon par byang chub pa'o/ /dpal gsang ba 'dus pa'i rgyan las le'u bcu drug pa'o// //</text></item>
<item><p>139a7</p><section></section><text>de nas zhes pa la bsrung ba dang bza' ba'i dam tshig gsungs pa/ de yang dag par rdzogs pa'i byang chub kyi lhan cig byed ma nyid kyis yin nam/ yang na ci ltar 'di yang gdul bya gzhug par bya ba'i phyir yin zhes pa la sogs pa'i rnam par rtog pa yongs su chod pa'i rjes la'o/ /dkyil</text></item>
<item><p>139b1</p><section></section><text>'khor rgyal po mchog ces pa'i ting nge 'dzin dang 'brel ba'i mchod pa'i rjes la byung ba de bzhin gshegs pa lnga'i sgo nas bstod pa gsungs pa/ ye shes chen po ni gnyis su med pa'i rang bzhin yin pa'i phyir ro/ /rdo rje dbyings ni rigs yin te rang bzhin gyis stong pa nyid kyi ngo bo yin pa'i</text></item>
<item><p>139b2</p><section></section><text>phyir ro/ /mkhas pa chen po ni thams cad mkhyen pa yin pa'i phyir ro/ /dkyil 'khor gsum ni sku la sogs pa'i ngo bo yin pas so/ /sku la sogs pa gsum rnams kyi rdo rje yis mchog yin no/ /dag pa chen po ni nyon mongs pa dang shes bya'i sgrib pa bag chags dang bcas pa rnam par dag</text></item>
<item><p>139b3</p><section></section><text>pa'o/ /rdo rje zhi ba ni dri ma rnams slar yang nye bar mi bskyod pas dbyer mi phyed pa'i zhi ba'o/ /dga' ba chen po ni snying rje chen po'i mtshan nyid gang gi yin pa de de bzhin no/ /rang bzhin gyis 'od gsal ba rnams la gang mchog yin pa de de rnams las mchog go/ /sngags te sdug bsngal</text></item>
<item><p>139b4</p><section></section><text>gyi rten mi phyed pa'i phyir dang phyir ldog pa med pa ste ma rig pa'i bag chags spangs pa'i phyir dang / ma lus pa ste nyon mongs pa ma yin pa'i sku dang gsung dang bla ma tshad pa spangs pa'i phyir ro/ /zab pa ni rtog pa med pa gang gi 'di yin pa de bde bar zab pa'o/ /de nyid kyi phyir na nam mkha'</text></item>
<item><p>139b5</p><section></section><text>rdo rje'o/ /nam mkha' bzhin du dri ma med pa ni rang bzhin gyis dag pa'o/ /des na gos pa med pa'o/ /brjod par bya ba dang rjod par byed pa med pas rnam par rtog pa med pa'o/ /yang na rtog pa shin tu dag pas so/ /nam mkha' dang mnyam pa'i phyir gnyis su med pa'i ye shes ni</text></item>
<item><p>139b6</p><section></section><text>nam mkha' ste/ de nyid rdo rje yin la de'i bdag nyid du 'dzin pa'o/ /'dod chags pha rol phyin pa ni mchog ste rnam par dag pa de rnams mnyes pa'o/ /des na dam pa'i don gyis na/ /pha rol phyin pa bcur 'dod do/ /zhes rgyal ba byams pas gsungs so/ /rdzogs sangs rgyas ni rnam pa</text></item>
<item><p>139b7</p><section></section><text>thams cad kyi chos thams cad mngon par byang chub pas so/ /bsam pa thams cad ni sems can thams cad mngon par byang chub pa la sogs par 'dod pa ste de yongs su rdzogs par byed pa'o/ /dag pa'i ngo bo chos kyi dbyings las byung ba'o/ /rdo rje'i longs spyod ni de bzhin gshegs</text></item>
<item><p>140a1</p><section></section><text>pa rnams so/ /dag pa ni tshad ma dang lung gis grub pas so/ /dam tshig ni bsrung bar bya ba bzhi yin la bza' bar bya ba yang brtson 'grus lnga dang bdud rtsi lnga'i bdag nyid yin te bla na med pa'i byang chub kyi lhan cig byed pa yin pas nges par dus ji lta ba dang ji ltar rnyed pa</text></item>
<item><p>140a2</p><section></section><text>nyams su blangs te/ gzhan du na phas pham pas dge ba'i rtsa ba mtha' dag chad par thal bar 'gyur bas so/ /dus ji lta ba dang ji ltar rnyed pa'i dam tshig bsgrub par bya ste/ de rnams nyams su ma blangs na rtsa ba'i ltung ba bcu gsum pa yin zhes brjod pas so/ /sku rdo rje la sogs</text></item>
<item><p>140a3</p><section></section><text>pa yang 'dir rigs gsum gyi rnal 'byor par blta bar bya'o/ /lhan cig byed pa nyid kyi dam tshig kyang gsal por brjod do/ /dam tshig 'di rnams bsrungs na de'i sku dang gsung dang thugs su gyur pa de'i bdag nyid kyis sangs rgyas su 'gyur ro/ /de ma thag tu zhes pa ni phun sum tshogs pa</text></item>
<item><p>140a4</p><section></section><text>de'i tshogs pa nyid kyi rjes la'o/ /de bzhin du dpal sangs rgyas thams cad las/ dkyil 'khor dman par gyur pa dang / /dam tshig spangs par gyur pa yang / /sgrub thabs cung zad mi 'grub bo/ /de nyid sems gsang mi shes pas/ /zhes so/ /bdag nyid gcig pu'i ched du</text></item>
<item><p>140a5</p><section></section><text>rang nyid kyis rtogs pas rang sangs rgyas rnams so/ /de rnams kyi lus kyis ston pa ste ngag med pa nyid kyis rang gis rtogs pa'i don snod ci lta bar gzhan la rtogs par byed pa'i phyir ro/ /gang 'phags pa byams pas/ gang dang gang don gang gang la/ /ji lta ji ltar nyan de la/ /de la</text></item>
<item><p>140a6</p><section></section><text>sgra med kyang don de/ /de ni de ltar de ltar snang / /zhes so/ gang du yang rang gi byang chub mngon du byed kyang de la yang nyan thos rnams kyis sangs rgyas la sogs pa rnams la chos nyan par byed do/ /de rnams rang gi rtog pa'i mtshan nyid kyis ye shes spangs pa yin no/ /de nyid kyi phyir gzhan</text></item>
<item><p>140a7</p><section></section><text>la rag las pas rang sangs rgyas kyi theg pa las kyang dman par mos pa gang rnams yin pa de rnams ni de bzhin no/ /gti mug ni gti mug gi rigs so/ /lam gyis zhes pa ni stong pa nyid la mos pas so/ /'jigs shing mi sdug pa ni byis pa skrag par byed pa'o/ /khams gsum</text></item>
<item><p>140b1</p><section></section><text>na gnas pa'i rigs lnga las byung ba rnams so/ /spyad par bya ba ni sngar brjod pa'i cho gas so/ /bsam gtan rdo rje gsad par bya/ /zhes pa ni bdag med par mos pas dgu pa las brjod pa'i cho gas gnyis su med par rab tu snang bar byed pa ni gsod pa'o/ /bsgom pa 'dis grub pa</text></item>
<item><p>140b2</p><section></section><text>na khyab 'jug rdo rje 'dzin pa ste/ mi bskyod par 'gyur ro zhes kha cig go/ /gti mug dang 'dod chags dang zhe sdang gtso bas 'jig rten pa'i lha tshangs pa la sogs pa gsum rnams so sor rigs la sogs pa nges pa'i sgo nas rnam par dag pa rtogs par bya ba'i don du gsungs pa/ sku'i</text></item>
<item><p>140b3</p><section></section><text>rdo rje zhes pa la sogs pa'o/ /gang gi tshe tshangs pa sangs rgyas nyid kyi ched du rnam par dag pa bsgom par bya ste/ de'i tshe gti mug la spyod pa nyid kyis de rnam par dag pas sku rdo rje ste rnam par snang mdzad du 'gyur ro/ /gzugs kyi khams su gtogs pa bsam gtan dang po dang 'brel pa'i</text></item>
<item><p>140b4</p><section></section><text>tshangs pa rang sku rdo rje ma yin te 'di gzhan du yang shes par bya'o/ /gsung rdo rje ni dbang phyug chen po ste/ 'dod chags la spyod pa nyid kyis de rnam par dag par 'gyur ro/ /thugs rdo rje 'dzin pa ni thugs rdo rje'i rang bzhin mi bskyod pa ste de nyid khyab 'jug zhe sdang la spyod pas de rnam par</text></item>
<item><p>140b5</p><section></section><text>dag par dgu pa las brjod pa'i cho gas 'gyur ro zhes gzhan dag go/ /khrag dang sha ni za ba yis/ /chung ma don du gnyer bas 'dir gnod sbyin mo bsgrub bo/ /'o ma 'thung bas phra ma can gyis chung ma'i don du klu'i bu mo'o/ /khro zhing nga rgyal bas spos dang me tog la spyod pa dang ldan pas</text></item>
<item><p>140b6</p><section></section><text>sa 'og gi bu mo bsgrub pa'o/ /srin mo rnams thod pa'i rus pa'i dgug pas de bsgrub pa'i don du sbyin par bya ste/ tshil bu yang ngo / /bdud rtsi lnga la sogs pa mkha' 'gro ma'i sbyor ba grub pa'i don du bza' bar bya'o zhes kha cig go/ /rtag tu zhes pa ni dam tshig gi dus su gang gsungs</text></item>
<item><p>140b7</p><section></section><text>pa/ bcom ldan 'das kyis/ brdzun du smra bar mi bya ste/ /chang gi btung ba btung mi bya/ /dam tshig dus ni ma gtogs par/ /dam tshig gis kyang byin gyis brlab/ /ces so/ /nyes pa mang po mthong bas na/ /bcom ldan 'das kyis gsal bar gsungs/ /don med kun gyi rtsa ba</text></item>
<item><p>141a1</p><section></section><text>ni/ /chang gi btung ba spang bar bya/ /zhes gzhan dag go/ /rdo rje mkha' 'gro'i sbyor ba yis/ /zhes pa ni rdo rje 'dzin pa chen po'i rnal 'byor dang ldan pas mchod pa dang bstod pa dang bdud rtsi myang ba'i rjes la rang gi rig ma'i pad+ma na gnas pa'i byang chub kyi sems kyi zla ba la</text></item>
<item><p>141a2</p><section></section><text>dpal 'khor lo sdom pa nas gsungs pa'i dpal he ru ka'i dkyil 'khor pa'i lha mo rnams kyi yi ge hrIHla sogs pa gang yang rung ba'i sa bon bkod nas de las byung ba'i 'od zer rnams kyis nam mkha' la khyab pa'i de bzhin gshegs pa rnams la reg pas gau rI la sogs pa mngon par</text></item>
<item><p>141a3</p><section></section><text>'dod pa'i rdo rje mkha' 'gro ma'i gzugs rnams sprul nas de rnams 'od zer gyi lcags kyus bkug ste sa bon de nyid du bcug nas de yongs su gyur pas gau rI la sogs par mngon par 'dod pa'i rdo rje mkha' 'gro ma rdzogs par byas nas yi ge gsum gyis byin gyis brlabs te sa bon nyid zlos pas</text></item>
<item><p>141a4</p><section></section><text>phyung nas des sdang ba'i sems can rnams kyi khrag dang sha la sogs pa bkug pa rnams kyis bsad nas de rnams kyi rnam par shes pa sngar bzhin du mi bskyod pa'i gzugs su rdzogs par bya ste bkug nas rang gi lus la bcug ste/ thams cad gnas gyur pas gau rI la sogs pa gang yang</text></item>
<item><p>141a5</p><section></section><text>rung ba'i rdo rje mkha' 'gro ma la sogs pa'i gzugs su bdag nyid bsam par bya ste/ de la re zhig gau rI ni kha dog dkar mo thod pa la gnas pa'i mi bskyod pa'i dbu rgyan dang ldan pa'i me tog sna tshogs pas dkris pa'i ral pa dang rnam pa thams cad kyi mchog dang ldan pa rgyan thams cad kyis</text></item>
<item><p>141a6</p><section></section><text>brgyan pa ste/ sna tshogs pa'i 'dab ma'i pad+ma'i nyi ma la g.yon brkyang gis gnas pa 'bar ba'i nyi ma'i 'od can dpal rdo rje mkha' 'gro dang snyoms par zhugs pa rna ba'i bar du gzhu 'gengs pa/ stong pa nyid la sogs pa'i rnam par thar pa'i sgo bzhi'i rang bzhin gyi mda' bzhis de'i mi mthun pa'i</text></item>
<item><p>141a7</p><section></section><text>phyogs kyi rang bzhin gdong bzhi pa tshangs pa'i mgo so sor 'bigs par gnas pa'o/ /lhag ma ni dpal sdom par shes par bya'o/ /gnas kyi mtshan nyid kyis gsang bya/ /zhes pa ni zla ba phyed kyis 'di gsang bar bya zhes shes par byas la snying dgug pa la sogs pa rnams kyis gsang</text></item>
<item><p>141b1</p><section></section><text>bar byas nas mi bskyod pa'i gzugs su bsgrub po zhes gzhan dag go/ /sku dang gsung dang thugs kyi rang bzhin gyi las dgu par brjod pa'i cho gas dkon mchog gsum gyi don du bya'o/ /de nyid kyi phyir gsungs pa/ sems can khams ni thams cad du/ /rtag par sangs rgyas sku</text></item>
<item><p>141b2</p><section></section><text>bskyed pa/ /zhes pa la sogs pa'o/ /sku gsung thugs su sbyor ba yis/ /zhes pa ni sku dang gsung dang thugs gsum po rnams kyis phyag mi bya ba ni rgyun mi 'chad pa ru bsgom par bya ste/ gtsub shing gtsubs pa'i tshul gyis dngos grub tu 'gyur ro/ /gang rtag tu bsgoms par mi</text></item>
<item><p>141b3</p><section></section><text>nus pa des phyag bya'o/ /bsam gtan bya zhes pa ni rnal 'byor pa rnams kyis so/ /rdo rje sems dpa'i dkyil 'khor spros nas thams cad la khyab pa'i sku la sogs pa'i rdo rje'i bdag nyid du bsgom pa ni 'dir phyag yin no/ /rigs lnga'i bdag nyid kyi gzugs su mngon par gyur pas</text></item>
<item><p>141b4</p><section></section><text>sems can gyi khams thams cad ci lta ba bzhin du bsgom par bya ste/ 'di ni rdo rje gsum gyi phyag 'tshal ba'i mchog tu 'gyur ro/ /rang gi lha'i sbyor bas bdud rtsi lnga rnams dri dang ro bzang po dang ldan pa phyung nas nam mkha'i khams thams cad bkang ste/ dus gsum gyi sangs rgyas rnams la</text></item>
<item><p>141b5</p><section></section><text>phul bas bsnyen pa la sogs pa'i sdom par 'gyur ro/ /mi snang ba'i don du nam mkha' dang mnyam pa nyid kyis yul bsten pa la sogs pa thun mtshams bzhi ru bya'o/ /dbu rgyan dag la bsam gtan bsam/ /zhes pa ni rigs kyi dbye bas sku rdo rje la sogs pa gang yang rung ba 'bar</text></item>
<item><p>141b6</p><section></section><text>ba'i phreng ba can rang gi dbu rgyan du rig pa 'dzin pa thob na yang bsgom par bya'o zhes pa'i bar du'o/ /kha zas la zhes pa ni kha zas kyi dus su'o/ /'dis sku rdo rje'i nang gi bdag nyid kyi rnam par dag pa gsungs so/ /phyi rol rdo rje 'dzin pa'am/ /zhes pa ni bza' bar bya ba rnam par dag</text></item>
<item><p>141b7</p><section></section><text>pa'o/ /rtag par rdo rje chos su bya/ /zhes pa ni lce rnam par dag pa'o/ /mdor byed pas na mdo sde de 'don pa ni go ba ste de'i cho ga ni bya ba'o/ /de brjod pa/ za ba'i tshe na snying ga'i zla ba la/ /'khor lo'i gtso bo rang gi gsang sngags kyis/ /kun du dmigs te byang chub sems kyi ni/ /ngo bo nyid</text></item>
<item><p>142a1</p><section></section><text>'gyur 'od dang ldan par bsam/ /rang gi zas la de nyid gsum bzlas te/ /thams cad mnyam pa nyid kyis rnam dag pa/ /de yis sku yi rdo rje la sogs pa/ /lha rnams kun du tshim pa nyid du bya/ /phyi yi sbyin sreg cho gas bsgre bya zhing / /yid kyang yid nyid kyis</text></item>
<item><p>142a2</p><section></section><text>ni bya ba ste/ /phung po bud shing rnam par bsreg pa yis/ /ye shes 'bar ba bla na med par bshad/ /de ltar ma lus pa yi 'dod pa yis/ /rang nyid dang ni gzhan dang rang rang gi/ /lha yi gzugs gyur pa la yang dag mchod/ /dam tshig de ni bde bar gshegs kyis gnang / /zhes so/ /byang chub sems dpa'</text></item>
<item><p>142a3</p><section></section><text>gcig gis lha'i lo stong phrag brgyad cur de bzhin gshegs pa stong phrag brgyad cu rnams re re yang stong phrag brgyad cu'i 'khor dang ldan pa rnams la lha rdzas kyi mal stan dang nad pa'i gsos sman dang yo byad rnams kyis bsnyen bkur byed do/ /gzhan yang sdug bsngal gyi rgyu las byung nas sems can</text></item>
<item><p>142a4</p><section></section><text>'di rnams bdag gis sangs rgyas la rab tu dgod par bya'o zhes bdag nyid kho na nye bar longs spyod do/ /de nas snga ma'i byang chub sems dpa' las byang chub sems dpa'i bsod nams kyi phung po skye bar 'gyur ro zhes theg pa chen po'i mdo las so/ /nyan thos kyi theg pa'i gang zag kha dog dang</text></item>
<item><p>142a5</p><section></section><text>dri dang ro las kyang dpyad nas rnag la sogs pa'i rnam pas nye bar longs spyod do/ /pha rol tu phyin pa'i theg pa la mngon par brtson pas kyang mos pas spyod pa'i sa la gnas pas bdag gi lus la gang srin bu'i rigs brgya phrag brgyad cu gnas pa rnams tshim par bya'o zhes so/ /sa thob pas yang sgyu</text></item>
<item><p>142a6</p><section></section><text>ma dang rmi lam gyi gzugs kyis rang rig pa'i rnam pas 'khor gsum yongs su dag pa'o/ /sngags kyi sgo'i spyad pa la spyod pa yang rdzogs pa'i rim pas bza' ba la yang shin tu dang ches shin tu ba yod do/ /gsungs pa yang yin te/ gang rnams mthong dang yang dag ldan/ /rnam pa kun</text></item>
<item><p>142a7</p><section></section><text>tu mchod pa yang / /de rnams mthong dang mchod pa yis/ /sangs rgyas thams cad du 'gyur ro/ /de nas zhes pa la gal te bcom ldan 'das chos ston pa yin na rtog pa yang mnga' ste/ ma dpyad par ston pa ma yin no zhes grub pa'i mtha' yin pa'i phyir ro/ /de ltar na yang dngos po</text></item>
<item><p>142b1</p><section></section><text>thams cad kyi de kho na nyid mngon sum du byed pa'i mtshan nyid kyis thams cad mkhyen pa dang 'gal ba'i ma rig pa'i ngo bo rnam par rtog pas khyab la/ ngag ni 'gal bas khyab pa dmigs pas thams cad mkhyen pa ma yin no zhes gdul bya'i rnam par rtog pa yongs su chod pa'i rjes la'o/ /phyag na rdo rje ni</text></item>
<item><p>142b2</p><section></section><text>rdo rje 'dzin pa chen po'o/ /rdo rje 'dzin pa thams cad ni de bzhin gshegs pa thams cad do/ /nyid kyang gang sku la sogs pa rnams te sku la sogs pa'i snying po rnams so/ /de rnams gnyis su med pas mnyam pa nyid yin te de nyid rdo rje yin pa ni tshad ma dang lung gis grub pa'i phyir ro/ /dgongs</text></item>
<item><p>142b3</p><section></section><text>nas zhes pa ni dag pa 'jig rten pa'i ye shes kyis nges par byas nas so/ /cang mi gsung ba ni rnam par mi rtog pa'i ye shes 'jig rten las 'das pa'i gnas skabs su gyur pa dang ldan pa rnams so/ /'di nyid nga'i rang bzhin te bstan pa ni kun rdzob tu sngon gyi smon lam gyi stobs kyis rtogs pa</text></item>
<item><p>142b4</p><section></section><text>med na yang 'jug par 'gyur ro/ /de nas thams cad mkhyen pa ma yin par thal bar 'gyur ro zhes pa ma yin par shes par bya ba'i don du'o/ /ci ltar 'di dag le'u gsum par thams cad mkhyen pa bsgrub pa'i skabs su de bzhin du kho bos rab tu bsgrubs pas 'dir ma spros so/ /gang rnams</text></item>
<item><p>142b5</p><section></section><text>'di'i don rang gis shes par mi nus pas cang mi gsung bar gyur pa la gzhan du rtog par byed do/ de shes par bya ba'i don du de la bsams nas 'di ci'i slad du zhes pa la sogs pa gsungs so/ /'di'i don ni cang mi gsung bar gyur pa bstan pa yongs su rdzogs pa'i rgyu yin pa'am/ de la nus pa</text></item>
<item><p>142b6</p><section></section><text>med pa'am de la gdul bya snod du gyur pa med pa yin/ de la re zhig dang po ni ma yin te de yongs su rdzogs pa ni yin pa'i phyir ro/ /gnyis pa yang ma yin te/ gang gsungs pa thams cad ces pa nas rdo rje 'dzin pa zhes pa la thug pas so/ /gsum pa yang ma yin te/ gang gsungs pa/ nang na</text></item>
<item><p>142b7</p><section></section><text>zhes pa la thug pas so/ /de rnams nyid 'jig rten las 'das pa gnyis su med pa'i ye shes kyi rang bzhin yin pas de kho na nyid du gzung ba dang 'dzin par sgro 'dogs pa bkag pa'i sgo nas bcom ldan 'das rnams kyis rtogs par bya bar bzhed nas gsungs pa yin te/ sku rdo rje la sogs</text></item>
<item><p>143a1</p><section></section><text>pa rnams la brtags pa dmigs su med pa gnyis su med pa'i ye shes myong ba'i bdag nyid gang gi rang bzhin de yin no/ /chos kyi dbyings kyi ngo bo yin pa'i phyir 'gyur ba med pas na mi 'gyur ba yang yin la rang dang gzhan gyi don phun sum tshogs pa ma lus pa'i rten yin pa'i</text></item>
<item><p>143a2</p><section></section><text>phyir gnas kyang yin no/ /de nyid brtags pa'i rang bzhin ma lus pa dang bral ba'i phyir ngo bo nyid med par mi 'gyur ba'i gnas so/ /'di nyid bsgrub pa gsungs pa/ sku mi 'gyur ba ma skyes pa/ /zhes pa ni gnyis pa dang bcu gsum par bshad zin to/ /gsung dang thugs kyang mtshan ma med/ /</text></item>
<item><p>143a3</p><section></section><text>ces pa ni brtags pa'i rang bzhin med pa'i phyir ro/ /de ci ltar na rab tu snang ba yin zhes dogs pas thag pa la sbrul du snang ba bzhin du de rab tu snang ba yin no zhes gsungs pa/ nam mkha' rdo rje la brtags pa kun gzhi rnam par shes pa la sogs pa brgyad kyi bdag nyid rnams de las byung</text></item>
<item><p>143a4</p><section></section><text>ba'o/ /de ltar yang log par ni gzhan du ste gzung ba zhes pa ni kun gzhi rnam par shes pa'o/ /'dzin pa yin zhes pa ni 'jug pa'i rnam par shes pa bdun no/ /log par 'dzin pa ni mi bden pa'i rnam par rtog pa'o/ /des nyon mongs pa can gyi chos ma lus pa bsdus pa yin te/ de ru de rnams</text></item>
<item><p>143a5</p><section></section><text>'dus pa yin pa'i phyir ro/ /gang slob dpon phyogs kyi glang pos/ 'dir ni gang zhig mi bden rtog /sems yin gang las gzhan de rtog /ji ltar rtogs pas brtags don gang / /de ni shin tu yod ma yin/ /de dag rgyu 'bras dngos po yis/ /sems ni rnam pa gnyis su 'dod/ /gang zhig</text></item>
<item><p>143a6</p><section></section><text>kun gzhi rnam shes grags/ /'jug par grags pa rnam pa bdun/ /nyon mongs bag chags sa bon ni/ /bsags pa'i phyir na sems zhes bya/ /dang po'i rnam shes gnyis pa ni/ /sna tshogs rnam par 'jug pa'o/ /de nas zhes pa gal te thams cad log par gzung bas 'dzin pa yin na de ltar</text></item>
<item><p>143a7</p><section></section><text>na de ston par byed pa'i ngag kyang de bzhin du thal bar 'gyur ro zhes pa la sogs pa'i blo gros dman pa'i gdul bya'i bsam pa yongs su chod pa'i rjes la'o/ /'jam pa ni mnyen pa ste nyon mongs pa dang shes bya'i sgrib pa'i rtsub pa dang bral bas so/ /bsod nams dang ye shes kyi tshogs ni dpal yin te</text></item>
<item><p>143b1</p><section></section><text>gang gi phun sum tshogs pa yin pa de la sogs pa'o/ /de'i bsam pa nyid kyis gsung rab yan lag bcu gnyis kyi chos ston pa'i mtshan nyid de kho na sngar bzhin du rdo rje'i tshig ste/ de nyid phyin ci log tu 'byung bas phyin ci log gi gzung bar 'dzin pa nyid kyis mi brtag tu gsol zhes brjod do/ /tshad ma</text></item>
<item><p>143b2</p><section></section><text>dang lung gis grub pa'i phyir de zlog par byed pa'o/ /de ci'i slad du zhe na zhes pa ni rang nyid dogs nas brjod pa'o/ /gzhan gyis dris na gtam 'phro chad pa dang smra ba po mi mkhas par yang 'gyur ba'o/ /de bzhin gshegs pa thams cad kyi sku dang gsung dang thugs rnams ni rdo rje'i dbyings rnams yin te/</text></item>
<item><p>143b3</p><section></section><text>de rnams kyi ngo bo nyid kyi spyod pa rnams ni thams cad kyi gzugs ston pas sems can gyi don yin no/ /de rnams la gshegs pa dang byon pa 'di ni de bzhin gshegs pa thams cad kyi bdag po yin no/ /gshegs pa ni dang po nyid du byang chub mngon sum du mdzad nas de ma thag tu sangs rgyas pa'o/ /byon</text></item>
<item><p>143b4</p><section></section><text>pa ni gong nas gong du nus pa dang ldan pas rjes su byon pa nyid yin no/ /khams rnams ma mkhyen pa dang snying rje dang mi ldan pa'i bdag nyid du yang 'gyur ro/ /de gnyi ga yang bcom ldan 'das kyis dngos po thams cad kyi rnam pa thams cad kyi de kho na nyid rtogs pa'i phyir dang snying rje chen po la goms</text></item>
<item><p>143b5</p><section></section><text>pa'i dngos po yin pa'i phyir yod pa ma yin no/ /de ci'i phyir mi bden pa'i don nyid dang de'i rdo rje'i tshig kyang yin/ de nyid kyi phyir yang dag pa ma yin pa'i yongs su rtog pa yang phyin ci log tu 'dzin pa'i ngo bos de bzhin ma yin pa'i don rnams rnam pa thams cad du yod pa ma yin pa'i phyir zhes 'phags</text></item>
<item><p>143b6</p><section></section><text>pa byams pas gsungs pa/ rtogs par rigs pa nyid yin te des na bzlog pa yin no/ /de ci'i slad du zhe na zhes pa ni sngar bzhin du dgos nas gsungs pa yin no/ /tshangs pa la sogs pa rnams yod de de ni phyi rol pa nyid de byang chub kyi sems bskyed pas byang chub sems dpa' chen po yin no/ /</text></item>
<item><p>143b7</p><section></section><text>de nyid kyi phyir chos thams cad kyi gzung ba la sogs pa'i rnam pa phung po la sogs pa'i mtshan nyid rang gis yongs su brtags pa'o/ /ngo bo yang sgro btags pa ma lus pa dang bral ba'i gnyis su med pa ste de kho na nyid du mi shes pa'o/ /'di ltar chad par 'gyur ba'i rnam par rtog pa yin</text></item>
<item><p>144a1</p><section></section><text>te sgro 'dogs par byed pa yin no/ /de bzhin gshegs pa thams cad nyid rdo rje yin la chen po ni chos kyi dbyings kyi ngo bo nyid kyis dngos po ma lus pa la khyab pa'i phyir te bdag nyid ni rang gi ngo bo gang yin pa ste de de bzhin no/ /de bzhin gshegs pa thams cad kyi chos</text></item>
<item><p>144a2</p><section></section><text>rnams ni stobs dang mi 'jigs pa la sogs pa rnams so/ /dbyer med pa'i de kho na nyid ni phyin ci ma log pa'i ngo bo'o/ /gsang ba'i yi ge ni sku mi 'gyur ba ma skyes pa zhes pa la sogs pa'o/ /de lta bas na tshad mas grub kyang 'di dag mi mkhas pa de rnams kyi mdun du bcom ldan 'das la</text></item>
<item><p>144a3</p><section></section><text>brnyas pa'i rgyus ngan song du ltung ba'i rgyu yin pas de rgyas par bshad pa ma bstan to/ /kho bo cag ni yang 'dir ni the tshom yod pa ma yin no/ /tshangs pa la sogs pa lta smos kyang ci dgos te/ dgongs pa mi shes pa bcom ldan 'das la brnyas pa re zhig zhog cig ces brnyas pa las</text></item>
<item><p>144a4</p><section></section><text>bzlog ste gang gis don dam pa'i bden pa la dgongs nas ma skyes pa la sogs pa sku rdo rje la sogs pa'i gsang ba'i yi ge bstan pa ni de gsang bar byed pa ste/ de nyid kyis kyang bcom ldan 'das las thos nas de kho na nyid mngon sum du byas pa ste/ sku rdo rje la sogs pa'i byang chub gzung ba la</text></item>
<item><p>144a5</p><section></section><text>sogs pa'i rnam par ma dmigs na/ ci'i phyir de bzhin gshegs pa thams cad kyi bdag po rdo rje 'dzin pa chen po ston pa po de nyid de bzhin du dmigs/ ji ltar yang shin tu rnam par dag pa gnyis su med pa myong ba'i ngo bo chos kyi dbyings kyi rang bzhin du dmigs pa de bzhin kho nar thugs rje chen</text></item>
<item><p>144a6</p><section></section><text>po'i dbang du gyur pas don dam pa'i bden pa nyid kyis ston par byed do zhes de bzhin gshegs pa rnams kyis gsungs so/ /don dam par yang gzung ba la sogs pa mi dmigs pa rgyu gang gi stobs kyis des zhes dogs pa gsungs so/ /byung ba ni gzung ba la sogs pa'i rang bzhin mi 'gyur</text></item>
<item><p>144a7</p><section></section><text>ba'i lam du gyur pa bsgom pa las yang dag par byung ba'o/ /skye ba med pa nyid kyi gzung ba la sogs pa rnams te/ tshad ma dang lung gis nges pas gang gis rdo rje yin pa de ni de bzhin no/ /mngon par byang chub pa ni gang gi phyir de ma dmigs pa'i phyir 'di ltar gnas so/ /gang gi phyir gnyis su</text></item>
<item><p>144b1</p><section></section><text>med pa'i ye shes nyid byang chub yin te/ de yang kun gzhi rnam par shes pa'i bdag nyid ma yin pa de bzhin gshegs pa'i snying po zhes bya ba'i ming can sems can thams cad kyi rgyud la yod de/ des na rung ba'i rjes su dpag pas/ de rnams thams cad byang chub la gnas pa bzhin du spro bar bya ba'i</text></item>
<item><p>144b2</p><section></section><text>ched du de bzhin du brjod pa'o/ /de nyid kyi phyir de thob pa'i ched du rtsom pa gang yin pa de rgyu gang las byed ces dogs nas sku gsum po rdo rje'i chos nyid rang bzhin gyis rnam par byang ba'i ye shes la brten pa nyid ces brjod do/ /gang slob dpon phyogs kyi glang pos/ so so'i skye bo'i shes gang yin/ /rang</text></item>
<item><p>144b3</p><section></section><text>bzhin gyis ni rnam byang ba'i/ /sangs rgyas sgra yis de la brjod/ /ci ltar rgyal ba byang chub sems/ /zhes so/ /kun rdzob kyi bden pa la brten nas log pa'i sgro 'dogs pa bsal ba'i don du thugs rje dang ldan pa de ston par byed do/ /'di nyid bcom ldan 'das kyis kyang bsgrub par mdzad pa</text></item>
<item><p>144b4</p><section></section><text>gsungs pa/ rang bzhin dag cing bdag med la/ /zhes pa ni gang la gzung ba la sogs pa de'o/ /sangs rgyas kyi chos thams cad kyi dbyings ni rgyu yin te/ rang bzhin gyis rnam par byang ba yin pa'i phyir gnas med pa'o/ /de la don dam par gnas pa la rtog pa ni yang dag pa ma yin pa'i rtog pa'i ngo</text></item>
<item><p>144b5</p><section></section><text>bo'o/ /rdo rje las byung ba ni de bzhin nyid las byung ba yin te nam mkha' las byung ba'i dngos po thams cad bzhin no/ /de bsten pa ni kun rdzob tu smra ba yin la de kho na nyid du ni ma yin te/ /chos thams cad brjod pa dang bral ba'i phyir ro/ /yang dag par 'jug pa ni skye ba ma yin no/ /</text></item>
<item><p>144b6</p><section></section><text>'di ltar bcom ldan 'das de las dngos grub thams cad skye ba dang gnas par nges par rtogs nas de bzhin gshegs pa dang byang chub sems dpa' rnams kyang ngo mtshar skyes pa dang nam mkha' yang gang la yang mi gnas zhes pas rmad du byung ba'o/ /rdo rje ni thugs rdo rje yin la gnyis pa ni</text></item>
<item><p>144b7</p><section></section><text>sku rdo rje yin te/ rdo rje yis bshad pa zhes pa ni gsung rdo rje yis so/ /'di ci zhe na/ thugs kyi sku ni thob par 'gyur/ /thugs kyis chos ni ston byed pa/ /thugs kyis byang chub thob par byed/ /ces brjod pa'i phyir ro/ /ci'i phyir 'dir ngo mtshar zhe na/ gsungs pa/ gang du gnyis</text></item>
<item><p>145a1</p><section></section><text>su med pa'i ye shes la lus dang ngag ces pa ni don dang sems can du snang ba'i kun gzhi rnam par shes pa dang sems shes pa bdag dang rnam par rig pa'i rab tu snang ba 'jug pa'i rnam par shes pa bdun de kho na nyid du ma dmigs pa'o/ /gang rgyal ba byams pas/ don dang</text></item>
<item><p>145a2</p><section></section><text>sems can bdag rnam rig /snang ba'i rnam par shes pa ni/ /rab tu skye bo de don med/ /de med pas na de yang med/ /yang dag ma yin kun rtog nyid/ /grub pa 'di la yod pa ste/ /de bzhin thams cad med min pas/ /de zad pas na grol bar 'gyur/ /zhes so/ /de ru gzugs min zhes</text></item>
<item><p>145a3</p><section></section><text>pa ni de'i bdag nyid de/ rnam par bsgoms pa zhes pa ni zhal gsum gyi rnam par bsgoms pas mi mkhas pa rnams ngo mtshar ba yin la/ mkhas pa rnams ni ma yin te/ /brtags pa mi dmigs na yang gnyis su med pa yongs su grub pa'i ngo bo rang rig pa'i mngon sum gyis dmigs pa'i phyir mi</text></item>
<item><p>145a4</p><section></section><text>'gal bas so/ /rdo rje gsum ni tshangs pa la sogs pa ste de rnams kyi mchog ni nyan thos rnams so/ /de rnams kyi chen po ni rang rgyal ba rnams so/ /de rnams kyi yang mchog ni sa dang po nas bzung ste ji srid du sa bcu pa'i dbang phyug gi byang chub sems dpa' rnams so/ /de rnams kyi yang mchog</text></item>
<item><p>145a5</p><section></section><text>ni 'dir dkyil 'khor pa rnams te/ de rnams rdo rje gsum gyi bdag nyid can rnams so/ /sku dang gsung dang thugs dbyer med pa'i bdag po ni rdo rje gsum gyi dbang phyug go/ /rdo rje ni rigs kyi bdag po ste spyi bor bsgom par bya'o/ /rdo rje 'khor lo 'dzin pa ni mi phyed pa'i rdo rje 'dzin pa'o/ /rigs kyi</text></item>
<item><p>145a6</p><section></section><text>bye brag gis zhes pa ni mi bskyod pa la sogs pa thams cad kyi gsang ba bsam par bya'o/ /gzhan du na dngos grub mchog thob par mi 'gyur te/ ting nge 'dzin gyi yan lag dang bral ba'i phyir zhes bsam pa'o/ /rang gi lha rnams mnyes pa ni rang 'od kyi shes rab la rjes su chags par 'gyur ro</text></item>
<item><p>145a7</p><section></section><text>zhes bstan pas gsungs pa/ dbyings su gyur pa ni de bzhin gshegs pa rnams bskyed pa'i sa bon du gyur pa'o/ /de nyid kyi phyir na rgyal mo ste/ gtso mo yin la de la rag las pas byang chub yin te/ chags la chags pas blta bar bya/ /zhes bcu pa las gsungs pa'i phyir ro/ /mnyes par</text></item>
<item><p>145b1</p><section></section><text>byed ces pa ni rjes su chags par byed pa yin te/ rang 'od kyi rig ma bsgom par bya'o zhes pa'i don to/ /cho ga bzhin du zhes pa ni ji lta ba bzhin du sngar brjod pa'i rim pas yin te thams cad du shes par bya'o/ /lag pa'i phyag rgya ni bya ba dang spyod pa dang rnal 'byor dang rnal 'byor bla na med pa'i rgyud du</text></item>
<item><p>145b2</p><section></section><text>bshad pa rnams yin te bcing bar mi bya'o/ /gal te dngos grub mchog 'dod na/ /zhes pa ni rnal 'byor ma lus pa'i gong na med pa dpal gsang ba 'dus pa'i rgyud du brjod pa rnams so/ /'dis gzhug pa'i dgongs pas phyag rgya la sogs pa gang brjod pa'i rang bzhin lus la sogs pa'i phyi'i rnam par</text></item>
<item><p>145b3</p><section></section><text>g.yeng ba de bsal ba yin te sems tsam nyid bsgrub par bya ba yin pa'i phyir ro/ /gang de brjod pa/ 'jug pa tsam gyis sangs rgyas min/ /thos pa tsam gyis mi 'gyur la/ /ci srid bsams pas ma yin te/ /bsgoms pa las ni brjod par bya/ /sngags smra ba yi brjod pa yin/ /</text></item>
<item><p>145b4</p><section></section><text>mang du spros pa don med yin/ /khyad par gyi ni sems kyis bsgrub/ /sems las byung ba srid pa yin/ /zhes so/ /rnam pa thams cad du 'dod pa'i rgyal mo shi ba go bar byed pa'i tshul gyis phyi rol gyi bya ba'i rnam par g.yeng ba spangs nas nang gi bdag nyid kyis bsgrub po zhes pa ni ma lus pa'i</text></item>
<item><p>145b5</p><section></section><text>gong na med par shes par bya'o/ /de nas zhes pa ni bza' ba'i dam tshig brjod pa de de la mngon par shes pa rnams kyi dbang du byas pa yin nam yang na lhan cig byed pa nyid la sogs pa yin zhes yang gdul bya'i the tshom rtogs pa'i rjes la'o/ /sangs rgyas thams cad kyi 'bras bu'i bdag</text></item>
<item><p>145b6</p><section></section><text>nyid kyi dam tshig ni rgyu yin te de thob par byed pa yin pa'i phyir ro/ /de nyid kyi phyir gsungs pa/ smad par bya ba ma yin te/ /dam tshig nyams par 'gyur ba'i phyir ro/ /cho ga bzhin du bza' bar bya ba ni rgyud phyi ma la sogs pa las brjod pas so/ /rtag tu ni nyin mtshan kun du ste thun</text></item>
<item><p>145b7</p><section></section><text>mtshams bzhi ru ji ltar rnyed pas so/ /gsang ba ni sdang ba rnams la sbas pa'i phyir te/ rdo rje gsum las byung ba ni chos nyid kyis de'i bdag nyid yin pa'i phyir ro/ /cho ga bzhin du 'dod par bya/ /zhes pa ni sngar brjod pas so/ /dam tshig thams cad ni brjod pa'i mtshan nyid de des</text></item>
<item><p>146a1</p><section></section><text>bdag nyid thugs kyi rigs tshim par bya'o zhes pa'i don to/ /phung po lnga ni gzugs la sogs pa rnams te de rnams kyi rnam par dag pa ni sangs rgyas rnam pa lnga rnams su rab tu bsgrags pa yin te/ de gsungs pa/ gzugs dang tshor ba 'du shes dang / /'du byed dang ni rnam par shes</text></item>
<item><p>146a2</p><section></section><text>bshad pa/ /rnam par snang mdzad la sogs bde gshegs te/ /zhes so/ /rdo rje skye mched rnams ni ye shes kyi skye mched rnams so/ /byang chub sems dpa' rnams kyi dkyil 'khor mchog ni dkyil 'khor rnams yin te byang chub kyi bdag nyid rnams kyi sems dpa' ni sa'i snying po la sogs pa</text></item>
<item><p>146a3</p><section></section><text>rnams te nang gi bdag nyid kyi skye mched rnam par dag pa'i ngo bo rnams so/ gzugs rdo rje la sogs pa rnams ni gzugs la sogs pa rnam par dag pa'i ngo bo rnams so/ /de brjod pa/ sa yi snying po phyag na rdo rje dang / /nam mkha'i snying po 'jig rten dbang phyug sgrib sel bcas/ /dpal</text></item>
<item><p>146a4</p><section></section><text>ldan kun du bzang po zhes bya ba/ /de dag mig la sogs pa grangs bzhin no/ /gzugs dang sgra dang dri dang ro dag dang / /reg bya dang ni chos dbyings rdo rje dang / /zhes so/ /phung po dang skye mched kyi rnam par dag pa brjod nas khams kyi rnam par dag pa gsungs pa/ sa'i khams kyi rnam par</text></item>
<item><p>146a5</p><section></section><text>dag pa ni spyan yin la/ chu'i khams de'i rnam par dag pa'i rang bzhin ni mA ma kI'o/ /sgrol ma dang gos dkar mor grags pa ni me dang rlung gi rang bzhin dag go/ /de gsungs pa/ sa dang chu dang me dang rlung rnams kyi/ /ngo bo nyid gyur spyan la sogs par grags/ /zhes so/ /nam mkha'i</text></item>
<item><p>146a6</p><section></section><text>khams kyi rnam par dag pa gsungs pa mkha' dbyings rdo rje'i dam tshig ni de rnam par dag pa'o/ /de nyid rdo rje 'dzin pa ni kun du bzang po ste/ de de bzhin gshegs pa thams cad kyi bskyed pa'i rten chos kyi 'byung gnas so/ /gsungs pa yang yin te/ nam mkha'i nang gi ngo bo rdo rje 'dzin/ /</text></item>
<item><p>146a7</p><section></section><text>kun du bzang po las byung ba/ /zhes so/ /rdo rje slob dpon gyi rmad du byung ba'i yon tan 'don par byas pas ma 'ongs pa'i gdul bya rnams gus par mi byed pa dmyal ba la sogs par ltung ba yongs su spang ba'i don du 'khor gyi dkyil 'khor la gzigs nas cang mi gsung bar gyur pas</text></item>
<item><p>146b1</p><section></section><text>ston par bzhed nas zur gyis ston to/ /bcom ldan 'das byams pas kyang ston pa'i dus la bab bo zhes bcom ldan 'das kyis dgongs pa shes nas de bzhin gshegs pa rnams la phyag 'tshal te gsol to/ /dbang bskur ba ni mchog gi dbang bskur ba'o/ /rdo rje slob dpon ni dbyer mi</text></item>
<item><p>146b2</p><section></section><text>phyed pa'i slob dpon no/ /byang chub kyi sems rdo rje zhes pa ni ston pa'i sgo nas de dang 'dra ba'i don gyi bya ba byed pa'i phyir ro/ /ci srid du mdor bsdus pa'i sgo nas bstan par bya'o zhes pa la sogs pas gal te rgyas par sngags ni rdo rje slob dpon gyi yon tan rnams la mtha' med do zhes ston to/ /</text></item>
<item><p>146b3</p><section></section><text>bzhugs pa ni rang gi 'jig rten gyi khams na'o/ /'tsho ba ni mya ngan las mi 'da' ba'i chos nyid kyis so/ /skyong ba sems can gyi don gyi spyod pa'o/ /sangs rgyas thams cad kyi ye shes rnams kyi snying por gyur pa ni bskyed pa'i sa bon du gyur pa yin te/ byang chub kyi sems skyed par byed pa'i slob</text></item>
<item><p>146b4</p><section></section><text>dpon dang de'i bdag nyid kyang yin no/ /de nyid kyi phyir rang gi skyed pa po byang chub kyi sems de bzhin gshegs pa thams cad kyi skyed pa sa bon du gyur pa la phyag 'tshal bar byed do/ /dge ba dang mi dge ba la 'jug pa dang ldog pa'i yan lag ni slob dpon yin la bla na med pa'i chos kyi sku la gnas</text></item>
<item><p>146b5</p><section></section><text>pa'i de bzhin gshegs pa rnams kyi ston pa yin te/ bcom ldan 'das kyis rjes su gnang ba mchog tu gyur pas 'gro ba rjes su 'dzin pa'i phyir yang byas pa drin du gzo bas phyag 'tshal ba yin te dper na gnyug ma'i 'khor ba kha cig thams cad du yang kho bo cag gis gso bar byed pa dang</text></item>
<item><p>146b6</p><section></section><text>'phel bar byed pa yin no zhes byas pa drin du gzo ba rjod par byed pa bzhin no/ /de bzhin gshegs pa rnams ni sems can gyi don bor te/ don cung zad kyang yod pa ma yin no/ /de lta bas na gang 'di dag khyad du gsod pa na de bzhin gshegs pa'i sa bon de sun phyung ba yin te yid ma gzhungs pa la</text></item>
<item><p>146b7</p><section></section><text>mngon par mtho ba dang nges par legs pa'i rgyu nyid yod pa ma yin te de bas na de bzhin gshegs pa la ngan sems kyis khrag phyung ba'i mtshams med pa'i las byed pa nyid sla'i kha na ma tho ba thams cad las mngon par 'byin pa'i rgyu la bcos su med pa'i las yin pas de la brnyas pa byed pa ni de lta ma</text></item>
<item><p>147a1</p><section></section><text>yin no/ /ji ltar yang 'di bzhin du kho bo cag gis de ltar gtan la phab ste lnga pa la sogs pa de nyid du shes par bya'o/ /'jigs pa ni ma 'ongs pa'i rnal 'byor pa la bslab pa'i ched du'o/ /cang mi smra bar gyur pa ni don gyi bden pa shes par bya ba'i ched du'o/ /'di nyid spros te</text></item>
<item><p>147a2</p><section></section><text>gsungs pa/ de nas zhes bya ba la sogs pa'o/ /gang dang gang gi tshe yang bsgom par mi nus pa de'i tshe thugs kar slob dpon ye shes sems dpa'i ngo bo bsgom par byas nas dbang bskur brtsam par bya ste/ de ni sangs rgyas kun dang mnyam/ /zhes kha cig go/ /bla ma'i man ngag nyid las</text></item>
<item><p>147a3</p><section></section><text>'di'i don go bar bya'o zhes gzhan dag go/ /dbang bskur ba yi gnas gsum gyis/ /zhes pa la rim pas rnam par snang mdzad la sogs pas nam mkha'i khams yongs su gang bar bsams te/ de nyid 'dod chags kyi me 'bar bas zhu bar gyur pa des bdag nyid ji lta ba bzhin du dbang</text></item>
<item><p>147a4</p><section></section><text>bskur bar bsam par bya'o/ /'bras bu mchog gi don du rig pa'i brtul zhugs spyad pas gtan du bsgrub pa la thug pa kho na dbang bskur bar bya'o zhes pa'i don to/ /de nyid kyi 'bras bu gsungs pa/ byang chub 'di yis thob par 'gyur/ /zhes te gzhan dag go/ /bsam gtan rdo rje</text></item>
<item><p>147a5</p><section></section><text>sbyor ba yis/ /zhes pa ni rang gi dkyil 'khor la gnas pa rdo rje 'dzin pa chen po'i rnal 'byor dang ldan pas rig pa'i pad+ma na gnas pa'i byang chub kyi sems kyi zla ba la hUM hrIH kha~M bkod de de las byung ba'i 'od zer gyi tshogs kyis nam mkha'i khams khyab pa'i de bzhin gshegs pa rnams la reg nas</text></item>
<item><p>147a6</p><section></section><text>rdo rje mkha' 'gro'i gzugs kyi rnam pa rnams bsdus te de la bcug nas de yongs su gyur pa las rdo rje mkha' 'gro bsgom par bya ste/ hUM hrIHkhaM zhes pa brjod pa dang ldan pas spro bar bya'o/ /des sdang ba rnams kyi khrag la sogs pa 'phrog tu bcug nas de bzhin du blangs nas rang gi lus po la bcug ste/</text></item>
<item><p>147a7</p><section></section><text>thams cad du yongs su gyur pa las bdag nyid rdo rje mkha' 'gror bsgom par bya'o/ /de ji lta bu zhe na/ gsungs pa/ drag po zhes pa la sogs pa ste/ sdang ba gsad pa'i bsam pa dang ldan pa mi sdug pa'i mche ba gtsigs pa/ khros pa'i zhal ut+pal sngon po dang 'dra ba phyag bzhi pa ste g.yas pa dag</text></item>
<item><p>147b1</p><section></section><text>na khro bo'i rdo rje dang 'bar ba'i phur bu 'dzin pa g.yon pas ma mchu la reg pa'i thod pa dang gnyis pas rtse gsum 'dzin pa rdo rje mkha' 'gro ma dang snyoms par zhugs pa bsams te/ mdun gyi nam mkha'i phyogs su yi ge khaM las byung ba'i bsgrub bya mar gyi bum pa dang 'dra ba/ khrag dang sha dang rus pas bkang</text></item>
<item><p>147b2</p><section></section><text>ba bsams la de'i dbus dang 'og dang g.yas dang steng dang g.yon phyogs rnams su lag pa'i phur bus bug pa lnga byas te/ yi ge hrIHsbyin gyis brlabs pa'i rang gi lce las byung ba go rims ji lta bar sngon po dang dkar po dang ser po dang dmar po dang ljang gu'i kha dog gi 'od zer rnams bug pa lnga rnams su</text></item>
<item><p>147b3</p><section></section><text>zhugs pa rnams kyis de'i khrag bkug ste/ rang gi kha gang bar bsgom par bya'o/ /rdo rje mkha' 'gro'i rnal 'byor 'di yis nges par khrag 'gugs par 'gyur ro/ /de la sdang ba kha cig la nad skyed par 'dod na de'i tshe rnal 'byor 'di nyid kyi rtse gsum pa la sogs pa rnams kyis yang dag par gnod par bya ste</text></item>
<item><p>147b4</p><section></section><text>shes pa med par byas par bsgom par bya'o/ /bza' ba'am zhes pa la sogs pa la gang cung zad bza' bar bya ba dang / blag par bya ba la sogs pa de la bshang ba la sogs pa bzhin du dag pa la sogs pas yang dag par sbyangs te sngar bzhin du bza' bar bya'o/ /mchod pa'i yo byad lnga zhes pa la sogs pa</text></item>
<item><p>147b5</p><section></section><text>la dkyil 'khor gyi lha thams cad dang bdag nyid la yang rnam par dag pa'i bdud rtsi lngas mchod par bya'o/ /'di ni de bzhin gshegs pa thams cad kyi dam tshig 'da' bar bya ba ma yin pa'o/ /sba bar bya ba yin pa'i phyir mchod pa gsang ba'o/ /dbang po gnyis kyi sbyor ba yis/ /zhes pa la rjes</text></item>
<item><p>147b6</p><section></section><text>su chags pa'i dus su las la gnas par gyur pas byang chub kyi sems kyis gang ba'i rdo rje chu'i bum pa dang 'dra ba nam mkha'i khams yongs su bkang ste/ de yang byang chub kyi sems kyi rdul phra rab dang 'dra bas rang gi rig ma dang gnyis su med par gyur pa'i de bzhin gshegs pa'i tshogs su byas la de dag</text></item>
<item><p>147b7</p><section></section><text>rang gi lha mo'i pad+mar bcug ste/ ye shes kyi bdud rtsi'i rnam par gyur par bsgom par bya'o/ /de nas des pad+ma la gnas pa'i rdo rje drangs te rang byung gi me tog dang ldan pa'i ye shes bdud rtsi yis rang gi lus la gnas pa'i lha tshogs dang dkyil 'khor pa yang tshim par bya'o/ /de'i phyir gsungs pa/</text></item>
<item><p>148a1</p><section></section><text>bdag gi khu sogs yongs bzung bas/ /zhes so/ /'dis phyi dang nang gi lha'i 'khor lo cho ga bzhin du mchod na/ sangs rgyas byang chub thob par 'gyur ro/ /de bzhin gshegs pa thams cad kyi rang bzhin gyi rnam par byang ba'i ye shes kyi bdag nyid bla na med pa'i byang chub la 'ching</text></item>
<item><p>148a2</p><section></section><text>bar byed pa rnams ni lus dang ngag dang yid rnams sdom par byed pas na sdom pa'o/ /sems can gyi khams ma lus pa bskyed pa'i sa bon du gyur pa 'dzin par byed pa ma yin te dam tshig 'dzin ma'o/ /dam tshig gsum gyis rdo rjes spyad/ /ces pa las rgyud las bshad pa'i dam tshig dang sdom</text></item>
<item><p>148a3</p><section></section><text>pa dang de kho na la mkhas pa rang gi lus la sogs pa byin gyis brlabs pa mtha' yas pa'i cho ga'i rjes la sngar bzhin du bla ma'i man ngag las spyad par bya'o/ /dam tshig 'di ni kha phyir phyogs pa rnams kyi spyod yul ma yin pa'i phyir rmad po che'o/ /lus dang ngag sems longs spyod la/ /zhes</text></item>
<item><p>148a4</p><section></section><text>pa la rdo rje gsum gyi ni dbyer mi phyed pa'i lha'i gzugs so/ /de gang las byung zhe na/ gsungs pa/ gsang ba gsum ste rdo rje sems dpa'o/ /de'i gnas ni chos kyi 'byung gnas su grags pa ste de nyid rdo rje yin la de las skyes pa'o/ /bzang po dag gis bsgrub par bya/ /zhes pa ni 'di ltar</text></item>
<item><p>148a5</p><section></section><text>gyur pa'i dge ba'i bdag nyid mngon du bya'o zhes mos pa bskyed nas bsgom par bya'o/ /bdag la 'dir 'jig the tshom med pa ni bdag la 'dir 'jig pa'i the tshom yod pa yang ma yin te/ tshad ma dang lung gis nges nas 'jug pa'i phyir ro/ /sgrub pa po thams cad nyid rdo rje sems dpa' ste</text></item>
<item><p>148a6</p><section></section><text>nga'i sdom pa'o/ /mtho gang las ni de'i tshad las ma 'das pa ste/ spyi bor dkyil 'khor ni zla ba'i dkyil 'khor yin la brtags pa ni bsgom pa'o/ /bdud rtsi lnga'i dkyil 'khor gyi dbus der oM yig bsams nas rang gi lus la sogs pa la ye shes kyi bdud rtsi dbab par bya'o/ /de</text></item>
<item><p>148a7</p><section></section><text>skad du gsungs pa/ gnyug ma'i snying po de nyid nges rtogs pas/ /sems kyi spyod pas skyo bas zhum gyur na/ /rig pa'i tshogs kyis yang dag glur blangs pas/ /rab tu bskul nas yang dag mchod par bya/ /sems bzang po yi chu rgyun srog dang ni/ /rtsol ba'i 'od kyi lcags kyus drangs</text></item>
<item><p>148b1</p><section></section><text>nas ni/ /cho ga ji bzhin sku rdo rje la sogs/ /nges par dbab pas skyo ba bsal bar bya/ /zhes so/ /sngags thams cad ni phung po la sogs pa byin gyis brlab par byed pa'i lha rnams so/ /de 'dzin pa ni nyin mtshan du rnal 'byor byed pa ste sngags 'dzin pa ni sgrub po'o/ /de'i sku la sogs pa ni</text></item>
<item><p>148b2</p><section></section><text>gsang ba 'chad par 'gyur ba'o/ /sems las skyes pa ni sems las byung ba ste/ de'i las ni nyin mtshan du bdag nyid lhar bsgom pa'i ngo bo'o/ /de yongs su bor nas 'jim pa la sogs pa'i mchod rten gyi las mi bya'o/ /de bzhin du glegs bam bklag pa la sogs pa yang ngo / /dngos po</text></item>
<item><p>148b3</p><section></section><text>bsgom pa la dga' bar ma gyur na de la yang 'gal ba med do zhes so/ /gal te de ltar ma bshad na de'i tshe rgyal po bsten pa dang bud med bsten pa dang nor sogs pa la sogs pas brel ba rnams la yang mchod rten gyi las bkag par 'gyur ro/ /bcom ldan 'das kyis ni bsod nams</text></item>
<item><p>148b4</p><section></section><text>phra mo'i yang bar chad du 'gyur ba ston pa ma yin no/ /'khor lo'i dbus su chud par gzhag /ces pa la sogs pa la b+h+rUM yig las skyes pa'i gtsug tor 'khor los sgyur ba'i rnal 'byor ram/ oM yig las byung ba'i rnam par snang mdzad kyi rnal 'byor bya ste/ lag pa g.yas</text></item>
<item><p>148b5</p><section></section><text>par b+h+rUM de nyid las 'khor lo rtsibs brgyad pa'i lte ba la b+h+rUM yig 'od zer dkar po can bsams pas dug gis gnod pa'i lus la 'od zer gzhug pa dang phyir 'byung ba dang byabs pas dug dbrog par bya'o/ /sbyor ba la sogs pa thams cad ser por dmigs te/ ser po'i 'od zer</text></item>
<item><p>148b6</p><section></section><text>rnams kyis de dgang bar bsgom par bya'o/ /de bzhin du du ba lta bu'i 'od zer rnams kyis khams gsum na gnas pa'i dug rnams bkug ste/ gang du 'dod pa de dang der dbab par bya'o/ /gro ba la sogs 'khor lo la/ /zhes pa ni rtsibs brgyad pa'o/ /las kyi rdo rje la gnas pa/</text></item>
<item><p>148b7</p><section></section><text>zhes pa ni rtse mo nyi shu pa'i sna tshogs rdo rje la gnas pa'o/ /ji lta ba bzhin du rnam par snang mdzad kyi rnal 'byor dang ldan pas gro ga dang ras la sogs pa la skyes pa bsrung ba'i don du gur gum dang bud med kyi dbang du byas te gi wang gis ji skad du brjod pa'i rdo rje'i lte ba la 'khor lo rtsibs</text></item>
<item><p>149a1</p><section></section><text>brgyad pa bris la de'i lte ba la mgo bo zur gsum pa zla ba phyed pa dang thig le dang ldan pa'i haM yig gi lte bar oM AHdzi na dzika swA hA che ge mo'i rak+ShaM ku ru swA hA hUM zhes pa bsgrub bya'i ming sngags kyi nang du bcug pa bris la/ shar phyogs la sogs rtsibs kyi dbus rnams su mi bskyod</text></item>
<item><p>149a2</p><section></section><text>pa la sogs pa de bzhin gshegs pa bzhi po'i 'byin pa'i snying po rnams so/ /de rnams kyi mtha' rnams su 'phags pa gshin rje gshed la sogs pa'i snying po rnams so/ /me mtshams la sogs pa'i zur rnams kyi rtsibs la spyan la sogs pa'i lha mo bzhi'i snying po rnams so/ /mtshams</text></item>
<item><p>149a3</p><section></section><text>rnams su yi ge gsum mo/ /'khor lo'i mu khyud la oM hu lu hu lu tiSh+Tha tiSh+Tha che ge mo'i nye bar gnod pa la sogs pa rnams/ ban+d+ha ban+d+ha/ ha na ha na/ da ha da ha/ a mr-i ta hUM phaT ces pas bskor te bri bar bya'o/ /de nas rang gi snying po rnams kyis rnam par snang mdzad la sogs pa 'khor</text></item>
<item><p>149a4</p><section></section><text>lo'i gnas ji lta ba rnams su bskyed nas mu khyud la bkod pa'i yi ge so so las grub pa'i 'phags pa bdud rtsi 'khyil pa'i tshogs kyis yongs su bskor ba bltas te rnam par snang mdzad kyi thugs kar zla ba'i dkyil 'khor la ming las byung ba'i rdo rje'i lus kyi bsgrub bya haM yig las byung</text></item>
<item><p>149a5</p><section></section><text>ba'i go chas go bgos par bsams te dam tshig gi 'khor lo la ye shes kyi 'khor lo nang du chud pa sngon du song ba la bla na yod pa dang bcas pa'i mchod pa rnams kyis mchod par bya'o zhes kha cig go/ /bla ma'i man ngag las phyir bzlog pa 'di'i don go bar bya'o zhes gzhan dag go/ /de</text></item>
<item><p>149a6</p><section></section><text>la brten nas bzlas pa 'bum byas pa nag po'i bcu bzhi la phyi rol gyi lus can ma dang kha dog dmar po'i 'dod pa'i lha'i rnal 'byor dang ldan pas ji ltar brjod pa'i gnas gang yang rung bar yid kyis rang gi dkyil 'khor yongs su brtags pa/ de'i dbus su kha thur du phub pa'i thod pa</text></item>
<item><p>149a7</p><section></section><text>gsum gyi steng du bdud rtsi lnga dang ldan pa'i chang gis bskus pa'i kha 'og tu bstan pa'i thod pa la bzhag nas de'i 'og tu bdud rtsi lnga po cung zad dang ldan pa'i snum chen pos yongs su gang ba'i thod pa bzhag la bdud rtsi lnga dang bcas pa'i arka'i bal la pad+ma'i skud pas dkris pa sdong bu</text></item>
<item><p>149b1</p><section></section><text>mar me sbar la nam phyed na thod pa gcig la gnas nas thod pa gnyis la pus mo gnyis rab tu bzhag ste/ snyoms par zhugs par gnas te rang gi sngags zlos pas du ba dbab par bya'o/ /de nas de yang dag par blangs la bdud rtsi dang bcas pa'i snum chen pos sbyar la/</text></item>
<item><p>149b2</p><section></section><text>ras bzang po la phur bar byas te rig ma'i pad+mar bcug nas de'i sbyor ba dang ldan pas de nyid kyi gnas su dro ba dang du ba dang 'bar ba mtshon te rang gi sngags brgya rtsa brgyad bzlas par bya'o/ /des dro bar gyur pa mig la bskus na sa gzhi thams cad du skad cig kho nas 'gro ba dang 'ong bar</text></item>
<item><p>149b3</p><section></section><text>'gyur zhing sa la spyod pa dang sems can thams cad dbang du 'gyur ro/ /du bar gyur pas nam mkha' la 'gro ba dang de na gnas pa'i sems can thams cad dbang du yang 'gyur ro/ /'bar bar gyur na nam mkha' thams cad du 'gro ba dang sems can dbang du 'gyur ba'i rnam pa</text></item>
<item><p>149b4</p><section></section><text>gsum gyi dngos grub tu 'gyur ro/ /dam pa'i chos 'di bshad pa na snod ma yin pa rnams te de bzhin gshegs pa thams cad kyi gsang ba'i dam tshig la mos pa nyams par 'gyur ro/ /dam tshig yongs su skyong ba sngon du song bas ji skad brjod pa'i bsgom pa lhas byin gyis brlabs</text></item>
<item><p>149b5</p><section></section><text>pa'i khyad par skad cig ma la sogs pa la ltos par gsungs pa/ skad cig thang cig ces pa la sogs pa'o/ /sdug bsngal gsum zhes pa ni lus la sogs pa'i'o/ /gsang ba gsum ni sku la sogs pa'i mtshan nyid rnams so/ /de nyid mi 'gyur ba ste don dam par de bzhin nyid kyi</text></item>
<item><p>149b6</p><section></section><text>rang bzhin nyid yin pa'i phyir ro/ /de la snod ma yin pa ming thos pa tsam la yang ste gcig tu thos pa dang bsam pa dang bsgom pa la ni ma yin no/ /de bzhin du 'di'i che ba bsam par 'gyur ro/ /de'i phyir de nyid gsungs pa/ yi ge ni thun mong ste zhes so/ /gsang ba'i yi ge gsum po rnam par</text></item>
<item><p>149b7</p><section></section><text>dag pa'i phyir zhes pa 'dis sgyu ma lta bu'i shes rab dang thabs kyis bsgom pa'i dngos po'i thabs gsungs pa yin no/ /de bzhin gshegs pa thams cad kyi sku dang gsung dang thugs rdo rje ni kun du bzang po'o/ /de'i bdag nyid kyi btsun mo'i rang bzhin gyi shes rab ste/ de'i gsang ba'i chu</text></item>
<item><p>150a1</p><section></section><text>skyes kyi ze 'bru la de bzhin gshegs pa thams cad 'dod pa'i lha'i 'khor lo'i gzugs dri za'i sems can gyi gzugs kyi tshul gyis shes bzhin nyid du zhugs so zhes pa'i don to/ /gang slob dpon dbyig gnyen gyis gsungs pa/ gcig ni shes bzhin du 'jug go/ /gzhan ni</text></item>
<item><p>150a2</p><section></section><text>gnas pa yang gzhan ni/ /'byung ba'ang gzhan ni thams cad rmongs/ /sgo nga las skyes rtag tu'o/ /mngal du 'jug pa gsum dag ste/ /'khor los sgyur dang rang byung gnyis/ /las sam ye shes sam gnyi ga /rgya che'i phyir na go rims bzhin/ /zhes so/ /de nas shes pa la hoHyig</text></item>
<item><p>150a3</p><section></section><text>gnyis dang spel ba'i yi ge gsum po shes rab kyi 'dod chags chen po'i me yis zla ba zhu bar gyur pa'i 'od zer gyis thabs dang shes rab kyi sku gnyis zhu ba'i 'od zer gyis bskul ba de bzhin gshegs pa thams cad kyi 'od zer gyis sprul pa byams pa la sogs pa'i rang bzhin mA ma</text></item>
<item><p>150a4</p><section></section><text>kI la sogs pa rang rang gi gnas su gnas pa'i rjes la'o/ /phyag rgya bzhi/ dkyil 'khor der ni brtag par bya/ /zhes rgyud phyi ma las so/ /de gsungs pa/ bshes mchog ltar snang phyogs lha mos/ /glu yi gsol bas legs par bskul/ /zhes so/ /yon tan brjod pa'i sgo</text></item>
<item><p>150a5</p><section></section><text>nas bstod pa brjod pa'o/ /thugs rdo rje la byams pa chen po la sogs pa'i sgo nas so/ /khyod ni rdo rje'i thugs ni gzung ba dang 'dzin pa dang bral ba'i mi phyed pa'i thugs so/ /gnas ni dkyil 'khor te der dbang phyug go/ /sems can gyi khams ni bskyed pa'i sa bon yin pa'i phyir ro/ /bdag</text></item>
<item><p>150a6</p><section></section><text>la bskyab tu gsol ba ni sems can gyi don nyid de/ bdag la bskyab tu gsol cig par sems so/ /dga' ba yid 'ong yang don chen po bsgrub pa'i phyir te 'dod pa yang yin no/ /de yis 'dod pas bdag la 'dod par mdzod cig pa'o/ /bdag la dgyes par mdzod cig pa ni 'gro ba ma</text></item>
<item><p>150a7</p><section></section><text>lus pa'i don byed pa'i mtshan nyid do/ /de bzhin du gzhan la yang ngo / /sems can yab chen ni de bzhin gshegs pa thams cad bskyed pa'i phyir ro/ /gnyen mchog ni gong na med par sems can thams cad kyi don byed par brtson pa'i phyir ro/ /bdag la ni kho bo la'o/ /'gro ba ma lus</text></item>
<item><p>150b1</p><section></section><text>pa rjes su 'dzin pa 'di ni gson pa zhes bsams so/ /gang las 'di ltar zhe na/ gang gi phyir khyod rdo rje thugs yin pa'i rgyus so/ /sangs rgyas spyan ma ni de bzhin gshegs pa'i rigs rnam par dag pa'i rang bzhin no/ /rdo rje sku khyod ces pa ni sku rdo rje'i sgo nas bstod pa gsungs so/ /mang po</text></item>
<item><p>150b2</p><section></section><text>rnams gang la dga' ba de'i tshe bka' tsam gyis sgrub par byed pa ni sems can mang po la dga' ba'i bka'i 'khor lo'o/ /sangs rgyas kyi don ni byang chub pa ste de nyid don dam pa'o/ /de nyid phan pa rjes su ston pa'o/ /bdag ni kho mo ste dgyes par mdzod cig go/ /gang gis she na/ chags</text></item>
<item><p>150b3</p><section></section><text>pa ste rnam par dag pas so/ /ji ltar du gyur pas she na/ 'dod chags nyid dam tshig ste de nyid gang la yod pas so/ /ci'i phyir 'di ltar yin zhe na/ gang gi phyir khyod rdo rje sku yin pa'i rgyus so/ /'jig rten dbang phyug sku la sogs pa'i rdo rje can ni gtso mo ste de'i rang bzhin yin pa'i phyir ro/ /</text></item>
<item><p>150b4</p><section></section><text>dang por byang chub mchog tu sems bskyed nas ji srid du bla na med pa yang dag par rdzogs pa'i byang chub pa'i bar du gzhan du gsung mi srid pas rdo rje gsung ngo / /sems can mtha' dag gi khams la phan zhing thugs brtse ba'i ngang tshul lo/ /'jig rten dag gi don ni skal ba ji lta bar mtho ris</text></item>
<item><p>150b5</p><section></section><text>dang thar pa'i mtshan nyid do/ /de nyid nyams su len pa'i phyir 'bras bu'o/ /de'i rgyu la rtag tu 'khor ba ji srid kyi bar du 'jug pas so/ /rab dga' ni shin tu zab pa dang ldan pa shes rab dang thabs kyi rang bzhin dri ma med pa bde ba chen po bshad zin pa ste/ de'i bdag nyid kyi spyod pa gang yin</text></item>
<item><p>150b6</p><section></section><text>pa'o/ /kun nas bzang bar gyur pa dge ba nyid gang gi phyir sems can thams cad la sgrub par byed pa de de bzhin no/ /gang gi phyir 'di ltar yin zhe na/ gang gi phyir khyod brjod ma thag pa'i rdo rje gsung yin pas so/ /dam tshig rdo rje ni btsun mo ste de'i rigs so/ /rdo rje'i 'dod pa ni 'gro</text></item>
<item><p>150b7</p><section></section><text>ba ma lus pa'i don byed pa'i ched du ma nyams pa'i 'dod pa'o/ /dam tshig ni 'da' bar bya ba ma yin pa rnams te mchog gi phan pa chen po bla na med pa'i byang chub bo/ /de nyid gzhan gyi don ma lus par sgrub par byed pas don te dgos pa gang yin pa de de bzhin no/ /sangs rgyas rnams kyi</text></item>
<item><p>151a1</p><section></section><text>gsung gi thig le ni dkyil 'khor gyi bdag po yin pa'i phyir ro/ /mnyam pa nyid ni gnod pa byed pa dang phan pa byed pa la mnyam por gyur pa'i rjes su brtse ba'i ngang tshul lo/ /ci khyod gang gis khyod kyi 'dod pa rdzogs par byed ce na/ gsungs pa/ yon tan phung po stobs</text></item>
<item><p>151a2</p><section></section><text>bcu la sogs pa'i gter 'di nyid kyi phyir/ rin chen mang po'i gter du gyur pa'o/ /gang gi phyir 'di thams cad rdzogs par 'gyur zhe na/ brjod pa gang gi phyir 'di ltar brjod ma thag pa'i rdo rje'i 'dod pa yin pa'i phyir ro/ /de bzhin du thams cad du yang gzhan gyi don du bskul ba ni rgyu dang</text></item>
<item><p>151a3</p><section></section><text>ldan pa bsgom par bya'o/ /de gsungs pa/ spyan la sogs pa'i lha mo rnams kyis ni/ glu yi sgra yis bskul ba byas par bsam/ /zhes so/ /de nas zhes pa ni dri za'i sems can gyi tshul gyis 'dod pa'i lha'i 'khor lo zhugs pa la sogs pa'i rjes la'o/ /'di dag thams cad kyang</text></item>
<item><p>151a4</p><section></section><text>mngal gyi skye gnas las byung yang bla na med pa'i mngon par byang chub pa srid do zhes de 'dra ba'i sems can spro bas lam de la gzhug pa'i phyir bstan pa yin no/ /de bzhin gshegs pa thams cad kyi btsun mo ni rang 'od kyi shes rab kyi nang du chud pa'i mA ma kI la sogs pa rnams so/ /</text></item>
<item><p>151a5</p><section></section><text>dam tshig gi rdo rje zhes pa ni ji skad brjod pa'i gsang ba'i rdo rjes longs spyod pa na 'dod chags chen po'i tshul gyis ting nge 'dzin la yang dag par snyoms par zhugs pa cang mi gsung bar gyur to/ /rang rig pa mngon sum gyis rtogs par bya ba bde ba chen po'i mtshan nyid ni sgra yis rtogs par bya</text></item>
<item><p>151a6</p><section></section><text>bar mi nus par rtogs par bya ba'i ched du'o/ /de nas zhes pa ni shes rab kyi 'dod chags chen pos zla ba zhu ba'i ngo bo sngon du song ba'i hoH dang spel ba'i yi ge gsum gyi 'od zer gyi tshogs kyis reg pa'i shes rab dang thabs kyi lus gnyis po zla ba zhu bar gyur pa'i rjes la'o/ /de bzhin</text></item>
<item><p>151a7</p><section></section><text>gshegs pa thams cad kyi sku dang gsung dang thugs rdo rje nyid dam tshig gi khu ba ste gnyis su med pa'i chos kyi dbyings kyi ngo bo des so/ /bdag nyid dbus su gnas byas la/ /'khor lo can kun bsdu bar bya/ /thams cad rdo rje dngos byas la/ /de 'og byang chub bsgom par bya/ /bskul</text></item>
<item><p>151b1</p><section></section><text>ba'i glu dbyangs bzhi yis ni/ /lha mos snying po bskul ba yis/ /zhes rgyud phyi ma las so/ /de gsungs pa/ oM AHhUM zhes bya ba'i sems nyid ni/ /'od ldan hoH dang spel ba cho ga bzhin/ /pad+ma'i nang du zhugs pa mnyam med pa/ /shes rab chags pas zhu bar byas par bsam/ /</text></item>
<item><p>151b2</p><section></section><text>de yi 'od kyi mthu yis gnyis ka yang / /zla ba zhu bar byas par mthong ba dang / /zhes so/ /de nas zhes pa ni rdo rje dpal gyis reg pa'i rjes la'o/ /rdo rje nam mkha'i dbyings zhes pa kun du bzang po'i rang 'od kyi shes rab kyi chos kyi 'byung gnas su'o/ /sems can zhes pa ni dbang bskur ba'i</text></item>
<item><p>151b3</p><section></section><text>don du zhugs pa rnams so/ /rdo rje'i dpal gyis reg pa ni bla ma'i man ngag las gsang ba'i dbang bskur ba rnams so/ /de nyid kyi phyir gsungs pa/ de bzhin gshegs pa thams cad kyi sku dang gsung dang thugs rdo rje dbang bskur bar gyur to zhes so/ /thams cad ces pa ni skal ba ji lta</text></item>
<item><p>151b4</p><section></section><text>ba'o/ /yang dag par rdzogs pa'i sangs rgyas zhes pa ni sa'i snying po la sogs pa mi bskyod pa la thug pa'o/ /grub pa'i dngul chus zangs gser du byed pa bzhin du gnas gyur pas yang dag par rdzogs pa rnams so/ /'di yang le'u dang po nyid du bsgrubs pas de nyid du rtogs par bya'o/ /</text></item>
<item><p>151b5</p><section></section><text>de bzhin gshegs pa thams cad ces pa ni sa'i snying po la sogs pa mi bskyod pa la thug pa rnams so/ /mngon par byung nas zhes pa ni sa bon k+Shi la sogs pa brjod cing de kho na nyid la bskul bas 'gro ba ma lus pa'i don byed pa'i ched du chos ston pa'i sgo nas kun du bzang po'i rang 'od kyi 'byung</text></item>
<item><p>151b6</p><section></section><text>gnas las so/ /nam mkha'i rdo rje dam tshig dang mtshungs pa'i phyir zhes pa ni gzung ba la sogs pa sgro 'dogs pa de kho na nyid du mi dmigs pa'i phyir na 'dod chags la sogs pa'i rtsa ba yin te rnam rtog gi yul yin pas zhes rnam 'grel las so/ /skal ba yod ces pa ni dbang bskur ba thob</text></item>
<item><p>151b7</p><section></section><text>pas mos pa'i khyad par thob pa'i phyir ro/ /rigs kyi bu so sor zung shig ces pa la sogs pas bcom ldan 'das kyis rdo rje chos sdud pa byed pa por bstan pa yin no/ /de bzhin gshegs pa thams cad kyi dam tshig gi de kho na nyid ni dpal gsang ba 'dus pa'o/ /khyod kyang chos lung dang rtogs</text></item>
<item><p>152a1</p><section></section><text>pa'i mtshan nyid rnams la dbang phyug rdo rje rgyal po zhes ming gi dbang bskur bas dbang bskur ba'o/ /rdo rje gsum gyi sngags kyi yi ge'i gnas/ oM yig la sogs pa rnams la las dang po pa dang ye shes 'jug pa thob pa dag gi ting nge 'dzin bsdu ba bstan pa yin no/ /de gsungs</text></item>
<item><p>152a2</p><section></section><text>pa/ /bstod dang mchod sogs gshegs su gsol ba la/ /sngags pas rab tu 'bad de rnams bya zhing / /oM la sogs par 'khor lo bsdus nas ni/ /sku la sogs pa rtag par bsgom par bya/ /zhes so/ /de nas de bzhin gshegs pa zhes pa la sogs pas 'di gsungs pa yin te/</text></item>
<item><p>152a3</p><section></section><text>yi ge oM la sogs pa rnams su ji lta bar rang gi dkyil 'khor pa rnams nang du bsdu ba'o/ /rnam par snang mdzad ni khams gsum pa thams cad kyi lus rdo rje la'o/ /'od dpag tu med pa ni khams gsum pa thams cad kyi ngag rdo rje la'o/ /rdo rje 'dzin pa ni de bzhin gshegs pa thams</text></item>
<item><p>152a4</p><section></section><text>cad kyi thugs rdo rje la'o/ /sku dang gsung dang thugs thams cad mnyam pa nyid kyi sbyor bas bsam par bya'o zhes so/ /'di zhes pa ni brjod ma thag pa ste/ 'di skad ces pa la sogs pa'i rgyud bcom ldan 'das kyis gsungs so zhes sdud par byed pa pos brjod do/ /de bzhin gshegs</text></item>
<item><p>152a5</p><section></section><text>pa thams cad kyi dam tshig kyang yin la sdom pa yang yin te de nyid rdo rje yin la des byin gyis brlabs pa'i rdo rje yin no/ /dpal gsang ba 'dus pa'i rgyan las le'u bcu bdun pa'o// //dpal ldan gsang ba 'dus pa'i lugs ni dri med bshad pa'i bdag gi bsod nams</text></item>
<item><p>152a6</p><section></section><text>gang / /dri med thob pa mu stegs tshogs ni gzhan gyis mi thob shin tu rmad du byung / /dpal ldan gsang ba 'dus pa'i lugs dang bral bas thob pa ma yin rang rig pa/ /de yis 'di ni dri med shin tu dag pa bde rtogs 'jig rten sbas par shog /bla ma'i man ngag rgyud kyi don/ /tshad</text></item>
<item><p>152a7</p><section></section><text>ma'i don ni gang gzung la/ /bdag ni 'di la 'khrul pa de/ /'di ni sangs rgyas spyod yul yin/ /'grel bshad mang po yang dag bltas/ /blo gros chen pos rab rtogs pa/ /'jam rdor mchog gi rnal 'byor pa/ /dri med sbas pas byas pa yin/ /chos la sems pa rtag tu</text></item>
<item><p>152b1</p><section></section><text>sbyangs/ /chos kyi gnas ni rjes mthun pa/ /chos kyi 'byung gnas grogs gyur pas/ /chos bshad shin tu dri ma med/ /dpal ldan gsang ba 'dus pa ni/ /tshad ma lung gi spyod yul la/ /tshad ma lung gi grub pa nyid/ /'jug pa rgyan du byas pa yin/ /lus sogs dag pa 'jig</text></item>
<item><p>152b2</p><section></section><text>rten na/ /rgyan zhes bya bar grags pa yin/ /rgyan la sogs pa yongs mdzes pa/ /gur gum la sogs byugs pas so/ /de phyir de yi yul rnams la/ /de la gnod pa rnam spangs pas/ /'jug pa'i yan lag tshad nyid las/ /shes rab pha rol phyin sogs bzhin/ /mngon sum</text></item>
<item><p>152b3</p><section></section><text>yul la mngon sum dang / /rjes dpag yul la de yis ni/ /'di dag gi ni yul min la/ /rang gis gnod min mi slu bas/ /mngon sum dang ni rjes dpag dang / /gnyis po yis kyang mi gnod pa/ /mthong dang ma mthong don 'di la/ /mi gnod pas na de don yin/ /sa steng na ni gang gi</text></item>
<item><p>152b4</p><section></section><text>spyi bor des go ba/ /ye shes zhabs kyi zhabs kyi rdul gyis legs par gtsang / /bstan bcos 'di yis rnam pa kun du yongs su ngal/ /gang yang der ni zab mo gsal bar mi 'gyur ro/ /ji ltar 'di ni de bzhin du/ /tshig don bsdu bshad la sogs gsal/ /bsnyen pa rdo rje bzhi po yang / /kho</text></item>
<item><p>152b5</p><section></section><text>bos yang dag bstan pa yin/ /dpal gsang ba 'dus pa'i rgyan zhes bya ba/ slob dpon dri med sbas pas mdzad pa rdzogs so// //paN+Di ta su na pa shrI mi tra dang / bod kyi lo tsA ba dge slong dar ma grags kyis bsgyur cing zhus te gtan la phab pa'o// //</text></item>
<item><p>152b6</p><section></section><text>@##/ /gang zhig bdag 'dra'i bsod nams kyis/ /rnam pa mang por gsol btab kyang / /bsod snyoms pa yi zhal snga nas/ /thugs rje che yang rgyan ma mdzad/ /de phyir bdag gis bco brgyad pa/ /de mnyes gsal bar khong du chud/ /de yi zhabs zung phyag 'tshal nas/ /</text></item>
<item><p>152b7</p><section></section><text>rang nyid dran phyir cung zad bri/ /'di ltar man ngag dang bcas pa'i rgyud thams cad le'u bcu bdun po rnams kyis mdo'i gnas su gyur pa bstan nas/ da ni de nyid gsal por byed de/ zab par brjod pa rnam par spros pa dang / ma brjod pa gsal bar byed pa dpal ldan gsang ba</text></item>
<item><p>153a1</p><section></section><text>'dus pa'i bshad pa'i rgyud phyi ma le'u bco brgyad pa ston pa sdud par byed pas brjod pa/ de nas zhes pa la sogs pa la/ de nas zhes pa ni de bzhin gshegs pa thams cad kyi dbang bskur ba sku dang gsung dang thugs kyi gsang ba bstan pa'i rjes la'o/ /yang ni</text></item>
<item><p>153a2</p><section></section><text>tshig gi rgyan no/ /byams pa la sogs pa zhes pa la chos kyi rgyal tshab tu dbang bskur ba/ thod bcings pa/ skye ba gcig gis byang chub la thogs pa theg pa chen po'i mngon pa'i chos mdzad pa po bcom ldan 'das byams pa ste/ gang rnams kyi rab kyi gtso bo yin te gleng gzhi'i le'ur</text></item>
<item><p>153a3</p><section></section><text>brjod pa'i sgrib pa thams cad rnam par sel ba la sogs pa'i byang chub sems dpa' chen po rnams kyi ste de rnams ni de bzhin du brjod do/ /de bzhin gshegs pa thams cad kyi dbang bskur ba ni/ 'bras bur gyur pa bde ba chen po'i ngo bo bcom ldan 'das byang chub kyi sems rdo rje ste/ de nyid sprul</text></item>
<item><p>153a4</p><section></section><text>pa dang longs spyod dang chos kyi sku'i bdag nyid sku dang gsung dang thugs kyi gsang ba nyid kyis sku dang gsung dang thugs kyi gsang ba yin la de'i bstan pa ni gsungs pa'o/ /yang na de'i ston cing rtogs par byed pa gang gis de le'u bcu bdun gyi bdag nyid rtsa ba'i rgyud kyis so/ /dngos</text></item>
<item><p>153a5</p><section></section><text>po thams cad kyis zhes pa ni mngon rtogs dang bris pa'i dkyil 'khor dang las kyi tshogs dang ston pa la mkho ba'i ngo bos sam rnam pa thams cad kyis te sgyu ma la sogs pa rnams kyis so/ /ji lta ba ni phyin ci ma log pa'o/ /dam tshig ji lta ba ni gleng gzhi'i le'ur brjod pa'i rdo rje</text></item>
<item><p>153a6</p><section></section><text>'dzin pa chen po'i 'khor gyi lugs las ma 'das pas so/ /mthong bas ni 'bras bur gyur pa'i rdo rje 'dzin pa'o/ /thos pa ni de las lam gyi bdag nyid do/ /khong du chud pa ni mngon sum du byas pa'o/ /yang na mthong ba ni sprul pa'i sku'i bdag nyid sku rdo rje'i ngo bo'o/ /thos pa ni</text></item>
<item><p>153a7</p><section></section><text>longs spyod rdzogs pa'i sku'i rang bzhin gsung rdo rje'i rnam pas so/ /khong du chud pa ni chos kyi sku'i ngo bo thugs rdo rje'i rnam pas mngon sum du byas pa'o/ /gzhan dag mthong ba ni rigs pa dang bsam pa las byung ba dag gis so/ /thos pa ni thos pa las byung bas so/ /khong du chud</text></item>
<item><p>153b1</p><section></section><text>pa ni bsgom pa las byung bas so zhes so/ /de rnams la ni 'khor du tshogs pa'i mi bskyod pa la sogs pa'i de bzhin gshegs pa rnams la'o/ /gzigs pa ni brjod ma thag pa'i chos gang rnams kyis de rnams gzigs pa'i chos rnams te/ de nyid chos gzigs pa'o/ /rgyud yongs</text></item>
<item><p>153b2</p><section></section><text>su rdzogs nas sku la sogs pa rnams khams gsum pa'i lus la sogs pa la bzhugs pa sngar ma mthong ba tha mi dad par so sor rang rig pa rang gi mtshan nyid kyi ngo bor mthong nas ji ltar na 'khor ba yin zhes ya mtshan skyes par gyur nas kye ma zhes bya ba la sogs pas ched du rjod pa</text></item>
<item><p>153b3</p><section></section><text>brjod do/ /sku gsung thugs kyi nges pa ni rang ji lta bar rang gi mtshan nyid dang bral bas gnyis su med pa nyid du nges pa'o/ /rdo rje gsum ni sku la sogs pa'i rdo rje ste/ bems po ma yin pa'i ngo bos bzhugs pa'o/ /gang du zhe na brjod pa rdo rje gsum la ste khams gsum gyi lus dang</text></item>
<item><p>153b4</p><section></section><text>ngag dang sems rdo rje rnams la de'i rang bzhin gyis rnam pa thams cad bzhugs pa'o/ /'di nyid ci'i phyir zhe na/ gang las sems can thams cad byung ba rnams so/ /rang gi rang bzhin gyis she na/ rdo rje gsum gyi ngo bos so/ /dus gsum ni sku la sogs pa'i rdo rje'i ngo bos so/ /byang</text></item>
<item><p>153b5</p><section></section><text>chub rdo rje ni rdo rje sems dpa' ste de'i gnas thob pa rnams so/ /de nyid kyi phyir sangs rgyas rdo rje ni rdzu 'phrul chen po yang yin no/ /de brjod pa/ chos nyid kyis ni dbye ba 'ga' yang med/ /ces bya ba la sogs pas so/ /slar yang / sangs rgyas sangs rgyas min mnyam nyid/ /mi mnyam</text></item>
<item><p>153b6</p><section></section><text>med phyir gru bzhi ste/ /zhes pas so/ /ngo mtshar che ba ni gzhan du ma mthong bas so/ /dbang po las 'das pa ni dbang po'i spyod yul ma yin pa'i phyir ro/ /mchog tu mya ngan las 'das pa ni srid pa dang zhi ba la mi gnas pa'i phyir ro/ /rnam pa 'di ltar yang shes pa yod pa la 'khor ba'i rgyun</text></item>
<item><p>153b7</p><section></section><text>'jug pa zhes ngo mtshar ba'o/ /ngo mi mtshar ba ni chos nyid kyis de nyid gnyug ma'i rang bzhin yin pa'i phyir ro/ /shin tu rnyed par dka' ba ni thabs 'di'o/ /byang chub sgrub pa ni rgyu gzhan med pa ste/ thabs gzhan rnams ni bar du chod pa'i phyir ro/ /de nyid kyi phyir gsungs pa/ rgyud rnams</text></item>
<item><p>154a1</p><section></section><text>kyi ni mchog gi mchog /ces te/ rnal 'byor dang rnal 'byor bla na med pa'i rgyud rnams las mchog go/ /khyod la gsol ba 'tshal ba'o/ /ci'i phyir zhe na/ gsungs pa/ sbas pa de nyid rtogs phyir ro/ /gang gis zab pa yin zhe na/ /gsungs pa/ gang brjod pa ste sngar</text></item>
<item><p>154a2</p><section></section><text>yang dag par gsungs pa'o/ /ci khyed rnams kyis de khong du ma chud dam zhe na/ gsungs pa/ sems can rnams la phan 'dod pas/ /zhes so/ /de nas zhes pa ni gsol ba btab pa'i rjes la'o/ /de dag ces pa ni mi bskyod pa la sogs pa rnams so/ /de rnams la zhes pa ni</text></item>
<item><p>154a3</p><section></section><text>byams pa la sogs pa rnams la'o/ /legs so legs so zhes pa la sogs pas ni dga' bas ma 'ongs pa'i slob dpon rnams la'ang 'di bzhin du gzhan gyi don la zhugs pa'i 'dri ba po rnams la legs so zhes pa la sogs pas spro bar bya zhes yang dag par slob par byed do/ /chos</text></item>
<item><p>154a4</p><section></section><text>la gus pas yang nas yang du phyag 'tshal nas 'dri bar byed do/ /gsang ba zhes 'dir gang la bgyi/ /zhes pa la sogs pa ni dri ba'i tshogs te go sla'o/ /de rnams bstan pa dang bshad pa dang so sor bshad pa dang dri ba dang lan dang bcas pas spros par bya'o zhes gsungs pa</text></item>
<item><p>154a5</p><section></section><text>sku rdo rje la sogs pa la bzhag nas zhes pa ni gcig tu gyur par byas nas so/ /rdo rje 'dzin pa chen po'i sku la sogs pa'i rdo rje la rang rang gi sku la sogs pa'i rdo rje rnams kyis dmigs pa ste/ dbyer med pas yin la sgro 'dogs pa la dpyad nas chos nyid nye bar blangs te</text></item>
<item><p>154a6</p><section></section><text>cang mi gsung bar gyur to/ /dang po nyid du dpal gsang ba 'dus par grags pa ni kun du bzang po yin la de'i thabs su gyur pa yang de'i rjod par byed pa'i rgyud kyi ming gi don du bstan pa'i rim pas bshad pa'i rim pa gsungs pa/ sku gsung thugs ni rnam pa gsum/ /</text></item>
<item><p>154a7</p><section></section><text>zhes pa ni so sor sku dang gsung dang thugs kyi dbye bas rnam pa gsum mo/ /gsang ba ni thams cad kyi spyod yul ma yin pa'i phyir ro/ /tshogs pa ni 'dus pa yin no/ /mtshan nyid ji lta bu zhe na/ de bzhin gshegs pa thams cad kyi ming can te rang gi don lag na sbyar bar bya'o/ /</text></item>
<item><p>154b1</p><section></section><text>'di skad brjod par 'gyur te sangs rgyas thams cad kyi sku la sogs pa gsum gyi rang bzhin gyis gcig pa ni gsang ba 'dus pa'o/ /yang na rten dang brten pa'i rnam par dag pas de bzhin gshegs pa rnams kyi yon tan mtha' dag dkyil 'khor gyi rnam pas tshogs shing 'dus</text></item>
<item><p>154b2</p><section></section><text>pa'o/ /'dis ni gsang ba 'dus pa bshad do/ /rgyud kyi 'brel pa ji ltar lags/ /zhes pa ni dri ba'o/ /lan gsungs pa lnga pa zhes pa la sogs pa'o/ /lnga pa ni le'u lnga pa'o/ /dgu pa ni dgu pa'o/ /bdun dang bcu ni bcu bdun pa'o/ /bcu gsum ni bcu gsum pa'o/ /</text></item>
<item><p>154b3</p><section></section><text>'di rnams su don gang bshad ce na gsungs pa/ rim pa bzhin du rnam par mi rtog pa'i spyod pa dang / dam tshig bzhi yang yin la de'i bshad pa log par rtogs pa 'gegs pa dang 'jig rten pa'i lha thams cad kyi dam tshig dang bse ru la sogs pa'i tshul nges pa dang sngags kyi bzlas</text></item>
<item><p>154b4</p><section></section><text>pa dang de'i don la sogs pa dang / kha dog dang phyag mtshan la sogs pa'i nges pa dang zhi ba yang ngo / /gang rnams kyi zhe na/ sangs rgyas rnams kyi ste rnam par snang mdzad la sogs pa rnams kyi dang / byang chub sems dpa' rnams kyi ni sgrib pa thams cad rnam par sel ba la sogs pa</text></item>
<item><p>154b5</p><section></section><text>rnams kyi'o/ /bstan pa ni bstan pa la mkho ba ste bsam gtan gyi dkyil 'khor dang bris pa'i dkyil 'khor dang / las kyi tshogs rnams las gzhan legs so legs so zhes pa la sogs pa'o/ /sgrub pa chen po ni las kyi tshogs la sogs pa rnams so/ /bzhi pa thugs kyi</text></item>
<item><p>154b6</p><section></section><text>dkyil 'khor gyi cho ga'o/ /bcu drug par sku dang gsung thams cad kyi bdag po'i dkyil 'khor rnams so/ /der thig skud dang / rdul tshon dang / bum pa la sogs pa 'dus bya ba dang / sbyin sreg dang / gtor ma dang / slob ma gzhug pa dang dbang bskur ba la sogs pa ni</text></item>
<item><p>154b7</p><section></section><text>slob dpon gyi las so/ /brgyad par brtul zhugs te de kho na nyid dang rjes su 'brel ba'i mchod pa dang de nyid 'khor ba dang ngan song gi lam las sdom par byed pas sdom pa'o/ /bcu gnyis par mi snang ba dang mngon par shes pa la sogs pa thun mong gi dngos grub sgrub pa dang /</text></item>
<item><p>155a1</p><section></section><text>bsnyen pa la sogs pa'i yan lag bzhi yang ngo / /brgyad pa zhes pa ni drug pa ste gzhung lhag pas so/ /de la rjes su chags pa zhes pa ni de bzhin gshegs pa thams cad kyi rjes su chags pa dang mchod pa'i sngags dag go/ /nye bar sgrub pa ni de dang nye bas sgrub pa nyid</text></item>
<item><p>155a2</p><section></section><text>de/ sku dang gsung dang thugs byin gyis brlab pa'i sngags brjod pa'o/ /gnyis par ni sdom pa zhes pa byang chub kyi sems so/ /bcu pa dang bcu bzhi par drag po'i spyod pa'o/ /bdun par sdom pa ste rjes su dran pa'i rang bzhin gsungs so/ /gsum par rdo rje bkod pa'i ting nge 'dzin</text></item>
<item><p>155a3</p><section></section><text>gyi ngo bo bsnyen pa'o/ /gcig bcu zhes pa ni bcu gcig par lha rnams kyi gzugs rdzogs pa'i rgyu mtshan yi ge gsum la sogs pa dang mi snang ba la sogs pa'i dngos grub dang de'i gnas kyang ngo / /de nyid du gcig gi sgra phyis pa mthong bas dang po bzung ste/ der de bzhin gshegs pa</text></item>
<item><p>155a4</p><section></section><text>thams cad kyi las lha rnams 'byin pa la sogs pa brjod do/ /bcu dang lnga pa zhes pa ni bco lnga pa ste/ de ru grub pa'i zhing dang de'i rgyu mtshan rmi lam la sogs pa yang gsungs so/ /'di dag ni mtshon pa tsam ste/ gzhan yang de dang der brjod pa bstan par 'dod nas gsungs pa/</text></item>
<item><p>155a5</p><section></section><text>tshar gcod rjes su gzung ba dang / /zhes pa la sogs pa'o/ /tshar gcod pa ni spyo bar bya ba'i gdul bya rnams so/ /rjes su gzung ba ni gsad pa nye bar bsdu ba bstan nas 'tsho bar byed pa'o/ /de dag nus pa ni las so/ /dul ba ni sngar gyi sangs rgyas rnams kyis so/ /gdul dka' ba ni</text></item>
<item><p>155a6</p><section></section><text>gdul bar mi nus pa'i gdul bya'o/ /zhi ba ni rang bzhin du gnas pa'o/ /de rnams gzhug pa'o/ /bskyed pa'i rim pa dang 'brel ba'i zhes pa ni bskyed pa'i rim pa'i lha'i 'khor lo grub pa de'i rim pa'o/ /zla ba rdo rje la sogs pa'i mtshan nyid kyi rim pa bstan pa'o/ /de dbyer med par</text></item>
<item><p>155a7</p><section></section><text>grub par byed pas cho ga'o/ /bzhi zhes pa ni dang por stong nyid byang chub ces pa la sogs pa 'chad par 'gyur ba'i rim pas rnam pa bzhi'o/ /thun mong gi dngos grub dang 'brel ba'i zhes pa ni rgyud 'og ma'i bskyed pa'i rim pa dang 'dra ba yin pas thun mong ba'o/ /de'i dngos grub ni de dang</text></item>
<item><p>155b1</p><section></section><text>'brel pa ste gzhung ngo / /mchog tu gyur pa nyid ces pa la mchog ni mchog gi bsnyen pa ste/ zla ba zhu ba'i bdag nyid mngal nas skye ba'i rim pa'i ngo bo'o/ /gang 'chad par 'gyur ba/ mchog ni ye shes bdud rtsi nyid/ /ces so/ /de gsal bar byed pa yang gzhung ngo / /nyid ces</text></item>
<item><p>155b2</p><section></section><text>pa ni nges par gzung ba'o/ /da ni sdud pa po gzhan dag ni thun mong gi dngos grub ni mi snang ba la sogs pa yin la mchog dang yang 'brel to zhes so/ /dkyil 'khor ni sku la sogs pa'i dkyil 'khor ro/ /brtul zhugs ni rig pa'i brtul zhugs so/ /gzhung ni slob dpon phun sum</text></item>
<item><p>155b3</p><section></section><text>tshogs pa rtog par byed pa'o/ /bla ma sngags kyi lam nas ni/ /zhes pa ni sngags kyi theg pa'i lugs so/ /slob ma yongs su smin pa ni 'jug par byed pa'o/ /brtul zhugs bzang po ni bzung ba'i mi dman pa'i thun mtshams bzhi ting nge 'dzin gsum dang rnal 'byor bsrung ba la sogs</text></item>
<item><p>155b4</p><section></section><text>pa dang dam tshig nyams su len pa la sogs pa'i nges pa'o/ /dbang bskur ba ni rang nyid kyis mchog gi mchog la sogs pa'i dbang bskur ba la sogs pa'o/ /de nyid kyi phyir slob ma bzang po brtan zhing gus pa bdag nyid chen po zab pa dang rgya che ba'i chos la mos pa ni sangs rgyas</text></item>
<item><p>155b5</p><section></section><text>dang 'brel ba 'di yin te/ ston pa ni gsal bar byed pa yin la gzhan 'di lta bu'i mtshan nyid dang bral ba ni ma yin no zhes blta bar bya'o/ /srid pa dang zhi ba'i rtog pa dang bral bas yongs su grol ba yin te/ bya'o zhes sngags dang 'brel to/ /rnal 'byor zhes 'dir ci la bgyi/ /zhes pa ni</text></item>
<item><p>155b6</p><section></section><text>'dri ba'o/ /lan la thabs dang shes rab la sogs pa'o/ /thabs dang shes rab 'chad par 'gyur ba dag snyoms par 'jug pa ni phyi rol ma yin pa'i ngo bos snyoms par 'jug pa nges par gtod pa tshul bzhin yid la byed pa la rnal 'byor zhes bshad do/ /de dag 'chad de/ gang dngos</text></item>
<item><p>155b7</p><section></section><text>po med pa ni gzung ba dang 'dzin pa'i rnam pa sgro 'dogs pa'i ngo bor brtags pa'i rang bzhin dang bral ba gnyis su med pa ste/ de ni shes rab po/ /shes rab pha rol phyin gnyis med/ /ye shes de ni zhes brjod pas so/ /yang thabs ni sems can thams cad sgyu ma lta bur sems can</text></item>
<item><p>156a1</p><section></section><text>thams cad la kun rdzob tu snying rjes mngon par 'dod pa'i bsam pa ni dngos po ste/ de nyid 'di'i mtshan nyid yin la gdul bya'i dbang gis rnam pa sna tshogs par snang ba rgya chen pos rab tu snang ba'i phyir ro/ /rgya chen po yang zab mo'i rang bzhin nyid do/ /de nyid brjod pa/</text></item>
<item><p>156a2</p><section></section><text>zab pa dang ni rgya che las/ /yongs min rnam rtog med pa nyid/ /ces pa la sogs pa'o/ /slar yang / rnam par mi rtog zab pa dang / rgya che ba ni rang gzhan 'byung / /zhes pa la sogs pa ste/ /'dis ni rnal 'byor bshad do/ /sngar ni rgyud kyi 'brel pa brjod la/ da ni rgyud kyi sgra</text></item>
<item><p>156a3</p><section></section><text>nyid kyi don ma dris pa nyid du gsungs pa/ snying rje chen po'i gzhan dbang du gyur pas ma 'ongs pa'i slob dpon yang 'di ltar nyid du slob mas mi shes pas ma dris par go nas bstan par bya'o zhes yang dag par bslab pa'i ched du lan gsungs pa/ rgyun ni tshogs pa ste/ rjod par byed</text></item>
<item><p>156a4</p><section></section><text>pa'i tshogs yin la rgyud ni 'dis don gsal bar byed pas zhes so/ /de'i rgyun ni rnam pa gsum yin te/ phye nas ston par byed pa ni gzhi dang zhes pa la sogs pa'o/ /cha byad ni rnam pa la sogs pa khyad par can rgyu'i dkyil 'khor pa'i gzugs ni rang bzhin du brjod do zhes pa'i don</text></item>
<item><p>156a5</p><section></section><text>to/ /de nyid mi 'phrogs pa ni 'bras bu rgyas pa kun du bzang po nyid yin te rgyu dang 'bras bu dag dbyer med pas so/ /gzhi'i don 'grel pa ni thabs zhes te chos kyi 'byung gnas dang gzhal yas khang la stsogs pa zhes pa'i don to/ /gsum po 'dis rgyud kyi don yang dag par bsdus</text></item>
<item><p>156a6</p><section></section><text>so/ /gzhan yang gal te rgyud 'dir ston pa de yang 'di gsum du 'dus pa nyid do zhes bstan par 'dod nas gsungs pa/ rigs ni lnga dang zhes pa la sogs pa'o/ /gang dngos po la rigs gcig yin la gcig kho na rigs yin te 'di lta ste thugs kyi rigs so zhes brjod pas</text></item>
<item><p>156a7</p><section></section><text>so/ /de nyid rnam par spros pa'i gnas skabs ni lnga'o/ /rigs lnga ni me long lta bu la sogs pa'i dbye bas so/ /rigs gsum ni sku la sogs pa'i dbye bas so/ /ye shes lnga rnams nyid las dang chos dang chen po dang dam tshig gi phyag rgya'i dbye bas brgya'o/ /dbye ba 'di</text></item>
<item><p>156b1</p><section></section><text>yang mtshon pa tsam ste rnam pa 'dis rigs mtha' yas pa'i phyir ro/ /de brjod pa/ ye shes lnga rnams phyag rgya yis/ /rigs brgya lnga dang gsum gyis so/ /zhes so/ /de las gzhan pa yang rnam pa 'di ltar rgyu dang 'bras bu dang rten rnams la ji lta ji ltar nang du 'dus</text></item>
<item><p>156b2</p><section></section><text>so zhes pa'i don to/ /de dang de yang rtsa ba'i rgyud du bshad do/ /rgyud phyi ma'i don yang gsungs pa/ byang chub rdo rje bcas zhes pa la sogs pa'o/ /le'u bcu bdun po rnams su byang chub rdo rje ste rdo rje 'dzin pa'i tshig gis spyir gsungs pa gang de bzhin gshegs pa rnams kyis</text></item>
<item><p>156b3</p><section></section><text>de nyid rgyud phyi mar bzhed de/ ston pa pos don ji ltar brjod pa de bzhin du bshad pa'i tshul nyid rgyud phyi mar bzhed do zhes pa'i don to/ /de nyid rnam pa du bshad ces pa la sogs pa dri ba bzhi po de rnams kyi lan ni go rims ji lta bar 'di rnams yin te/ don gzhan la ni brten</text></item>
<item><p>156b4</p><section></section><text>nas su/ /don de nyid ni bzlas pa yin/ /zhes pas 'dir 'dri ba bzhi'i sgo nas byung bas zlos pa ma yin no/ /de ni rnam pa lnga ru bshad/ /ces pa ni bshad zin to/ /lhag pa'i lha nyid ni rigs gcig gi rang bzhin kun du bzang po ste rigs brgyar gsungs so/ /byang chub sems</text></item>
<item><p>156b5</p><section></section><text>zhes gang la bgyi/ /zhes pa dris pa'i lan ni/ thog ma tha ma med zhi ba/ /zhes pa la sogs pa ste thog ma dang tha ma dag gang la med pa de la de skad ces bya'o/ /de nyid kyi phyir na zhi ba ste/ rnam par dkrugs pa thams cad dang bral bas so/ /dngos po ni brtags pa'i ngo bo</text></item>
<item><p>156b6</p><section></section><text>gzung ba dang 'dzin par sgro btags pa'o/ /dngos med ni yang dag pa ma yin pa'i rnam par rtog pa dang yongs su grub pa dag la rnam pa thams cad du skur pa 'debs pa ste/ de dag zad pa gnyis su med pa'i ye shes gang la yin pa de la de skad ces bya'o/ /de nyid kyi phyir na gtso bo ni</text></item>
<item><p>156b7</p><section></section><text>byang chub kyi sems te de bzhin gshegs pa thams cad bskyed pa'i sa bon du gyur pa'i phyir ro/ /stong pa nyid ni gzung ba dang 'dzin pa'i rnam pa dang bral ba nyid do/ /snying rje ni sems can thams cad kyi sdug bsngal skyob pa'o/ /de dag phye ba ni ro gcig tu gyur pa'i rang bzhin te byang chub</text></item>
<item><p>157a1</p><section></section><text>kyi bdag nyid sems su brjod do/ /mi phyed pa zhes pa'i tshig la yang don 'di nyid do/ /de bzhin rig pa'i skyes bu ci/ /zhes pa ni dri ba yin la lan la sku gsung thugs kyi rdo rje yis mi phyed pa yin te chos nyid kyis gsum po rnams gcig gi rang bzhin yin pa'i phyir</text></item>
<item><p>157a2</p><section></section><text>ro/ /phyed pa ni dngos po nyid kyi ldog pas byas pas tha dad pa'i rnam pa yin te don dam par ni ma yin no/ /rig pa ni rang gi snang ba shes pa dang lhan cig ldan pa'o/ /ro gcig tu gyur pa la rig pa'i skyes bu zhes brjod do/ /badzra d+h+r-ika ces ci la bgyi/ zhes pa ni dris pa yin</text></item>
<item><p>157a3</p><section></section><text>la/ lan la rgyu lnga zhes te rnam par dag pa'i rang bzhin phung po lnga ni rgyu'o/ /phung po gnas gyur pa'i sgo nas ye shes lnga bskyed pa'i rgyu nyid 'di yin no/ /rig pa lnga la ye shes lnga ni rig pa'o/ /de gnyis po 'di dag rtse lnga pa'i rdo rjer brjod do/ /d+h+r-ika ni 'dzin pa'i phyir na d+h+r-ika go/ /</text></item>
<item><p>157a4</p><section></section><text>de'i mjug bsdu ba gsungs pa/ rnam par shes pa ni rnam par shes pa'i phung po yin la rdo rje 'dzin pa ni mi bskyod pa'o/ /slar yang de nyid bstan par byed pa ni yid ces pa'o/ /de bzhin dzi na dzika ni gang / /zhes pa ni dris pa yin te len la yod pa ni grub pa ste/ byis pas</text></item>
<item><p>157a5</p><section></section><text>yongs su brtags pa gzung ba dang 'dzin pa'i ngo bor sgro btags pa'o/ /med pa ni dngos po thams cad med ces skur pa btab pa'o/ /de dag gi dbus ma ni dbus so/ /byis pas brtags pa 'di shin tu med pa dag las 'das pa yin te cha shas med pa'i phyir ro/ /de</text></item>
<item><p>157a6</p><section></section><text>ji ltar zhe na brjod pa/ 'byung dang 'byung las gyur pa'i rnam pa las byung ba ni skyes pa yin la 'di lta bu'i mtshan nyid ni lus te sems can thams cad kyi lus so/ /dzi na dzika 'di ni rnam par snang mdzad yin te rgyal ba ni nyon mongs pa'i dgra rnams las yin la de las rgyal ba ni</text></item>
<item><p>157a7</p><section></section><text>gnyis su med pa'i ye shes so/ /de la rat+na d+h+r-ika ni gang / /zhes pa ni dri ba yin la/ lan ni sems ni rin po che zhes bya ba ste de bzhin gshegs pa nyid la sogs pa'i phun sum tshogs pa'i sa bon du gyur pa'i phyir ro/ /sems can thams cad rjes su 'dzin pa'i don rnams kyi</text></item>
<item><p>157b1</p><section></section><text>mtshan nyid kyis de dang de'i rnam pas yid bzhin gyi nor bu bzhin du 'di byung bas so/ /'khrul nas phyi rol gyi don du 'gyur ro zhes pa ma yin pa nyid do zhes dgag pa gsungs pa/ phyi rol gyi don med pas tshor ba po ste 'dzin pa med par 'gyur te/ gzung ba med pas de 'dzin med/ /ces</text></item>
<item><p>157b2</p><section></section><text>pa'i rigs pas so/ /rang gis rig pas na tshor ba yin la tshor ba rnam par dag pa'i ngo bo ni rin chen 'byung ldan yin te/ rat+na d+h+r-ika ni yid kyi shes pa'o/ /de bzhin A ro lika ni ci/ /zhes pa ni dris pa yin la/ lan ni/ mtshan gzhi mtshan nyid dngos po yis/ /zhes te mtshan gzhi</text></item>
<item><p>157b3</p><section></section><text>sngon po la sogs pa'o/ /mtshan nyid ni rang dang spyi yin la/ kun la ni ma lus par te de'i ngo bos btags pa'i phyir ro/ /rnam pa kun gyis te phyi rol dang nang gi ngo bos so/ /dga' ba ni gnyis su med pa nyid du spyod pa'o/ /de 'di lta bur gyur pa ni mtshan nyid dang mtshan gzhi yang yin</text></item>
<item><p>157b4</p><section></section><text>te 'du shes kyi phung po rnam par dag pa'i ngo bo snang ba mtha' yas ni A ro lika go/ /pradz+nyA d+h+r-ika ces gang la bgyi/ /zhes pa ni dri ba yin la lan la rab kyi mthar phyin pa'i rnam par shes pa gang yin pa de ni shes rab yin la/ chos rnam par 'byed pa'i ngo bo zhes sems so/ /'du byed ni</text></item>
<item><p>157b5</p><section></section><text>'du byed kyi phung po yin la de'i rang bzhin gyi sems dpar 'dzin pa'o/ /pradz+nyA d+h+r-ika ni don yod grub pa'o/ /'dis rnam par shes pa dang gzugs dang tshor ba dang 'du shes dang 'du byed kyi phung po rnam par dag pa'i rang bzhin rnams ni de bzhin gshegs pa rnams su bshad do/ /rigs</text></item>
<item><p>157b6</p><section></section><text>'dir de bzhin gang zhig lags/ /zhes pa dris pa la lan ni rigs ni rgyud yin te/ /de yang thog ma'i rang bzhin las/ /gcig pa nyid ni rigs yin te/ /gang brjod pa de ston pa ni/ /mi 'jigs skye ba med gang yin/ /mgon po zhes so/ /gang zhes pa ni byang chub kyi sems yin te de</text></item>
<item><p>157b7</p><section></section><text>bzhin gshegs pa thams cad skyed pa po yin pa'i phyir rdo rje sems dpa'o/ /de rab tu bshad do/ /'dis ni rnam par ma spros pa'i ngo bo gcig la rigs su bshad do/ /da ni zhe sdang gti mug ces pa la sogs pa'i tshig rnams 'chad pas gsungs pa rnam shes zhes pa la sogs</text></item>
<item><p>158a1</p><section></section><text>pa'o/ /rnam par shes pa ni so sor rnam par shes pa ste de'i tshogs so/ /de nyid zhe sdang yin par bshad de zhe sdang zhes brjod pa'i phyir ro/ /ci'i phyir zhe na/ rgyu dang rigs pa zhes sngar brjod pa'i gnyis po ste/ gnyis po dag gis gzung ba dang 'dzin pa nyid la sdang</text></item>
<item><p>158a2</p><section></section><text>ba ni zhe sdang gi bdag nyid yin pa'i phyir ro/ /gzugs ni gzugs kyi phung po ste gti mug ces byar bshad pa ni brjod pa'o/ /ci'i phyir zhe na/ gsungs pa/ bems po bcings pa'i rang bzhin las te mi gsal ba'i bdag nyid yin pas so/ /tshor ba ni tshor ba'i phung po'o/ /dregs</text></item>
<item><p>158a3</p><section></section><text>pa ni dga' ba'o/ /rlom pa ni sems khengs pa ste/ de'i ming can no/ /ci'i rang bzhin gyis she na/ bdag tu rlom pa'i ngo bos so/ /'du shes ni mtshan mar 'dzin pa'i rang bzhin yin te 'du shes kyi phung po'o/ /de nyid yang dag par chags pa'i bdag nyid ces te yang dag par</text></item>
<item><p>158a4</p><section></section><text>chags pa'i rang bzhin no/ /ci'i phyir zhe na/ dngos po la mngon par chags pa yin pa'i phyir ro/ /'du byed ni 'du byed kyi phung po yin la de yang phrag dog ste/ gzhan gyi phun sum tshogs pa'i rtogs pa rnyed nas/ de nyid kyis drangs pa'i bdag nyid kyi ngo bos mi bzod pa'o/ /zhe sdang</text></item>
<item><p>158a5</p><section></section><text>la sogs pa 'di rnams kyi rang bzhin yang byang chub kyi sems nyid do/ /de yang thams cad du khams gsum du byung ba de'i bdag nyid du gnas pa ste chos kyi ngo bo yin pa'i phyir ro/ /'dis ni/ zhe sdang gti mug de bzhin chags/ /de bzhin nor bu dam tshig ste/ /rigs</text></item>
<item><p>158a6</p><section></section><text>lngar gtogs pa 'di rnams kyis/ /zhes pa bshad do/ /'dod pa ni rnam pa lnga ste de yang sems so/ /'dis ni 'dod dang thar pa rab sgrub pa'o zhes pa yang ma dris pa nyid bshad do/ /ji lta bur gyur pa yin zhe na/ 'dod chags zhe sdang rmongs ldan pa ste ldan pa'o/ /dam</text></item>
<item><p>158a7</p><section></section><text>tshig 'di 'da' bar bya ba ma yin pa'o/ /sna tshogs 'dra ba zhes pa ni dngos po thams cad kyi rang bzhin gyi bdag nyid rdo rje 'dzin pa chen po dang 'dra ba'o/ /mngon par phyogs pa ni ring po ma yin pa'o/ /las las skyes pa ni bsgoms pa las byung ba'i las las skyes pa ste 'bras</text></item>
<item><p>158b1</p><section></section><text>bu'o/ /da ni lha mo rnams kyi 'byin pa'i rnam par dag pa gsungs pa/ gti mug ces pa gang la bgyi/ /zhes pa ni dris pa yin te/ lan la rang bzhin gyis gnyis su med pa'i ye shes kyi rang bzhin gyi chos rnams la gang la nga rgyal byed pa de rmongs zhes bshad do/ /zhe sdang zhes 'dir</text></item>
<item><p>158b2</p><section></section><text>gang la bgyi/ /zhes pa ni dris pa yin te/ lan la phan tshun du 'byer ba ni phan tshun du gnod pas so/ /gnyis su med pa'i ye shes de la zhe sdang zhes bya bar bshad do/ /chags pa zhes ni ci la bgyi/ /zhes pa ni dris pa yin la/ lan la 'dod chags kyi mtshan nyid ni zhen pa yin</text></item>
<item><p>158b3</p><section></section><text>te yul lnga po rnams la'o/ /rdo rje zhes 'dir ci la brjod/ /ces pa ni dris pa yin la/ lan ni gang ye shes 'di ni rdo rje zhes bshad do/ /rA ti zhes 'dir ci la brjod/ /ces pa ni dris pa yin la/ lan ni bzhi bzhi po 'di rnams kyi dga' ba ni mchog dga'o/ /de'i shin tu longs</text></item>
<item><p>158b4</p><section></section><text>spyod pa ni bdag nyid kyi dbang du byed pa'o/ /phun sum tshogs pa ji ltar lags/ /zhes pa ni dris pa yin la/ lan ni phun sum tshogs pa ni phun sum tshogs pa yin la/ bud med ni gnyis su med pa'i shes rab yin te de'i bdag nyid kyi bde ba de yang mchog go/ /'dis ni de bzhin</text></item>
<item><p>158b5</p><section></section><text>gshegs pa thams cad kyi btsun mo'i mchog phun sum tshogs pa'o zhes pa bshad pa'o/ /da ni ma lus par de rnams dga' ba gang rnams la gnas pa rjod par byed de/ gti mug la ni spyan no/ /zhe sdang la mA ma kI'o/ /'dod chags la gos dkar mo'o/ /rdo rje la sgrol ma'o/ /</text></item>
<item><p>158b6</p><section></section><text>rtag pa ni skad cig ma rigs mthun pa brgyud pa'o/ /dga' ba ni rang rig pa bde ba chen po'i mtshan nyid kyis gnas pa'o/ /'di ni sangs rgyas rnams kyi thabs yin te de nyid kyi phyir mi phyed pa'i theg pa'o/ /sgo skyong 'don pa'i rnam par dag pa gsungs pa/ ya mAn+ta kr-ita don ni gang / /</text></item>
<item><p>158b7</p><section></section><text>zhes pa ni dris pa yin te/ lan la mi 'jigs pa'i bdag nyid ni mi 'jigs pa'i rang bzhin yin la chos rnams ni phyi dang nang gi bdag nyid do/ /'dis ni dngos po las tha dad pa'i 'jig pa bsal ba yin no/ /ji ltar zhe na/ brjod pa/ ma skyes pa yi ngo bo nyid/ /ces pa la don 'di</text></item>
<item><p>159a1</p><section></section><text>yin te/ gzugs la sogs pa'i dngos po rang bzhin nyid kyis gdod nas ma skyes pa yin la shes pa 'ba' zhig nyid yin te chos rnams ni ma yin no/ /'di nyid dam tshig ste dngos po kun gyi de kho na nyid do/ /rgyu de nyid kyis phyi rol gyi don du zhen pa'i mtshan</text></item>
<item><p>159a2</p><section></section><text>nyid kyi gshin rje mthar byas pa'o/ /gzhan dag ni/ gshin rje'i phyogs kyi bdag po mthar byas pa/ /zhes 'chad do/ /de ni 'thad pa ma yin te de lung gang la'ang ma mthong bas so/ /de bzhin pradz+nyAn+ta kr-ita ci/ /zhes pa ni dris pa yin te/ lan la rnam shes ma yin pa ni phyi</text></item>
<item><p>159a3</p><section></section><text>rol gyi don mi shes pa yin la de'i bdag nyid yin te de'i rang bzhin no/ /ji ltar zhe na/ gsungs pa/ don dam par chos kyi dbyings kyi bdag nyid kyi rigs pa yin te/ de'i rnam par dag pa ni mnyam pa nyid yin la de nyid dam tshig ste de kho na nyid do/ /sems kun ni rnam par</text></item>
<item><p>159a4</p><section></section><text>shes pa ni brgyad rnams so/ /shes rab des brtags pa'i so sor rnam par rig pa'i gshin rje mthar byas pa'o/ /rgyal ba ni nyon mongs pa las rgyal ba'o/ /pad+mAn+ta kr-ita ji ltar lags/ /zhes pa ni dris pa yin te/ lan la brjod du med pa'i rang bzhin rnams so/ /gang</text></item>
<item><p>159a5</p><section></section><text>rnams she na/ chos rnams te rjod par byed pa rnams ni mi srid pas so/ /gang gis she na/ dngos po rnams yod pa ma yin pa'o/ /ming ni gzugs can ma yin pa'i phung po bzhi'o/ /gzugs ni gzugs kyi phung po ste de'i mtshan nyid do/ /blo ni blo gros so/ /chos</text></item>
<item><p>159a6</p><section></section><text>rnams kun gyi dam tshig nyid do/ /des na pad+ma so sor rtog pa'i ye shes kyis brjod bya rjod byed du brtags pa mthar byas pa'o/ /de bzhin big+hAn+ta kr-ita ci/ /zhes pa ni dris pa yin te/ lan la mi rtog bdag nyid chos rnams yin te 'gal ba'i rnam par rtog pa med pa'i</text></item>
<item><p>159a7</p><section></section><text>phyir ro/ /ji ltar zhe na/ gsungs pa/ rang bzhin gyi dngos so/ /zhi ba'i dngos po ni nyon mongs pa thams cad rnam par dag pa'i ngo bos so/ /rdo rje kun ni rnam par rtog pa rnams te 'di ni dam tshig go/ /des bgegs rnams mthar byas pa ste/ bgegs ni rnam par rtog pa tsam</text></item>
<item><p>159b1</p><section></section><text>la rag las pa'i phyir ro/ /da ni ji skad du bshad pa'i gshin rje gshed la sogs pa bzhi po rnams dris pa'i ched du brjod pa gsungs pa mi 'jigs pa ni gshin rje gshed do/ /rnam par mi shes pa ni gzhan gyis mi thub pa'o/ /brjod du med pa ni rta mgrin no/ /rtog pa bral</text></item>
<item><p>159b2</p><section></section><text>ba ni bdud rtsi 'khyil pa'o/ /de ni rten dang brten pa'i dkyil 'khor 'di dag thams cad kyi sangs rgyas rnams kyi byang chub ni ye shes so/ /'di shes pas bde ba mchog tu dga' ba'i ngo bo thob par 'gyur ro/ /slar yang sgo skyong rnams kyi rnam par dag pa gsungs pa/ gti mug ni</text></item>
<item><p>159b3</p><section></section><text>mi shes pa'o/ /de'i rnam par dag pa ni gti mug chen po'i bdag nyid rnam par snang mdzad kyi gzugs kyis bdag nyid kyi dbang du byas pa'i nye bar longs spyod pa'o/ /des gti mug zad pa ni gti mug gi zad pa ste/ rnam par snang mdzad de yang gshin rje mthar byed do/ /phung po</text></item>
<item><p>159b4</p><section></section><text>mthar byed pa ni phung po'i bdud mthar byed pa'o/ /des shes bya ste/ shes bya'i sgrib pa yang mthar byed par 'gyur ro/ /nyes pa zhe sdang yin la de'i rnam par dag pa ni zhe sdang chen po ste mi bskyod pa'i ngo bos nye bar longs spyod pa'o/ /nyes pa zad pa ni zhe sdang zad pa'i rnam par</text></item>
<item><p>159b5</p><section></section><text>dag pa ste/ shes rab mthar byed do/ /des na bsags pa'i don gyis na sems te mthar byed pa'o/ /nyon mongs pa ni bdud dang nyon mongs pa'i sgrib pa yang de nyid kyis mthar byas pa'o/ /'dod chags ni nyon mongs pa ste 'dod chags de rnam par dag pa'i ngo bo ni 'od dpag</text></item>
<item><p>159b6</p><section></section><text>tu med pa nyid kyis so/ /'dod chags zad pa'i rnam par dag pa ni pad+ma mthar byed do/ /des ni tshig mthar byed par 'gyur ro/ /snyoms par 'jug pa ni nyon mongs pa'i 'dod chags kyi mtshan nyid mthar byas pa'i rnam par dag pa rdzogs par byed pa'o/ /'chi bdag gi bdud</text></item>
<item><p>159b7</p><section></section><text>dang skye ba'i sgrib pa yang mthar byas par 'gyur bar blta bar bya'o/ /nyon mongs pa kun ni 'dod chags la sogs pa rnams so/ /rdo rje thams cad ni dbyer mi phyed pa'i rnam par rtog pa'i phung po rnams so/ /sgrib pa kun ni shes bya la sogs pa rnams te shes pa de la zad</text></item>
<item><p>160a1</p><section></section><text>pa ni bgegs rnams mthar byas pa'o/ /lha'i bu'i bdud dang lta ba mchog tu 'dzin pa yin pa 'dir shes par bya'o/ /da ni thams cad kyi nyon mongs pa'i rdo rje'i sgrib pa rnam par dag pa ni las rnam par dag pa gsungs pa/ las thams cad ces pa ni</text></item>
<item><p>160a2</p><section></section><text>'jig rten pa dang 'jig rten las 'das pa'i lus dang ngag dang yid kyi bya ba'i mtshan nyid rnam par dag cing yongs su dag par 'gyur ro/ /las rnams thams cad rnam dag pas/ de las skyes pa'i 'bras bu rnam par dag par 'gyur ro/ /da ni me long lta bu la sogs pa'i</text></item>
<item><p>160a3</p><section></section><text>rim pas de bzhin gshegs pa lnga rnams kyi ji ltar srid pa rnam par dag pa skye ba gsungs pa/ 'dzin dang zhes pa la sogs pa la 'dzin pa ni 'gro ba rjes su 'dzin pa ste/ bya ba nan tan gyi ye shes kyi rang bzhin no/ /chags pa ni 'gro ba nyid so sor kun du rtog pa'i ngo bo'o/ /</text></item>
<item><p>160a4</p><section></section><text>rnam pa ni rnam par byed pa ste me long lta bu'i ye shes kyi bdag nyid do/ /mi g.yo ba ni tshad mas grub pa'i phyir te mnyam pa nyid kyi ye shes so/ /rgyu nyid ni kun du bzang po ste ye shes lnga'i bdag nyid do/ /'bras bu nyid ni chos kyi dbyings rnam par dag pa'o/ /drug po 'di</text></item>
<item><p>160a5</p><section></section><text>rnams kyis sems can rnam par dag pa'i ye shes su 'byung ste kun du bzang po nyid thob bo/ /de brjod pa sems can don dang bdag dang rnam rtog ces pa la sogs pa'o/ /'dzin pa ni gzugs la sogs pa'i yul 'dzin pa'o/ /chags pa ni de la zhen pa'o/ /rnam pa</text></item>
<item><p>160a6</p><section></section><text>ni dbang po dang don nye ba las skyes pa'i kun gzhi rnam par shes pa'o/ /mi g.yo ba ni de brtan pa'i dngos po'o/ /rgyu nyid ces pa ni thabs kyi mtshan nyid do/ /'bras bu nyid ni shes rab dang thabs gnyis su med cing lhag pa med pa'i 'bras bu'o/ /drug rnams zhes pa ni brjod</text></item>
<item><p>160a7</p><section></section><text>ma thag pa rnams kyis so/ /yang na drug rnams zhes pa ni mig gi rnam par shes pa la sogs pa rnams te/ thugs las byung zhes gzhan dag go/ /gzhan dag gzhan du 'chad de de ma brjod do/ /rnam par dag pa'i sgo nas dkyil 'khor pa sgo skyong gi khro bo rnams bshad</text></item>
<item><p>160b1</p><section></section><text>nas srung ba'i 'khor lo la sogs pa dang las kyi tshogs la nye bar mkho ba'i khro bo rnams tha snyad kyi don du ming gzhan gyis ston to/ /'dod pa'i rgyal po la sogs pa gang rnams ni dbyug pa sngon po la sogs pa de rnams te drug go/ /ming ji lta bu zhe na/ khro bo'i dbang po rnams so/ /</text></item>
<item><p>160b2</p><section></section><text>rgyud 'dir de rnams phung po la sogs par ma 'dus pas dkyil 'khor pa ma yin pa nyid kyis rnam par dag pa ma brjod do/ /dam tshig rdo rje la sogs pa rnams ni sgrib pa thams cad rnam par sel ba la sogs pa rnams te/ drug po de rnams kyang mig la sogs pa de rnam par</text></item>
<item><p>160b3</p><section></section><text>dag pa'i ngo bo 'byung ba las gyur par yod pa rig pa'i rgyal po zhes bshad pa rnams so/ /sa la sogs pa lnga la rnam pa lnga po rnams te sa la sogs pa rnam par dag pa'i rang bzhin spyan la sogs pa dang nam mkha' rnam par dag par gyur pa chos kyi 'byung gnas kyi phyag rgya dang</text></item>
<item><p>160b4</p><section></section><text>bcas pa lnga ste 'byung ba zhes bshad do/ /gzugs rdo rje la sogs pa drug ni gzugs rdo rje la sogs pa'i phyi'i skye mched rnam par dag pa'i ngo bo drug po ni 'byung ba las gyur pa ste/ rdo rje'i bdag po zhes bshad do/ /gzugs rdo rje la sogs pa drug po 'di rnams gang gis</text></item>
<item><p>160b5</p><section></section><text>'byin zhe na/ gsungs pa/ bdag nyid chen po ni rdo rje 'dzin pa chen po'o/ /sku gsung thugs kyi rdo rje las/ /zhes pa ni sku rdo rje la sogs pa'i rang bzhin yi ge gsum pos so/ /byung ba ni 'byin par byed pa'o/ /de brjod pa/ de nyid gsum gyis gzugs kyi rdo rje la</text></item>
<item><p>160b6</p><section></section><text>sogs pa lha mo rnams ni sku la sogs 'dra ba zhes so/ /de nyid kyi phyir 'di dag nyid dkyil 'khor pa rnams te 'dod pa'i rgyal po la sogs pa rnams ni ma yin no zhes dgongs so/ /da ni/ /kun du spyod pa gang zhig lags/ /zhes pa ni dris pa yin te/ lan gsungs pa/ thabs</text></item>
<item><p>160b7</p><section></section><text>dang shes rab ces pa la sogs pa la ji skad du bshad pa'i shes rab dang thabs kyi ting nge 'dzin las byung ba grub pa'i dkyil 'khor gyi rnam pa skad cig tsam gyis rdzogs pa'i rim pa phung po dang / khams dang skye mched kyi bdag nyid kyi lus te sku ru nges par byas nas sbyor ba ni</text></item>
<item><p>161a1</p><section></section><text>gnyis su med pa'i sbyor bas so/ /yid skyo ba dang ldan pas na sngags dang ldan pa'o/ /thams cad dag par mos pa yis/ /'jigs pa thams cad spangs nas de mi g.yo ba'i sems kyis seng ge 'dra bar spyod do/ /'dir rnal 'byor pa de ci mtho ris dang</text></item>
<item><p>161a2</p><section></section><text>thar pa'i bar du gcod pa phyin ci log las byung ba nyon mongs pa'i bdag nyid srog gcod pa la sogs pa'i bya ba la sogs pa yod dam zhe na/ gsungs pa/ 'di la mi bya ci yang med/ /ces pa la sogs pa la rang las tha mi dad pa'i brtan pa dang g.yo ba la sogs par</text></item>
<item><p>161a3</p><section></section><text>snang ba so so'i rdul phra rab bde ba chen po'i dkyil 'khor gyi 'khor lo'i rang bzhin brjod ma thag pa yin la mi bya ba'i dngos po de la ji ltar yod par 'gyur te med pa nyid do zhes dgongs so/ /le'u lnga pa la sogs par yang dag par rdzogs pa'i byang chub kyi grogs su gyur</text></item>
<item><p>161a4</p><section></section><text>pas dam tshig dang sdom pa'i ngo bo'i bya ba slar yang yod pa nyid do/ /'di nyid gang las she na/ gang gi phyir mi mnyam zhes te mi mnyam pa ni rdo rje sems dpa' brtan pa dang g.yo ba'i bdag nyid do/ /de bzhag cing sbyor ba gang du rnal 'byor yin pa de ni zhes tshig rnam par sbyor</text></item>
<item><p>161a5</p><section></section><text>ro/ /des ni rtag tu mnyam par gzhag pa nyid do/ /de brjod pa/ de ltar sdig pa ma lus spangs pa yi/ /sems ni nag po'i las su ga la 'gyur/ /zhes so/ /slar yang / /rjes su mthun pa'i 'gro ba'i don/ /zhes pa la sogs pa'o/ /sngags spyod ji ltar shes par bgyi/ /zhes pa ni</text></item>
<item><p>161a6</p><section></section><text>dris pa yin te/ lan la rkyen rnyed nas gang skye ba'o/ /ci rnyed nas she na/ dbang po dang ni yul rnams kyang ngo / /ci skye bar 'gyur zhe na yid do/ /de de bzhin du spyod pas na yid yin te rtogs pa'i phyir ro/ /'dis ni ma bshad do/ /yi ge tra ni ngan song dang 'khor ba las skyob pa'i don</text></item>
<item><p>161a7</p><section></section><text>gyis so/ /'dis ni de kho na nyid la sems pa'i phyir dang skyob pa'i yang phyir sngags bshad do/ /da ni de'i bdag nyid gcig pa'i spyod pa ston te 'jig pas na 'jig rten yin la de'i spyod pa ni thos pa dang dran par brjod pa'o/ /de las grol ba ni rang gi lung dang mi 'gal ba'i dam tshig dang</text></item>
<item><p>161b1</p><section></section><text>sdom pa ste/ dam tshig dang sdom pa'i le'ur gsungs pa yin la de skyong ba zhes dgongs so/ /rdo rje kun ni sku rdo rje la sogs pa rnams so/ /de ni sngags kyi bdag nyid kyi spyod pa'o/ /'dir bzlas ji ltar shes par bgyi/ /zhes pa ni dris pa yin la lan la rang rang gi ni sku la sogs</text></item>
<item><p>161b2</p><section></section><text>pa'i rang bzhin no/ /rnam par dpyad pa ni bla ma'i man ngag las so/ /gang gis she na yid kyis so/ /sku la sogs pa'i snying gar bzlas pa spro bar byed pa yin zhes pa dang 'brel to/ /spro bar byed pa ni skyed pa yin la sdud pa ni sdud par byed par ji ltar 'gyur ba ste/ de bzhin du brjod</text></item>
<item><p>161b3</p><section></section><text>pa ni 'byung ba dang rngub pa dag ma bsdams par gsal por ro/ /dbye ba ni rim dang cig car gyi dbye bas so/ /sna tshogs rdo rje'i bdag nyid ni rigs sna tshogs pa'i rang bzhin gyi sangs rgyas rnams so/ /ye shes sa bon ni ye shes sems dpa'i thugs kar gnas pa'i sa bon</text></item>
<item><p>161b4</p><section></section><text>las so/ /byang chub bdag med ni rang bzhin med pa'o/ /de nyid sa bon te rgyu'o/ /des rang bzhin med pa rnams la gzung bar bya ste sngags la zhugs pas thim par byas nas brtan par bya'o/ /spro ba bstan par bzhed nas gsungs pa/ spro bar bya'o zhes pa ni sna tshogs bzhin du sna</text></item>
<item><p>161b5</p><section></section><text>tshogs te/ rnam pa du ma'i sku la sogs pa'i dkyil 'khor du bsdus pa'o/ /dus gsum sa bon ni dus gsum gyi sku la sogs pa'i rang bzhin gyi yi ge gsum gyi nang du chud par byas pa'i ye shes sems dpa'i sa bon bzlas par bya'o/ /'di skad brjod par 'gyur te/ sku la sogs pa'i</text></item>
<item><p>161b6</p><section></section><text>thugs ka na gnas pa dang ye shes sems dpa'i thugs ka'i zla ba la gnas pa de dang de'i sa bon brjod pa ni dbugs dbyung bas spros te mchod nas dbugs rngub pas bsdus la de'i sa bon la zhugs nas gcig tu byas te/ bstan par bsgom par mos pa byas nas bzlas pa bya'o/ /yi</text></item>
<item><p>161b7</p><section></section><text>ge'i don 'ba' zhig bshad do/ /'di'i don bla ma'i man ngag las shes par bya'o/ /de brjod pa/ yang na bzlas la rtse gcig sems nyid ni/ /zhes pa la sogs pa'o/ /de nyid gsal por byed pa ni bzlas pa ni zlos pa ste brjod par bya ba dang rjod par byed pa dang bral ba'o/ /de dang 'dra ba</text></item>
<item><p>162a1</p><section></section><text>ni ngag gi rnam par rig byed kyi rang bzhin thams cad de de nyid sngags so/ /gang 'di yang bzlas par smra bar grags pa yin te/ de kho na nyid ni chos nyid yin la bskul ba ni smra bar byed pa ste/ gsal bar byed pa yin zhing rjod par byed pa yin te/ brjod pa dang</text></item>
<item><p>162a2</p><section></section><text>bral ba la sogs pa mngon du byas nas zlos pa'o/ /de skad brjod pa/ rnam pa de 'dra'i sems ldan lus dang ni/ /zhes pa la sogs pa'o/ /rgyas btab pa zhes gang la bshad/ /ces pa ni dris pa yin te/ lan la ji ltar zhes pa ni 'brel pa 'khrugs pa yin te ji ltar rang</text></item>
<item><p>162a3</p><section></section><text>gi ting nge 'dzin rang gi bdag po'i lha'i yin pa de bzhin du ye shes sems dpa'i bsgom pa'o zhes pa'i don to/ /rang gi ting nge 'dzin 'ba' zhig ni ma yin te/ rang gis phyung ba'i dkyil 'khor pa dang sku la sogs pa'i gsang ba la sogs pa rnams la yang ye shes sems</text></item>
<item><p>162a4</p><section></section><text>dpa' bsgom pa dang dbang bskur ba la sogs pa de bzhin du bya'o zhes gsungs pa ni de rnams zhes pa la sogs pa'o/ /spyi bor dbang bskur ba ni thub pa'i mchog gi 'od zer las byung ba'i rig ma rnams kyi sku la sogs pa rnams dang chen po'i bsnyen pa la sogs pa'i dkyil 'khor pa</text></item>
<item><p>162a5</p><section></section><text>rnams dang thig le dang phra mo dang sngags kyi bzlas pas spros pa de rnams la yang bsgom par bya'o/ /de bzhin du gzugs rdo rje la sogs pa'i mchod pa yang bsgom par bya'o/ /brjod pa/ lhag par mos pas rgyu mthun sogs/ /thig le phra mo gsang gsum dbyung / /chung ngu la sogs kyis phye ltar/ /rnal 'byor bsnyen</text></item>
<item><p>162a6</p><section></section><text>sogs de bzhin bsgom/ /zhes so/ /rig pa zhes pa ni yongs su khyab pa'o/ /rig pa ni snang ba'i ngo bo'i rang 'od dang lhan cig tu sbyor ba yod pa yin te dbang po gnyis kyi snyoms par 'jug pa dang zhal gsum phyag drug gi rnam pas so/ /gang gi zhe na/ rdo rje 'chang ba gang yin pa ste/ rnam pa sna</text></item>
<item><p>162a7</p><section></section><text>tshogs pa'i lha'i gzugs de'i'o/ /'ang gi sgra las rig pa yang ngo / /longs spyod bzhir zhes bya ba ni las dang chos dang chen po dang dam tshig gi bdag nyid phyag rgya bzhir bsgom par bya'o/ /de nyid ston pa/ bdag byin rlabs sogs ni ye shes sems dpas byin gyis brlabs pa la sogs pa</text></item>
<item><p>162b1</p><section></section><text>dang / dam tshig gi phyag rgya la sogs pa'i ngo bo rnams kyis zhes pa'i don to/ /gzhan dag ni bdag byin gyis brlab pa/ oM d+harma d+hA tu swa b+hA ba At+ma ko\u0f85haM zhes pas byin gyis brlab pa'o/ /sogs pa'i sgras ni mig la sogs pa dang thugs la sogs pa byin gyis brlab pa'o/ /</text></item>
<item><p>162b2</p><section></section><text>'di mtshon par byed pa yin pa'i phyir chung ngu dang 'bring dang chen po'i bsnyen pa la sogs pa'i yan lag bzhi dang gtso bo'i dkyil 'khor du gyur pa dang spro ba la sogs pa yang blta bar bya'o zhes 'chad do/ /lhag par mos pa rgyu mthun sogs/ /zhes pa la sogs pa yang 'di nyid du sbyor</text></item>
<item><p>162b3</p><section></section><text>bar byed do/ /rgyud gzhan du brjod pa de bzhin gshegs pa lngas dbu brgyan par bshad pa dgag pa gsungs pa/ dpa' bo zhes pa la sogs pa'o/ /re re zhes pa ni dkyil 'khor gyi bdag po rnams so/ /rdo rje can kun ni dkyil 'khor pa rnams te re re la rang gi rigs kyi</text></item>
<item><p>162b4</p><section></section><text>bdag pos spyi bo na bzhugs pa ni dbang bskur ba'o/ /snying po phyag rgya zhes pa ni snying gar phyag rgya ste mtshan ma yin la de la sngags te/ de'i 'od zer gyis bskul ba'i de bzhin gshegs pa'i 'od zer las byung ba'i spyan la sogs pa rnams kyis dbang bskur ba'i rjes la rang gi rigs</text></item>
<item><p>162b5</p><section></section><text>kyi bdag po bsgom pa ni phyag rgya ste des rgyas btab pa'o/ /de nyid gsungs pa/ rang rigs rim gyis rgyas btab pa/ /zhes pa'o/ /dkyil 'khor pa rnams la rgyas btab pa gsungs nas mi bskyod pa dang / kun du bzang po dag gis gsungs pa/ 'bras bu mi bskyod pas</text></item>
<item><p>162b6</p><section></section><text>rgyu kun du bzang po la yin te/ de bzhin gshegs pa thams cad bskyed pa'i sa bon du gyur pa la'o/ /rgyas btab pa ni dbang bskur ba'o/ /'bras bu ni mi bskyod pa yin la rgyu kun du bzang pos so/ /ji ltar bya zhe na/ bsgom par bya'o/ /slar yang gzhan du na dngos grub ni</text></item>
<item><p>162b7</p><section></section><text>bskal pa bye bar 'byung bar mi 'gyur ro/ /de brjod pa/ sangs rgyas cod pan zhes pa la sogs pa dang / ye shes sems thugs snying 'od kyis/ /zhes pa la sogs pa yang ngo / /chos 'byung bsgom pa ji ltar lags/ /zhes pa ni dris pa yin te/ lan la longs spyod bzhi ni bshad</text></item>
<item><p>163a1</p><section></section><text>ma thag pa nyid yin la de rnams kyang yang dag par ldan pa'o/ /rig pa'i skyes bu ni bshad zin te de nyid rdo rje can no/ /de'i sku gsung thugs kyi dbye ba yis/ /rnam par dag pa zur gsum rnams la ni chos kyi 'byung gnas kyi rgyu mtshan du bsgom par bya'o/ /gang du zhe na/</text></item>
<item><p>163a2</p><section></section><text>gsungs pa/ rtsibs bcu nas zhes pa la sogs pa ste/ /rtsibs bcu yis mtshon pa'i 'khor lo'o/ /kun nas ser po ni sems g.yo ba'i mtshan nyid bgegs rengs par byed pa'i dbang du byas pas so/ /de'i dbus su chos kyi 'byung gnas bsgom par bya ste/ rdo rje hUM mdzad la sogs pa sgra</text></item>
<item><p>163a3</p><section></section><text>ji bzhin shes pa'i ye shes kyi rnam par dag pa'i rang bzhin ni 'khor lo'i lte bar bsgoms pa yongs su gyur pa las so/ /rtsibs thams cad du ci bsgom par bya zhe na/ rtsibs kun du ni zhes pa la sogs pa ste/ phyogs dang phyogs mtshams dang steng dang 'og tu gnas pa rnams la'o/ /</text></item>
<item><p>163a4</p><section></section><text>khro bo bcu rnams ni gshin rje mthar byed dang / shes rab mthar byed dang / pad+ma mthar byed dang / bgegs mthar byed rnams phyogs su ste/ go rims ji lta bar sdug bsngal shes pa dang / kun 'byung shes pa dang / 'gog pa shes pa dang / lam shes pa rnam par dag pa'i ngo bo rnams so/ /</text></item>
<item><p>163a5</p><section></section><text>mtshams rnams su 'dod pa'i rgyal po dang dbyig pa sngon po dang stobs po che dang mi g.yo ba rnams te/ zad pa shes pa dang mi skye ba shes pa dang chos shes pa dang rjes su shes pa'i rnam par dag pa'i bdag nyid rnams so/ /steng dang 'og tu gtsug tor 'khor los sgyur ba dang gnod mdzes rgyal po dag</text></item>
<item><p>163a6</p><section></section><text>ste kun rdzob shes pa dang sbyangs pa shes pa rnam par dag pa'i bdag nyid dag go/ /'di ltar 'phags pa brgyad stong pa la sogs pa'i shes rab kyi pha rol tu phyin pa la sogs pa shin tu rgyas pa'i mdo sder yongs su brjod pa'o/ /shes pa bcu'i bdag nyid las byung ba'i khro bo rnams bsgom</text></item>
<item><p>163a7</p><section></section><text>par bya'o zhes 'brel to/ /yang gzhan dag ni me long lta bu'i ye shes la sogs pa lnga dang / rnam par byang ba'i phung po de rgyur gyur pas ye shes zhes btags nas brjod do zhes 'dir 'chad do/ /de la zhes pa la chos 'byung ba bsgom pa'i don du dang po srung ba'i 'khor lo yongs su gyur pa las</text></item>
<item><p>163b1</p><section></section><text>rdo rje'i rang bzhin gyi gzhi bsgoms te/ de nas kun du bzang po yongs su gyur pa las chos kyi 'byung gnas bsgom par bya'o/ /dbus zhes pa la 'di'i dgos pa ni man ngag las zhes gzhan dag go/ /drag po'i sgrub pa la sogs pa'i dus su bsgrub byar gyur pa'i bcom ldan 'das nam</text></item>
<item><p>163b2</p><section></section><text>mkha'i dbyings kyi chos kyi 'byung gnas la gnas pa lha mo bzhis yongs su bskor ba/ 'dod pa'i yon tan thams cad kyis rol pa rgyun mi 'chad pa mchog tu zag pa med pa'i dga' ba'i bdag nyid bltas te/ dbus zhes pa ni le'u bcu pa las bshad pa'i rim pa de'i snying po</text></item>
<item><p>163b3</p><section></section><text>bskul ba'i don du rang gi shes rab kyi chos 'byung gi dbus su khro bo'i rdo rje bsgom par bya'o zhes gzhan dag go/ /bgegs rnams 'gog pa yin te srung ba'i 'khor lo grub cing gsal bar gyur pas so/ /khro bo de rnams las rdo rje 'bar ba spro bar bya'o/ /ji ltar zhe na/ sprin te</text></item>
<item><p>163b4</p><section></section><text>tshogs rnams kyis so/ /'khor lo de yang myur bar 'khor bas mi g.yo ba bzhin du snang ba yin la khro bo rnams ni mi g.yo ba nyid do/ /de ltar zhes pa ni bshad ma thag pa'o/ /chos 'byung ni stobs bcu la sogs pa'i ye shes 'byung ba'o/ /de nyid kyi phyir rang bzhin gyis dri ma</text></item>
<item><p>163b5</p><section></section><text>med pa'o/ /zhi ba ni nyon mongs pa thams cad rnam par dag pa'i ngo bo'o/ /sangs rgyas rnams kyi spyan ye shes kyi rang bzhin 'byung ngo / /de brjod pa/ hUM mdzad yang na gtsug tor ram/ /zhes pa la sogs pa'o/ /da ni bsgom pa'i rim pa'i rnam par dbye ba ma dris pa ston par byed de/</text></item>
<item><p>163b6</p><section></section><text>rim pa gnyis la yang dag brten/ /zhes pa la rdo rje can gyi ni kun du bzang po'i yin te rgyud ston pa'o/ /rim pa gnyis po gang zhe na/ bskyed pa'i rim pa ste/ mngal nas skyes pa'i rim pa dang / zla ba dang rdo rje la sogs pa'i mtshan nyid do/ /rdzogs pa'i rim pa ni grub pa'i rim</text></item>
<item><p>163b7</p><section></section><text>pa'o/ /de brjod pa yang ye shes skad cig gis rdzogs pa rdzogs pa'i rnal 'byor du brjod do zhes so/ /bskyed pa'i rim pa'i de kho na nyid rgyas par ston par byed do/ /sgrub pa ni lha'i rnal 'byor ro/ /rtogs pa ni de nyid gnyis su med pa nyid du nges pa'o/ /dam tshig ni</text></item>
<item><p>164a1</p><section></section><text>bshad zin to/ /sdom pa ni mi dge ba rnams sdom pa'o/ /'di dag thams cad sngar rtsa ba'i rgyud du rgyas par brjod pa 'byed par byed do/ /ji ltar zhe na/ rim pa ste bskyed pa'i rim pa dang rdzogs pa'i rim pa'i mtshan nyid kyis phye ba'o/ /de bzhin sdom pa ji lta bu/ /</text></item>
<item><p>164a2</p><section></section><text>zhes pa ni dris pa yin te/ lan la gzugs dang sgra la sogs pa rnams 'dod par byed cing dga' bar byed pa'i phyir 'dod pa rnams so/ /rang bzhin gyis bde ba'i bdag nyid dang sdug bsngal gyi bdag nyid dang / bde ba yang ma yin sdug bsngal yang ma yin pa'i bdag nyid do/ /de</text></item>
<item><p>164a3</p><section></section><text>rnams rnam par dag par brten par byed pa na ci byed par 'gyur zhe na gsungs pa/ snying la ste sems la skye bar 'gyur ro/ /rtag pa ni mi 'jig pa yin la skye ba ni rnam par dag pa'o/ /'dod chags zhe sdang gti mug ni nye bar mtshon pa yin pas nga rgyal dang phrag dog kyang zhe sdang</text></item>
<item><p>164a4</p><section></section><text>du gtogs so/ /'di dag nyid gsal por gsungs pa/ chags la 'dod chags rang bzhin can/ /zhes pa ni chags pa la de'i rang bzhin snang ba mtha' yas so/ /chags la 'dod chags rang bzhin can/ /zhes pa ni nye bar mtshon pa'o/ /de nas zhe sdang la sogs pa ma</text></item>
<item><p>164a5</p><section></section><text>brjod pa dang rnam par snang mdzad kyang gzung ngo / /de bzhin du zhe sdang la de'i rang bzhin rdo rje mi bskyod pa'o/ /gti mug tu rnam par snang mdzad do/ /de ltar nga rgyal la rin chen 'byung ldan no/ /phrag dog la dam tshig don yod grub pa'o/ /de'i phyir 'dod pa de rnams ni brjod ma thag pa</text></item>
<item><p>164a6</p><section></section><text>rnams te bsten par bya'o/ /gang gi phyir dam tshig ni rdo rje sems dpa' dang mtshungs pa yin te 'da' bar bya ba ma yin pa'i phyir ro/ /de bzhin du yang brjod pa/ dka' thub ces bya ba la sogs pa'o/ /zhe sdang gti mug 'dod chags ches/ /sems can don mdzad ji lta bu/ /</text></item>
<item><p>164a7</p><section></section><text>zhes dris pa'i lan la/ rnam bcas zhes pa la sogs pa ste/ skyes bu chen po'i mtshan sum cu rtsa gnyis dang dpe byad brgyad cu dang ldan pa/ zhal gsum phyag drug gi rnam pa khyad par can longs spyod rdzogs pa'i skus sa bcu'i byang chub sems dpa'i yul ni rnam pa ste/ de</text></item>
<item><p>164b1</p><section></section><text>dang lhan cig pa ni rnam pa dang bcas pa'o/ /rnam pa med pa ni byang chub kyi phyogs dang tshad med pa la sogs pa'i chos kyi rang bzhin so sor bdag nyid rig pa de bzhin gshegs pa'i spyod yul chos kyi sku yin te/ brtags pa'i gzung ba dang 'dzin pa'i rang bzhin bems po'i</text></item>
<item><p>164b2</p><section></section><text>rnam pa dang bral ba'i phyir ro/ /kun 'gro ni mos pa sna tshogs pa'i gdul bya rnams la dus mtshungs par rnam pa sna tshogs pa'i phan pa rnams sprul pa sna tshogs pa rnams kyis 'khor ba ji srid pa'i bar du don rgyun ma chad par 'gro ba ma lus pa'i don byed pa ni sprul pa'i sku</text></item>
<item><p>164b3</p><section></section><text>yin te/ so so'i skye bo lha dang lha ma yin dang bcas pa mi la sogs pa rnams kyi thun mong gi yul nyid kyi mdzad pa rgya che ba'i phyir khyab pa yin pas kun du 'gro ba'o/ /de brjod pa/ de'i mdzad pa rgya che ba'i phyir/ /khyab pa zhes ni brjod pa yin/ /de nyid zad par mi 'gyur</text></item>
<item><p>164b4</p><section></section><text>phyir/ /rtag pa zhes ni brjod pa yin/ /zhes so/ /yang na rnam pa dang bcas pa ni mchog tu dag pa'i bdag nyid rten dang brten pa'i dkyil 'khor gyi ngo bo rang dang gzhan gyi don 'byung ba'i rgyu rgya chen po'i rab tu snang ba'o/ /rnam pa med pa ni brtags pa'i rnam pa de nyid dang</text></item>
<item><p>164b5</p><section></section><text>bral ba'i phyir te/ chos kyi dbyings kyi rang bzhin yin pa'i phyir ro/ /zab pa'i phyir dang rnam par rtog pa dang bral ba'i phyir ro/ /de brjod pa/ rnam par mi rtog zab pa dang / /rgya che ba ni rang bzhin 'byung / /zab dang rgya chen 'di dag nyid/ /shes rab thabs bdag nyid du</text></item>
<item><p>164b6</p><section></section><text>bzhed/ /ces so/ /de nyid kyi phyir kun du 'gro ba ste/ chos kyi dbyings las ma gtogs pa/ /'di ltar chos yod ma yin no/ /zhes pa'i rigs pas so/ /yi ge gsum gyi bdag nyid thugs la sogs pa gsang ba dbyer med pas byin gyis brlabs pas so/ /byed pa ni</text></item>
<item><p>164b7</p><section></section><text>dkon mchog gsum la gnod pa byed pa dang mtshams med pa la sogs pa la zhugs pa de rnams bzlog pa'i ched du thabs gzhan med pa nyid kyi phyir snying rje chen po'i gzhan dbang du gyur pas bsad nas mi bskyod pa'i gzugs su skyed par byed pa'o/ /'phrog par byed pa ni</text></item>
<item><p>165a1</p><section></section><text>gti mug la sogs pa'i sbyor bas gzhan gyi bud med rnams 'phrog pa'o/ /dang yig gis brdzun du smra ba yang yin te gdul bya de dang de ser sna la sogs pas nyams pa rnams kyi don bya'o/ /ci byed pas she na/ /gsungs pa/ spro dang rang gi bzlas pa zhes</text></item>
<item><p>165a2</p><section></section><text>te/ rang gi ni sngags kyis te/ ji lta ba bzhin du bsgrub bya'i ming nang du bcug pa dang lhan cig pa'i bzlas pa brjod pas so/ /spro ba ni nye bar mtshon pa tsam ste bsdu ba la sogs pa yang brjod ma thag pa bya ba'i rgyu mtshan du bya'o/ /gzhan dag na re byed pa ni spros pas 'gro ba'i don</text></item>
<item><p>165a3</p><section></section><text>byed pa yin la de rnams nyid de ma thag tu yang dag par sdud pa ni 'phrog pa'o/ /spro ba ni spro bar byed pa nyid do/ /dang yig gis ni zhugs pa dang brtan par gnas pa dag bsdu'o/ /rang gi bzlas pa byed pas/ zhe sdang la sogs pas sems can gyi don bya'o zhes 'chad do/ /</text></item>
<item><p>165a4</p><section></section><text>'dir rang gi bdag po'i lha'i ting nge 'dzin gsum gyi sbyor ba la ma ltos par bzlas pa tsam yin nam/ zhe na gsungs pa/ de ltar zhes pa la sogs pa'o/ /de ltar brjod ma thag pa'i sku gsum gyi rnam par dag pa'i ngo bo thugs rdo rje la sogs pa'i gsang ba byin gyis brlabs pa'o/ /</text></item>
<item><p>165a5</p><section></section><text>zhe sdang ni mi bskyod pa yin la gti mug ni rnam par snang mdzad do/ /kyang yig gis 'dod chags ni 'od dpag tu med pa yin la nga rgyal ni rin chen 'byung ldan yin zhing don yod grub pa ni phrag dog gi rang bzhin no/ /'di rnams las gang yang rung ba sbyor ba ji lta bar sgrub thabs</text></item>
<item><p>165a6</p><section></section><text>kyi rim pas bdag nyid bskyed nas so/ /sa gsum yang 'dod pa dang gzugs dang gzugs med pa'i ming can no/ /kun du gnyis su med pa nyid kyis de'i rang bzhin du byas pa'am yid las byung ba'i gzugs kyis bskyed de spro ba la sogs pa byed pa ni bzlas pa'o/ /brjod</text></item>
<item><p>165a7</p><section></section><text>ma thag pa'i dkon mchog la gnod pa byed pa la sogs pa gsad pa dang / dam tshig bzhi po nyid theg pa dman pa la sogs pa la brten pa'i nyan thos la sogs pa rnams dang rang gi theg pa la brten pa'i dbang ma thob pa rnams la sbas pa ni gsang ba'o/ /de'i yang</text></item>
<item><p>165b1</p><section></section><text>dag par grub pa ni 'dod pa'i don grub pa'o/ /de nyid kyis dkon mchog gsum la gnod pa byed pa la zhugs pa'i sems can de rnams dus cung zad tsam rmi lam bzhin du brgyal ba'i gnod pa la sogs pa gnod pa rnams nye bar bstan nas mnar med pa la sogs pa'i dmyal</text></item>
<item><p>165b2</p><section></section><text>ba chen po'i sdug bsngal las bzlog nas mi bskyod pa'i rnam par bskyed do/ /de'i sangs rgyas kyi zhing du gzhag pa'i don du yang ngo / /yang na de rnams nyid kyis rang bzhin gyi bdag nyid kyi dngos por gyur pa las mi bskyod pa'i gzugs su gyur pa ni dag pa ste/ don de nyid byed do/</text></item>
<item><p>165b3</p><section></section><text>gang rnams she na/ snying rje chen po can dbyer mi phyed pa'i shes rab dang thabs gnyis su med pa'i rnal 'byor pa rdo rje can rnams so/ /de bzhin du ma byin par len pa la sogs pas ser sna la sogs pas nyams pa rnams la yang blta bar bya'o/ /de bzhin du thun mong du zhe</text></item>
<item><p>165b4</p><section></section><text>sdang la sogs pa rnams kyis 'gro ba'i don bya ba rtogs par byas nas rgyas par srog gcod pa la sogs pa so sor rnal 'byor pa gang gis ji ltar bya ba de bzhin du de ltar rtogs par bya bar 'dod nas gsungs pa/ zhe sdang 'khor lo ni zhe sdang rdo rje'i bdag po'i dkyil 'khor ro/ /</text></item>
<item><p>165b5</p><section></section><text>sems can thams cad sdud pa'i ngo bo snying rje chen po dri ma med pa bcos ma'i zhe sdang mngon du byas nas de dang rjes su mthun pa'i na bza' dang gdan dang nyams la sogs pa dang ldan pa'o/ /rdo rje drag po rgyab nas de'i rang bzhin las nyams par byed pa le'u dgu par brjod pa'i gnod</text></item>
<item><p>165b6</p><section></section><text>mdzes mang po 'od 'phro ba 'bar ba'i rdo rjes sam rang gi gsang ba'i rdo rjes so/ /lhag ma ni go sla'o/ /rku ba gsungs pa/ bskyed nas zhes te sngar bzhin du'o/ /gti mug gi 'khor lo ni gti mug gi rigs kyi bdag po'i dkyil 'khor ro/ /gti mug gi sbyor ba ni rnam par</text></item>
<item><p>165b7</p><section></section><text>snang mdzad kyi bdag nyid kyis nor 'phrog pa'i bsam pas so/ /rgyan la sogs pa brku bar bya ste 'phrog go/ /gti mug gi sems nyid ni rgya mtsho'o/ /lhag ma ni go sla'o/ /gzhan gyi chung ma 'phrog pa gsungs pa/ 'dod chags 'khor lo ni 'dod chags kyi rigs kyi</text></item>
<item><p>166a1</p><section></section><text>bdag po'i dkyil 'khor ro/ /'dod pa'i sbyor ba ni 'khyud pa la sogs pa rnam pa sna tshogs pa'i ngag gi khyad par gyi rjes su chags par bya'o/ /de shin tu zhen pa'i yid kyis mngon sum nyid du byas pa ste/ mos pa tsam gyis ni ma yin no/ /'di rnams</text></item>
<item><p>166a2</p><section></section><text>kyi rnam par dag pa ni dgu par rgyas par gtan la phab pa dang 'dra'o/ /da ni ye shes la dbang thob pa'i rnal 'byor pa'i nus pa ston par byed do/ /dkyil 'khor ni bris pa'i dkyil 'khor ro/ /dbang ni dbang bskur bar sbyin pa'o/ /mchog ni las tshogs rnams so/ /</text></item>
<item><p>166a3</p><section></section><text>nyams su len pa ni sems can gyi don bya'o/ /byin gyis rlob pa ni dus cung zad pa'i sprul pa'o/ /grub pa ni ye shes la dbang thob pa rnams so/ /las dang po pa las ye shes la dbang thob pa'i bgrod pa ni gzhan te/ mtshan nyid mi mthun pa'o/ /de brjod pa/ ye</text></item>
<item><p>166a4</p><section></section><text>shes dbang thob pa'i sems nyid kyi 'khor lo gsum po bya/ byin brlabs des ni 'khor lo de/ /gang phyir rang gzhan dag la gnang / /'dir ni 'jug dang rjes gnang bas/ /rmi lam gsal ba bzhin du gnang / /gang phyir sems kyi tshul bstan pas/ /de ni</text></item>
<item><p>166a5</p><section></section><text>mchog tu shes par bya/ /zhes so/ /dkyil 'khor zhes ni ci la brjod/ /ces pa ni dris pa yin te/ lan la b+ha ga ni shes rab kyi rten yin te der sems can gyi 'jig rten rnam par dag pa'i dkyil 'khor ro/ /pad+mar byang chub kyi sems yongs su gyur pa'i yang dkyil 'khor</text></item>
<item><p>166a6</p><section></section><text>ro/ /lus la phyag rgya bzhi'i bdag nyid kyi dkyil 'khor ro/ /'di ni dkyil 'khor rnam pa gsum du brtags pa yin no/ /phyag rgya dgod pa ji ltar 'gyur/ /zhes pa'i dris pa'i lan la rgyas btab pa ni brtan pa nyid du bskyed pa'o/ /phyag rgya gang gis gang la zhe na/ brtan</text></item>
<item><p>166a7</p><section></section><text>pa dang g.yo ba'i dngos po thams cad la gang gi phyir rnam par snang mdzad la sogs pa'i rang bzhin phung po dang khams dang skye mched des yin te de ni rtag par rgya dgod pa zhes bstan pa'i phyir ro/ /de bzhin du bris pa'i dkyil 'khor la yang de rtogs par byed pa'i mtshan ma dgod</text></item>
<item><p>166b1</p><section></section><text>pas dkyil 'khor zhes bstan pa yin no/ /da ni srung ba'i 'khor lo la sogs pa las kyi tshogs la dbang ba'i phyag mtshan gyi phyogs kyi nges pa gsungs pa/ mtshams rnams su me la sogs pa'i mtshams bzhi po rnams su ste/ brjod ma thag pa'i srung ba'i 'khor lo dang</text></item>
<item><p>166b2</p><section></section><text>'brel pa yin no/ /dkyil 'khor gyi zur rnams su ni ma yin te/ phung po la sogs pa'i rnam par dag pa'i yan lag ma yin pa'i phyir ro/ /de rnams kyi ming yang gsungs pa/ 'dod pa ni 'dod pa'i rgyal po'o/ /dbyug pa ni dbyug pa sngon po'o/ /stobs po che ni stobs</text></item>
<item><p>166b3</p><section></section><text>po che'o/ /mi g.yo ba ni byis pa'o/ /'khor lo ni gtsug tor 'khor los sgyur ba ste steng du yin la/ gnod mdzes ni 'og tu ste/ 'di dag gi mtshan ma ni 'khor lo dang rdo rje dag go/ /dam tshig rdo rje la sogs pa/ /rigs rgyal rdo rje can rnams kyi/ /zhes pa de'i ming</text></item>
<item><p>166b4</p><section></section><text>can rnams kyi phyag mtshan gsungs pa dang / 'khor los sgyur ba drug ni de bzhin gshegs pa drug po rnams te gang phyag rgya yin pa de nyid ci ltar rigs par de rnams kyi'o/ /dbu rgyan dang gdan bor ba'i kha dog la sogs pas yang blta bar bya'o/ /sa la sogs</text></item>
<item><p>166b5</p><section></section><text>pa'i sems dpa' rnams ni spyan la sogs pa rnams te rang gi dkyil 'khor du brjod pa rnams so/ /rtsa ba'i rgyud du ma brjod pa'i gzugs rdo rje la sogs pa'i phyag mtshan gsungs pa/ yang dag par mthong ba ni me long yin la/ pi wang ni pi wang nyid do/ /dri ni dri'i</text></item>
<item><p>166b6</p><section></section><text>dung ngo / /snod ni ro yis gang ba'i thod pa'o/ /rag ni kha dog sna tshogs pa'i gos so/ /chos kyi 'byung gnas kyi phyag rgya yang yin no/ /drug po rnams ni rdo rje'i bdag po rdo rje can rnams kyi grangs ji lta ba bzhin du gzugs rdo rje la sogs pa rnams so/ /sangs</text></item>
<item><p>166b7</p><section></section><text>rgyas ni rnam par snang mdzad la sogs pa rnams so/ /byang chub sems dpa' ni spyan ma la sogs pa rnams so/ /khro rgyal ni gshin rje gshed la sogs pa rnams so/ /mngon par rgyas btab pa ni de rnams kyi phyag rgya dang kha dog dang phyag mtshan gyi bdag nyid rnams</text></item>
<item><p>167a1</p><section></section><text>rtsa ba'i rgyud nyid du brjod do zhes pa'i don to/ /de'i phyir 'di rnams las gzhan pa ni dpa' bo gcig pa ste/ las kyi tshogs la nye bar mkho ba dkyil 'khor pa ma yin pa mdung can ma la sogs pa rnams te de rnams ni rang gi rigs kyi bdag po'i kha</text></item>
<item><p>167a2</p><section></section><text>dog la sogs pa rnams kyis brtag go/ /'dir ni me tog ci zhig lags/ /zhes pa ni dris pa yin te/ lan la rtsa ba'i rgyud du ma brjod pa nyid do/ /lha mo zhes pa la sogs pa la gsar pa ni bud med mngal ma nyams pa rnams te/ de rnams kyi nam mkha'i khams ni b+ha</text></item>
<item><p>167a3</p><section></section><text>ga'o/ /de las byung ba ni rang byung gi me tog yin te me tog gi sgras brjod do/ /'di nyid du/ me tog ldan zhing sa bon 'byung / /zhes brjod pa'i phyir ro/ /gzhan dag spyan la sogs pa'i lha mo dgu po yin la nam mkha'i khams kyi sgras chos kyi dbyings kyi rdo rje</text></item>
<item><p>167a4</p><section></section><text>yin no zhes 'chad pa de 'dir 'dod pa ma yin te/ sangs rgyas la ni ngo tsha med/ /ces pa la sogs pas rnam 'grel byed pas rgyas par sun phyung ngo / /bdud rtsi rnam pa lnga sbyang ba'i phyogs gcig tu gsungs pa/ pad+ma'i snod na gnas pa'i bdud rtsi rnam pa</text></item>
<item><p>167a5</p><section></section><text>lnga sku gsung thugs kyi dbye ba yis/ de rnam par dag pa rnam par snang mdzad la sogs pa'i ngo bo rang gi sa bon ji lta bu las bskyed pa dgod pa ste de rnams la bcug ste gcig tu bya'o/ /de nyid gsungs pa/ rigs kyi rim gyis zhes so/ /gzhan dag ni gzugs</text></item>
<item><p>167a6</p><section></section><text>rdo rje la sogs pa de nyid gdon no zhes te de ni ma yin te zlos pa'i skyon yod pa'i phyir ro/ /mchod rten zhes ni gang la bshad/ /ces pa ni dris pa yin te/ lan la tsi ta ni spungs pa yin te stobs bcu la sogs pa'i yon tan rnams kyi phung po'o/ /de yang sangs rgyas</text></item>
<item><p>167a7</p><section></section><text>thams cad kyi gnas yin te rdo rje rin chen gyi rtse mo can gyi gzhal yas khang la dkyil 'khor zhes pa'i tha tshig go/ /ye shes 'khor lo ji ltar shes/ /zhes pa ni dris pa yin te/ lan la ye shes kyi bdag nyid thog ma med pa'i ngo bo'i sems dpa' gang phyung zhing sprul pa ni ye shes</text></item>
<item><p>167b1</p><section></section><text>kyi 'khor lo'o/ /gzhan dag ni ye shes sems dpa'i thugs ka'i sa bon gyi 'od zer gyi lcags kyus reg nas gang dang po nas grub pa bkug pa'o zhes so/ /'dir ni gnas ni gang la bshad/ /ces pa ni dris pa yin te/ lan la lha rnams kyi sa bon ni gnas yin te/</text></item>
<item><p>167b2</p><section></section><text>gnas ni gzugs rdzogs par byed pa'o/ /rdo rje gsum rnams ni sku la sogs pa'i yi ge gsum yin te/ chos kyi dbyings kyi ngo bos kyang mi 'gyur ba'o/ /mgon po bskul ba ji lta bu/ /zhes pa ni dris pa yin te/ lan la sku la sogs pa de kho na nyid kyi ngo bos mos</text></item>
<item><p>167b3</p><section></section><text>pa ji lta bar rnam pa byin gyis brlab pa'i don du sad pa ste/ rdo rje 'dzin thugs dpal dang ldan/ /zhes pa la sogs pa'i tshigs su bcad pa rnams kyis gsol ba 'debs pa ni bskul ba'o/ /gtong ba dag kyang ji lta bu/ /zhes pa ni dris pa yin te/ lan la gtong</text></item>
<item><p>167b4</p><section></section><text>ba ni rang gi 'od zer spros pa des de bzhin gshegs pa thams cad spyan drangs pa'i don du 'phro zhing spros pa'o/ /gang du zhe na/ phyogs bcu'i 'jig rten gyi khams rnams su'o/ /ji ltar de rnams spyan drang bgyi/ /zhes pa ni dris pa yin te/ lan la spyan drang ba ni gang rdo rje</text></item>
<item><p>167b5</p><section></section><text>can yin pa de ste dkyil 'khor gyi lha rnams so/ /rdo rje can kun gyis spyan drang ba ste/ phan tshun gcig tu byed pa'o/ /bcing ba 'di ni ji lta bu/ /zhes pa ni dris pa yin te/ lan la 'od zer te 'od zer gyi tshogs kyis so/ /gang rnams she na/ rdo rje can kun te sku la sogs pa'i</text></item>
<item><p>167b6</p><section></section><text>bdag nyid can rnams so/ /rdo rje can kun ni sku la sogs pa'i rdo rje can no/ /de'i gnas ni sa bon yin te de la bsdus pa'o/ /gong bu'i tshul ni brtan par zhugs pas dbyer mi phyed par byin gyis rlob pa gang yin pa de ni bcings pa yin par bshad do/ /dbang bskur ba ni ci</text></item>
<item><p>167b7</p><section></section><text>ltar brtsal/ /zhes pa ni dris pa yin te/ lan la sku la sogs pa'i rdo rje rnams kyis sku la sogs pa'i dkyil 'khor la rgyas btab cing brtan par byas pa'o/ /yid las byung ba'am rdul tshon gyi dkyil 'khor yang brtags nas dbang bskur bar bya'o/ /de brjod pa/ dkyil</text></item>
<item><p>168a1</p><section></section><text>'khor yang dag ji lta bar/ /rab tu brtags par su yis nus/ /rang bdag lha yi sbyor ba yis/ /dkyil 'khor brtags pas grub pa yin/ /zhes so/ /dbang bskur ba de nyid gsal por gsungs pa/ dbang bskur dbye ba rnam pa gsum/ /</text></item>
<item><p>168a2</p><section></section><text>zhes pa la sogs pa'o/ /dbang bskur ba de yang bla ma'i drin las shes par bya'o/ /de bzhin rig pa'i brtul zhugs gang / /zhes pa ni dris pa yin te/ lan la/ rig pa'i lha mo de nyid ni/ /zhes pa ni dad pa la sogs pa'i yon tan dang ldan pa ste lha mo ni bde ba chen</text></item>
<item><p>168a3</p><section></section><text>po bla na med pa'i mtho ris kyi srid par shin tu rol par byed pas na lha mo'o/ /rig pa ni rnam par thar pa'i sgo bzhi'i don rig pas so/ /slob mas brjod ma thag pa'i rim pas gsang ba blangs nas so/ /rdo rje can ni rang 'dod pa'i lha dang tha mi dad par byas pas so/ /</text></item>
<item><p>168a4</p><section></section><text>lag pa zhes pa ni g.yas pa ste lag pa gzhag par bya'o/ /dbang por byas nas te/ deng nas bdag gis yang dag par/ /sgrub pa po la bu mo byin/ /byang chub chen po bsgrub ched du/ /de bzhin gshegs pa rnams kyis mkhyen/ /zhes so/ /de nas de kho na nyid bstan</text></item>
<item><p>168a5</p><section></section><text>par bya'o/ /gnyis su med pa ni gzung ba dang 'dzin pa dang bral bas so/ /chos kun ni rang dang spyi'i bdag nyid do/ /dngos po gnyis ni ldog pas byas pa'i dbye bas mtshon pa'o/ /dngos po la ni shes rab dang thabs dbyer med pa nyid do/ /gang gi phyir 'di ltar yin pa</text></item>
<item><p>168a6</p><section></section><text>de'i phyir rnam par bral bar mi bya'o/ /gang gis she na/ gnyis su med pa'i bdag nyid can 'dis so/ /gang du zhe na/ 'khor bar ro/ /gzhan du 'dod chags dang bral bas nyan thos la sogs pa'i byang chub tu thal bar 'gyur bas so/ /rtag tu ni byang ma chub kyi bar du'o/ /</text></item>
<item><p>168a7</p><section></section><text>'di ni rig pa'i brtul zhugs mchog yin no/ /bdud rtsi lnga rnams ji ltar bza'/ /zhes pa ni dris pa yin te/ lan la tha mal pa'i rang bzhin gyi lus kyi chos rnams la dri ma lnga po rnams mdzes pa yin no/ /me long lta bu la sogs pa'i ye shes lnga rnam par snang mdzad</text></item>
<item><p>168b1</p><section></section><text>la sogs pa'i rnam par dag pa'i rang bzhin rnams kyis so/ /de rnams byin gyis brlabs pa ni de'i bdag nyid du bskyed pa ste/ bdud rtsi lnga'i bdag nyid ces pa'i ming thob bo/ /ji ltar de rnams kyis byin gyis brlab par bya zhe na/ gsungs pa/ sbar ba ni yaM yig</text></item>
<item><p>168b2</p><section></section><text>las skyes pa'i rgyal mtshan sngon po gnyis kyis mtshan pa'i gzhu'i rnam pa'i rlung gi dkyil 'khor gyis yin la/ sreg pa ni 'og na gnas pa'i raM las byung ba'i gru gsum pa dmar po me'i dkyil 'khor rlung la gnas pas so/ /gsal bar bya ba ni oM yig gis so/ /gzugs</text></item>
<item><p>168b3</p><section></section><text>snang ba ni buM yig la sogs pa'i sa bon yongs su gyur pa rnam par snang mdzad la sogs pa'i ngo bos grub pa'o/ /sngags kyi bdag nyid kyi lus ni 'dod pa'i lha yis so/ /de'i rab tu sbyor ba ni shes rab dang thabs snyoms par 'jug pa'i mtshan nyid de/ des bza' bar bya'o/ /</text></item>
<item><p>168b4</p><section></section><text>bdud rtsi lnga nyid ni 'chi ba dang bral bas bdud rtsi'o/ /slar yang der gzhan ci zhig bsgom par bya zhe na/ bar snang la gnas pa'i zla ba'i dkyil 'khor la yi ge hUM las skyes pa'i rdo rje'i lte bar de dang ldan pa'o/ /'og tu ni zla ba'i dkyil 'khor gyi'o/ /pad+ma ni pad+ma'i snod de yi</text></item>
<item><p>168b5</p><section></section><text>ge aHlas bsgom par bya ste/ sngar brjod pa'i rlung dang me'i dkyil 'khor gyi steng du'o/ /de brjod pa/ thod pa la ni pad+mar brjod/ /ces so/ /pad+ma'i snod de ru bdud rtsi rnams bcug nas rnam par snang mdzad la sogs pa'i rang bzhin du byas te/ rdo rje de nang du bcug</text></item>
<item><p>168b6</p><section></section><text>nas ro mnyam par bya ste/ yi ge oM gyis sbar ba ni ye shes nyi ma dang 'dra ba'o/ /mtshon cha mchog gis drangs pa ni de'i 'od zer gyi tshogs kyis so/ /phyogs bcu'i 'jig rten gyi khams na gnas pa'i de bzhin gshegs pa rnams kyi bdud rtsi'i rnam pa rnams bdud rtsi de ru</text></item>
<item><p>168b7</p><section></section><text>bcug ste rnal 'byor pas bza' bar bya ba ni snying gar ye shes dang dam tshig la sogs pa'i mtshan nyid kyis bza' bar bya'o zhes sngar dang 'brel to/ /de brjod pa/ 'bar ba'i oM gyis byin gyis brlabs/ /zhes pa la sogs pa'o/ /de bzhin dpa' bo lnga gang lags/ /</text></item>
<item><p>169a1</p><section></section><text>zhes pa ni dris pa yin te/ lan la dpa' bo lnga ni da ha na go ku rnams kyi sha'o/ /de bzhin du rnam pa de nyid kyis bza' ste/ bsgrub bya'i dngos grub cho ga yis/ /zhes te ji lta ba'i dngos grub bsgrub pa'i cho gas so/ /bskyed pa ni brjod ma thag pa'i rang</text></item>
<item><p>169a2</p><section></section><text>bzhin du yi ge gsum gyis so/ /gzhan du na phyugs bzhin du dngos grub ster bar mi 'gyur bar thal lo zhes pa'i don to/ /dngos grub tha mal ji lta bu/ /zhes dris pa'i lan la/ mi snang ba la sogs pa'i bdud rtsi la sogs pa gang rnams yin pa de ltar ro/ /tha mal</text></item>
<item><p>169a3</p><section></section><text>pa'i dngos grub ces bsgrags pa yin no/ /de bzhin mchog kyang ji lta bu/ /zhes dris pa'i lan la/ mchog gi dngos grub ces gsungs te/ gang rnams she na/ sangs rgyas rnams so/ /ji lta bu zhe na/ gang gi phyir sangs rgyas nyid kyi sgrub thabs so/ /de</text></item>
<item><p>169a4</p><section></section><text>la thabs ni rnam pa du/ /zhes pa dris pa'i lan gsungs pa/ rnam pa bzhi ste/ tshul bzhin 'di'i yin pa ni thabs rnam bzhi yin te/ kun du bzang po thob pa'i lam mo/ /byang chub rdo rje can/ rdo rje 'dzin pas gsungs shing brjod pa yin no/ /gang du zhe na/ rnal 'byor</text></item>
<item><p>169a5</p><section></section><text>gyi rgyud du ste bya ba'i rgyud rnams su ni ma yin no/ /gang rnams kyi zhe na/ rnal 'byor pa rnams te sgrub pa po rnams kyi'o/ /de gang yin zhe na/ bsnyen pa'i cho ga dang po ste/ /zhes pa la sogs pa'o/ /bsnyen pa ni bcu gnyis par bshad do/ /bsnyen pa'i dam tshig gi rnal 'byor</text></item>
<item><p>169a6</p><section></section><text>ni rnam pa gnyis su rtogs par byed de thun mong mchog gi dbye bas so/ /gcig ni thun mong ba yin la mchog kyang yin te dbye ba'i rnam pas so/ /de yang rnam pa bzhi yin te tshul bzhi'o/ /rnam pa bzhi po gang yin zhe na/ gsungs pa/ dang po stong nyid byang chub ste/ /zhes pa</text></item>
<item><p>169a7</p><section></section><text>la sogs pa rdo rje bzhi yis so/ /de ci yin zhe na/ tha mal pa ste thun mong gi bsnyen pa'o/ /mchog ni mchog yin te ye shes kyi bdud rtsi kun du bzang po nur nur po'i dngos pos so/ /thun mong ba'i bsnyen pa mdor bstan pa'i rdo rje bzhi rgyas par ston pa ni dang po zhes te/</text></item>
<item><p>169b1</p><section></section><text>stong pa nyid kyi mtshan nyid bshad pa ni don dam pa'i byang chub kyi sems kyi mtshan nyid bsgoms pa ste/ oM shU n+ya tA dz+nyA na badzra swa b+hA ba At+ma ko\u0f85haM zhes pa ni bsnyen pa dang po'o/ /gnyis ni gnyis pa ste/ sa bon gyis te/ bcu drug gi cha dang tshogs las byung ba'i ye shes kyi zla ba</text></item>
<item><p>169b2</p><section></section><text>la gnas pa la sogs pa dpal mchog dang po'i snying po las byung ba nor bu dmar po dang 'dra ba'i rdo rje'i lte ba na gnas pa de las byung ba'i 'od zer rnams kyis 'gro ba sangs rgyas su byas nas de nyid du zhugs pa'i rjes la/ oM badzra At+ma ko\u0f85haM/ zhes bya ba ni bsdus pa'o/ /</text></item>
<item><p>169b3</p><section></section><text>gsum ni gsum pa ste/ gzugs ni skyes bu chen po'i mtshan sum cu rtsa gnyis dang ldan pa'i lha'i gzugs grub pa ste/ oM badzra At+ma ko\u0f85haM zhes pa'i nga rgyal gyis de ma thag tu'o/ /bzhi pa ni bzhi pa'i bsnyen pa yin la mi 'gyur ba ni yi ge yin te/ chos kyi dbyings</text></item>
<item><p>169b4</p><section></section><text>yin la de dgod pa ni byin gyis brlabs pa ste/ oM d+harma d+hA tu swa b+hA ba At+ma ko\u0f85haM zhes pa'o/ /'di nyid kyi rdo rje bzhi rnams kyi bsnyen pa ni thun mong pa'o/ /gang la zhe na/ gsungs pa/ sgrub pa la ste/ bsgrub bya rdo rje 'dzin pa la'o/ /gzhan dag ni/ bzhi pa yi ge dgod</text></item>
<item><p>169b5</p><section></section><text>pa'o/ /zhes pa mig la sogs pa rnams la k+ShaM yig la sogs pa'i yi ge rnams dgod par brjod do/ /de yang nye ba'i sgrub pa ste/ bsnyen pa ma yin no/ /'dis zla ba rdo rje'i rim pa rnal 'byor dang / rnal 'byor bla na med pa la sogs pa'i rgyud dang thun mong bar</text></item>
<item><p>169b6</p><section></section><text>brjod do/ /gang 'chad par 'gyur ba/ snying po de ni thugs ka ru/ /zla ba rdo rje'i sbyor bas blta/ /zhes pa la sogs pa'o/ /kha cig ni dkyil 'khor pa thams cad dus gcig nyid du bskyed pa ni chen po'i bsnyen pa nyid de/ thun mong gi bsnyen pa'o zhes so/ /dkyil</text></item>
<item><p>169b7</p><section></section><text>'khor rgyal mchog la snying ga'i sa bon gyis bkug pa'i de bzhin gshegs pa rnams rang gi lus la bcug pa zhu ba 'don pa'i cha ni stong pa nyid byang chub po/ /de yongs su gyur nas rang gi sa bon bsgom pa ni sa bon bsdus pa'o/ /sa bon de yongs su gyur pas dkyil</text></item>
<item><p>170a1</p><section></section><text>'khor pa yongs su rdzogs pa ni gzugs rdzogs pa'o/ /de nas rang rang gi 'byin pa'i sngags brjod pas phyung nas phyi'i gzhal yas khang na gnas pa'i rang rang gi gdan rnams la dgod pa ni yi ge dgod pa'o zhes rdo rje bzhi rjod par byed de/ 'di</text></item>
<item><p>170a2</p><section></section><text>yang chen po yin pa'i phyir thun mong ba ma yin no zhes gzhan dag go/ /rnal 'byor ma lus par bla na med pa mchog gi dngos grub sgrub pa la bsnyen pa ni ye shes kyi bdud rtsi nyid kyis kun du bzang po nur nur po'i dngos po nyid du bya ba ste/ bsnyen pa yan lag drug gis ni/ /zhes</text></item>
<item><p>170a3</p><section></section><text>pa la sogs pa'o/ /bsnyen pa zhes pa ni nye bar mtshon pa ste/ nye bar sgrub pa la sogs pa lhag ma rnams kyi yang yan lag chung ngu dang 'bring dang chen po'i dbye bas phye ba rnams bskyed nas so sor sdud pa la sogs pa'i yan lag drug bsgoms pas phyag rgya chen po la sogs</text></item>
<item><p>170a4</p><section></section><text>pa mchog bsgrub par bya'o/ /de'i sgrub pa ni rgyu yin te gang gi phyir bsnyen pa 'di nyid yin pas so/ /gzhan du na zhes pa ni ldog pa'o/ /da ni yan lag de rnams nyid rtogs par byed pa so sor sdud pa dang zhes pa la sogs pa'i sdud pa'i tshig gi bshad pa gsungs pa/ dbang po</text></item>
<item><p>170a5</p><section></section><text>bcu rnams ni 'di ltar yin te/ bdag po'i don ni dbang po'i don to/ /dbang po'i don nye ba las sngon po la sogs pa'i rnam par shes pa skye bas phyi rol gyi don la yang dbang po zhes bshad do/ /gang gi tshe yul dang dbang po rnams la thams cad du rang gi ngang gis 'jug</text></item>
<item><p>170a6</p><section></section><text>cing gnas pa de'i tshe so sor sdud pa'o/ /'di skad brjod par 'gyur te/ sa'i snying po la sogs pa'i rang bzhin mig la sogs pa lnga po rnams gzugs rdo rje la sogs pa'i rang bzhin lnga po rnams la 'dod pa las ma 'das par 'jug pa yin te ma bkag par ro/ /so sor sdud</text></item>
<item><p>170a7</p><section></section><text>pa ste/ de dang de rnam par dag pas bdag nyid kyi dbang du byas pa ste/ kun las so sor sdud pa'o/ /'di nyid kyi phyir so sor 'dod pa rnams len pa'o/ /bsam gtan ston par byed de/ 'dod pa lnga rnams mdor bsdus nas/ /sangs rgyas lnga rnams yin te rnam par snang mdzad</text></item>
<item><p>170b1</p><section></section><text>la sogs pa rnams so/ /de rnams kyi sbyor ba las zhes pa ni rigs ji lta bar rnam par dag pa ste/ brtags pa ni rnam par gzhag pa yin la bsam gtan ni rnam par mi g.yeng bar brjod do/ /bsam gtan de ni rnam pa lnga ste/ rtog pa la sogs pa'i dbye bas rnam pa lngar 'gyur</text></item>
<item><p>170b2</p><section></section><text>ro/ /rnal 'byor rgyud ni thams cad du/ /zhes pa ni de kho na nyid bsdus pa la sogs pa rnams so/ /rnam pa du mar rnam par mi g.yeng ba'i rgyu rnams su brjod ma thag pa rnams su yongs su bsgrags pa yin no/ /rtog pa la sogs pa de rnams nyid bshad par bya'o/ /gsang ba</text></item>
<item><p>170b3</p><section></section><text>gsum ni sku dang gsung dang thugs rnams yin zhing de rnams las byung ba ni 'di'i rtog pa yin no zhes gsang ba gsum las byung ba yin la rtog pa ni rnam par rtog pa yin te/ gzugs la sogs pa rnam par dag pa'i sgo nas rtog pa ni bsam gtan dang po'o/ /dpyod pa ni rnam par</text></item>
<item><p>170b4</p><section></section><text>rtog pa mtha' dag med pa ste/ rab tu zhi ba yin la de'i longs spyod pa ni bdag nyid kyi dbang du byed pa de'i dngos po yin te gnyis pa'o/ /rnam par rtog dang dpyod pa dag /rgya che ba dang phra bas so/ /zhes chos mngon pa'i lung las so/ /rnam par rtog pa mtha' dag med pa'i rab tu zhi ba'i</text></item>
<item><p>170b5</p><section></section><text>don la zag pa med pa'i dga' ba ni gsum pa'o/ /bzhi pa ni de'i mtshan nyid kyi bde ba rnams bsdus pa'i ngo bo'o/ /rang sems lnga par shes par bya ba ni brtags pa'i rnam pa'i shes pa dang shes bya dag byung ba zad pa las so sor rang gis rig pa'o/ /mi zad pa zhes pa'i</text></item>
<item><p>170b6</p><section></section><text>tshig la ni brtags pa'i shes pa dang shes bya dag byung ba de med pas rang bzhin gyis 'od gsal ba dang gnyis dang bral ba'i sems rgyun du 'byung bas mi zad pa yin te bsam gtan lnga par brjod do/ /'di rnams ni bsam gtan lngar bsdus pa'o/ /srog dang rtsol ba 'chad</text></item>
<item><p>170b7</p><section></section><text>pa ni sangs rgyas kun gyi rang bzhin yin te/ de nyid kyi phyir na zhi ba yin la 'dod pa thams cad la rab tu gnas pa'o/ /ye shes lnga'i rang bzhin ni me long lta bu la sogs pa'i ye shes kyi rang bzhin no/ /dbugs ni byang chub kyi sems kyi rang bzhin gyi yid do/ /sa la sogs pa'i</text></item>
<item><p>171a1</p><section></section><text>'byung ba lnga'i rang bzhin yin te phyung ba ni de bzhin gshegs pa zhugs pa la sogs pa sngon du 'gro ba'i gsang ba'i rdo rjes so/ /gong bu'i gzugs ni gcig tu byas pa ste/ sna'i rtse mo ni rang 'od kyi rig ma'i chos 'byung gi'o/ /gnas tsam gyi rdo rje'i lte</text></item>
<item><p>171a2</p><section></section><text>bar kha dog lnga'i rin po che byang chub kyi sems yungs kar gyi tshad tsam mo/ /de'i dbus su rang 'dod pa'i lha'i dkyil 'khor brtag par bya zhing bsgom par bya'o/ /de la srog dang rtsol ba zhes bshad do/ /de brjod pa/ yang na/ rang gi mtshan ma phra mo ni/ /zhes pa la sogs pa'o/ /</text></item>
<item><p>171a3</p><section></section><text>'dzin pa ston te rang gi sngags ni rang gi sa bon no/ /snying gar zhes pa ni ye shes sems dpa'i phyag mtshan gyi dbus su'o/ /tsa na ka'i rus pa'i tshad tsam byang chub kyi sems kyi bdag nyid bsams nas so/ /srog ni 'dod pa'i lha'i ngo bo ste yid do/ /de'i dbus su rnam par rtog</text></item>
<item><p>171a4</p><section></section><text>pa phyir ma 'phros par bsgom par bya ste gzhag par bya'o/ /dgag pa ni mi g.yo ba yin te phyi'i rgyu ba dang bral ba'i phyir ro/ /rang gi dbang po ni rang gi sems yin zhing de nyid rin po che yin te de gzung ba ni 'dzin pa'o/ /de brjod pa/ gsang sngags dam pa thig le'i gzugs su ni/ /</text></item>
<item><p>171a5</p><section></section><text>rang yid 'ong dang ldan par yongs su bsgom/ /sems de 'od zer zhes pa la sogs pa'o/ /'gog pa ni mi g.yo ba'i dngos po ste/ rdo rje ni mi phyed pa yin la gyur pa ni sems su'o/ /brtan pa las mtshan ma yang dag par 'dzin pa skye bar 'gyur ro/ /mtshan ma du rnams yin zhing</text></item>
<item><p>171a6</p><section></section><text>rnam pa ji lta bu zhe na/ gsungs pa/ dang por smig rgyu'i rnam pa lta bu ste/ gnyis pa ni du ba'i rtse mo lta bu'i rnam pa yin la gsum pa ni mkha' snang lta bu yin zhing bzhi pa ni mar me 'bar ba'i rnam pa yin la/ lnga pa ni rtag tu snang ba yin te/ 'od gsal ba yin pa'i phyir sprin med</text></item>
<item><p>171a7</p><section></section><text>nam mkha' dang 'dra ba'o/ /phra mo'i rnal 'byor la gang gi tshe brtan par gyur pa de'i tshe spro bar bya'o/ /kha cig ni thig le yang ngo zhes so/ /nam mkha'i khams rnams su zhes pa ni nam mkha'i dbyings rnams su ste/ mngon par khyab pa'o/ /rdo rje'i lam nas de bzhin gshegs pa'i</text></item>
<item><p>171b1</p><section></section><text>tshul gyis sam/ phyag mtshan rnam pa sna tshogs pa spro bar bya'o/ /de brjod pa/ mtshan ma brtan po mthong nas spro ba ni/ /'od zer de yis sprul pa'i thub dbang dang / /zhes pa la sogs pa'o/ /rjes su dran pa gsungs pa/ lha gang gi gzugs bsgoms nas de rjes su dran</text></item>
<item><p>171b2</p><section></section><text>pas de'i rnam pa spro bar bya ste de rjes su dran pa zhes shes par bya'o/ /de la de'i snang ba ste rab tu rtogs pa skye bar 'gyur ro/ /ting nge 'dzin 'chad pa ni shes rab dang thabs dag snyoms par 'jug pa ste gcig tu byas pa'o/ /des de'i rang bzhin gyi dngos po thams cad de yang dag</text></item>
<item><p>171b3</p><section></section><text>par bsdus nas gong bu'i tshul gyis gcig tu gyur pa'i dngos po'i lha'i gzugs kyi dbus su bsgom par bya'o zhes pa ni lhag ma'o/ /yud tsam ni myur ba dang bcas pa'o/ /ye shes kyis rdzogs pa yin te gtong bar byed pa'i ting nge 'dzin yin la de nyid kyi ming can no/ /</text></item>
<item><p>171b4</p><section></section><text>yan lag drug gi phan yon gsungs pa ni/ so sor sdud la snyoms 'jug na/ /zhes pa la sogs pa ste de yang go sla'o/ /gzhan dag ni yang mchog gi bsnyen pa nyid gnyis yin te ye shes kyi bdud rtsi dang yan lag drug gi sbyor bas so zhes 'chad do/ /de ma yin no zhes gzhan</text></item>
<item><p>171b5</p><section></section><text>dag ste/ gang gi phyir so sor sdud pa la sogs pa'i yan lag drug po las rgyal po mchog gi ting nge 'dzin du 'dus pas de'i phyir bsnyen pa ma yin no/ /de'i phyir/ bsnyen pa yan lag drug sbyor bas/ /zhes pa ni nye bar mtshon pa yin pa nyid kyi phyir chung ngu dang 'bring dang chen po'i</text></item>
<item><p>171b6</p><section></section><text>bsnyen pa la sogs pa yan lag bzhi po gang yin pa yang bskyed nas phra mo dang thig les kyang mtshan ma thob par bya ste/ phyi nas rjes su dran pa la sogs pa bsgoms pa na ji skad brjod pa'i dkyil 'khor la gnas te mchog gi dngos grub bsgrub par bya'o/ /gzhan du na 'grub</text></item>
<item><p>171b7</p><section></section><text>par mi 'gyur ro zhes bshad pa 'di nyid mdzes so/ /de brjod pa/ nyin re zhing ni thun bzhi ru/ /ting 'dzin gsum gyi sbyor ldan par/ /gyur pas dngos grub bsgrub par bya/ /thun mong dngos grub cig shos so/ /zhes so/ /da ni thun mong gi bsnyen pa rdo rje bzhi po brjod pa nyid</text></item>
<item><p>172a1</p><section></section><text>gsal bar byed pa ni sems de nyid ni zhes te rnam par thar pa'i sgo gsum gyi bdag nyid du rab tu rtogs pa'i sems ni de'i ye shes so/ /snying gar zhes pa ni dkyil 'khor 'di'i dbus su yin par blta bar bya ste/ rang gi snying gar ni ma yin no/ /mtshon nas</text></item>
<item><p>172a2</p><section></section><text>zla ba rdo rje'i sbyor ba yis/ /zhes pa ni gzhal yas khang gi dbus na gnas pa'i sna tshogs pad+ma la gnas pa'i zla ba'i dkyil 'khor gyi steng du cha bcu drug pa dang tshogs las byung ba'i zla ba'i dkyil 'khor yongs su gang ba'o/ /de'i steng du dpal mchog dang po'i snying po las</text></item>
<item><p>172a3</p><section></section><text>byung ba nor bu dmar po dang 'dra ba steng du gnas pa'i rtse mo lnga gnyis can lte bar hUM yig dang ldan pa'i rdo rje'o/ /de dag gi rab tu sbyor ba ste de dag gi rnam pas so/ /mtshon cha mchog ste/ 'od zer gyi tshogs kyis de bzhin gshegs pa rnams drangs pa'o/ /sems ni 'gro ba'i</text></item>
<item><p>172a4</p><section></section><text>rang bzhin yin te khams gsum ni sems can gyi rang bzhin yin pa'i phyir ro/ /de nyid rdo rje'i lte ba la gnas pa'i sngags la zhugs nas de'i rang bzhin du byas nas tha dad par sgro 'dogs par gsal ba'i ched du byang chub kyi tshigs su bcad pa/ oM badzra At+ma ko\u0f85haM zhes lnga'i rnam</text></item>
<item><p>172a5</p><section></section><text>pa'i bdag nyid yin par smos shing brjod par bya'o/ /de nyid gsungs pa/ sngags zhes pa la sogs pa/ sngags kyi bdag nyid kyi gzugs ni rdo rje ste/ de'i sbyor bas byang chub kyi tshigs su bcad pa brjod par bya'o/ /de brjod pa/ dpal mchog dang po'i snying po las byung ba/</text></item>
<item><p>172a6</p><section></section><text>zhes pa la sogs pa'o/ /gzhan dag ni rang gi snying ga nyid kyi zla ba la gnas pa'i rdo rje'i lte bar thugs rdo rje yin pa ni zla ba rdo rje'i sbyor ba zhes 'chad de/ gsung dang sku dag ni gsung dang sku rdo rje dag ste/ byang chub kyi tshigs bcad ni/ rdo rje 'dzin thugs dpal dang ldan/ /zhes pa la</text></item>
<item><p>172a7</p><section></section><text>sogs pa sbyor bar byed do/ /de'i rjes la rang gi dkyil 'khor la yang dag par gnas pa'i dbus su gyur par chos kyi dbyings kyi bdag nyid do/ /gang rnams kyi zhe na/ cho ga ste mngon par rtogs pa'i yang dag par sbyor ba'i cho ga bsgoms pa rnams kyis so/ /de nyid sems yin te/</text></item>
<item><p>172b1</p><section></section><text>ye shes kyi rang bzhin k+ShiM yig la sogs pas grub pa'i sa'i snying po la sogs pa'i gzugs kyis so/ /bsgom pa ni mig la sogs pa byin gyis brlab pa ste/ dngos kyi nye bar bsgrub pa'o/ /gzhan dag ni sgrub pa nyid yin no zhes so/ /da ni mtshan ma thob cing bzlas pa rdzogs pa'i rig</text></item>
<item><p>172b2</p><section></section><text>pa'i brtul zhugs can gyis zla ba drug gis gal te ma grub na de'i tshe des slar yang ci nyams su blang zhe na/ gsungs pa/ mthong ba zhes te rnal 'byor pa'i shes pa la gsal ba nyid do/ /de yang ji srid du gnyis su 'gyur ba de srid du zla ba drug tu bsgom par bya'o/ /ci lus dka' ba la</text></item>
<item><p>172b3</p><section></section><text>sogs pa'i rnam par g.yang ba de bya'am zhes 'dod pa kun la longs spyod pas zhes so/ /gal te ji skad du brjod pa mthong ba zla ba drug gis mi skye na de'i tshe na ji srid du lan gsum du mi skyo ba nyid du brtsam par bya'o/ /gang rnams kyis she na/ ji skad du brjod pa sdom pa'i cho ga rnams kyis</text></item>
<item><p>172b4</p><section></section><text>so/ /'di ltar byas kyang gal te sgrub pa po la mthong ba skye bar mi 'gyur te byang chub ma grub na de'i tshe drag shul gyi sgrub pas bsgrub par bya'o/ /ci ste rang gi sems ma rtogs pa'i byang chub zhes pa ni cung zad kyang med na de ltar drag shul gyis bsgrub zhe na/ brjod par bya ste/ tha mi dad</text></item>
<item><p>172b5</p><section></section><text>pa bden yang thos pa nyung ba kha cig rang gi rig pa las gzhan pa'i byang chub yod par sems pas sgom pa byed du 'jug ste/ de'i sems rnam par dag pa'i rgyu ru 'di yin te tha mi dad pa'i bgegs bskrad pa dang 'dra ba'i phyir nyes pa med do/ /de nyid kyi phyir brjod pa/ sgrub pa po de'i</text></item>
<item><p>172b6</p><section></section><text>gnyis su med pa'i ye shes kyi dngos grub de'i tshe rab kyi mthar phyin par 'byung bar 'gyur ro/ /da ni bsam gtan las skyes pa'i drag po'i bsgrub pa'i cho ga gsungs pa/ rigs kyi dbye ba'i sbyor bas rdo rje'i phur bus le'u bcu bzhi par brjod pa'i gnas su phur pa gdab ste/</text></item>
<item><p>172b7</p><section></section><text>mi g.yo bar bya'o/ /de nas zhes pa ni drag po'i de ma thag tu'o/ /dbang du bya ba dang bsrung ba ste/ rang gi sems la snang ba'i lha'i gzugs su bya'o/ /ci ltar zhe na/ sbyor ba'i sa de gsungs pa'i mtshan nyid kyis so/ /drag po'i sgrub pa bstan nas/ yang mngon par rtogs pa'i</text></item>
<item><p>173a1</p><section></section><text>cha ston par byed de/ 'dod chags chen po'i tshul nyid ni le'u dang por bshad pa'i ting nge 'dzin gyis so/ /bsdu ba ni de bzhin gshegs pa rnams te bdag nyid la bcug nas so/ /'khor lo can ni dkyil 'khor gyi 'khor lo'o/ /btsun mo spro ba ni lha mo spro</text></item>
<item><p>173a2</p><section></section><text>ba'o/ /dgu ni rnam pa dgu yin la chos kyi dbyings kyi rdo rje ma bor ba yin te/ de mchog tu dga' ba bskyed pa'i yan lag yin pa'i phyir ro/ /rang gi bsgrub par bya ba rang 'od kyi shes rab kyi lus po la gzhug par bya'o/ /ci byas nas she na/ gsungs pa/ de rnams yongs su</text></item>
<item><p>173a3</p><section></section><text>gyur pa ste/ bud med kyi gzugs su gyur pa rnams so/ /de brjod pa/ phyung nas rig ma de dag thams cad ni/ /gnyug ma'i rig pa'i nang du chud par bya/ /zhes so/ /da ni chos kyi dbyings nur nur por gyur pa la mA ma kI la sogs pas bskul ba las bzhengs pa gsungs pa/ phyag</text></item>
<item><p>173a4</p><section></section><text>rgya bzhi'i dkyil 'khor ni chos kyi dbyings kyi 'od zer gyis bskul ba'i de bzhin gshegs pa'i 'od zer las byung ba'i byams pa dang / snying rje dang / dga' ba dang / btang snyoms rnam par dag pa'i ngo bo mA ma kI la sogs pa'i lha mo bzhi po ni phyag rgya bzhi yin la/ dkyil 'khor ni rang</text></item>
<item><p>173a5</p><section></section><text>rang gi phyogs na gnas pa ste de rnams kyis so/ /dkyil 'khor gyi dbus der brtag par bya'o/ /bdag nyid ces pa ni bdag nyid de chos kyi dbyings kyi ngo bo'i nang du chud par byas nas so/ /gang rnams kyi zhe na/ spyan la sogs pa rnams kyi'o/ /'khor lo can kun bsdu bar bya/ /</text></item>
<item><p>173a6</p><section></section><text>zhes pa ni sngar gyi zhu ba'i gnas skabs so/ /rang gi sems dri za'i sems can gyi ngo bo'i dkyil 'khor gyi 'khor lo'i bdag nyid rang gi zhal nas bcug ste/ rdo rje nas byung nas chos kyi 'byung gnas su hoHyig gnyis kyi nang du chud pa'i yi ge gsum du 'gyur ro/ /de nas yi ge lnga po de dag</text></item>
<item><p>173a7</p><section></section><text>thams cad dang rig ma dang bcas pa'i rdo rje sems dpa' rdo rje'i rang bzhin du byas nas te/ zla ba zhu ba'i bdag nyid du bskyed nas de nas byang chub kyi bdag nyid kyi lus bsgom par bya'o/ /phyag mtshan dang sa bon yongs su gyur pa las 'dod pa'i lha'i gzugs su bsgom par bya'o/ /gang</text></item>
<item><p>173b1</p><section></section><text>gi rjes la zhe na/ bskul ba'i glu dbyangs bzhi yis lha mo spyan la sogs pa bskul ba na'o/ /gang la zhe na/ snying la ste chos kyi dbyings la'o/ /dus gsum rdo rje'i rang bzhin ni sku rdo rje la sogs pa'i rang bzhin no/ /ye shes lta bu ni bems po ma yin pa'i ngo bos so/ /lus ni brjod</text></item>
<item><p>173b2</p><section></section><text>ma thag pa'i bsgom pa'o/ /de brjod pa zhal du zhugs nas zhes pa nas brtsams te/ oM d+harma d+hA tu badzra swa b+hA ba At+ma ko\u0f85haM zhes pa la thug pa ste mchog gi bsnyen pa bshad do/ /las kyi rjes su mthun pas kha dog gi dbye bar 'gyur ro zhes gsungs pa/ dregs pa ste zhe sdang la sogs</text></item>
<item><p>173b3</p><section></section><text>pa'i bsam pa'i ngo bos so/ /kha dog ni sngon po la sogs pa'i dbye bas so/ /nyams ni khro bo la sogs pa'i nyams kyis te/ phyi dang nang yang khro bo la sogs par mngon par 'gyur ro zhes pa'i don to/ /nang ni bsil ba nyid yin la/ phyi rol 'bar ba'i bdag nyid yin no zhes pa ni</text></item>
<item><p>173b4</p><section></section><text>ma yin no/ /rang gi rgyu'i bdag nyid rigs kyi bdag po mgo bo la gnas pa nyid kyis rgyu ma yin pa rnams las 'byed do/ /rang gi rigs kyi bdag po'i gzhi'i dkyil 'khor gyi 'bras bu ste/ rigs can phye bas bdag por 'gyur ro/ /gzhi yang de'i kha dog gi khyad par gyis</text></item>
<item><p>173b5</p><section></section><text>so/ /sngags kyis te zhi ba la sogs pa'i ngo bos so/ /chos ni chu la sogs pa'i dkyil 'khor gyi ngo bo'i gdan te/ zhi ba la sogs pa'i las kyi dbye bas 'byed do/ /rig pa'ang chos kyi phyag rgyas so/ /zhes pa ni sngags nyid rig pa'o/ /de yang chos kyi phyag rgya'i las</text></item>
<item><p>173b6</p><section></section><text>kyi dbye bas yin te/ nang du gzhug pa la sogs pas phye bas so zhes pa'i don to/ /gzhan dag ni sngags kyis te/ rang gi sa bon nyid kyis rang 'od kyi rig ma phye ste/ sgrub par byed pa yin la rig pa ni rang gi 'od yin la de yang chos kyi phyag rgya ste snying ga na gnas pa'i shes rab gtso bor</text></item>
<item><p>173b7</p><section></section><text>gyur pas thabs las 'byed do zhes 'chad do/ /dkyil 'khor pa rnams la tha snyad kyi don du ming gzhan gsungs pa 'khor los sgyur ba'i rgyal po drug ni rnam par snang mdzad la sogs pa rnams yin te/ gtsug tor rnams zhes grags pa yin no/ /rig pa'i rgyal mo zhes byar</text></item>
<item><p>174a1</p><section></section><text>grags pa yin la longs spyod bzhi ni spyan la sogs pa yin te/ de rnams kyang rdzu 'phrul chen mo'o/ /'dod pa thams cad de/ gzugs rdo rje la sogs pa rnams de bzhin du rdo rje'i bdag po zhes shes par bya'o/ /rgyud gzhan du brjod pa'i shing la sogs</text></item>
<item><p>174a2</p><section></section><text>pas dbang bskur ba dgag pa gsungs pa/ bsam gtan rdo rjes ni dbyer mi phyed pa'i bsam gtan nyid kyis te/ brjod ma thag pa thams cad la dbang bskur ba ni rab tu bsngags so/ /dbang bskur ba la thug pa 'dis ji ltar 'dod pa'i sku la sogs pa'i lha'i lus rnam par</text></item>
<item><p>174a3</p><section></section><text>bsgoms nas shes rab dang lhan cig tu gnyis su med par bya'o/ /byang chub sbyor ba 'di yis ni/ /zhes pa la sogs pas ston te/ ye shes ni rig ma yin la de dang lhan cig pa'i lus ni phyi rol ma yin pa nyid kyis snyoms par 'jug par bya'o zhes pa ni lhag ma'o/ /de nyid kyi phyir sku</text></item>
<item><p>174a4</p><section></section><text>gsung thugs kyi rdo rje yis/ /gnyis su med par byed par bsgrub pa ni gnyis su med par 'gyur ba yin te/ rig pa dang lhan cig gcig tu byas pas so/ /sgrub pa ni bde ba chen po'i bdag nyid kyi byang chub pa'i'o/ /'di ltar sngar brjod pa'i rjes su 'brangs nas rig pa'i skyes bu rdo rje</text></item>
<item><p>174a5</p><section></section><text>can du dang por bdag bskyed nas rjes su chags pa la thug pa dang phyi nas bdag nyid dang 'dra ba ste mtshungs pa rig pa'i skyes bu'i bdag nyid kyi dkyil 'khor te/ rang gi dkyil 'khor pa rnams byung ste/ chen po'i sgrub pa chen po la thug pa ni chen po'i rgyu mthun pa la sogs pa'i 'bras bu 'grub</text></item>
<item><p>174a6</p><section></section><text>pa'i ched du bya'o/ /de la 'di ni chen po'i sgrub pa ste/ sgrub pa chen po ru brjod do/ /srung ba'i 'khor lo bsgom pa sngon du song bas bsnyen pa bya'o zhes gsungs pa/ bsnyen pa'i dus su bsnyen pa'i mtshan nyid kyi yan lag gi dus su'o/ /gtsug tor chen po ni srung ba'i 'khor lo'i dbus</text></item>
<item><p>174a7</p><section></section><text>su gtsug tor 'khor los sgyur ba la sogs pa gang yang rung ba'i gzugs dmigs pa'o/ /sbyor ba ni sgrub thabs kyi cho ga'i rim pa ste/ phyi nas bsnyen par bya'o zhes pa'i don to/ /de brjod pa/ hUM mdzad yang ni gtsug tor ram/ /zhes pa la sogs pa'o/ /nye bar sgrub pa'i dus ni</text></item>
<item><p>174b1</p><section></section><text>zhes pa nye bar sgrub cing rdzogs par bya'o zhes pas spyir dngos grub bshad do/ /gang gis gang la la'i dngos grub sgrub pa'i dus su bdud rtsi 'khyil ba bgegs bskrad pa'i ched du bsgom par bya'o zhes blta bar bya'o/ /de brjod pa/ bgegs rnams bdud rtsi thab sbyor 'khor lo'i zhes pa la</text></item>
<item><p>174b2</p><section></section><text>sogs pa'o/ /sgrub par rang lha'i sbyor ba yis/ /zhes pa ni thugs dang gsung dang sku byin gyis brlab pa'i lha'i rnal 'byor snying ga la sogs par thugs rdo rje la sogs ngo bo de'i dus bsgom par bya'o/ /sgrub pa chen po'i dus su sangs rgyas bdag po'i sku rang gi rigs kyi bdag po dbu</text></item>
<item><p>174b3</p><section></section><text>rgyan du de bzhin du bsgom par bya'o/ /de brjod pa dri med rang snying zla ba'i zhes pa nas brtsams te/ cod pan gyur zhes pa'i bar du'o/ /'di ni rdo rje can kun gyi/ /zhes pa ni go sla'o/ /de ltar zhes pa ni brjod ma thag pa'i rnam par dbye bas dngos grub mchog ste/ sangs rgyas bsgrub par</text></item>
<item><p>174b4</p><section></section><text>bya'o/ /gzhan ni go sla'o/ /da ni rdzogs pa'i rim pa dang 'brel ba'i khyad par du 'phags pa'i bsnyen pa la sogs pa rnam pa gzhan gsungs pa/ grub bya ste kun du bzang po yin la sgrub thabs ni mngon rtogs yin zhing yang dag par sbyor ba ni gcig tu byed pa yin te bsnyen pa'o/ /rdo rje</text></item>
<item><p>174b5</p><section></section><text>pad+ma mnyam sbyor ba ste/ rdo rje ni yi ge hUM las grub pa'i gsang ba'i rdo rje'o/ /pad+ma ni a yis byas pa'i sna tshogs ze 'bru dang yi ge hUM gis sprul pa'i 'dab ma brgyad pa'i ngo bo chos kyi 'byung gnas te/ phan tshun gcig pa'i dngos po ni nye bar sgrub pa'o/ /bskyod pa sgrub pa zhes pa ni pad+ma dang</text></item>
<item><p>174b6</p><section></section><text>rdo rje dag ste/ phan tshun du byas pa'i dga' ba bskyed pa'i ched du yi ge hUM dang phaT brjod pa dang ldan pa ni yang dag par ldan pa'o/ /ngo bo nyid ni bcos ma ma yin zhing phyi rol ma yin pa las byung ba'i ngo bo'o/ /rang gi bde ba ni dga' ba'i ngo bo'o/ /de yang zhi ba yin te rdo rje dang pad+ma yang dag</text></item>
<item><p>174b7</p><section></section><text>par reg pa las byung ba ni sgrub pa chen po'o/ /de bzhin thabs byung ji lta bu/ /zhes pa ni dris pa yin te/ lan la sangs rgyas kun gyi bdag po dpal ldan kun du bzang po yin te/ bsod nams dang ye shes kyi tshogs dang ldan pa'o/ /de nyid rtogs shing go bar byed pas gnas te rten</text></item>
<item><p>175a1</p><section></section><text>no/ /thabs las byung ba ni 'bras bu ste/ de nyid bsgrub bya yin pa'i phyir ro/ /de nyid kyi phyir sangs rgyas kun ni 'das pa la sogs pa rnams so/ /chos rnams ni stobs bcu dang ma 'dres pa la sogs pa rnams so/ /de nyid chos nyid de gzung ba dang 'dzin pa'i rnam</text></item>
<item><p>175a2</p><section></section><text>pa dang bral ba nyid de/ gnyis su med pa'i ye shes kyi dngos po kun du bzang po'o/ /rnal 'byor rdo rje can gyi ni/ /bka' ni ji ltar bsgo bar bgyi/ /zhes pa ni dris pa yin te/ lan la gang dag gang drag po la sogs pa'i las la de dang rjes su mthun pa'i gzugs kyi yin la rnal</text></item>
<item><p>175a3</p><section></section><text>'byor ni lha'i rnal 'byor te/ rang nyid kyis dmigs par bya'o/ /rnal 'byor pa yis zhes pa ni rnal 'byor pa'o/ /dkyil 'khor de dang de bskyed nas/ /zhes pa ni man ngag ji lta bar mdun du gyur pa'i bsgrub bya'i rang 'dod pa'i lha'i gzugs la dam tshig mi bzad pa bsgom par</text></item>
<item><p>175a4</p><section></section><text>bya ste/ sangs rgyas thams cad bdag la gson/ /zhes pa la sogs pa dang gnod pa byas pa yang ngo / /sngar ni le'u bcu gsum par ro/ /dam tshig ni sku dang gsung dang thugs rdo rje 'dzin pa'i bsrung bar bya ba'o/ /yang na gtsug tor gyi dam tshig go/ /bka'i 'khor lo la gnas</text></item>
<item><p>175a5</p><section></section><text>pa ste/ de dang de'i las kyi rjes su mthun pa'am rang gi dkyil 'khor ni 'khor la gnas pas so/ /bka' bsgo ba ni rnal 'byor pa ste/ de rjes su gnang ba nyid do zhes bsam mo/ /las kyi mchog gi tshogs rnams ni/ /sna tshogs ji ltar byed par 'gyur/ /zhes pa ni dris pa</text></item>
<item><p>175a6</p><section></section><text>yin te/ lan la bsgrub bya ni/ brjod pa'i mtshan nyid dang ldan pa ste lus so/ /dkyil 'khor ni dkyil 'khor gyi 'khor lo'i rnam pas bsgom par bya'o/ /de nas de bzhin gshegs pa byung ba de rnams la'o/ /ci byas nas she na/ gsungs pa/ bsgrub bya de bcom nas te rab</text></item>
<item><p>175a7</p><section></section><text>tu rnam par bsgom par bya'o/ /dngos po kun gyis drangs nas te rang gi dkyil 'khor gyi 'khor lo la phyung ba de rnams gzhug par bya'o/ /phyi'i las ston par byed de/ rtsa ba'i rgyud ji ltar gsungs pa'i dug la sogs pa'i rdzas rnams kyis so/ /de nas bka' mnos nas 'jigs su</text></item>
<item><p>175b1</p><section></section><text>rung ba'i khro bo'i tshogs rnams kyis bskor ba rnams rnal 'byor pas gtang bar bya'o/ /gsad pa nyid kyi don ni de'i don to/ /gang dag gi don yin zhe na/ bsgrub bya dang sgrub byed rdo rje dag gi'o/ /'di dag kyang yi ge'i don tsam ste/ lhag ma ni bla ma rnams las shes par bya'o/ /las kyi cho ga</text></item>
<item><p>175b2</p><section></section><text>lhag ma ni go sla'o/ /de nas bcom ldan 'das zhes pa la sogs pa ni de bzhin kho na'o/ /bstod pa'i rgyal po 'dis bstod pa ni sku la sogs pa'i rnam par dag pa zur gyis ston par byed pas bstod par byed do/ /sku la sogs pa'i rdo rje ni sku la sogs pa thob pas so/ /sems can</text></item>
<item><p>175b3</p><section></section><text>mi mnyam pa dang mnyam pa ste/ rdo rje sems dpa' dang mnyam pa'i sangs rgyas rnams so/ /bsgrub bya gang yin sgrub pa po gang zhes te/ bsgrub bya sgrub byed dag rdo rje sems dpa' nyid mnyam pa'i phyir ro/ /gang gi phyir sems can thams cad dang de bzhin gshegs pa dag dbyer med</text></item>
<item><p>175b4</p><section></section><text>pa de'i phyir sangs rgyas thams cad bcom zhing bsad pas sgrub pa'i dbang po sdig pa rnams kyis ji ltar gos par mi 'gyur/ gal te gos na 'di'i 'bras bu ji ltar 'gyur sems so/ /de nas zhes pa la sogs pa la dbyangs chen po ni rnam par dag pa'i brjod bya dang rjod byed kyi dngos</text></item>
<item><p>175b5</p><section></section><text>po rnams so/ /de rnams la mchod pa ni mchod pa chen po gang yin pa de rnams so/ /legs so zhes byas pas dga' bar byas nas sngar nyid kyi dgongs pa rtogs par byas kyang rnam par dag pa ston par mdzad do/ /sangs rgyas kun gyi bdag po zhes pa la de gang yin zhe na/ gsungs pa/</text></item>
<item><p>175b6</p><section></section><text>dpal ldan ni slob dpon te/ dngos po thams cad kyi bskyed pa dang sdud par yang mdzad pa'o/ /rgyu des dkon mchog gsum la sogs pa la gnod pa byed pa dang mtshams med pa la zhugs pa rnams bsad pas don gyi bya ba byed pa na/ de'i sdig par mi 'gyur te/ 'on kyang bsod</text></item>
<item><p>175b7</p><section></section><text>nams nyid do/ /kyang gi sgra yang gi don la'o/ /snying rje chen po'i gzhan dbang du gyur pas de bzhin du de'i mdzad pa mdzad do/ /de bzhin du brjod ma thag pa'i rim pa gang gis bsod nams 'ba' zhig nyid yod pa yin te/ thugs rje chen po phyin ci ma log pa'i sbyor ba dang ldan pas so/ /</text></item>
<item><p>176a1</p><section></section><text>sdig pa yang yod pa ma yin te rnam pa thams cad du sdig pa yod pa ma yin no/ /de'i phyir/ de nyid byang chub yin par gsungs te/ sdig pa byang chub kyi bar chad yin pas rnal 'byor pa rnams kyis rnam pa thams cad du dor bar bya ba yin pa'i phyir ro/ /de</text></item>
<item><p>176a2</p><section></section><text>rnams kyi rgyud la de srid du sdig pa med pa de rigs pa yin te/ de dang 'gal ba'i chos shin tu mngon sum du gyur pa'i phyir ro/ /phyin ci ma log pa de rnams la bsod nams brtag pa ma yin pa yod pa ma yin te/ snying rje chen po'i gzhan dbang du gyur pas sems can gyi</text></item>
<item><p>176a3</p><section></section><text>don la de dang der gshegs pa rnams yin no zhes gcer bu pa la sogs pa rnams 'dod pa de rnams kyi phyogs dgag par 'dod nas 'di brjod de/ las dang lus ngag spangs ma yin/ /mi mthun phyogs ni med phyir dang / /mi nus phyir de srid pa ni/ /gnas la slar yang skye</text></item>
<item><p>176a4</p><section></section><text>phyir ro/ /srid pa gnod pa ma mthong na/ /de med rnam par mi nges phyir/ /gtan tshigs ma grub the tshom za/ /thams cad mkhyen pas 'di brjod phyir/ /las kyi gnyen po'i phyogs la ni/ /the tshom bkag pa med pa'i phyir/ /sgrub dang gnod byed ma mthong bas/ /yod</text></item>
<item><p>176a5</p><section></section><text>dang med pa ma nges phyir/ /gang phyir 'dir tshig rigs cha yin/ /gnyen po'i tshogs la the tshom phyir/ /'khrul yin 'chad pa po rnams kyis/ /gzhan du yongs su brtags phyir ro/ /mi mthun phyogs gang mi srid par/ /rnam pa kun du sngar bsal byas/ /phyi nas las dang mi</text></item>
<item><p>176a6</p><section></section><text>mthun par/ /yang bshad de rnams 'gal ba yin/ /srid la gnod pa cung zad ni/ /de yis bstan pa ma yin no/ /de med ji ltar gtan tshigs yin/ /go byed nyid du 'dir nges min/ /las kyi mi mthun phyogs med dang / /de dang 'gal ba yod pa na/ /phan tshun du ni 'gal ba 'di/ /</text></item>
<item><p>176a7</p><section></section><text>rtog ldan tshig ni ji ltar yin/ /las de de 'dra gang dang ni/ /tshogs pa gzhan ni srid pa na/ /'bras bu 'byin te las dang ni/ /'gal ba yod na ma yin no/ /mi mthun phyogs dang bgegs dang ni/ /'gal ba zhes la sogs bsal bar/ /rnam grangs 'jig rten pa la grub/ /tha</text></item>
<item><p>176b1</p><section></section><text>dad don min brjod pa'i phyir/ /yod pa srid pa de la ni/ /de tshe de yi ji ltar 'gyur/ /sgrub byed gnod byed ma mthong la/ /'di yi the tshom rigs pa'i cha/ /'di ni brgyud pa yod pa la/ /dngos su mi mthun phyogs med ces/ /khyab byed mi dmigs pa la sogs/ /med na de yang ci phyir</text></item>
<item><p>176b2</p><section></section><text>rtogs/ /gnyen po'i phyogs la the tshom na/ /spangs pa la yang the tshom yin/ /'dir ni nges pa zhes pa'i tshig /de phyir mkhas pas kha bskang bya/ /de phyir mi nus phyir gtan tshigs/ /gnyis pa 'dir ni bsdus pa yin/ /ma tshad med rgyu sred pa la'ang / /las dang lus ni slar</text></item>
<item><p>176b3</p><section></section><text>yang ste/ /thams cad mkhyen pa'i spyod yul nyid/ /de ltar na yang srid yin zhes/ /sred pa yod pa de lta na'ang / /la sogs slar 'byung ma yin min/ /las de zad par 'dod chags kyis/ /sred pa gcod pa 'bad par bya/ /rgyu ni ma tshang med pa la/ /'bras bu dgag par nus ma</text></item>
<item><p>176b4</p><section></section><text>yin/ /yang ni sred pa bcad grub la/ /'bras bu las zad ci zhig bya/ /skye ba med par yang dag grub/ /lhan cig byed rgyu med pa'i phyir/ /ma tshang ba yi rgyu la ni/ /'bras bu 'byung ba yod ma yin/ /sa bon sogs srid chu sogs med/ /myu gu la sogs ji bzhin no/ /ma lus skye ba spyod</text></item>
<item><p>176b5</p><section></section><text>pa la/ /gnyen po mi srid pa ru 'dod/ /sred pa yang dag gnas she na/ /gnod pa byed pa gsal bar brjod/ /ji srid tshad mas gnod byed de/ /srid lam ma bstan pa la ni/ /gtan tshigs ma grub the tshom za/ /tshangs pas kyang ni sba mi nus/ /sred pa med pa la yang ni/ /thugs rjes</text></item>
<item><p>176b6</p><section></section><text>bsod nams yod pas na/ /yod pa na yang dbang byas pas/ /slar yang sdig mdzad ma yin no/ /gang phyir sa la gnas pa rnams/ /sbyin sogs 'jug pa srid pa'i phyir/ /mi mthun phyogs kyi sdig rnams la/ /rnam pa thams cad nyid 'jug min/ /bshags pa la sogs phyir bcos</text></item>
<item><p>176b7</p><section></section><text>kyis/ /las gang rnam par bzlog pa la/ /de la 'bras bur 'dod mthong med/ /de nyid lam ni rnam rtog pas/ /gzhan du na ni lung gis gnod/ /'dir ni ma spangs thal bar 'gyur/ /thams cad mkhyen pa'i tshig gis gnod/ /chos can tshad mas grub pa la'o/ /des bskyed shes</text></item>
<item><p>177a1</p><section></section><text>pas phan btags pas/ /yid ni lus la brten par brjod/ /'di ltar de ni spangs pa nyid/ /de yi don ni grub phyir ro/ /gzhan du mngon sum gyis grub pa'i/ /chos can yid ches 'di la ni/ /lung gis gnod pa ji ltar 'gyur/ /gang gi 'di ltar de sel</text></item>
<item><p>177a2</p><section></section><text>ba/ /de phyir de nyid min tshig las/ /thams cad mkhyen brjod gnod pa yi/ /lung gi tshad mas grub pa yi/ /chos can la ni gnod nges min/ /'dir ni nges pa med nyid du/ /gtan tshigs 'grel pa mdzad pas mdzad/ /des na lung brjod gnyen po ni/ /rgyas par rab tu bstan pa yin/ /</text></item>
<item><p>177a3</p><section></section><text>gnyis po rtag tu brjod pa yi/ /tshad ma yis ni ma grub pa/ /mi mthun phyogs dang gnyen po yang / /'gal ba nyid kyis go ba yin/ /khyab par byed pa mi dmigs sogs/ /gang tshe mi mthun phyogs la ston/ /gtan tshigs ma grub the tshom du/ /de tshe mkhas rnams dogs pa med/ /</text></item>
<item><p>177a4</p><section></section><text>rnam pa kun du dgag pa ni/ /mi dmigs pa yi bsgrub pa yin/ /tshad mas grub par smra ba rnams/ /shugs kyis bzlog pa nyid las yin/ /bskal pa bye ba brgyar yang ni/ /las rnams rab tu chud zos min/ /'di ltar lung la brten pa na/ /gzhung 'di 'gal ba ma yin no/ /skye 'dod</text></item>
<item><p>177a5</p><section></section><text>nyes pa bkag pa yis/ /gang rnams nyes pa dang 'gal yin/ /des skyed las rnams nus ldan gyur/ /byas pa nyams par ci ltar 'gyur/ /gnyen po thob par ma gyur pa'i/ /las ni zad par mi 'dod do/ /'khor ba'i dri ma gang yin pa'i/ /las ni cung zad 'bras med min/ /nges par</text></item>
<item><p>177a6</p><section></section><text>myong bar 'gyur ba ni/ /yongs kyang 'bras bur 'gyur ba'i phyir/ /gnyen po thob par gyur kyang ni/ /de las shin tu 'bral mi 'gyur/ /shin tu chung ngu yod pas na/ /de phyir 'bras bur brjod pa yin/ /tshogs pa rnyed pa'i dus dag tu/ /lus can rnams la 'bras bur ras/ /gang gis</text></item>
<item><p>177a7</p><section></section><text>las rnams zad pa ru/ /sangs rgyas kun gyis brjod pa ni/ /dngos po kun gyi thams cad du/ /rnam pa thams cad mngon rtogs pas/ /rnam pa thams cad rtogs pa nyid/ /sgrib pa thams cad spangs pa yin/ /gzung dang 'dzin pa'i ngo bo yi/ /las ni rnam pa thams cad zad/ /rang gi rig</text></item>
<item><p>177b1</p><section></section><text>pa'i mthar thug la/ /gzung 'dzin la sogs mi dmigs pas/ /gzung dang 'dzin pa'i ngo bo ni/ /spangs pa rnam par 'dod pa yin/ /las rnams zad par mi 'gyur na/ /mi bden lta bas rtsad bcad dang / /dge slong sogs kyi rtsa ltung yang / /rnam pa kun du 'thad mi 'gyur/ /gang la</text></item>
<item><p>177b2</p><section></section><text>bsod nams sdig pa med/ /de ni byang chub yin par gsungs/ /'di ni bla med byang chub la/ /de nyid yang dag gnas pa yin/ /gang la bsod nams yod nyid la/ /rnam pa kun du sdig med nyid/ /bsod nams ye shes rang bzhin phyir/ /byang chub nyid du de 'dod do/ /bgegs tshig</text></item>
<item><p>177b3</p><section></section><text>sdig pa dang 'brel yin/ /snga ma phyed la'ang ldan pa'i cha/ /bsod nams nyid kyi rtsa ba nyid/ /sangs rgyas rnams kyi byang chub brjod/ /ji ltar sangs rgyas thams cad kyi/ /bsod nams nyid yod thams cad du/ /slob dpon yang ni de dag phyir/ /bsod nams kyang ni de bzhin nyid/ /</text></item>
<item><p>177b4</p><section></section><text>de yi mngon sum byas pa la/ /gzung ba la sogs mi dmigs pas/ /gzung dang 'dzin pa'i ngo bo yi/ /bsod nams sdig pa med nyid la/ /yang na rang rig mthar thug la/ /bsod nams la sogs rtog med phyir/ /gzung dang 'dzin pa'i ngo bo nyid/ /rnam pa thams cad ma dmigs</text></item>
<item><p>177b5</p><section></section><text>phyir/ /gzung ba'i cha nyid la dmigs nas/ /rnam par rtog pa rab tu 'jug /rang gi rig pa'i mthar thug la'ang / /rnam par rtog pa 'jug nyid min/ /gang du gang zhig sgra don 'dzin/ /shes des de la rtog pa yin/ /rang gi ngo bo'ang sgra don min/ /de la ma lus mngon sum phyir/ /</text></item>
<item><p>177b6</p><section></section><text>yang na de nyid gzigs rnams kyi/ /khams gsum sred pa rab bcom pas/ /'bras bu thob yin dag pa'i sems/ /chos dang chos nyid yongs spangs phyir/ /sdig ni sdig pa rtag tu brten/ /de bzhin chos la chos rten yin/ /de nyid lam ston mkhas pa yis/ /gnyi ga dag ni</text></item>
<item><p>177b7</p><section></section><text>spangs pa yin/ /gang rnams lam dang lam min rmongs/ /sangs rgyas bstan la de rnams rmongs/ /nyi ma la ni mun pa bzhin/ /de rnams la ni zhi ba med/ /chu klung chu yis khengs rnams la/ /kha cig pha rol 'gro ba yis/ /rgal dang rtsa dang shing rnams ni/ /bor nas bde bar 'gro ba</text></item>
<item><p>178a1</p><section></section><text>yin/ /chos rnams la ni nges bstod pa/ /chos dang chos min spyod pa ste/ /rnam dag nam mkha' dri ma med/ /'di la dkyil 'khor du brjod do/ /las dang nyon mongs rnam grol yid/ /las dang nyon mongs rnam grol ldan/ /de rnams sbyin gnas 'jig rten na/ /</text></item>
<item><p>178a2</p><section></section><text>mchod 'os brjod 'os rtag tu yin/ /'dis ni las ni cung zad dang / /mtshams med pa las byung gyur pa/ /de dag kun zad rnal 'byor pa/ /legs par mnyam gzhag sems pas so/ /slob dpon mgon po de'ang klu sgrub la sogs pa yin te des ngan 'gro ste/ ngan 'gror skye</text></item>
<item><p>178a3</p><section></section><text>bar mi 'gyur la bsgrub par bya ba dang sgrub byed kyang ngo / /nyid kyi sgra ni nges par gzung ba'o/ /gang de nyid kyi phyir byang chub kyang rnyed par mi dka' ba yin te de'i gnyen po mngon sum byas pas tshogs pa rnyed nas sangs rgyas rnams su yang 'gyur ro/ /mi bzad pa ste sngon gyi las kyis</text></item>
<item><p>178a4</p><section></section><text>gal te dmyal ba'i 'bras bur skye'o/ /de rnams skye bar 'gyur ba mngon spyod byas pa de'i tshe dmyal ba rnams de'i stobs kyis 'bras bu chen po ste/ bde ba skye bar 'gyur la dus de srid pa'i dmyal ba'i sdug bsngal bcom pa rnams yin no/ /byang chub rdo rje can rnams ye shes</text></item>
<item><p>178a5</p><section></section><text>kyis rgyas btab par 'gyur ro/ /bsgrub bya 'di ni bsgrub bya rnams so/ /rgyu des mchog tu phan btags pas shes par bya'o/ /gang rnams she na/ sems can rnams te sngags kyi sgo'i spyod pa la spyod pa rnams so/ /de nyid kyi phyir des tshar gcad pa'i sgo nas rjes su gzung ba'i</text></item>
<item><p>178a6</p><section></section><text>las bya ste/ bdag nyid chen po rnams kyis bya'o/ /las 'di sgrub pa chen po la thug pa'i lha'i rnal 'byor bya ste brtsam par bya'o/ /de nyid kyi phyir brjod pa/ gsad dang bskrad pa'i las dang ni/ /dbye ba dang ni mngon spyod ni/ /thabs gzhan dag ni mi srid na/ /de nyid bya 'os de byed pa'o/ /</text></item>
<item><p>178a7</p><section></section><text>dang po dbus dang tha ma ru/ /gang gis snying rje ma spangs pas/ /zhes so/ /de nas zhes pa la sogs pa rdo rje can ni de bzhin gshegs pa rnams te snying rje chen po'i rang bzhin gyi chos gsad pa la sogs pas 'gro ba rjes su gzung ba'i mtshan thos nas dga' ba ste thos pa'i phyir ro/ /rab</text></item>
<item><p>178b1</p><section></section><text>tu dga' ni bsam pas so/ /yang dag par rab tu dga' ba ni bsgoms pas so/ /e ma ho zhes pa la sogs pa la mchog tu dri ma med pa yin te/ rnam pa thams cad du gzhan gyi don la zhugs pas so/ /ji ltar zhe na brjod pa/ mi bzad pa yi las la yang / /sdang ba gdul dka' ba</text></item>
<item><p>178b2</p><section></section><text>dkon mchog gsum la gnod pa byed pa la sogs pa dang / mtshams med pa'i las la zhugs pa rnams gang la sangs rgyas nyid kyi 'bras bu stsol ba'o/ /de nas zhes pa la sogs pa la gang de ltar yin pa de'i phyir de bzhin gshegs pa thams cad kyi dbang bskur ba ni gsang ba</text></item>
<item><p>178b3</p><section></section><text>'dus pas dbang bskur bas so/ /byang chub rdo rje las byung ba rnams yin na gang rnams she na/ zhe sdang rdo rje la sogs pa chen po rnams so/ /yongs su spang bar mi bya ste/ 'phya bar mi bya'o/ /rnam par dag pa'i ngo bos rgyud kyi rgyun bsdus pa'o/ /thams cad kyi dgongs pa bzung nas de</text></item>
<item><p>178b4</p><section></section><text>bzhin gshegs pa rnams mgrin gcig gis dpal gsang ba 'dus par brjod pa de bzhin gshegs pa thams cad kyi bdag po la bstod par byed de dang po ni bdag po'i sgo nas so/ /bcom ldan 'das gang dus gsum rdo rje ste/ 'das pa la sogs pa'i de bzhin gshegs pa rnams sam</text></item>
<item><p>178b5</p><section></section><text>sku rdo rje la sogs pa'i snying po'o/ /de zhes pa ni thams cad du sbyar ro/ /srid pa dang thar par gyur pa mi gnas pa'i mya ngan las 'das pa'i bdag nyid do/ /zhi ba ni zhi ba nyid yin te thams cad las rgal ba'i phyir ro/ /sgrib pa med pa ni shes bya'i sgrib pa dang bral ba'i phyir ro/ /de nyid kyi phyir</text></item>
<item><p>178b6</p><section></section><text>na dag pa yin te nam mkha' dang 'dra ba'i rang bzhin no/ /sangs rgyas rnam par snang mdzad pa la sogs rnams las lhag pa'i sangs rgyas so/ /de nyid kyi phyir na mchog gi dbang phyug ste/ byang chub kyi rdo rje'i bdag nyid kyi rje'o/ /lus dang ngag dang yid kyis rtag tu phyag 'tshal ba'o/ /de</text></item>
<item><p>178b7</p><section></section><text>bzhin gshegs pa rnams kyi phung po la sogs pa rnam par dag pa'i sgo nas bstod pa gsungs pa/ gang gzugs ni gzugs kyi phung po yin la/ tshor ba ni tshor ba rnams yin te/ legs par 'du shes pa ni 'du shes yin la legs par 'dus byas ni 'du byed yin zhing rnam par shes pa</text></item>
<item><p>179a1</p><section></section><text>ni rnam par shes pa'i phung po'o/ /skye mched drug ni gzugs la sogs pa'o/ /dbang po drug ni mig la sogs pa 'dis ni gzugs rdo rje la sogs pa dang sa'i snying po la sogs pa'i yang dag par dag pa bstan pa yin no/ /sa chu me dang rlung zhes pa ni mA ma kI la sogs</text></item>
<item><p>179a2</p><section></section><text>pa rnams so/ /nam mkha' zhes pa nam mkha'i rdo rje'o/ /thams cad ma lus pa rnams chos nyid kyis byang chub kyi sems dang 'dra ba'i rgyan chen po rnams so/ /spyan la sogs pa rnams 'byin pa rnam par dag pa'i bstod pa la gang gti mug dang nyes pa ste/ zhe sdang de bzhin du 'dod chags</text></item>
<item><p>179a3</p><section></section><text>dang de nyid rdo rje dang bcas pa yin la/ chos ni rig pa'i sbyor ba las byung ba rnams yin te rtag tu rtag pa'i ngo bos rgyun rnams yin no/ /phyung ba'i rjes la dga' ba'i sgra 'chad de sna tshogs pa'i ngo bo sna tshogs pa'i dga' bas myos pa'i ngo bor gyur pa rnams so/ /sdud dang chags pa dang</text></item>
<item><p>179a4</p><section></section><text>zhes pa ni tshigs su bcad pa'i rim pa bzhin du bstod pa'o/ /yang dag par sdud pa ni sdud pa yin la dga' ba ni de bzhin du chags pa'o/ /rnam pa ni cha byad do/ /mi g.yo ba ni mi g.yo ba nyid yin la rgyu ni rgyu nyid de/ 'bras bu ni 'bras bu nyid yin la/ rang bzhin gyi sems su rtogs</text></item>
<item><p>179a5</p><section></section><text>pa ni 'di rnams yin te rjes kyi chos so/ /de nyid kyi phyir drug las thugs ni kun du zhes bshad pa yin no/ /mun pa ni gti mug yin te nyes pa ni zhe sdang yin la de bzhin du sgrib pa yin te 'di rdo rje yin no/ /da ni de bzhin gshegs pa rnams bstod nas/ de bsgom pa'i rnal 'byor pa la</text></item>
<item><p>179a6</p><section></section><text>phyag 'tshal ba gsungs pa/ 'di bsgom pa zhes pa la 'di ni brjod ma thag pa'o/ /rnam par dag pa dang thog ma med pa'i rang bzhin yang yin no/ /slar yang ji ltar gyur pa yin zhe na/ shes rab dang thabs las byung ba yin te des na dpe dang bral ba yin la gsang ba'i dbang bskur ba rdo</text></item>
<item><p>179a7</p><section></section><text>rje'i brtul zhugs dang sdom pa dag gi sbyor ba des brtag pa yin no/ /mchog ni dngos grub kyi thabs te/ gang gis she na/ bsnyen pa la sogs pa'i cho gas so/ /blo'i shes pa ni mi 'gyur ba yin no/ /gang rnams she na/ sgrub pa'i dbang po rnams so/ /thun bzhi rdo rje dag gis</text></item>
<item><p>179b1</p><section></section><text>zhes pa ni bshad zin to/ /mchog gi dngos grub kyi sgrub pa po rnams la re zhig bzhag nas mi snang ba la sogs pa'i dman pa'i dngos grub sgrub pa po rnams la yang ngo / /nyams pa med pa'i lam zhes pa ni mngon par rtogs pa ste/ bla ma'i drin gyis rtogs pa'o/ /dman pa'i dngos</text></item>
<item><p>179b2</p><section></section><text>grub kyi sgrub pa po bzhag ste/ gang rnams rgyud kyi ming thos pa de rnams la yang phyag byed de tshigs su bcad pa ni go sla'o/ /zhi ba la sogs pa'i las kyi tshogs chags pa la sogs pa med pa'i stobs kyis te/ 'khrul 'khor gyis so/ /ji lta bur gyur pa zhe na/ sngags kyi spyod pas so/ /</text></item>
<item><p>179b3</p><section></section><text>rgyas btab pa ni bsgom pa'i phyag rgyas so/ /da ni gang rnams kyis dpal gsang ba 'dus pa'i sgrub pa mthong ba de rnams la yang phyag 'tshal ba yin no/ /bstod pa'i tshigs bcad 'di rnams kyis ma 'ongs pa'i rnal 'byor pas gal te de bzhin gshegs pa rnams la bstod cing bstod par</text></item>
<item><p>179b4</p><section></section><text>bya'o/ /de'i tshe de rnams rjes su yi rang bar byed pa yin te/ mgon po sangs rgyas bcom ldan 'das rnams so/ /legs par gsungs pa ji lta bu zhe na/ gsungs pa/ dam pa'i chos nyan pa rnams so/ /rgyud kun gyi ni rnal 'byor la sogs pa ste/ mchog gi bdag po nyid do/ /sku la</text></item>
<item><p>179b5</p><section></section><text>sogs pa la zhugs pa ni kun du bzang po yin la/ de'i sku la sogs pa'i rdo rje ste/ sku la sogs pa rnams rang gi sku la sogs pa nyid kyis dmigs shing gcig tu byas nas yang dag par go bar bya ste/ cang mi gsung bar gyur to/ /thams cad kyang yin la gsang ba yang yin te/ de rnams</text></item>
<item><p>179b6</p><section></section><text>ston pa yin la de nyid rdo rje ye shes yin te de byin gyis brlab pa'o/ /de nyid kyi ming ni de ston par byed pa'i gzhung gi le'u'o/ /phyi ma'i rgyud kyi ming can le'u bco brgyad pa'i/ /bshad pa 'di ni so ma pu rir bdag gis byas/ /de nyid kyi ni chos 'byung gis ni yang dag par/ /grogs byas gzhan gyi don</text></item>
<item><p>179b7</p><section></section><text>du yang dag byas/ /'di la lhag dang chad pa gang / /mkhas pa rnams la snang gyur na/ /'di de'i bdag nyid nyes pa ste/ /blo chen bla ma'i ma yin no/ /byang phyogs lam du 'khrungs gyur pa'i/ /dri ma'i tshogs dang bral gyur pa/ /sbas pa'i zhabs ni bsten byas nas/ /de yi bshad pa dri med pa/ /</text></item>
<item><p>180a1</p><section></section><text>zla ba dag gis gang rtogs pa/ /cung zad bris pa dag gis ni/ /bsod nams gang des 'jig rten rnams/ /dpal ldan gsang 'dus la gnas shog /dkyil 'khor chen po'i slob dpon byang phyogs kyi lam la mkhas pa chen po'i zhabs la dran par byas pa/ slob</text></item>
<item><p>180a2</p><section></section><text>dpon zla ba'i 'od dang ming gzhan rin chen rdo rje'i myu gus mdzad pa/ le'u bco brgyad pa'i rnam par bshad pa rdzogs so// //rgya gar gyi mkhan po chen po su na ya shrI mi tra dang / bod kyi sgra bsgyur gyi lo tsA ba dge slong dar ma grags kyis mang yul gyi grong gi lha khang ka</text></item>
<item><p>180a3</p><section></section><text>ru dang / ag tsar sgang du bsgyur cing zhus te gtan la phab pa'o/ /[ ]@##/ /rgya gar skad du/ samya gwi d+ya ka ra nA met+ta ra tan+t+ra byA khyA naM/ bod skad du/ yang dag rig byed ces bya ba phyi ma'i rgyud kyi rnam par bshad pa/ dpal rdo rje sems dpa' la phyag 'tshal</text></item>
<item><p>180a4</p><section></section><text>lo/ /gang gis nyi mas me tog rnam phye bud pa'i tshul du snying po'i rtsi blangs nas/ /mi shes kun spangs dri ma med cing ye shes rgyas pas rang rgyud tshim mdzad cing / /sna tshogs rigs kyi sprul pa'i tshogs kyis 'gro rnams rab tu tshim par mdzad pa yi/ /dpal ldan 'jam dbyangs rdo rje</text></item>
<item><p>180a5</p><section></section><text>de la rab btud rgyud don 'dzin bdag bla ma la'ang / /sangs rgyas ye shes zhabs sogs rim pa'i man ngag rang dang gzhan gyis dran pa'i phyir/ /dpal ldan 'dus pa'i rgyud rgyal de bzhin gshegs pas mchog tu gsal byed phyi ma'i rgyud/ /dam pas bdag la gnang phyir chos kun</text></item>
<item><p>180a6</p><section></section><text>gzhi yis bdag la rab tu bskul ba'i phyir/ /yang dag rig byed ces bya rnam bshad 'di ni nus pa ji bzhin bdag gis brtsam/ /byang chub rdo rje la sogs pa/ /dam pa'i spyod yul phyi ma'i rgyud/ /'dren byed rnams kyi thugs rje yis/ /bdag gis kyang ni bshad par bya/ /de</text></item>
<item><p>180a7</p><section></section><text>la 'di'i gling gzhi phun sum tshogs pa'i rnam par bshad pa dang / rtog pa mngon du gtong ba'i nyan pa po rnams khas len pa'i yan lag rnams ni bsdus pa'i don du bshad pas de las dpags te shes par bya'o/ /da ni de nas zhes bya ba la sogs pas phyi ma'i rgyud kyi don phun sum</text></item>
<item><p>180b1</p><section></section><text>tshogs pa ston te/ de yang dang po thabs khyad par can dang ldan pa'i byang chub sems dpa' rnams kyis ji ltar thugs su chud pa'i don gsal bar ston te/ de rnams kyi bye brag gi tshig byams pa la sogs pa zhes pas ni thugs su chud pa'i gang zag ston to/ /ci 'dra ba zhe na/ byang</text></item>
<item><p>180b2</p><section></section><text>chub sems dpa' sems dpa' chen po zhes bya ba smos so/ /thabs gang gis she na/ de bzhin gshegs pa thams cad kyi dbang bskur ba thob pas sku dang gsung dang thugs kyi gsang ba bstan pa la zhes bya ba smos so/ /dngos po gang gis she na/ dngos po thams cad kyis zhes</text></item>
<item><p>180b3</p><section></section><text>so/ /ji ltar chud ce na/ ji lta ba dang dam tshig ji lta ba bzhin du mthong zhing thos te rtogs nas zhes so/ /gang la gsol zhe na/ de bzhin gshegs pa de dag thams cad la zhes so/ /ci 'dra ba'i de bzhin gshegs pa yin zhe na/ chos gzigs pa dang ldan pa zhes bya ba smos so/ /</text></item>
<item><p>180b4</p><section></section><text>ji ltar gsol zhe na/ e ma'o zhes bya ba la sogs pa gsungs so/ /da ni yan lag gi don rnam par bshad par bya ste/ de la de nas zhes bya ba ni rtsa ba'i rgyud dang rgyud phyi ma'i mtshams 'brel zhing mjug bsdu ba dang / rgyan yin par blta'o/ /byams pa la sogs pa zhes pa ni rdo rje</text></item>
<item><p>180b5</p><section></section><text>'dzin pa'i mthus yongs su dag pa'i zhing gi rdul dang mnyam pa rnams so/ /byang chub ni rnam pa thams cad mkhyen pa mngon par rdzogs par byang chub pa'i snying rje dang shes rab dbyer med pa'i dkyil 'khor gyi 'khor lo ste/ de thob par bya ba'i phyir 'dun pa ni sems pa'o/ /kha na ma tho</text></item>
<item><p>180b6</p><section></section><text>ba las ring du song ba 'ga' zhig la yod do zhe na/ de'i phyir sems dpa' chen po zhes bya ba smos te/ sems can tshad ma chad pa'i rigs rnams kyi don la dmigs par byed pas na de skad ces brjod do/ /so so'i skye bo 'ga' zhig las dgar ba'i phyir byang chub sems dpas khyad par du byas</text></item>
<item><p>180b7</p><section></section><text>so/ /de bzhin gshegs pa thams cad kyi dbang thob pas zhes pa ni de bzhin gshegs pa thams cad las byung ba'i dbang ni byang chub kyi sems so/ /des bskur ba'i nyan pa'i skal ba dang ldan par byas nas gnas pa ni dbang thob pa ste/ 'dod chags las byung ba'i ting nge 'dzin</text></item>
<item><p>181a1</p><section></section><text>gnyis kyis yang dag par bsdus pa'i chos ji snyed pa thams cad la de skad ces brjod do/ /sku gsung thugs kyi gsang ba bstan pa la zhes pa ni des dag pa la sku gsung thugs kyi gsang ba'i rang bzhin yi ge dang / phyag rgya dang / ting nge 'dzin la sogs pa rdo rje</text></item>
<item><p>181a2</p><section></section><text>'dzin pa chen pos bstan pa/ lhag mas bsdus pa'i chos rnams la de skad ces bya'o/ /dngos po thams cad kyi zhes pa ni rang rang gi lus la sogs pa rtse gcig pas zhes so/ /ji lta ba dang zhes pa ni des rang bzhin du gnas pa'i lha 'am bdag nyid du lus la sogs pa ji lta ba bzhin du rtogs</text></item>
<item><p>181a3</p><section></section><text>pa ste/ ji ltar zhe na/ dam tshig ji lta ba bzhin du zhes te/ sgro ma btags skur pa ma btab pas ji lta ba'i don las mi 'da' ba'i gzhung le'u dang po la sogs pa'i rim pa bzhin du shes so/ /mthong ba ni skus so/ /thos pa ni gsung gis so/ /rtogs pa ni thugs kyis so/ /so so</text></item>
<item><p>181a4</p><section></section><text>yang dag par rig pa mar dang mar 'dres pa ltar dbyer med pa la de skad ces bya ste/ 'di skad ces gsol to zhes pa dang sbyor ro/ /gang la gsol zhe na/ chos gzigs pa dang ldan pa zhes pa ste/ gang gi phyir rdo rje 'dzin pa'i mthu las de rnams shin tu zab par gyur pa de'i phyir de dang lhan cig</text></item>
<item><p>181a5</p><section></section><text>tu dus gang gi tshe na des gzigs pa de'i tshe chos gzigs pa dang ldan pa zhes bya'o/ /de bzhin gshegs pa thams cad ces pa ni gzugs la sogs pa'i rang bzhin rtag pa la sogs pa ste/ dang po'i mgon po ltar bzhud par byed pa'i phyir de skad ces bya'o/ /e ma ho zhes pa ni ngo</text></item>
<item><p>181a6</p><section></section><text>mtshar ba ste/ gang la zhe na/ kun du bzang po'i zhes te/ rgyu ba dang mi rgyu ba'i chos thams cad kyi rang bzhin du gnas pa'i kun du bzang po ni rdo rje 'dzin no/ /de'i sku gsung thugs kyi nges pa de ngo mtshar zhes so/ /nges pa dngos gang zhe na/ rdo rje gsum la kun du ni/ /rdo rje gsum ni rnam bzhugs</text></item>
<item><p>181a7</p><section></section><text>te/ /zhes pa ste/ sems can rnams kyi sku la sogs pa'i rdo rje rnams la kun du bzang po'i sku la sogs pa'i rdo rje rnams don dam pa 'am kun rdzob tu gcig pa'am/ go rims bzhin du dbyer med par gnas pa la de skad ces bya'o/ /de bas na bcom ldan 'das rnam par snang</text></item>
<item><p>181b1</p><section></section><text>mdzad khams gsum pa thams cad kyi zhes bya ba la sogs pa le'u bcu bdun pa'i 'das ma thag pa'i don bstan pa yin no/ /de ltar rdo rje 'dzin pa dang sems can rnams dbyer med par bstan nas/ da ni don dam par na de dag kyang sangs rgyas yin par bstan pa/ sems can dus gsum</text></item>
<item><p>181b2</p><section></section><text>du byung ba thams cad rdo rje'i ngo bo nyid ces te/ 'das pa la sogs pa'i sems can thams cad kyang 'das pa la sogs pa'i de bzhin gshegs pa rnams kyi snying po dang ldan par gyur pas de rnams kyi ngo bo nyid las byung ba ste/ de'i phyir de rnams kyang / byang chub rdo rje gnas thob pa/ /</text></item>
<item><p>181b3</p><section></section><text>sangs rgyas rdo rje rdzu 'phrul che/ /zhes te/ gdod ma nas de lta bu'i rang bzhin du gnas pa la de skad ces brjod do/ /da ni de lta bu'i don de la ngo mtshar bar gsungs pa/ e ma ho zhes pa la sogs pa'o/ /'di rab tu ngo mtshar che zhes pa ni rab tu yang ngo mtshar che zhes so/ /ji lta bu zhe na/</text></item>
<item><p>181b4</p><section></section><text>dbang po las 'das shing zhes pa ni de rnams kyi spyod yul las 'das pa'i phyir zhi ba ste spros pa dang bral ba'o/ /de bas 'khod pa dag gi rgyun/ /mchog tu mya ngan 'das shes te/ /bdag dang bdag gi la sogs par snang ba'i 'khor ba'i rgyun kho na la/ de bzhin nyid du shes na</text></item>
<item><p>181b5</p><section></section><text>mchog tu mya ngan las 'das pa ste/ /de nyid e ma ho zhes so/ /'di rang bzhin dang / /dbye ba dang / /mtshan nyid dang ma rdzogs pa dang / mchog tu mya ngan las 'das pa lnga las 'dir tha mar bzung ste/ ro myang ba'i mtshan nyid brgyad dang ldan pa'o/ /da ni de bzhin gshegs pa rnams</text></item>
<item><p>181b6</p><section></section><text>kyis de ma nor bar gsungs pa/ de nas zhes bya ba la sogs pa gsungs so/ /de ltar byang chub sems dpa' rnams kyis thugs su chud pa'i don gsol nas/ da ni don ma rtogs pa'i sems can rgyud kyi don la the tshom gcod pa'i phyir/ zhus lan gyi bye brag bstan pa/ de nas</text></item>
<item><p>181b7</p><section></section><text>zhes pa la sogs pa'o/ /gsang ba mchog gi mchod pa ni so so'i sa bon las byung ba'i mchod pa lha mo'i gzugs la sgeg pa'i nyams kyis brgyan pas bde ba mchog gi rkyen du gyur pa rnams kyis te/ de yang dag par mchod nas zhes so/ /mgrin gcig tu zhes pa ni/ mgrin</text></item>
<item><p>182a1</p><section></section><text>pa gcig nas 'byung ba bzhin du ste/ dgongs pa gcig dang / dbyangs gcig pa ste/ rnam par grol ba'i mthu thob pa'i phyir ro/ /gang gsol zhe na/ e ma'o zhes pa la sogs pa'o/ /shin tu thob dka' zhes pa ni u dum+WA ra ltar sangs rgyas rnams shin tu</text></item>
<item><p>182a2</p><section></section><text>'byung dka' bas na thob dka' zhes te/ sangs rgyas 'byung ba rnams kyis kyang skal ba med pa'i sems can gyi dbang du byas nas don 'di lta bu mi ston te/ ji skad du rtsa ba'i rgyud las/ mar me mdzad dang thub pa 'od srungs la sogs pa'i dus su ngas ma bshad de/ de'i dus na sems</text></item>
<item><p>182a3</p><section></section><text>can rnams la skal ba med pa'i phyir ro zhes bya ba la sogs pa rgyas par gsungs so/ /de gang zhe na/ gsang ba 'dus pa zhes bya ba'i rgyud ces so/ /de yang bya ba'i rgyud la sogs pa rnams kyi phyi ma ni thabs gtso bor byed pa'i rgyud de/ de'i phyi mar gyur pa'i rgyud de 'dus pa'o/ /de nyid rtogs</text></item>
<item><p>182a4</p><section></section><text>par dka' zhes te/ shes rab kyis nga rgyal bsal bar bya ba dang / dngos grub ni bla ma la rag las par bstan pa'i phyir ro/ /tshig dang / yi ge dang / don sbas pa gsum du bshad pa'i phyir ro/ /de nyid 'gro ba rnams kyis rtogs par bya ba'i don du zhes so/ /des byang chub sgrub pa'i</text></item>
<item><p>182a5</p><section></section><text>thabs rim pa ji lta ba bzhin du bstan pas lus rgyud cig car rnam par dag ste/ de'i phyir/ sems can rnams la phan pa'i phyir/ /zhes so/ /yang dag gsungs pas zhes pa ni yang dag par gsung ba ste ston pa'o/ /ji skad du/ nga ni brdzun sogs bag la nyal/ /bcas pa spangs phyir</text></item>
<item><p>182a6</p><section></section><text>gsungs pa ni/ /ma nor gsungs pas de bas nga / /yang dag gsung ba zhes bshad do/ /zhes so/ /des gang bshad pa zhes so/ /kye mgon po zhes bos nas khyed rnams la gsol ba 'debs so zhes spyir zhus pa'o/ /de'i lan gyis de bzhin gshegs pa rnams kyis gnang ba'i</text></item>
<item><p>182a7</p><section></section><text>skabs phye ba gsungs pa/ de nas zhes bya ba la sogs pa'o/ /byang chub che zhes pa ni byang chub chen po dang ldan pa'i phyir ro/ /yon tan 'byung gnas zhes pa ni stobs la sogs pa che ba'i yon tan thams cad kyi gter du gyur pa'i phyir ro/ /legs zhes gnyis smos pa ni spro ba bskyed</text></item>
<item><p>182b1</p><section></section><text>pa'i phyir ro/ /de ltar spyir zhus shing spyir lan bstan nas da ni khyad par du zhus shing de'i lan bstan pa'i phyir/ de nas zhes bya ba la sogs pa tshig re re nas zhus pa ston te/ rab tu dga' bas mig gdangs nas/ /zhes pa ni rjes su gnang ba'i tshig gis yid spro ba'i rtags sngon legs par</text></item>
<item><p>182b2</p><section></section><text>sbyangs pa'i 'bras bu pad+ma'i 'dab ma rangs pa lta bu 'dzum dang ldan par zhes so/ /'di yi som nyi zhus par gyur/ /zhes pa ni yang dag pa'i don la yid gnyis za ba'i som nyi ma yin te/ 'di ni yang dag pa'i lta ba la 'jug pa'i som nyi ste/ de zhus pa'o/ /'di gsang ba zhes ji ltar</text></item>
<item><p>182b3</p><section></section><text>lags/ /ji ltar na ni 'dus zhes bgyi/ /zhes pa ni mtshan gyi don zhus pa'o/ /de la sogs pa zhus tshig lnga bcu rtsa bzhi ni lan gyi skabs su gsal bar bya'o/ /de nas de bzhin gshegs pa rnams rdo rje 'dzin pa chen po la dmigs pa bstan pa'i phyir/ de nas zhes bya ba la sogs</text></item>
<item><p>182b4</p><section></section><text>pa'o/ /de byang chub sems dpa' rnams kyis bskul ba'i sa la bzhengs par rig nas yang dang yang du bskul ba gsungs pa/ de nas zhes bya ba la sogs pa'o/ /de nas de bzhin gshegs pa rnams kyis mnyam par zhog la nyon cig par gdams pa bstan pa/ de nas zhes bya ba</text></item>
<item><p>182b5</p><section></section><text>la sogs pa'o/ /sku gsung thugs kyi rdo rje rnams/ /zhes pa ni rang rang gi rdo rje gsum gyis so/ /sku gsung thugs kyi rdo rje la/ /zhes pa ni rdo rje 'dzin pa'i sku la sogs pa'i rdo rje la bzhag nas zhes te/ rang gis yang dag par rig pa dbyer med par rtse gcig tu byas nas zhus</text></item>
<item><p>182b6</p><section></section><text>pa rgya cher bshad pa zhes pa'i bsam pa dang / tshig dang / rtog pa dang / gnas pa rgya che ba la dmigs pa'i phyir ro/ /de bzhin gshegs pa de dag gi gsung gi rim pa bzhin du de dag gi sems bsgrub par gsungs pa/ de nas zhes bya ba la sogs pa'o/ /byang chub sems dpa'</text></item>
<item><p>182b7</p><section></section><text>zhes pa ni byang chub sems dpa'i cha lugs dang gdan la sogs pa 'dra bar byed cing byang chub kyi bdag nyid can te rdo rje 'dzin pa chen po'o/ /de'i rdo rje gsum la rang rang gi sku la sogs pa'i rdo rje rnams su dmigs nas so zhes te/ ngo bo nyid med par rang gis yang dag par mngon</text></item>
<item><p>183a1</p><section></section><text>sum du byas nas cang mi gsung bar gyur to zhes so/ /da ni de bzhin gshegs pa rnams kyis zhus pa'i lan ched du brjod pa dang bcas pa bstan pa gsungs pa/ de nas de bzhin zhes pa la sogs pa'o/ /rang rang gi thugs zhes pa ni de nyid kyi</text></item>
<item><p>183a2</p><section></section><text>yul can gyi ye shes nyid thugs te/ de las thugs rje chen por dmigs nas zhes pa ni dag pa 'jig rten pa'i ye shes su dmigs pa ste/ des phyi rol yul du byed pa'i phyir ro/ /byin gyis brlabs te zhes pa ni nyan pa po'i byang chub sems dpa' rnams snod du rung bar byas pa ste/ de</text></item>
<item><p>183a3</p><section></section><text>bas na dam tshig la sogs pa ni yang dag par byed pa'i rgyu yin pas ma 'ongs pa'i rnal 'byor pa rnams kyis yang dang yang du bsgrub par bstan pa'i phyir 'dis yang byin gyis brlabs te/ ji skad du/ snod rung byas nas 'chad pa ni/ /ston pa rnams kyi chos nyid do/ /zhes so/ /</text></item>
<item><p>183a4</p><section></section><text>'di yi gsang ba ji ltar lags/ /zhes zhus pa'i lan bstan pa'i phyir/ gsang ba zhes su bstan pa ni/ /sku gsung thugs ni rnam pa gsum/ /zhes te/ de rnams rgyu ba dang gnas pa'i chos thams cad la khyab cing thugs rje dang ldan pa'i bde bar gshegs pa rnams kyis bstan kyang</text></item>
<item><p>183a5</p><section></section><text>theg pa 'og ma rnams kyi yul du ma gyur pa'i phyir gsang ba zhes bya'o/ /ji skad du/ nga yi de nyid dam pa ni/ /rgyud 'di la ni gsum du grags/ /rdo rje sku dang gsung dang thugs/ /rgyu dang mi rgyu'i dngos po la/ /khyab gnas thub dbang thams cad kyis/ /thugs rje kun du bstan gyur</text></item>
<item><p>183a6</p><section></section><text>kyang / /byis pa rnams kyis ma rtogs phyir/ /rang bzhin gyis ni gsang zhes bya/ /zhes so/ /ji ltar na ni 'dus zhes bgyi/ /zhes pa'i lan bstan pa'i phyir/ /sangs rgyas thams cad ces bya ba/ /tshogs par 'dus par gsungs pa'o/ /zhes te/ rang bzhin gyi sangs</text></item>
<item><p>183a7</p><section></section><text>rgyas dang las kyis bsgrubs pa'i sangs rgyas rnams don dam pa dang kun rdzob kyi tshul du tshogs pa'i phyir 'dus pa zhes bshad de/ bsdus pa'i don blta bar bya'o/ /rgyud kyi 'brel pa ji ltar lags/ /zhes pa'i lan bstan pa'i phyir/ lnga pa zhes pa la sogs pa'o/ /de la le'u lnga</text></item>
<item><p>183b1</p><section></section><text>pa las sgrub pa po'i sngon dang phyis spyod pa'i khyad par bstan to/ /dgu pa las ni srog gcod pa la sogs pa'i srung ba'i dam tshig bzhi bstan to/ /bcu bdun pa las ni 'jig rten pa dang 'jig rten las 'das pa'i bsrung ba dang bza' ba'i dam tshig rgyas par bstan to/ /bcu gsum pa</text></item>
<item><p>183b2</p><section></section><text>las ni gsang sngags bzlas brjod kyi sbyor ba ston to/ /le'u lnga pa la sgrub pa po dang / gzhan gyi tshig la sogs pa 'brel to/ /de rnams kyang sangs rgyas dang byang chub sems dpa' rnams sgrub pa chen por bstan pa yin zhes te/ mchog gi dngos grub kyi rgyu'o zhes gsungs so/ /bzhi pa</text></item>
<item><p>183b3</p><section></section><text>las ni ri mo'i dkyil 'khor gsungs te/ slob dpon gyi las so/ /bcu drug pa las ni brtul zhugs dang ri mo'i dkyil 'khor gyi lhag ma ston te/ gnyi ga dang 'brel to/ /brgyad pa las ni de bzhin nyid dang rjes su 'brel ba'i mchod pa spro ba ste sdom pa'o/ /bcu gnyis pa las ni thun</text></item>
<item><p>183b4</p><section></section><text>mong gi dngos grub mi snang ba la sogs pa ston to/ /lnga pa'i don kho na dang 'brel to/ /brgyad pa zhes pa ni gong du brgyad pa smos pas 'di gzhung lhag pas drug par 'dod de/ drug pa de las rjes su chags pa'i sngags dang / nye bar sgrub pa rdo rje gsum byin gyis brlabs pa'i cho ga ston to/ /</text></item>
<item><p>183b5</p><section></section><text>ji skad du gnyis pa las/ sems de ye shes gzugs bsgyur ba/ /bsgom pa nye bar sgrub pa'o/ /zhes pas so/ /gnyis pa las spyi dang rigs so so'i byang chub sems te sdom pa'o/ /bcu pa dang bcu bzhi pa las thugs bskul ba dang / phur bus gdab pa'i drag shul gyi sbyor ba ston te/</text></item>
<item><p>183b6</p><section></section><text>bar ma'i gnyis pa kho na dang 'brel to/ /bdun pa las rjes su dran pa bcu drug ste sgrub pa'i sdom pa'o/ /gcig pa las lha rnams phyung ba spyi dang khyad par gyi phrin las mdzad pa ste/ de bzhin gshegs pa kun gyi las so/ /gsum pa las lha rnams kyi sku mdog dang / mtshan ma dang /</text></item>
<item><p>183b7</p><section></section><text>chos kyi dbyings su byin gyis brlab pa'i sngags te bsnyen pa'o/ /bcu gcig pa las ri bo la sogs pa'i gnas te dngos grub kyi zhing ngo / /bco lnga pa las rmi lam gyi bye brag gnyis te mtshan ma'o/ /de ni sgrub pa po kho na dang 'brel to/ /de rnams ni mtshon pa tsam du zad de/ gzhan yang</text></item>
<item><p>184a1</p><section></section><text>le'u de dang de las don 'di lta bu gsungs so zhes bstan pa/ dul dang zhes pa la sogs pa'o/ /dul ba ni byang chub sems dpa' rnams so/ /gdul dka' ni gcer bu pa la sogs pa'o/ /zhi ba ni 'phags pa rang rgyal ba dang nyan thos so/ /sems can</text></item>
<item><p>184a2</p><section></section><text>rnams ni zhes pa ni tha mal pa rnams te/ de rnams gzhug pa la thabs gnyis te/ gdul bar dka' ba tshar gcad pa dang / gzhan dag la phan gdags pa'o/ /de yang phan gdags pa ni slob dpon dang 'brel to/ /tshar gcad pa dang / phan gdags pa'i bya ba gnyis ka dang</text></item>
<item><p>184a3</p><section></section><text>sgrub pa po 'brel to/ /de ni bsdus pa'i don las dpags te shes par bya'o/ /de ltar chos dang gang zag 'brel pa bstan nas/ da ni chos dang gzhung 'brel bar gsungs pa/ bskyed pa'i zhes pa la sogs pa'o/ /de la bskyed pa'i rim pa ni bsnyen pa dang / rdo rje cho ga bzhi ste/ dang</text></item>
<item><p>184a4</p><section></section><text>po'i cho ga dang / mtshan ma'i cho ga dang / sku'i cho ga'o/ /gzhan ni 'di las 'og nas ston te der shes par bya'o/ /de lta bu dang gzhung zhes so/ /de bzhin du gzhung 'di dngos grub thun mong dang 'brel to/ /gzhan yang mchog tu gyur pa zhes pa ni mchog gi dngos grub dang 'brel pa'i</text></item>
<item><p>184a5</p><section></section><text>gzhung ngo / /de bzhin du dkyil 'khor de gzhung bzhi pa dang bcu drug par 'brel/ brtul zhugs dang bcu drug par 'brel zhes so/ /bcu bdun pa dang slob dpon gyi yon tan 'brel te/ bla ma rnams kyi sngags lam gyis slob ma rnams la yongs su smin par byed pa dang yang gzhung 'di</text></item>
<item><p>184a6</p><section></section><text>'brel to/ /de dngos gang yin zhe na/ shin tu dbang bskur ba'i brtul zhugs zhes pa ni shes rab ye shes kyi dbang bskur ba ste/ des de nyid rtogs par byed pas de thob pa ni slob ma bzang po bdag nyid che'o/ /de lta bu'i slob ma des sangs rgyas la sogs pa dang 'brel pa'i bstan pa 'dis de'i</text></item>
<item><p>184a7</p><section></section><text>'khor ba las yongs su grol ba yin no zhes so/ /de thams cad kyang de dang / de las ci rigs par ston pas bsdus pa'i don la dpags te shes par bya'o/ /'di yi sbyor ba ji ltar lags/ /zhes pa'i lan bstan pa'i phyir thabs dang / shes rab ces pa la sogs pa'o/ /gang zhig</text></item>
<item><p>184b1</p><section></section><text>dngos med shes rab ste/ /zhes pa ni chos thams cad kyi chos nyid spros pa dang bral ba ngo bo nyid med pa'o/ /rang gi mtshan nyid thabs yin no/ /zhes pa ni rang rang gi mtshan nyid phyin ci log las grol ba'i kun rdzob kyi sems kyi dkyil 'khor lta bu ste/ de gnyis zung du 'brel par</text></item>
<item><p>184b2</p><section></section><text>'jug pa ni rnal 'byor zhes bya'o/ /gang du rgyud kyi 'brel ba bshad nas/ da ni rgyud ces pa'i sgra don bshad pa'i phyir/ rgyud ni zhes pa la sogs pa'o/ /rgyud rnam pa gsum las gzhi bshad pa ni/ gzhi ni thabs zhes bya ba yin/ /zhes te/ kun rdzob tu sa'i cha bskyed pa la sogs pa thams</text></item>
<item><p>184b3</p><section></section><text>cad kyi ngo bo ji snyed pa thams cad gzhi'o/ /rang bzhin med pa'i rnam pa ste/ shes rab kyi ngo bo 'byung gnas sam rgyu zhes bya'o/ /de bzhin 'bras bu mi 'phrogs pa/ /zhes pa ni gnyis dbyer med par rtogs pa ni 'bras bu ste/ rgyu rkyen gzhan gyis 'phrog par mi nus zhes so/ /de ltar rnam pa</text></item>
<item><p>184b4</p><section></section><text>gsum rab tu 'brel cing bsdus pa'i phyir rgyud ces bya ste/ rgyud kyis ston pa'i phyir ro/ /de las gzhan yang rgyud kyi nang du grub par byed pa kun de kho nar 'dus pa bstan pa/ rigs ni rnam pa zhes pa la sogs pa'o/ /don dam par ni sems kyi rang bzhin gcig ste rdo rje 'dzin to/ /de nyid spros pa</text></item>
<item><p>184b5</p><section></section><text>gsum ste/ sku gsung thugs so/ /de las yang lnga ste/ rtag pa la sogs pa'i gzugs so/ /de re re la lnga lngar phye ba'i nyi shu rtsa lnga las sku la sogs pa'i rnam par phye ba'i brgya ste/ spyir na rigs ni mtha' yas pa'o zhes so/ /rigs de dag gam gzhan yang de dang 'dra ba ji snyed pa kun kyang</text></item>
<item><p>184b6</p><section></section><text>gzhi dang rang bzhin dang / 'bras bu rnam pa gsum la ji lta ba bzhin du bsdu bar bya'o/ /de ltar rtsa ba'i rgyud kyi don de rnams kyi rgyud kyi don gang yin zhe na/ byang chub rdo rje zhes bya ba la sogs pa'o/ /rtsa ba'i rgyud la ston pa byang chub kyi sems rdo rje yis gsungs pa'i tshig dang 'dra bar gsungs</text></item>
<item><p>184b7</p><section></section><text>pas de rgyud phyi mar 'dod ces te/ don tha mi dad par gsungs pa'i phyir/ de yang rnam pa gsum du 'dod/ /ces so/ /de kho na nyid ji ltar lags/ /zhes pa la sogs pa/ zhus tshig bzhi'i lan bstan pa'i phyir/ de kho na nyid ces pa la sogs pa'o/ /de rnams ni go sla'o/ /byang chub</text></item>
<item><p>185a1</p><section></section><text>kyi sems rdo rje zhes pa'i sgra bstan pa'i phyir/ byang chub sems ni ji ltar lags/ /zhes pa'i lan bstan pa'i phyir/ skye 'gag med la zhes pa la sogs pa'o/ /dngos po dngos med mi zad ces pa na mtha' gnyis dang bral ba'i mi gnas pa'i mya ngan las 'das pa</text></item>
<item><p>185a2</p><section></section><text>zhes pa'i don to/ /gtso zhes pa ni rgyu lta bur kun du khyab pa'o/ /stong nyid snying rje mi phyed pa/ /zhes pa ni chos kyi dbyings zhes so/ /le'u dang po las rig pa'i skyes bu zhes pa'i sgra'i don bstan pa'i phyir/ de bzhin rig pa'i skyes bu ci/ /zhes lan gsungs pa/ rang gi zhes pa la</text></item>
<item><p>185a3</p><section></section><text>sogs pa'o/ /mi phyed pa'i zhes pa ni yab yum gnyis rdo rje gsum gyi ngo bo nyid gcig pa zhes so/ /phyed dngos te zhes pa ni de gnyis rnam pa'i kun rdzob kyis phye ba ste/ de bas na rig pa dang ldan pa'i skyes bu la rig pa'i skyes bu zhes so/ /le'u dang po'i dbyung ba'i sngags kyi don dri</text></item>
<item><p>185a4</p><section></section><text>ba'i phyir/ badzra d+h+r-ika ni ji ltar lags/ /zhes pa la sogs pa'i zhus tshig lnga'i lan gsungs pa ni/ rgyu zhes pa la sogs pa'o/ /rgyu lnga dang zhes pa ni gzugs la sogs pa lnga'o/ /'bras bu lnga zhes pa ni mi bskyod pa la sogs pa lnga'o/ /de nyid 'og dang gong gi tshul gyis 'bras bu</text></item>
<item><p>185a5</p><section></section><text>rnam par dag pa'i tshul gyis gzugs ni badzra zhes su bstan to/ /de 'dzin pas na d+h+r-ika ces te/ rnam par shes pa'i phung po rnam par dag pa'i yid du 'dod do/ /yod med dbus las 'das pa las/ /zhes pa ni yod pa dang med pa dang dbus rnam par rtog pa de gang zhe na/ 'byung ba dang 'byung ba</text></item>
<item><p>185a6</p><section></section><text>las gyur pa'i gzugs me long lta bu'i ye shes su rnam par dag pa de sems can thams cad kyi kun gzhi'i rnam pa'i gzugs de la dzi na dzika ces bya'o/ /skye ba zhes pa ni dzi na ste/ kun brtags kyi bdag nyid do/ /de las rgyal bar byed pas dzika ces bya ste/ rtag pa'i rang bzhin du skye'o zhes</text></item>
<item><p>185a7</p><section></section><text>so/ /tshig gi don thams cad mnyam pa nyid las 'byung bas na des dag pa'i sems ni rin po che yin pas na/ thams cad don kun 'byung bas na/ /sems ni rat+nar bstan pa yin/ /zhes so/ /de yang tshor ba rnam par dag pa yis nges par tshor bas na de dag pa'i yid ni rat+na d+h+r-ika ces pa'o/ /</text></item>
<item><p>185b1</p><section></section><text>'dod pa'i mtshan nyid ces pa nag po dang ser po la sogs pa mtshon pa'i phyir ro/ /des nges par rtogs pa'i ngo bo yod na mtshon pa zhes bya'o/ /des thams cad nas thams cad du gang rol cing yul du byed pas de rnam par dag pa'i yid mtshan ma dang / mtshon pa de yang A ro lika ces bya'o/ /</text></item>
<item><p>185b2</p><section></section><text>rnam shes rab tu gsal byed pa/ /zhes pa ni sa bon la sogs pa nas nang gi bzlas pa'i las can gyi bar gyis goms pas rnam par shes pa la bya ba nan tan gyi ye shes su gsal ba'i ngo bo de shes rab ces bya'o/ /'du byed kyi phung po rnam par dag pa'i ngo bo nyid 'dzin pas na d+h+r-ika ces bya'o/ /</text></item>
<item><p>185b3</p><section></section><text>da ni le'u dang po las zhe sdang gi rigs mchog la sogs pa'i don zhu ba'i phyir/ de bzhin rigs 'dir gang la bgyi/ /zhes pa'i lan bstan pa'i phyir/ rigs ni zhes pa la sogs pa'o/ /rgyud ni thog ma zhes brjod de/ /zhes pa ni thog ma nas so sor yang rigs su rgyun ma chad ces pa'i</text></item>
<item><p>185b4</p><section></section><text>don to/ /mi 'jig ces pa ni rigs lnga'i rang bzhin gnyis su med pa la 'jig pa med do/ /de ci'i phyir zhe na/ skye ba med pa gang yin zhes sku gsung thugs kyi chos thams cad brtags pa'i bdag nyid kyis ma skyes te/ de bzhin gshegs pa lnga'i rnam par skye ba'i phyir ro/ /de bzhin</text></item>
<item><p>185b5</p><section></section><text>gshegs pa mtha' yas pa'i mgon po yin par brjod do/ /de ltar de bzhin gshegs pa'i rnam par dag pa sngags kyi sgo nas bstan nas/ da ni phung po'i sgo nas rnam par dag pa gsungs pa/ rgyu 'bras zhes pa la sogs pa'o/ /de la rgyu la rgyu nyid du zhen pa dang / 'bras bu la 'bras bu</text></item>
<item><p>185b6</p><section></section><text>nyid du mngon par zhen pa dang gnyis kyi rim pa ste chen po'i zhe sdang zhes bya'o/ /gnyis po de 'jig par byed pa ni/ rnam shes zhe sdang yin par bshad/ /ces te/ rnam par shes pa'i phung po rnam par dag pa'i rang bzhin te/ rgyu 'bras med par chud pa'i ye shes zhes pa'i don to/ /</text></item>
<item><p>185b7</p><section></section><text>gzugs kyi phung po ni sems med pas bems pos bcings pa'i rang bzhin te/ de rnam par dag pa gti mug ces bya ste/ thams cad la rang rig cing 'byed pa med pa zhes bya'o/ /tshor ba ni dregs pa dang nga rgyal la sogs pa'i ngo bo bas na de rnam par dag pa'i ngo bo ni bdag tu rlom</text></item>
<item><p>186a1</p><section></section><text>pa'i nga rgyal te/ thams cad bdag la mnyam mo snyam pa'i mtshan nyid du gnas pa'o/ /'du shes ni mtshan mar 'dzin pa'i bdag nyid pas na dngos po la chags pa'i mtshan nyid can zhes bya'o/ /de rnam par dag pa ni 'dod chags te/ thams cad mi gtong ba'i</text></item>
<item><p>186a2</p><section></section><text>bdag nyid do/ /'du byed ni 'du byed pa'i bdag nyid pas rkyen gyis drangs pa'i bdag nyid can zhes te/ bdag kho nas sems can gyi don bya'i gzhan gyis ma yin no zhes nan tan du byed pas na phrag dog ste bya ba nan tan gyi ye shes so/ /le'u gnyis pa'i byang chub kyi sems kyis kun</text></item>
<item><p>186a3</p><section></section><text>la khyab par bstan pa'i phyir/ byang chub ces pa la sogs pa'o/ /byang chub sems kyi ngo bo nyid ni thams cad mnyam pa'i rang bzhin yin pas srid pa 'byung ba thams cad du zhes te/ srid pa dang zhi ba mnyam pa'i rang bzhin zhes so/ /da ni le'u dang po las/ 'dod dang thar pa rab</text></item>
<item><p>186a4</p><section></section><text>bsgrub pa'o/ /zhes pa las 'dod pa'i don bstan pa'i phyir/ 'dod chags zhes pa la sogs pa'o/ /'dod chags la sogs pa dang ldan pa'i sems ni 'dod pa'o/ /dam tshig ni thams cad las mi 'da' ba'i rdo rje 'dzin to/ /de yang thams cad la mnyam pa nyid du gnas</text></item>
<item><p>186a5</p><section></section><text>pas na sna tshogs 'dra ba'o/ /de yang rang rig pa la mngon par phyogs shing byams pa la sogs pa goms pa las skyes pa'i 'bras bu bas na de dang ldan pa'i sems ni 'dod pa'o/ /da ni/ mo ha zhes 'dir gang la bgyi/ /zhes pa la sogs pa zhus tshig lnga'i lan gsungs pa/ gnyis</text></item>
<item><p>186a6</p><section></section><text>med ces pa la sogs pa'o/ /de yang chos nyid kyi yul can gyi gnyis su med pa'i ye shes kyis nga rgyal gyi ngo bo nyid du rmongs pa de la mo ha zhes bya'o/ /de nyid phyogs nges pa med par phan tshun thug cing 'byer ba'i ngo bos na dwe Sha'o/ /de nyid de bzhin nyid kyi mtshan nyid la zhen cing mi gtong</text></item>
<item><p>186a7</p><section></section><text>bas na rA ga'o/ /de nyid mi chod cing mi shigs pa'i ngo bo'i ye shes de ni badzra zhes bya'o/ /bzhi po de dag gis/ ra tI rdzogs pa'i longs spyod mchog /ces bya ste/ gnyis su med pa las rtsa ba'i ye shes kyi dga' ba mtshan ma med pa skye ba'i phyir ro/ /le'u dang po las btsun mo'i mchog phun</text></item>
<item><p>186b1</p><section></section><text>sum tshogs pa'o zhes pa'i don bstan pa'i phyir/ phun sum tshogs pa ji ltar lags/ /zhes pa'i lan bstan pa'i phyir/ bud med bde mchog phun sum tshogs/ /zhes te/ yang dag pa'i bde mchog skyed pa'i rgyur gyur pa'i phyir na phun sum tshogs pa'o/ /gti mug dga' ma la</text></item>
<item><p>186b2</p><section></section><text>sogs pa gsum la rdo rje dga' mas zin par bstan pa/ mo ha zhes pa la sogs pa'o/ /gnyis su med pa'i ye shes kyi bdag nyid ni rdo rje ste/ de nas gti mug la sogs pa gsum bsgyur ba ni/ de ni sangs rgyas rnams kyi thabs/ /rdo rje theg pa zhes su bshad/ /ces pa ni 'di 'gro</text></item>
<item><p>186b3</p><section></section><text>bar byed pa'i phyir ro/ /da ni ya mAn+ta kr-ita don ni gang / /zhes pa la sogs pa zhus tshig bzhi'i lan bstan pa'i phyir/ mi 'jig ces pa la sogs pa'o/ /lus la sogs pa'i chos rnams ni gcig dang du ma la sogs pa'i ngo bos ma skyes pa'i ngo bo nyid pas na mi 'jig bdag nyid chos te/</text></item>
<item><p>186b4</p><section></section><text>de nyid dngos po thams cad mi 'da' bas na dam tshig ste/ de lta bu'i rnam par dag pa'i yul la dang po'i rnam par dag pa'i bdag nyid ya mAn+ta kr-ita ces so/ /shes bya'i sgrib pa dang / ma dad pa dang / gzung ba'i rtog pa ni ya ma'o/ /de nyid med pas na ta kr-ita do/ /don dam pa'i 'gyur</text></item>
<item><p>186b5</p><section></section><text>ba'i bdag nyid chos thams cad dag par byed pa nyid pas na rnam shes min bdag ste/ byang chub kyi bdag nyid 'dzin pa'i rang bzhin ma yin zhes pa'i don to/ /de lta bu sems kun gyi dam tshig ste/ de'i tshul gyis pra dz+nyAn+ta kr-ita ces te/ yang dag pa'i spong ba bzhi byed pa'i phyir dad pa</text></item>
<item><p>186b6</p><section></section><text>dang ldan pa'i brtson 'grus kyis skyon kho na med par byed pas na ta kr-ita do/ /chos thams cad kyi rang bzhin la ming dang gzugs la sogs pa'i blo'i ngo bo med pas na/ brjod med bdag nyid chos rnams ni/ /zhes bya'o/ /de lta bu de chos thams cad kyi dam tshig ste/ des na pad+man+ta kr-ita</text></item>
<item><p>186b7</p><section></section><text>ces so/ /ci'i phyir zhe na/ brjod du med pa'i yul la 'dun pa la sogs pa'i rnam pa la brtson 'grus dang ldan pa'i rnal 'byor pas sems ma 'khrugs pa'i dran pa thob pa ni pad+ma'o/ /de nyid skyon rnams med par byed pas na ta kr-ita do/ /phung po la sogs pa'i tshogs rnams ni 'dzin pa</text></item>
<item><p>187a1</p><section></section><text>la sogs pas rang bzhin gyis zhi ba nyid yin pas/ mi rtog bdag nyid rnams ni zhi/ /zhes bya'o/ /de nyid rdo rje ste de bzhin gshegs pa thams cad kyi dam tshig ste/ tshul des na big+h+nAn+ta kr-ita ces so/ /mi rtog pa'i chos la dran pa dang ldan pa'i rnal 'byor pas sems rtse</text></item>
<item><p>187a2</p><section></section><text>gcig pa'i ting nge 'dzin yang dag pa'i shes rab kyi rgyu gang yin pa de la big+h+nAn+ta kr-ita ces ma dad pa la sogs pa'i bgegs med par byed pa'i phyir ro/ /da ni don de rnams sangs rgyas kyi byang chub kyi ngo bo yin pas de shes na bde ba chen po thob par 'gyur ro zhes bzhi char gyi mjug bsdu</text></item>
<item><p>187a3</p><section></section><text>ba'i phyir/ mi 'jig ces pa la sogs pa'o/ /da ni gshin rje gshed la sogs pa rnams nyon mongs pa'i rnam par dag pa'i sgo nas rang gi bya ba bstan pa'i phyir/ gti mug ces pa la sogs pa'o/ /de la gti mug ni gong du bstan pa'o/ /des longs spyod par gyur pa ni rnam</text></item>
<item><p>187a4</p><section></section><text>par snang mdzad de/ de goms pa las skyes te/ de dag mi phyed pa'i rang bzhin la longs spyod pa zhes bya'o/ /gti mug zad phyir zhes pa ni/ /de'i mi mthun pa'i phyogs mi shes pa'i gti mug rab tu 'jug pa zad par byed pa'i sgo'i bdag por gyur pa'i phyir gshin rje gshed do/ /</text></item>
<item><p>187a5</p><section></section><text>de nyid kyis na lus mthar byed ces te/ 'jig tshogs la lta ba med pa'i phyir zhes so/ /gzung ba spangs pa nyid kyis na shes bya mthar byed 'gyur zhes so/ /gzhan rnams la yang tshig thabs de bsgre bar bya'o/ /sems ni mthar byed de zhes pa ni 'dzin pa'i rtog pa'i sems ni</text></item>
<item><p>187a6</p><section></section><text>sems te de med par byed do zhes so/ /de med pas na nyon mongs mthar byed 'gyur zhes te/ /nyon mongs pa rnams ni 'dzin pa'i bdag nyid sngon du 'gro bas na de skad ces bya'o/ /ngag mthar byed ces pa ni tshig gi ngo bo 'gog par byed pa ste/ de yang gang zhe na/ snyoms 'jug ces</text></item>
<item><p>187a7</p><section></section><text>te/ tshig dang tshig bya gnyi ga mnyam pa ni snyoms 'jug ste/ ngag gi ngo bo 'gog pas de med par byed pa'o/ /'dod chags la sogs pa'i nyon mongs pa dang / mtshams med pa lnga la sogs pa'i las kyi sgrib pa kun zad par byed pa'i ye shes des skyon gsum 'joms par</text></item>
<item><p>187b1</p><section></section><text>byed ces bya'o/ /ci'i phyir zhe na/ nyon mongs zhes pa la sogs pa'o/ /de nyon mongs pa nyid mi shigs pas rdo rje ste de nyid sgrib pa yin la/ de rnam par dag pa gnyis su med par shes na/ las rnams thams cad rnam par dag /ces so/ /de dag pas na las las skyes pa'i 'bras bu</text></item>
<item><p>187b2</p><section></section><text>yang rnam par dag par 'gyur ro zhes te/ mtho ris dang ngan song yang rnam par dag pa ste/ byang chub kyi rgyur 'gyur ro zhes so/ /ji skad du/ gang la sdig dang bsod nams med/ /de la byang chub yin par gsungs/ /zhes gsungs pa'i phyir ro/ /khro bo rnams kyi skabs bshad pa yin</text></item>
<item><p>187b3</p><section></section><text>pas na zhus pa med na yang rang bzhin du gtogs pa'i chos rnam par dag pa kho na gsungs pa/ gzung dang zhes pa la sogs pa'o/ /de gzung ba dang 'dzin pa dang / tshig dang tshig bya ba dang / sgrib pa rnam par dag pa'i rang bzhin de'i rnam pa so sor shes pa de la gzung ba zhes bya ste/ 'dod</text></item>
<item><p>187b4</p><section></section><text>pa'i rgyal po'o/ /chags pa ni de la dga' ba ste dbyug pa sngon po'o/ /rnam pa ni 'dra bar skyed pa ste stobs po che'o/ /mi g.yo ba ni de kho na nyid la brtan pa'i bdag nyid du gnas pa ste mi g.yo mgon po'o/ /rgyu nyid ni de nyid goms pa las nus pa dang ldan pa ste/ gtsug tor 'khor</text></item>
<item><p>187b5</p><section></section><text>los sgyur ba'o/ /'bras bu nyid ni de nyid la goms pa la gsal bar 'gyur ba ste gnod mdzes so/ /de bas na/ 'dod pa'i rgyal po la sogs drug /khro bo'i dbang po rnam par grags/ /zhes te/ rgyu'i sde med pa'i phyir ri mo dang / 'byin pa dang / lus kyi dkyil 'khor gyi lha ma</text></item>
<item><p>187b6</p><section></section><text>yin zhes so/ /ma zhus kyang gleng gzhi la gtogs pa'i byang chub sems dpa' rnams kyi ming la sogs pa la som nyi dgag pa'i phyir/ dam tshig rdo rje zhes pa la sogs pa'o/ /dam tshig rdo rje la sogs pa drug ni gzugs dang ba rnams rnam par dag pa 'byung ba las gyur par</text></item>
<item><p>187b7</p><section></section><text>grags so/ /mig la sogs pas thams cad mkhyen par bsgrub pa'i phyir rtsa ba'i rgyud las rig pa'i rgyal po zhes kyang bshad do/ /de bzhin du sa rdo rje la sogs pa lnga ni 'byung ba rnam par dag pa'i rang bzhin du grags so zhes so/ /de rnams la rtsa ba'i rgyud las/ rdo rje bdag</text></item>
<item><p>188a1</p><section></section><text>po zhes 'byung ste/ de rtogs pas mya ngan las 'das pa thob par byed pas de skad do/ /de bas na 'di rnams kyi rtog pas gleng gzhi la sdud pa pos rnam par bkod pa'o/ /gzugs la sogs pa'i lha mo rnams yi ge gsum gyis 'byung bar gsungs pa/ sku gsung</text></item>
<item><p>188a2</p><section></section><text>zhes pa la sogs pa'o/ /de bas na rgyu'i sde med pa'i phyir dam tshig rdo rje la sogs pa yang ri mo dang / 'byin pa dang / lus kyi lha ma yin no/ /da ni le'u lnga pa las thams cad la spyod pa ni kun du spyod pa'o zhes pa'i don bstan pa'i phyir/ mgon po kun du spyod pa ci/ /zhes pa'i</text></item>
<item><p>188a3</p><section></section><text>lan gsungs pa/ thabs dang shes rab ces pa la sogs pa'o/ /de ji skad du bshad pa'i thabs dang shes rab las byung zhing dkyil 'khor pa'i rnam par phung po la sogs pa thams cad dag par mos pas gnyis su med pa'i sbyor ba sngags pas nges par byas la/ 'jigs</text></item>
<item><p>188a4</p><section></section><text>pa thams cad bral zhing mi 'gyur bar dogs pa med pa'i sems kyis seng ge bzhin du rgyu zhing gnas so zhes so/ /de ltar gnas pa la spyod pa thams cad spyad par bstan pa/ 'di la mi bya ci yang med/ /ces pa la sogs pa'o/ /de bas na/ mnyam par ma bzhag sbyor ba</text></item>
<item><p>188a5</p><section></section><text>yis/ /zhes te/ smyon pa la sogs pa'i tshul du sbyor yang sems rtag pa nyid mnyam par 'jog pas na sems la spyod pa ste/ de kun nas spyod pas na de skad do/ /le'u bdun pa las sngags kyi spyod pa'i don bstan pa'i phyir/ de bzhin sngags kyi spyod pa ci/ /zhes pa'i</text></item>
<item><p>188a6</p><section></section><text>lan gsungs pa/ rkyen las byung zhes pa la sogs pa'o/ /dbang po dang yul la brten nas rnam par shes pa gang 'byung bar 'gyur ba de ni yid kyi sgrar bshad la/ de nyid rnam par dag pa las 'khor ba las skyob pas na man+t+ra ste sngags so/ /des 'jig rten gyi spyod pa</text></item>
<item><p>188a7</p><section></section><text>las rnam par grol ba'i dam tshig dang sdom pa rdo rje thams cad kyis bskyangs pa'i ngo bo srung ba de sngags kyi spyod pa zhes bya'o/ /le'u gsum pa las bzlas brjod bstan pa gsal bar bya ba'i phyir/ rang rang zhes pa la sogs pa'o/ /de yang sku rdo rje la sogs pa rang rang gi ngo bo</text></item>
<item><p>188b1</p><section></section><text>rnams yid kyis rnam par bsams te zhes so/ /des na/ gsang sngags zlos pa'i dbye ba yis/ /zhes te/ rim pa'am/ cig car gyi dbye bas sngags zlos par byed cing spro ba dang bsdu bar bya'o zhes so/ /de ltar rdo rje gsum gyi bzlas pa bstan nas/ da ni ye shes sems</text></item>
<item><p>188b2</p><section></section><text>dpa'i bzlas pa gsungs pa/ sangs rgyas zhes pa la sogs pa'o/ /sangs rgyas sna tshogs zhes pa ni rigs lnga'i dkyil 'khor rnams dus gcig kho nar ye shes sems dpa'i sa bon las spro zhing bsdu zhes so/ /de nas ci zhe na/ byang chub bdag med de/ gzung 'dzin dang bral</text></item>
<item><p>188b3</p><section></section><text>bas na de skad do/ /brtul zhugs kyi de bzhin nyid yin pas bdag med pa'i sa bon la gzung zhes te/ gnas brtan par bya'o zhes so/ /de nas yang ci zhe na/ sna tshogs bzhin du zhes te/ rang nyid dngos po thams cad kyi ngo bo nyid du mos nas zhes so/ /sna tshogs spro zhes pa</text></item>
<item><p>188b4</p><section></section><text>ni rigs lnga la sogs pa spro ba ste/ de yang dus gsum ni rdo rje yi ge gsum gyi bar du bcug pa'i sa bon dag gis bzlas zhes so/ /de bas na bzlas pa ni smra ba yin la/ smra ba ni ngag gi bzlas pa zhes bya la/ de nyid 'bod pa yin la/ 'bod pa nyid de kho na la bskul</text></item>
<item><p>188b5</p><section></section><text>bar smra bas na rnal 'byor pas kyang / /sku mchog rdo rje rdzogs byang chub/ /ces pa la sogs pa'i de kho na nyid kyis bskul bar bya'o zhes so/ /dam tshig sems dpa' dang 'dra bar ye shes sems dpa' bskyed do zhes bstan pa'i phyir/ ji ltar snying gar byin gyis rlob pa'i ting</text></item>
<item><p>188b6</p><section></section><text>nge 'dzin yang de bzhin no/ /spro ba'i sangs rgyas la sogs pa de rnams kyi bdag kho na bzhin du bsnyen sgrub bzhi dang ldan par bstan pa/ de rnams zhes pa la sogs pa'o/ /spro ba de rnams kyang spyi bor dbang bskur nas gong ma bzhin du mchod par bya'o/ /de yang rdo rje 'chang bzhin</text></item>
<item><p>188b7</p><section></section><text>du rig pa dang lhan cig tu yod pa ste/ de'i longs spyod bzhir shes par bya'o/ /de gsungs pa/ bdag byin brlabs zhes te/ chos kyi dbyings su byin gyis brlabs/ /zhes te smos pa'o/ /sogs kyi sgras ni lhag ma gnyis bsdu'o/ /de bas na thams cad kyi spros pa yang</text></item>
<item><p>189a1</p><section></section><text>dkyil 'khor gyi bdag po bzhin du shes par bya'o/ /da ni le'u bco lnga pa'i rgyas 'debs pa'i don bstan pa'i phyir/ rgyas 'debs ji ltar 'tshal bar bgyi/ /zhes pa'i lan gsungs pa/ dpa' bo zhes pa la sogs pa'o/ /dpa' bo zhes ni byang chub</text></item>
<item><p>189a2</p><section></section><text>sems dpa' dang / khro bo rnams so zhes so/ /rdo rje rnams zhes pa ni de bzhin gshegs pa rnams so/ /de rnams kyi spyi bor dbang bskur re re ste/ zhes pa ni rang rang gi rigs kyi bdag po rig ma dang ldan pa re re ste/ rigs lnga ni ma yin no zhes so/ /de 'ba' zhig gis rgyas</text></item>
<item><p>189a3</p><section></section><text>gdab ce na/ snying po zhes pa la sogs pa'o/ /de la snying po dang phyag rgya dang sngags ni phyag rgya bzhi ste/ de ltar thams cad kyi rigs kyi rim pas rgyas gdab ces so/ /rgyu rdo rje 'chang ba la 'bras bu mi bskyod pas rgyas gdab ces te bzlog go/ /le'u gsum pa la sogs pa'o/ /nam</text></item>
<item><p>189a4</p><section></section><text>mkha' dbyings kyi dbus gnas par/ /zhes pa la sogs pa'i don bstan pa'i phyir/ chos 'byung ba ni ji ltar bsgom/ /zhes pa'i lan gsungs pa/ longs spyod bzhi zhes pa la sogs pa'o/ /de yang gtso bo'i nges pa gnas gyur pa las bsnyen pa la sogs pa'i</text></item>
<item><p>189a5</p><section></section><text>longs spyod bzhi dang ldan pa'i rig ma'i skyes bu rdo rje can du gyur nas/ de gnas gyur pas sku la sogs pa'i ngo bo nyid gru gsum du rnam par bsgom zhes so/ /gzhi gang la bsgom zhe na/ kun nas ser po'i 'khor lo ni/ /rtsibs bcu ste bcu rtag par bsgom zhes te/</text></item>
<item><p>189a6</p><section></section><text>sa bcu rnam par dag pa'i 'khor lo ser po rtsibs bcu pa rnam par bsgoms la/ de'i dbus su sgo nga la brten pa zhes so/ /rtsibs rnams la khro bo bcu bsgom ste/ de yang dad pa la sogs pa'i shes pa rnam par dag pas/ /bdag nyid ye shes bcu las 'byung / /zhes so/ /</text></item>
<item><p>189a7</p><section></section><text>'gog pa'i rdo rje zhes pa ni rtse gcig pa mang po 'phros pas zhes so/ /de bas na sems mchog tu mdzes pas bsgrub par bya'o/ /'khor lo de yang gzhi rdo rjer skad cig gis g.yon du 'khor bar byed pas mi 'gul ba 'dra bas na/ /mi g.yo ba dang mtshungs par 'khor/ /zhes so/ /</text></item>
<item><p>189b1</p><section></section><text>chos 'byung ba'i rang bzhin dang yon tan gsungs pa/ de ltar zhes pa la sogs pa'o/ /le'u bcu bdun pa la sogs pa'i sdom pa bstan pa'i phyir/ de bzhin sdom pa ji lta bu/ /zhes pa'i lan gsungs pa/ rdo rje can zhes pa la sogs pa'o/ /sgrub pa zhes pa ni</text></item>
<item><p>189b2</p><section></section><text>rim pa gnyis kyi sgrub pa ni rgyu'o/ /nan tan ni rjes su blangs pa'o/ /dam tshig ni bsrung ba dang / bza' ba dang / spang ba'o/ /de thams cad rtsa ba'i rgyud du gsungs so/ /sdom pa yang der gsungs so/ /de nyid yin yang / /rim pa'i dbye bas phye ba yin/ /zhes te/ khyad par</text></item>
<item><p>189b3</p><section></section><text>du gsungs so zhes te/ de nyid gsungs pa/ gzugs dang zhes pa la sogs pa'o/ /de yang gzugs la sogs pa re re la yang bde ba la sogs pa la 'dod chags dang zhe sdang dang gti mug sogs rtag tu snying la skye bar 'gyur zhes so/ /de nyid sdom pas/ chags la 'dod</text></item>
<item><p>189b4</p><section></section><text>chags rdo rje can/ /zhes te/ 'dod chags byung ma thag tu tshe dpag med du bsam mo/ /rdo rje dra ba rin chen 'byung / /zhes pa ni zhe sdang byung ma thag rin chen 'byung ldan no/ /mnyam pa nyid kyi phyir ro/ /de bzhin du gti mug la dam tshig ces rnam par snang mdzad kyi ngo bo las mi 'da'</text></item>
<item><p>189b5</p><section></section><text>ba'i phyir ro/ /'dod pa de rnams dam tshig mtshungs/ /zhes pa ni de thams cad kyang rdo rje 'chang chen por blta ste/ de ltar gnyis su med pas gzugs la sogs pa bsten pa ni sdom pa zhes bya'o/ /da ni le'u dgu pa'i lus kyi las rnam par dag pa'i don bstan pa'i phyir/ zhe sdang gti</text></item>
<item><p>189b6</p><section></section><text>mug ces pa la sogs pa'i lan gsungs pa/ brkam pa dang zhes pa la sogs pa'o/ /rnam bcas dang ni zhes pa ni thabs dang shes rab tu snang ba'o/ /rnam pa med ces pa ni don dam par gnyis su med par bsams nas/ kun 'gro yi ge gsum bdag ces pa ni kun gyi rang bzhin</text></item>
<item><p>189b7</p><section></section><text>yi ge gsum gyis rgyas btab nas/ bya ba dang zhes pa gnod byed gsod pa dang / dbrog pa zhes pa ser sna can gyi nor dbrog pa la sogs pa yang spro ba dang / rang gi bzlas pas bya'o zhes so/ /de ltar zhe sdang la sogs pa las dang rjes su mthun pa'i gzugs gsum du bskyed par bya</text></item>
<item><p>190a1</p><section></section><text>ste/ sku gsung thugs kyi gsang ba dag pas rgyas gdab par bya zhing dbyer med pa can gyis ji ltar 'dod pa'i don byed do zhes so/ /de ltar spyir bstan nas/ da ni zhe sdang la sogs pa'i las so sor bstan pa/ zhe sdang sbyor zhes pa la sogs pa'o/ /de yang bla ma la</text></item>
<item><p>190a2</p><section></section><text>brnyas pa la sogs pa'i bsgrub bya dmyal bar 'gro ba mthong nas de las 'byin par 'dod pa'i snying rje chen po dang ldan pas srung ma dang dbral ba la sogs pa'i las byas nas zhe sdang gtso bor gyur pa'i 'khor lo bskyed pa thams cad nag por bsams te/ rdo rje drag po'i gzugs spros pas</text></item>
<item><p>190a3</p><section></section><text>bsgrub bya bcom ste ye shes rdo rje can gyis bsdu ba la sogs pa bya'o/ /'dis rang rgyud dag par bstan pa/ 'di lta'i sbyor ba zhes pa la sogs pa'o/ /khams gsum zhes pa la sogs pas ni phan yon ston to/ /gti mug gi rnal 'byor pas nor dbrog pa gsungs pa/ gti</text></item>
<item><p>190a4</p><section></section><text>mug ces pa la sogs pa'o/ /de yang mi mkho ba'i yo byad kyang sems kyis 'dzin pa yi dgas kyi gnas su 'gro bar mthong nas de dgag pa'i phyir rnal 'byor pas gti mug gtso bor gyur pa'i dkyil 'khor thams cad bskyed nas spro bar byas pas gdu bu la sogs pa'i rgyan ji</text></item>
<item><p>190a5</p><section></section><text>snyed pa thams cad rku bar gti mug sems kyi rgya mtsho bsgom mo/ /de nas brkus pa'i rin po ches sems can thams cad la sbyin pa'i char 'bebs par bsams pas de las thal bar 'gyur ro/ /gsang sngags ni bla ma dang sems kyi 'gyur bas byed pas na som nyi mi bya'o/ /</text></item>
<item><p>190a6</p><section></section><text>des rnal 'byor pa'i phan yon bstan pa/ rdzas rnams thams cad ces pa la sogs pa'o/ /'dod chags kyi rnal 'byor pas gzhan gyi chung ma spyad pa'i las gsungs pa/ 'dod chags sbyor ba'i zhes pa la sogs pa ste/ de yang bsam pa'i khyad par las byung ba'i khyad par dang /</text></item>
<item><p>190a7</p><section></section><text>de la spros nas rjes su chags pas ngan par 'gro ba'i las te/ de dgag pa'i phyir 'dod chags gtso bor gyur pa'i 'khor lo bskyed nas spro ba byas pas lha mo la sogs pa dgug cing 'dod pa spyad par bya'o/ /de nas lha mo bzhis dga' ba la sogs pa myong bar bya'o/ /de</text></item>
<item><p>190b1</p><section></section><text>bzhin du thams cad la yang dbul bar bya zhing 'dod pas rtsen par bsams na gong ma ltar de thams cad kyang des dag par 'gyur ro/ /rang nyid kyang dag par 'gyur ba'i phan yon bstan pa/ khams gsum zhes pa la sogs pa'o/ /las 'di dag la nus pa gzhan yang ji lta bu</text></item>
<item><p>190b2</p><section></section><text>yod ce na/ dkyil 'khor pa zhes pa la sogs pa'o/ /dam tshig bsrungs pa la bstan pas dkyil 'khor la sogs pa 'dod pa tsam gyis byed la/ de nyams su len pa la byin gyis rlob par byed pas na sgrub pa po rnams kyi grub pa ni gzhan yin no zhes te/ bsam gyis mi</text></item>
<item><p>190b3</p><section></section><text>khyab po zhes pa'i don to/ /'di las dkyil 'khor gsal bar bya ba'i phyir/ dkyil 'khor zhes ni gang la bgyi/ /zhes pa'i lan gsungs pa/ b+ha ga zhes pa la sogs pa'o/ /de la/ b+ha ga'i dkyil 'khor zhes grags dang / /zhes pa ni chos 'byung ba'i nang du chud pa'i</text></item>
<item><p>190b4</p><section></section><text>rten can gyi dkyil 'khor la bya'o/ /byang chub sems kyi dkyil 'khor dang / /zhes pa ni sa bon gyis dgug pa la sogs pa'i rim pas cho ga gsum gyis sgrub pa'i dkyil 'khor ro/ /dkyil 'khor lus su bshad pa ni nye bar sgrub pa la sogs pa ste/ de dkyil 'khor</text></item>
<item><p>190b5</p><section></section><text>gsum mo/ /le'u bzhi pa las/ las kyi cho ga mthong ba yis/ /de nas phyag rgya dgod par bya/ /zhes pa'i don bstan pa'i phyir/ phyag rgya dgod pa ji ltar lags/ /zhes lan gsungs pas lus kyi dkyil 'khor gyi don yang gsal bar bya ba'i phyir/ phung po skye mched ces</text></item>
<item><p>190b6</p><section></section><text>pa la sogs pa'o/ /de phung po la sogs pa la lha thams cad kyis rgyas btab pa ste/ de yang rtag par phyag rgya dgod/ /ces te/ brtags pa'i dus nyid ni yang zhes so/ /de ni lus kyi dkyil 'khor zhes bstan pa yin no/ /khro bo rnams kyi phyag rgya dgod pa gsungs pa/ lcags</text></item>
<item><p>190b7</p><section></section><text>kyu zhes pa la sogs pa'o/ /srung ba'i 'khor lo'i me mtshams la sogs pa dang / steng 'og gi rtsibs la 'dod pa'i rgyal po la sogs pa rnams kyi g.yas par mar lcags kyu la sogs pa dgod par bya'o zhes so/ /phyogs kyi khro bo'i mtshan ma ni thugs kyi dkyil 'khor gyi rim</text></item>
<item><p>191a1</p><section></section><text>par shes par bya'o/ /rigs rgyal rdo rje can rnams zhes pa ni sa'i snying po la sogs pa drug ste/ de'i phyag rgya dang mdog la sogs pa ni rdo rje 'chang la sogs pa dang 'dra bar bstan pa'i phyir/ 'khor los sgyur ba drug gi rgya/ /zhes so/ /sa la sogs pa'i sems</text></item>
<item><p>191a2</p><section></section><text>dpa' ni spyan ma la sogs pa'o/ /rdo rje'i bdag po rdo rje can/ /zhes pa ni de rnams kyi mdog mtshan ma'i lhag ma rnams 'khor los sgyur ba drug dang 'dra'o zhes so/ /sangs rgyas zhes pa ni de bzhin gshegs pa drug go/ /byang chub sems dpa' ni spyan la sogs pa'o/ /khro rgyal</text></item>
<item><p>191a3</p><section></section><text>zhes pa ni khro bo bcu ste/ de rnams rgyas btab pa'i phyag rgya ni bshad zin to zhes so/ /de las gzhan yang dpa' bo gcig /ces pa ni rdo rje dpa' bo dang / dzaM b+ha la dang / tsun+da ma la sogs pa ste/ mi bskyod pas zhes so/ /rigs ni kha dog gis brtag ces pa ni gnod</text></item>
<item><p>191a4</p><section></section><text>sbyin mo dang / phyag brnyan dang / tshangs pa dang / sogs pa ni rigs bzhin du shes par bya'o zhes so/ /da ni le'u brgyad pa las/ mkhas pas ut+pa la dag dang / /zhes pa'i me tog gi don ni/ me tog ces ni gang la bgyi/ /zhes pa'i lan gsungs pa/ bud med</text></item>
<item><p>191a5</p><section></section><text>ces pa la sogs pa'o/ /lha mo rnam pa bcu po la 'dir me tog gi sgrar brjod de/ de yang ut+pa la dang / pad+ma'i gzugs kyi rdo rje ma la sogs pa'i yongs su rdzogs pa'o/ /dzA ti gsum ni dman pa dang / 'bring dang / mchog gi skye gnas kyis phye ba'i chos kyi</text></item>
<item><p>191a6</p><section></section><text>dbyings kyi rdo rje'o/ /ka ni ka la sogs pa bzhi ni/ spyan ma la sogs pa bzhi'o/ /lha mo rnam pa drug yi ge rnam pa gsum gyis dbyung bar yang bstan pa/ sku gsung zhes pa la sogs pa'o/ /rigs kyi rim gyis zhes pa ni rigs kyi bdag pos rgyas btab pa'i ngo bo</text></item>
<item><p>191a7</p><section></section><text>rnams zhes pa'i don to/ /le'u brgyad pa las/ mchod rten rin chen sna bzhi pa/ /zhes pa'i don bstan pa'i phyir/ mchod rten zhes ni gang la bgyi/ /zhes pa'i lan gsungs pa/ mchod rten zhes pa la sogs pa'o/ /rnam par snang mdzad las gyur pa'i gzhal yas khang</text></item>
<item><p>191b1</p><section></section><text>brtsegs pa mchod rten zhes pa'i don to/ /le'u bcu bdun pa las/ ye shes 'khor lo'i bsam gtan gyis/ /zhes pa'i don bstan pa'i phyir/ ye shes 'khor lo ji lta bu/ /zhes pa'i lan gsungs pa/ ye shes sems dpa' zhes pa la sogs pa'o/ /ye shes</text></item>
<item><p>191b2</p><section></section><text>sems dpa' gang reg pa ni ye shes sems dpa'i sa bon gyi 'od kyis dngos su'am brgyud pas yang dag par bskul la/ sangs rgyas kyi dkyil 'khor spyan drangs pa gang yin pa de la/ ye shes 'khor lo zhes su bshad/ /ces so/ /le'u drug pa las/ sngags kyi</text></item>
<item><p>191b3</p><section></section><text>thabs su rnam par bsgom/ /zhes pa'i don bstan pa'i phyir/ sngags kyi thabs ni ji ltar lags/ /zhes pa'i lan gsungs pa/ mi 'gyur zhes pa la sogs pa'o/ /hUM la sogs pa'i sa bon gyi yi ge yid la rnam par gsal bas rdo rje gsum 'grub par byed pas na thabs</text></item>
<item><p>191b4</p><section></section><text>zhes bya'o/ /le'u bcu drug pa las dam tshig bskul ba la sogs pa bzhi'i don bstan pa'i phyir/ mgon po ji ltar bskul bar bgyi/ /zhes pa la sogs pa dris tshig bzhi'i lan gsungs pa/ sku gsung thugs zhes pa la sogs pa'o/ /de la sku la sogs pa'i de kho na</text></item>
<item><p>191b5</p><section></section><text>nyid la ji ltar mos pa bzhin du byin gyis brlabs pa'i phyir gsol ba gdab pas sad par bya ba ni bskul bar bshad ces so/ /phyogs bcu'i 'jig rten gyi khams kyi thugs rje la sogs pa bod pa'i don du lha mo la sogs pa'i 'od zer spro ba ni gtong ba zhes bya'o/ /rdo rje thams cad de de</text></item>
<item><p>191b6</p><section></section><text>bzhin gshegs pa thams cad gang spros pas bkug pa sngon du byed pa de ni spyan drang ba zhes bya'o/ /bskul ba ni skabs 'dir shes par bya'o/ /de nas rdo rje can gyi gnas sa bon rnams la 'od zer gyis bkug pa'i rdo rje gsum rnams bsdus nas gong bu'i tshul gyis bcug nas</text></item>
<item><p>191b7</p><section></section><text>byin gyis brlab pa ni bcing ba zhes bya'o/ /le'u bcu drug pa'i dbang bskur ba'i don bstan pa'i phyir/ dbang bskur ba ni ji ltar lags/ /zhes pa'i lan gsungs pa/ sku gsung zhes pa la sogs pa'o/ /sku gsung thugs kyi rdo rje ste mi bskyod pa la sogs pas so/ /des</text></item>
<item><p>192a1</p><section></section><text>sku gsung thugs kyi dkyil 'khor du zhes so/ /sku gsung thugs kyis rgyas btab ste/ /zhes pa ni mtshan ma'i phyag rgya chen pos rgyas btab ste zhes so/ /ri mo'i dkyil 'khor gnyis kyis te/ de bas na gsum pas bsam gtan gyi dkyil 'khor brtags la</text></item>
<item><p>192a2</p><section></section><text>dbang bskur bar bya'o zhes te/ slob dpon gyi las ni thams cad las ma bkag pa'o/ /de lta bu'i dkyil 'khor du dbang ji ltar bskur zhe na/ dbang bskur zhes pa la sogs pa'o/ /bum pa'i dbang gi cho ga rtsa ba'i rgyud du bshad nas/ gsang ba'i dbang bskur ba'i cho ga gsungs</text></item>
<item><p>192a3</p><section></section><text>pa/ mig yangs zhes pa la sogs pa'o/ /de yang ji skad du gsungs pa'i mig yangs tshogs kyi mchod pa dang bcas te bla ma la phul nas des ji skad du gsungs pa'i dbang bskur ba slob ma la sbyin par bya'o/ /cho ga de yang gang zhe na/ nam mkha'i dbyings zhes pa la</text></item>
<item><p>192a4</p><section></section><text>sogs pa'o/ /cho ga ni ma phye'o/ /sngags pas slar yang de 'di zhes pa la sogs pas bstan to/ /shes rab ye shes kyi dbang bskur ba gsungs pa/ mchog tu dad cing zhes pa la sogs pa'o/ /de yang ji skad du gsungs pa'i phyag rgya btsal nas/ yon rnams</text></item>
<item><p>192a5</p><section></section><text>rab tu phul nas su/ /zhes pa ni rjes su mthun pa'i yon dang bcas par phul nas so/ /de nas bla mas de la shes rab ye shes kyi dbang bskur bar gsungs pa/ bla mas de ni zhes pa la sogs pa'o/ /rmongs pa gti mug ces pa la sogs pa ni ye shes la rtogs pa'i slob ma'i</text></item>
<item><p>192a6</p><section></section><text>rgyud dag par bya ba'i phyir bla ma'i ting nge 'dzin gsungs so/ /rig pa'i lha mo de nyid ni/ /zhes pa la sogs pa ni rig pa'i brtul zhugs kyi dbang ston to/ /da ni le'u bcu drug pa las gsungs pa'i rig ma'i brtul zhugs kyi don bstan pa'i phyir/ de bzhin rig ma'i brtul</text></item>
<item><p>192a7</p><section></section><text>zhugs gang / /zhes pa'i lan gsungs pa/ chos kun zhes pa la sogs pa'o/ /dngos po gnyis su brtags pa'i yid/ /ces yang dag pa'i kun rdzob tu thabs dang / shes rab gnyis su snang ba ste/ /de bas 'khor ba rnam bral bar/ /zhes pa ni 'khor</text></item>
<item><p>192b1</p><section></section><text>ba'i rgyun zlog par byed pa'i lam dam pa ni shes rab kyi pha rol tu phyin pa'i phyag rgya yin pas na de dang bral bar ma byed cig ces pa'i don to/ /brtul zhugs len pa'i phyir na brtul zhugs te rig pa'i brtul zhugs so/ /le'u drug pa las gsungs pa'i bdud rtsi'i don bstan</text></item>
<item><p>192b2</p><section></section><text>pa'i phyir/ bdud rtsi lnga rnams ji ltar bza'/ /zhes pa'i lan gsungs pa/ tha mal lus kyi zhes pa la sogs pa'o/ /tha mal pa'i lus la dri ma ltar snang ba ni ye shes lnga'i cho gas byin gyis brlabs pas na bdud rtsi lnga zhes bya ba yin no/ /cho ga de gang zhe na/ sbar dang zhes pa</text></item>
<item><p>192b3</p><section></section><text>la sogs pa'o/ /de la sbar dang zhes pa ni rlung gi dkyil 'khor ro/ /sreg pa zhes pa ni me'i dkyil 'khor ro/ /de'i don ni 'di lta ste/ yaM las byung ba'i rlung gi steng du raM las byung ba'i me'i dkyil 'khor bsams la/ de'i steng du a las byung ba'i pad+ma ban+d+ha bsgom par bya'o/ /</text></item>
<item><p>192b4</p><section></section><text>de'i nang du bdud rtsi ni de'i dbus su gzhug par bya'o/ /de'i steng du/ snang bar bya dang gzugs snang ba/ /zhes pas nyi ma dang zla ba'i gzugs bskyed la/ de'i steng du sngags kyi lus su zhes te/ bruM AM dzrIM khaM hUM bsam mo/ /de nas/ phyogs bcu'i 'jig rten khams rnams kyi/ /</text></item>
<item><p>192b5</p><section></section><text>mtshon cha mchog gis drangs nas ni/ /bdud rtsi de la phub nas kyang / /zhes pas sa bon gyis bkug pa'i de bzhin gshegs pa sa bon des gzhug par bya'o/ /de nas me sbar ba la sogs pas rlangs pa las byung ba'i hUM las rdo rje dkar po bar snang la bsam par byas nas phreng ba</text></item>
<item><p>192b6</p><section></section><text>lta bu'i rgyun du zhu zhing dbab par bya'o zhes bya'o/ /de nas oM gyis bsil dbab par bya'o/ /de tsam na shel dang mtshungs par snang zhing nyi ma ltar dag par bsams nas/ bza' ba'i cho ga zhes pa ni lce dag par bya ba dang / pad+ma spro ba la sogs pas bza' bar bya'o/ /da ni le'u bcu</text></item>
<item><p>192b7</p><section></section><text>gnyis pa las/ sha chen dam tshig mchog gis ni/ /zhes pa la sogs pa'i don bstan pa'i phyir/ de bzhin dpa' bo lnga gang lags/ /zhes pa'i lan gsungs par/ bsgrub bya'i zhes pa la sogs pa'o/ /de la bsgrub bya'i dngos grub ces pa ni mi snang ba la sogs pa ste/ de</text></item>
<item><p>193a1</p><section></section><text>rdzogs par bya ba'i don ched du zhes so/ /cho ga yis de bzhin dpa' bo lnga rnams zhes pa ni gong ma'i cho ga kho nas sha rnam pa lnga zos na 'grub par 'gyur ro/ /yi ge gsum bzla ba ni gong du yang shes par bya'o/ /da ni/ dngos grub thun mong ji ltar lags/ /zhes pa la</text></item>
<item><p>193a2</p><section></section><text>sogs pa zhus tshig gnyis kyi lan gsungs pa/ mi snang la sogs zhes pa'o/ /de la mi snang ba dang / rig 'dzin dang / mngon par shes pa lnga dang / rgya mtsho rkang pas dgag pa dang / mngag gzhug dang / mig sman dang / sngags kyi khyad par gyi grub pa dang / las kyi rab</text></item>
<item><p>193a3</p><section></section><text>tu dbye ba rnams ni thun mong gi dngos grub ste/ sa'i dbang phyug dang / 'phags pa dang / lha chen po dang / bya ba'i rgyud la sogs pa dang / thun mong du gyur pa'i phyir ro/ /lam gang gis sangs rgyas kyi dngos grub mchog ces gsungs te/ bla na med pa'i phyir ro/ /dngos grub de</text></item>
<item><p>193a4</p><section></section><text>yang thabs kyis grub pas na/ de la thabs ni rnam pa du/ /zhes pa'i lan bstan pa'i phyir/ thabs ni rnam pa bzhi po dag /ces pa la sogs pa'o/ /thabs bzhi dngos gang zhe na/ bsnyen pa'i cho ga zhes pa la sogs pa ste/ mya ngan las 'das pa'i yan lag dang / thams</text></item>
<item><p>193a5</p><section></section><text>cad mkhyen pa'i yan lag dang / sku gsum thob pa'i yan lag dang / khams gsum chos kyi rgyal por dbang thob pa'i yan lag bzhi'o/ /bsnyen pa la sogs pa'i dbye ba yang bstan par bya ba'i phyir/ thun mong zhes pa la sogs pa'o/ /thun mong gi bsnyen pa gnyis dang mchog gi</text></item>
<item><p>193a6</p><section></section><text>bsnyen pa gnyis dang rnam pa bzhi'o/ /nye bar sgrub la sogs pa yang rnam pa bzhi'o zhes tshig lhag ma'o/ /de la dang po thun mong gi bsnyen pa gcig ni rnam pa bzhi'o/ /mchog gi bsnyen pa gcig kyang ye shes bdud rtsi ste/ bar gyi srid pa'i sems las 'od du zhu zhing bskul ba las</text></item>
<item><p>193a7</p><section></section><text>bdag po'i lha 'byung ba ste/ 'di gtso bo 'ba' zhig la gtogs pa'i yan lag tu 'gyur bas na mchog gi bsnyen pa zhes bya'o/ /de bas na yan lag gzhan yang de skad ces bya'o/ /rdo rje rnam pa bzhi po de nyid gsungs pa/ dang po stong pa nyid ces pa la sogs pa'o/ /de yang sa bon</text></item>
<item><p>193b1</p><section></section><text>gyi 'od kyis bskul ba'i bde bar gshegs pa rnams zhal du zhugs pa zhu bar gyur pa pad+ma'i nang du gnas pa ni dang po stong pa nyid byang chub ste/ sa bon la sogs pas stong pa'i phyir ro/ /de las gtso bo 'ba' zhig gi sa bon bcu dgur gyur pa ni/ gnyis pa sa bon bsdus pa yin/ /</text></item>
<item><p>193b2</p><section></section><text>zhes so/ /de las rang nyid dam bdag pos gtso bo byas pa'i dkyil 'khor bskyed pa ni/ gsum pa gzugs ni rdzogs pa ste/ /zhes bya'o/ /de nyid badzra d+h+r-ika la sogs pa'i sngags kyis rang rang gdan la bkod pa ni/ zhi ba yi ge dgod pa'o/ /zhes so/ /de bas na/ rdo rje rnam</text></item>
<item><p>193b3</p><section></section><text>bzhi 'di dag gis/ /thun mong bsnyen pa bsgrub par bya/ /zhes te/ lha thams cad la gtogs pa'i phyir thun mong gi bsnyen pa zhes bya la/ yan lag gzhan rnams kyang thams cad la gtogs pa'i phyir thun mong gi nye bar sgrub pa la sogs pa yang shes par bya'o/ /mchog gi ye shes</text></item>
<item><p>193b4</p><section></section><text>bdud rtsi zhes te/ de ni ye shes bdud rtsi gong ma lta bus mchog gi bsnyen pa la sogs pa byas la thun mong gi bsnyen pa 'di bya'o zhes so/ /mchog gi bsnyen pa gnyis pa phyis 'chad par 'gyur ro/ /thun mong gi bsnyen pa gnyis pa bstan pa'i phyir/ sbyor ba drug ces pa la sogs pa'o/ /</text></item>
<item><p>193b5</p><section></section><text>yan lag drug gang zhe na/ so sor spyod pa la sogs pa'o/ /de la dang por so sor spyod pa bstan pa/ dbang po bcu zhes pa la sogs pa mig la sogs pa lnga dang / gzugs la sogs pa lnga ni tshogs dang bcas pa la dbang byed pas na dbang po rnams te/ de rang rang gi ngo bo nyid tsam la</text></item>
<item><p>193b6</p><section></section><text>gnas pa las 'dod pa lnga'i ngo bor so sor spyod pa zhes bya'o/ /gnyis pa bsam gtan gyi yan lag bstan pa/ 'dod pa lnga ni zhes bya ba la sogs pa'o/ /'dod pa lnga la sangs rgyas lnga'i rang bzhin yan lag lnga brtag pa ni bsam gtan zhes bya'o/ /yan lag lnga gang zhe na/</text></item>
<item><p>193b7</p><section></section><text>bsam gtan de rnams zhes pa la sogs pa ste/ gzhan dang mthun par bstan pa'i phyir ro/ /rtog pa la sogs pa'i rang gi ngo bo yang so sor bstan pa/ gsang ba zhes pa la sogs pa'o/ /de la thabs dang shes rab de'i bde ba ni gsang ba gsum ste rtogs pa'o/ /shes rab de nyid la</text></item>
<item><p>194a1</p><section></section><text>bud med gnyis kyi ngo bor longs spyod pa'o/ /de 'dra ba'i gzugs la rangs pa'i mtshan nyid ni dga' ba'o/ /de'i 'og tu bde ba bsdus pa'i khyad par ni bde ba zhes bya'o/ /de nas rang gi sems ye shes dang shes bya'i cha rnam par zad pa'i ngo bo rtog pa thams cad dang</text></item>
<item><p>194a2</p><section></section><text>bral ba lhan cig skyes pa'i dga' ba ni rtse gcig pa zhes bya'o/ /go rims bzhin du mi bskyod pa la sogs pa'i ngo bo'o/ /gsum pa dbugs dgag gtong gi yan lag bstan pa/ sangs rgyas zhes pa la sogs pa'o/ /phra mo'i rnal 'byor la gnas pas sems bying bar song na</text></item>
<item><p>194a3</p><section></section><text>sangs rgyas kun gyi dngos po zhi ba gzugs la sogs pa 'dod pa kun la rab tu gnas pa ye shes rnam pa lnga'i rang bzhin gyi dbugs 'byung ba lnga'i ngo bo nyid du gnas pa/ gong bu'i gzugs zhes te/ rang gi lha'i mtshan ma phra mo la dkyil 'khor gnas pa rang gi rdo rje'i dbus lcags kyu</text></item>
<item><p>194a4</p><section></section><text>lta bus ze'u 'bru'i bum pa las phyung nas rig ma'i sna rtser rab brtags la ting nge 'dzin gsum pa la spro bsdu bya'o zhes pa'i tshig lhag ma'o/ /de mtshon pa tsam du phyag mtshan cig gsungs pa/ rin chen kha dog sna lnga pa/ /zhes te/ yungs kar gyi 'bru tshod tsam mo/ /des na 'khor</text></item>
<item><p>194a5</p><section></section><text>lo dang pad+ma ni tsa na ka'i 'bru tsam mo/ /rdo rje dang ral gri ni nas tsam mo zhes shes par bya'o/ /de ni dbugs dgag gtong ba zhes su bshad ces te/ dgag pa dang gtong ba gsum gyis rnam par bsgrub pa zhes bya'o/ /bzhi pa gzung ba'i yan lag bstan pa/ rang sngags zhes pa la</text></item>
<item><p>194a6</p><section></section><text>sogs pa'o/ /phra mo'i rnal 'byor la gnas pas rang gi sa bon thig le'i gzugs su gnas pa ye shes sems dpa'i thugs kar bsams la rang gi dbugs thig le la gzhag par bya'o/ /rang dbang zhes pa ni rang gi srog gi dbang po dbugs de nyid do/ /mchog tu gyur pas na</text></item>
<item><p>194a7</p><section></section><text>rin po che ste/ bkag nas dmigs pa la gzung ba zhes bya'o/ /de gzung ba ni sems 'gog pa'i rdo rjer gyur nas brtan par gyur pa'i mtshan ma nye bar 'dzin par 'gyur ro/ /mtshan ma de yang smig rgyu 'dra ba la sogs pa lngar 'gyur ro/ /de yang sa rnam par log pas de'i 'od</text></item>
<item><p>194b1</p><section></section><text>zer smig rgyu 'dra ba 'byung ba ni dang po ste/ chu rnam par log pa las du ba lta bu 'byung ba ni gnyis pa'o/ /me rnam par log pas mkha' snang zhes pa ni srin bu me khyer lta bu ni gsum pa'o/ /rlung rnam par log pas mar me ltar 'bar ba ni bzhi pa'o/ /rnam par shes pa rnam par</text></item>
<item><p>194b2</p><section></section><text>gyur pas de'i 'od zer zab gsal gyi ye shes la rag la/ nye ba'i rtags mtshan ma la sogs pa'i gzugs/ sprin med nam mkha' lta bur ni/ /rtag tu snang ba lnga pa'o/ /zhes so/ /de rnams rnal 'byor pa bzhir 'gyur ba'i mtshan ma'o/ /lnga pa rjes su dran pa'i yan lag</text></item>
<item><p>194b3</p><section></section><text>gsungs pa/ brtan 'gyur zhes pa la sogs pa'o/ /phra mo la gnas pas brtan par gyur pa'i mtshan ma lnga mthong nas rdo rje'i lam nas nam mkha'i khams kun du ji skad gsungs pa'i cho gas bcu gcig spro bar bya zhes pas so/ /des spro ba ni rjes su dran pa gang bsgoms pa de dang</text></item>
<item><p>194b4</p><section></section><text>'dra bar spro bar bya ba ni rjes su dran pa zhes bya'o/ /so sor snang ba de las skye/ /zhes pa ni spro ba dang bsdu ba las sngon mthong ba'i don so sor snang ba de las skye'o zhes so/ /de nas ni drug pa ting nge 'dzin gyi yan lag bstan pa'i phyir/ thabs dang shes rab ces pa la sogs pa'o/ /de</text></item>
<item><p>194b5</p><section></section><text>la thabs dang shes rab kyi bdag nyid snyoms par 'jug pas dngos po thams cad sa bon gyis drangs nas rang gi sa bon la gong bu'i tshul gyis bsdus nas rang gi snying gi dbus su thig le'i gzugs rnam par bsgoms nas yang de la lha'i 'khor lo'i ye shes yud tsam gyis rdzogs</text></item>
<item><p>194b6</p><section></section><text>par bsgoms nas de la yang de bzhin du bsgom pa ni ting nge 'dzin zhes bya ba yin zhes so/ /da ni yan lag drug so so'i phan yon gsungs pa/ so sor spyod pa zhes pa la sogs pa gsungs te/ bsam gtan gyi mthun dpag tu med pas na rigs pas mi dpag go/ /de bas na 'di</text></item>
<item><p>194b7</p><section></section><text>rnams la yang sku dang / byed pa dang / dbang dang / mkhyen pa rnams lha thams cad kyi thun mong du gyur pa'i phyir thun mong gi bsnyen pa la sogs par bshad do/ /da ni nye bar sgrub pa la sogs pa'i rnam pa gzhan yang ci rigs par gsungs pa/ snying po de ni zhes pa la sogs pa'o/ /</text></item>
<item><p>195a1</p><section></section><text>de yang thugs rdo rje la sogs pa'i thugs ka'i phyag mtshan gyi dbus su snying po dang zhes pa hUM la sogs pa bsam zhes so/ /gang la zhe na/ zla ba rdo rje'i sbyor bas lta/ /zhes pa ni dbyer med pa'i zla ba'i gdan la bsam mo/ /mtshon cha mchog gis zhes pa ni hUM la</text></item>
<item><p>195a2</p><section></section><text>sogs pa'i 'od zer lha mo dang bcas pas zhes pas so/ /sngags kyi gzugs kyi tshul gyis ni/ /zhes pa ni des shes rab dang ldan pa'i rang gi dkyil 'khor la gnas pa'i tshogs spyan drangs nas/ byang chub tshigs bcad ces pa ni/ /dpal ldan sangs rgyas thugs 'chang ba/ /zhes pa</text></item>
<item><p>195a3</p><section></section><text>la sogs pas yang dag par sbyor ba'i dkyil 'khor rnams/ sems ni sngags kyi dngos bya ste/ /rang gi sngags kyi ngo bo la thim nas rang gi thugs kyi rdo rje rgyal ba thams cad kyi ye shes kyi gzugs bsgyur ba de dang gnyis su med par bsgom pa ni nye bar sgrub pa zhes bya ste/ 'dis sangs</text></item>
<item><p>195a4</p><section></section><text>rgyas kyi tshogs rnams dang don nye bar sgrub pas na de skad de/ 'di na chung ngu'i sgrub par shes par bya'o/ /da ni mchog gi bsnyen sgrub bzhi la gnas pas rang gi rigs kyi bu mo lhan cig tu phyag rgya chen po sgrub par ston te/ ji srid ces pa la sogs pa'o/ /de gnyis zhes pa ni zhi ba'i</text></item>
<item><p>195a5</p><section></section><text>sbyor ba dang / drag shul gyi sbyor ba'o/ /mthong ba de srid du zhes pa ni byin gyis brlabs pa'i phyag rgya chen po thob pa'o/ /de yang dang por bya bar 'os pa tshogs pa'i rnal 'byor pas zhi ba'i sbyor ba nyid kyis lha mo'i 'dod pa thams cad la longs spyod cing zla ba drug gi bar du bsgrub par</text></item>
<item><p>195a6</p><section></section><text>bya'o zhes so/ /de ltar gnas pas gang gsungs pa'i dngos grub mthong bar ma gyur na de'i tshe ji skad du gsungs pa'i cho ga dang ldan par lan gsum du brtsam par bya'o zhes so/ /gal te de tsam yang thig ler gnas par ma gyur na de'i tshe le'u bcu pa dang bcu bzhi pa las gsungs</text></item>
<item><p>195a7</p><section></section><text>pa'i drag shul gyis bsgrub par bya'o zhes so/ /le'u bcu bzhi pa'i phur bus gdab pa'i cho ga la thugs kyi rdo rje la sogs pa gsum la shes rab mthar byed la sogs pa'i phur bus gdab po zhes shes par bya ba'i phyir/ rigs kyi dbye ba'i zhes pa la sogs pa'o/ /de yang bcu pa</text></item>
<item><p>195b1</p><section></section><text>las gsungs pa'i de ma thag tu pad+ma'i nang du me'i dkyil 'khor la gnas pa'i bsgrub bya dam tshig las nyams par bsams nas rigs kyi khro bo phur bu'i gzugs su gnas pa rang gi rdo rje las byung ste gnas rnams su btab pas sngags kyis lus thal ba ltar gtor nas shes rab</text></item>
<item><p>195b2</p><section></section><text>mar me'i tshul du gnas pa rang gi mi shigs pa'i thig le la bcug par byas pas 'grub par 'gyur ro zhes so/ /da ni le'u dang po las de bzhin gshegs pa'i 'khor lo nyid kyi sku zhugs par mdzad de zhes pa nas/ de bud med kyi gzugs su byung bar gyur to zhes gsungs pa</text></item>
<item><p>195b3</p><section></section><text>de rnams rig ma la zhugs par gsal bar bya ba'i phyir/ 'dod chags zhes pa la sogs pa'o/ /'dod chags chen po'i ting nge 'dzin gyis ye shes kyi 'khor lo ste/ sangs rgyas bsdus nas de spyan ma la sogs pa'i bud med dgur spros nas bsgrub bya zhes pa ni rang gi rig</text></item>
<item><p>195b4</p><section></section><text>ma la chud par bya'o zhes so/ /da ni ye shes bdud rtsir gyur pa la spyan la sogs pa'i glus bslang ba'i sku ni mchog gi bsnyen par bya ba'i phyir/ spros nas zhes pa la sogs pa'o/ /de la spros nas zhes pa ni 'od kyi gong bu las spros nas zhes so/ /phyag rgya bzhi ni lha mo bzhi'o/ /</text></item>
<item><p>195b5</p><section></section><text>bskor nas brtag pa ni go rims bzhin du bskor bas brtag pa zhes so/ /bdag nyid zla ba zhu ba'i ngo bo dbus su gnas par byas la de rnams kyis bskul ba dang sa bon las gyur pa'i phyag mtshan gyi dbus kyi 'od kyis 'khor lo thams cad ces pa dang / sangs rgyas rnams rang</text></item>
<item><p>195b6</p><section></section><text>gi lha'i gzugs su byas nas bsdu bar bya'o zhes te/ bkug nas sa bon la gzhug go zhes so/ /de nas de gyur pa'i lus rdo rje kun gyi ngo bor bya zhing byang chub kyi bdag nyid kyi sku lha mos snying po la bskul ba'i stobs kyis 'das pa la sogs pa'i sangs rgyas thams cad kyi rang bzhin</text></item>
<item><p>195b7</p><section></section><text>ye shes lta bu'i lus su bsgom pa ni mchog gi bsnyen pa zhes bya'o zhes so/ /las kyi dbye bas kha dog bye brag tu gyur par bstan pa'i phyir/ 'dod pa yis zhes pa la sogs pa'o/ /de bzhin nyid kyis thugs phye ste/ /zhes pa ni khro bo rnams kyi nyams dang thugs bye brag tu gyur</text></item>
<item><p>196a1</p><section></section><text>te/ thugs ni rnam par zhi ba ston zla'i rgya mtsho'i dbus dang 'dra/ /zhes so/ /dbang bskur bas ni rang gi rgyu/ /bzhi yis 'bras bu phye ba yin/ /spyi bor dbang bskur bas rgyu ma yin pa las phye ba yin la/ bzhi'i tshul gyis rnam par gnas pas 'bras bu ma</text></item>
<item><p>196a2</p><section></section><text>yin pa las bye brag phye ba yin zhes so/ /rang sngags kyis ni chos mar 'gyur/ /zhes pa ni rang gi shes rab ma rang gi sngags kyis cho ga bzhin du bskyed par bya'o zhes so/ /rig ma la chos kyi rgya zhes pa ni ye shes sems dpa' rig ma bye brag tu phyed de/ shes rab kyis thabs dang</text></item>
<item><p>196a3</p><section></section><text>'dra'o/ /ye shes dpa' mo'i gnas pa bkag pa rnam par gzhag ste/ des thabs kyi chas shes rab bye brag tu byas pa zhes pa'i don to/ /de bzhin du gzhan las yang thabs kyi snying gar shes rab kyi gzhag pa yang de'i rim par shes par bya'o/ /da ni le'u bco lnga pa las/</text></item>
<item><p>196a4</p><section></section><text>rdo rje spyan gyi gzugs la sogs/ /gtsug tor mnyes par byed pa yin/ /zhes pa'i gtsug tor gyi sgra la sogs pa bstan pa'i phyir/ 'khor los sgyur ba zhes pa la sogs pa'o/ /de bzhin gshegs pa drug gi dbu la gnas pas gtsug tor zhes pa'i sgra brjod la/ mdzes par</text></item>
<item><p>196a5</p><section></section><text>byed pa'i don gyis na rgyal po zhes so/ /longs spyod bzhi ni lha mo bzhi ste/ gnyis su med par longs spyod pas rig pa chen po'i rgyud yin pas na rig pa'i rgyal mo zhes bya bar bshad do/ /gzhan ni bshad zin to/ /da ni dbang bskur ba bsam gtan gyi mchog yin te/ phyi rol gyi mchog</text></item>
<item><p>196a6</p><section></section><text>ma yin par bstan pa'i phyir/ thams cad bsam gtan 'khor lo yis/ /dbang bskur ba ni bsngags pa ste/ /zhes rang gi dbu la rigs kyi dbang phyug gzhag pa ni mchog gam gtso bo zhes so/ /de yan chad kyis rang gi gzugs rdzogs par byas nas rig ma dang lhan cig tu gnyis su</text></item>
<item><p>196a7</p><section></section><text>med par bya'o zhes bstan pa'i phyir/ mchog gi sbyor ba 'di yis ni/ /zhes pa gsungs so/ /de ltar gong du smos pa'i rim pas rig ma dang lhan cig tu bskyed nas dkyil 'khor dbyung bar bya'o zhes gsungs pa/ rang sngags bshad pa'i zhes pa la sogs pa'o/ /rig ma dang lhan</text></item>
<item><p>196b1</p><section></section><text>cig pa'i skyes bu rdo rje gsum gyis byin gyis brlabs pa nas rjes su chags pa'i mtha' la thug pas gtso bo bsgrubs nas bdag dang 'dra ba dkyil 'khor 'byin pa chen po'i mthar thug pa'i bar du bskyed do zhes so/ /de kho na bstan pa/ bsnyen pa'i dus zhes pa la sogs pa'o/ /</text></item>
<item><p>196b2</p><section></section><text>mchog gi bsnyen pa'i dus na gtsug tor chen po zhes pa sangs rgyas gang yang rung ba'i gzugs su dmigs so/ /sbyor ba zhes pa'i don ni chung ngu dang 'bring po'i 'bras bu bzhis dag par byas pa la sogs pa rjes su chags pa'i mtha' la thug pas dang po'i sbyor ba byas te thun</text></item>
<item><p>196b3</p><section></section><text>mong gi bsnyen pa rdo rje cho ga bzhis chen po'i rgyu mthun pa'i 'bras bu skyed do/ /de bzhin du thun mong gi nye bar sgrub pa la sogs pa'i rnam pa gzhan yang gsungs pa/ nye bar sgrub pa'i zhes pa la sogs pa'o/ /nye bar sgrub pa ni bdud rtsi thab sbyor gyi bar lha thams cad</text></item>
<item><p>196b4</p><section></section><text>mig la sogs pa byin gyis brlabs pa ni chen po'i rnam par smin pa'i 'bras bu'o/ /de bzhin du sgrub pa'i tshe na cho ga shes pa'i sngags pas rang gi lha'i sbyor ba byas te/ thugs byin gyis brlabs pa la sogs pa byas pa ni chen po'i skyes bu byed pa'i 'bras bu'o/ /sgrub</text></item>
<item><p>196b5</p><section></section><text>pa chen po'i dus su thams cad la/ /sangs rgyas bdag po mnga' bdag gzugs/ /zhes te/ rang rang gi bdag po mgo la gzhag pa ni chen po'i bral ba'i 'bras bu'o/ /de ltar thun mong dang mchog gi bsnyen pa la sogs pa'i bye brag brjod nas de'i phan yon gsungs pa/ de</text></item>
<item><p>196b6</p><section></section><text>lta'i zhes pa la sogs pa'o/ /bye brag shes par byas nas dngos grub mchog bsgrub par bya'o zhes so/ /de rnams dang bral bas ni zhi ba mchog gi dngos grub mi 'grub ces so/ /gang gis she na/ bskal pa bye ba stong du yang / /skyob pa sangs rgyas rnams kyis so/ /zhes</text></item>
<item><p>196b7</p><section></section><text>so/ /sa 'og ma'i sangs rgyas rnams kyis te/ thabs khyad par can dang bral ba'i phyir ro/ /da ni mchog gi bsnyen pa gnyis pa gsungs pa/ bsgrub bya zhes pa la sogs pa'o/ /de yang bsgrub par bya ba dang sgrub pa po'i pad+ma dang rdo rje reg pa gang yin pa de mchog gi bsnyen pa</text></item>
<item><p>197a1</p><section></section><text>zhes gsungs te/ mchog gi dngos grub kyi rgyu nyid kyi phyir ro zhes so/ /de nyid kyi phyir na mchog gi nye bar sgrub pa la sogs pa/ rdo rje pad+ma zhes pa la sogs pa'o/ /de la rdo rje dang pad+ma yang dag par zhugs pa'i 'og tu reg pa nye bar sgrub pa zhes bya ste/ sgrub pa dang nye</text></item>
<item><p>197a2</p><section></section><text>ba'i phyir ro/ /yang rdo rje dang pad+ma gnyis hUM gis rdzogs pa'i lam phaT ser pos bkag pas bskyod pa ni sgrub pas zhes bya ste/ bde ba chen po 'dis sgrub par byed pa'i phyir ro/ /de'i 'og tu rang bzhin nyid kyis bde zhing spros pa thams cad nye bar zhi ba zhes pa ni lhan cig skyes pa ste/ sgrub pa chen po zhes bya'o zhes te/</text></item>
<item><p>197a3</p><section></section><text>dngos grub mchog gi ngo bo'i phyir ro zhes so/ /de ltar des thams cad gzhi'i bye brag bsnyen sgrub bcu drug tu phye ba gsungs so/ /da ni/ thabs byung dngos po ji lta bu/ /zhes pa'i lan bstan pa'i phyir/ dpal ldan zhes pa la sogs pa'o/ /yang dag</text></item>
<item><p>197a4</p><section></section><text>pa'i don phun sum tshogs pa thams cad dang ldan pa'i rdo rje 'chang chen po de ni sangs rgyas kun gyi thabs kyis thob par bya ba yin no zhes so/ /ji lta bu zhe na/ chos rnams kyi chos nyid de zhes te/ chos thams cad don dam pa dang kun rdzob tu ro gcig pa'i phyir chos nyid de kho na bsgrub bya yin</text></item>
<item><p>197a5</p><section></section><text>no zhes so/ /da ni le'u bcu gsum pa la sogs pa'i las bzhi'i bye brag bstan pa'i phyir/ dkyil 'khor kun la rnal 'byor pas/ /bka' ni ji ltar stsal bar bgyi/ /zhes pa'i lan gsungs pa/ gang gang las dang zhes pa la sogs pa'o/ /de yang rnal 'byor pas las dang rjes su</text></item>
<item><p>197a6</p><section></section><text>mthun par sbyor ba dmigs so zhes ston te/ kha dog dang ldan la sogs pa dang ldan par ro/ /de yang chung ngu 'am zhe na/ dkyil 'khor thams cad dmigs nas su/ /zhes dkyil 'khor gyi 'khor lo dang ldan par byas nas zhes so/ /dam tshig mi zad bsgom par bya/ /zhes pa ni</text></item>
<item><p>197a7</p><section></section><text>rig pa'i sngags kyis bsgom pa las byed par 'gyur ro zhes so/ /sngon du song ba'i rgyu gsungs pa/ sku gsung thugs zhes pa la sogs pa'o/ /'di yang rtsa ba'i rgyud las rgyas par shes par bya'o/ /da ni le'u bco lnga pa'i kha 'byed kyi don bstan pa'i phyir/ thams cad rdo rje</text></item>
<item><p>197b1</p><section></section><text>can kun la/ /las rnams sna tshogs ji ltar bcol/ /zhes pa'i lan gsungs pa/ gang zhig ces pa la sogs pa'o/ /de yang bsgrub bya la nyes pa bsgo ba'i phyir ting nge 'dzin khyad par rnams byas pa'i de ma thag tu bsgrub bya'i lus la thun mong du gyur pa'i srung ma'i dkyil 'khor gyi</text></item>
<item><p>197b2</p><section></section><text>'khor lo rnam par bsgoms nas zhes so/ /de nas sgrub pa pos bsgrub bya de'i lus la gnas pa'i 'khor lo la bsgrub bya de'i nyes pa bla ma brnyas pa la sogs pa bsgo bar bya'o zhes so/ /de nas de rnams kyis gnas de bcom nas de nas 'byung bar rab tu bsgoms nas de thams</text></item>
<item><p>197b3</p><section></section><text>cad drangs nas rang gi lus kyi 'khor lo la rab tu gzhug par bya'o/ /de nas khang stong lta bur bsams la rgyud las gsungs pa'i rdzas ske tshe dang / chu 'gram gyi sa la sogs pa la bsgrub bya'i gzugs byas la rang nyid khro bo gang yang rung ba'i gzugs su bskyed nas gcer bu'am/</text></item>
<item><p>197b4</p><section></section><text>gos dang ldan par mtshan ma rkang pas mnan la bsgyings nas sngags bzla bar bya'o/ /de nas khro bo bka' nod pa'i tshogs rnams la bka' bsgo ba de rnams gtang bar bya'o/ /de rnams kyis bsgrub bya bcing ba la sogs pa byas nas dgug par bya'o/ /de nas gzugs brnyan</text></item>
<item><p>197b5</p><section></section><text>la phab nas g+ha g+ha zhes pa'i sngags kyis spyi bo la sogs par phur bus gdab par bya'o/ /de bzhin du yams kyi nad la sogs pa la yang cho ga des bsal bar bstan pa/ yams nad ces pa la sogs pa'o/ /de bzhin du las kyi dbye ba gzhan yang rnam pa gsum du shes</text></item>
<item><p>197b6</p><section></section><text>par bya'o zhes gsungs pa'o/ /de nas sbyor ba zhes pa la sogs pa'o/ /mtshan ma mnan nas bzlas pa'am/ /zhes pa ni bzlas ma thag pa'am/ le'u bcu bzhi pa'am/ bco lnga pa las gsungs pa'o/ /sbyin sreg khro bo rnal 'byor pa/ /zhes pa ni le'u bco lnga pa las</text></item>
<item><p>197b7</p><section></section><text>gsungs pa'o/ /gdug pa'i sems can bsam gtan gyis/ /bza' ba ru ni rab tu brtag /ces pa ni bcu gsum pa'am/ bco lnga par gsungs pa'o/ /de bas na mngon spyod kyi cho ga ni lam gyis 'grub pa zhes bya'o/ /da ni las bzhi'i ting nge 'dzin bstan pa'i phyir/</text></item>
<item><p>198a1</p><section></section><text>zhi ba la ni zhi ba'i sems/ /zhes pa la sogs pa gsungs so/ /de ltar zhugs pa rnams kyi som nyi bsal nas/ da ni de bzhin gshegs pa rnams kyi sku la sogs pa dang gcig gi rang bzhin du gnas pa rdo rje 'dzin pa chen po'i sku la sogs pa la</text></item>
<item><p>198a2</p><section></section><text>dmigs nas cang mi gsung bar gyur to zhes gsungs pa de nas bcom ldan 'das zhes pa la sogs pa'o/ /de rnams kyang rdo rje 'dzin pa'i mthus ye shes phul du byung ba yin pas de kho na la dmigs pa zhes bya'o/ /da ni byang chub sems dpa' de dag shin tu mgu nas sku la sogs</text></item>
<item><p>198a3</p><section></section><text>pa'i ngo bo'i sgo nas stong pa de rnams la bstod nas khyad par du zhe sdang gi las 'ba' zhig gi sgo nas zhus pa dang lan gsungs pa/ de nas byang chub sems dpa' zhes pa la sogs pa'o/ /de la/ thams cad mdzad la phyag 'tshal 'dud/ /ces pa ni srog gcod pa la sogs pa'i</text></item>
<item><p>198a4</p><section></section><text>las thams cad byed pa zhes so/ /de la dris par sku gsung thugs ni zhes pa la sogs pa'o/ /sems can thams cad kyi lus la sogs pa rnam par dag pa yin pas rnam par snang mdzad la sogs pa'i ngo bo nyid sku la sogs pa thob pas sems can nyid mnyam med dang mnyam</text></item>
<item><p>198a5</p><section></section><text>pa ste/ sangs rgyas thams cad dang mnyam zhes so/ /'o na de ci 'gog ce na/ bsgrub bya su yin sgrub po gang / /zhes te/ sems can thams cad sangs rgyas nyid yin pas bsgrub bya dang sgrub pa po med do zhes so/ /des na sgrub pa'i dbang po bdag nyid chen po des mngon spyod</text></item>
<item><p>198a6</p><section></section><text>kyi las kyis sangs rgyas thams cad gsod pas bdag nyid chen po ji ltar sdig pas mi gos te/ gal te gos par gyur na 'bras bu bla na med pa'i byang chub tu ji ltar 'gyur zhes zhus pa'o/ /da ni de bzhin gshegs pa rnams kyis legs so ba'i tshig sngon du gsol nas de'i lan</text></item>
<item><p>198a7</p><section></section><text>gsungs pa/ de nas de bzhin gshegs pa la sogs pa'o/ /sems can gyi don la sems pa dang / ye shes kyi sku'i ngo bo dang / shes pa'i shes rab las byung ba dang / bde bar gshegs pa thams cad mnyes par byed pa'i phyir go rims bzhin du sems dpa' chen po dang /</text></item>
<item><p>198b1</p><section></section><text>bdag nyid chen po dang / gsung dbyangs chen po dang / mchod pa chen po zhes bos nas legs so zhes tshig sngon du gsol lo/ /sgrub pa po slob dpon te/ sangs rgyas kun gyi 'khor lo der gtogs pa ste de'i bdag po'o/ /de bas na dpal ldan no/ /de lta bu'i</text></item>
<item><p>198b2</p><section></section><text>byang chub kyi rdo rje can gyi dngos po thams cad sgyu ma lta bu'i tshul gyis 'byin pa dang / sdud par byed kyi tha dad pa'i blos ma yin no/ /de bas na rmi lam dang 'dra ba'i tshul gyis las thams cad byed pas na slob dpon de'i sdig par mi 'gyur te/ zhe sdang gis blang ba ma yin</text></item>
<item><p>198b3</p><section></section><text>pa'i phyir ro/ /de bzhin du phyugs gsad pa'i mchod sbyin lta bu ma yin pas bsod nams su yang mi 'gyur ro/ /de bas na bsod nams dang sdig par mi 'gyur ba de ltar na byang chub kyi mtshan nyid kyi rgyur gyur par bstan pa'i phyir/ gang la zhes pa la sogs pa'o/ /</text></item>
<item><p>198b4</p><section></section><text>phyi rol gyi lta ba dang bral bas na sdig dang bsod nams su mi 'gyur te/ snying rje chen pos 'dren par byed pas byang chub kho na'i rgyu yin par gsungs so/ /ci'i phyir zhe na/ mgon po de'i zhes pa la sogs pa'o/ /mgon po de yis zhes pa ni sgrub pa po des 'jig</text></item>
<item><p>198b5</p><section></section><text>par byed pa'i zhes yang dag par 'jig par byed pa'i las kyis lus thams cad 'jig par mdzad kyang las des ngan 'gror skye bar mi 'gyur zhing de nyid la goms par bslabs pas byang chub kyang rnyed sla bar 'gyur zhes so/ /rmongs pa'i lus can de dag kyang / /cho ga ji lta</text></item>
<item><p>198b6</p><section></section><text>bas bsad pas 'bras bu mchog thob par bstan pa'i phyir/ sngon ni zhes pa la sogs pa'o/ /sngon shin tu mi bzad pa'i las byas pas gal te dmyal ba rnams su skye bar 'gyur ba'i skye bo de rnams cho ga ji lta ba bzhin byas pa'i mthus sdig pa dang bral bar byas pas</text></item>
<item><p>198b7</p><section></section><text>dmyal ba rnams kyi 'bras bu che zhes te/ de'i thad kar 'bras bu chen po skyed de/ ji skad du/ rdo rje gsang ba 'di lta bus/ /sems can thams cad bsad na ni/ /mi bskyod rgyal ba'i zhing dag tu/ /rgyal ba'i sras su skye bar 'gyur/ /zhes so/ /cho ga gang gis</text></item>
<item><p>199a1</p><section></section><text>lus can rmongs pa de rnams bsgrub par bya ba de bstan pa'i phyir/ byang chub rdo rjes bsgrub bya 'di/ /zhes te/ sgrub pa pos bsgrub bya de sngags dang / thabs dang / sbyor ba la sogs pa dang ldan pa gnyis su med pa'i bdag nyid kyi ye</text></item>
<item><p>199a2</p><section></section><text>shes kyis rgyas btab cing sbyor ba des mchog tu phan btags par shes par bya'o/ /de ltar bsgrub byar gtogs pa'i cho ga bstan nas/ da ni sgrub pa po'i yan lag kyang bstan pa'i phyir/ tshar gcod pa zhes pa la sogs pa'o/ /de bas na lus can thams</text></item>
<item><p>199a3</p><section></section><text>cad la phan btags par shes nas/ snying rje chen po dang ldan pa'i rnal 'byor pas tshar gcad pa dang rjes su gzung ba'i las bya'o zhes te/ ji skad du/ gang gis snying rje ma nyams pa/ /de yis las 'di bya bar 'os/ /zhes so/ /sbyor ba gang gi dus su</text></item>
<item><p>199a4</p><section></section><text>las 'di bya zhe na/ sgrub pa po zhes pa la sogs pa'o/ /de yang snying rje'i sems bskyed pa dang po nas brtsams te sbyor ba dang po'i mthar thug par byas nas dkyil 'khor dbyung ba nas/ sgrub pa chen po'i mthar thug par byas nas dkyil 'khor gyi 'khor lo</text></item>
<item><p>199a5</p><section></section><text>rdzogs pas las kyi rgyal ba mchog gis las rnams bsgrub par bya'o zhes so/ /da ni de bzhin gshegs pa rnams kyi thugs rje chen po'i tshul gyis chos thos nas byang chub sems dpa' rnams kyis legs so ba'i tshig sngon du gsol nas ji skad gsungs pa'i don</text></item>
<item><p>199a6</p><section></section><text>rjes su zlos pa bstan pa'i phyir/ de nas zhes pa la sogs pa'o/ /sems can rnams g.yang sa las sgrol ba dang / nyon mongs pas non pa'i lus ngag gi las mi byed pa dang / phung po la sogs pa thams cad rnam par dag pa dang / yul tshad med pa</text></item>
<item><p>199a7</p><section></section><text>bsgral bar dam bcas pa'i phyir go rims bzhin du mgon po dang / thub pa chen po dang / chos rnams chen po dang / thugs rje chen po zhes gsol nas legs so zhes bya ba byin nas don de rjes su bzlas pa gsungs pa/ e ma'o zhes pa la sogs pa'o/ /</text></item>
<item><p>199b1</p><section></section><text>kun du bzang po'i thugs rje ji lta bar dri ma med ce na/ gdug pa'i mi bzad las kyis kyang / /zhes pa ni bla ma la smod pa la sogs pa bla ma 'ba' zhig gis grol ba'i sems can sangs rgyas kyi bstan pa las nyams shing phyir phyogs pa'i las can rnams sangs</text></item>
<item><p>199b2</p><section></section><text>rgyas kyi 'bras bu tshol zhes te/ ji skad du/ bshad pa'i cho ga phun sum tshogs pa'i nus pas gsol zhes so/ /da ni byang chub sems dpa' rnams kyis ji bzhin pa'i don thugs su chud par mkhyen nas/ de bzhin gshegs pa rnams kyis don kho na la blo</text></item>
<item><p>199b3</p><section></section><text>brtan por bya ba gsungs pa/ de nas zhes pa la sogs pa'o/ /gsang ba 'dus par dbang bskur ba'i sngags ni rnal 'byor gyi rgyud la sogs pa las thams cad khyad par du gyur pa ste/ de'i phyir de'i lung ji lta ba bzhin du thob pa'i sngags pas 'jigs par</text></item>
<item><p>199b4</p><section></section><text>mi bya skrag par mi bya zhes te/ zhe sdang gi las la sogs pa'o/ /de ci'i phyir zhe na zhes zhus pa dang / de bzhin gshegs pa rnams kyis bka' stsal pa/ byang chub rdo rje las byung ba/ /zhes te/ don dam par na rdo rje 'chang chen po'i ngo bo las byung zhing rnam</text></item>
<item><p>199b5</p><section></section><text>par spros pa ni zhe sdang rdo rje la sogs pa'o/ /de bas na/ sngags kyi rgyud ni bsdus pa dang / /yongs su spang bar mi bya'o/ /zhes te/ zhe sdang gi las la sogs pa thams cad rdo rje 'dzin pa'i rang bzhin nyid kyis rnam par dag pas na dor bar bya ba ji lta bu zhig yod</text></item>
<item><p>199b6</p><section></section><text>de/ bsgrub par bya ba'i rang bzhin kho na yin no zhes so/ /da ni rgyud kyi don gyi sgo nas de bzhin gshegs pa rnams la byang chub sems dpa' rnams kyis bstod pa bya ba bstan pa'i phyir/ de nas byang chub sems dpa' zhes pa la sogs pa'o/ /de la dus</text></item>
<item><p>199b7</p><section></section><text>gsum rdo rje'i thugs yin ni/ 'das pa dang ma 'ongs pa'i sangs rgyas dag pa dang ma dag pa thams cad kyi snying por gyur pa'i phyir ro/ /srid dang thar gyur zhes pa ni shes pa dang thugs rjes srid pa dang thar gyur te/ mi gnas pa'i mya ngan las 'das pa'i bdag nyid</text></item>
<item><p>200a1</p><section></section><text>can zhes pa'i don to/ /zhi zhing sgrib med ces pa ni ro myang ba'i rgyun gyis zhi zhing shes bya'i sgrib pa la sogs pa rnam par bsal ba ste/ de'i phyir/ nam mkha' dag pa'i ngo bo nyid/ /ces te/ dmigs su med pas nam mkha' dang 'dra'o zhes</text></item>
<item><p>200a2</p><section></section><text>so/ /de nyid kyang gang zhe na/ sangs rgyas la sogs zhes te/ rtag pa la sogs pa'i sangs rgyas kyi yang sangs rgyas su 'gyur bas byang chub ste de nyid bdag po bas na dbang phyug rdo rje can no/ /de la lus dang ngag dang yid kyis rtag tu ste blo dang mi 'byed pas phyag 'tshal</text></item>
<item><p>200a3</p><section></section><text>lo zhes so/ /rnal 'byor pas kyang tha mi dad pa'i blos phyag bya'o zhes so/ /des ni rdo rje 'chang chen po'i spros pa med pa'i bdag nyid rang gi don phun sum tshogs pa la bstod pa'o/ /da ni spros pa'i bdag nyid gzhan gyi don phun sum tshogs pas lha thams cad kyi sgo nas</text></item>
<item><p>200a4</p><section></section><text>bstod pa gsungs pa/ gang zhig gzugs dang zhes pa la sogs pa'o/ /rnam par shes pa'i bar gyis ni phung po lnga bstan la/ de rnam par dag pa'i rnam par snang mdzad la sogs pa'i ngo bo nyid do zhes so/ /skye mched drug ni phyi'i skye mched drug ste/ gzugs kyi rdo rje ma</text></item>
<item><p>200a5</p><section></section><text>la sogs pa'i ngo bo nyid do zhes so/ /dbang po drug ces pa ni nang gi skye mched drug ste/ sa'i snying po la sogs pa'i ngo bo nyid do zhes so/ /sa chu me rlung dang nam mkha'/ /zhes pa ni 'byung ba lnga bstan te/ spyan ma la sogs pa'i ngo bo nyid do/ /de thams cad kyang byang chub kyi</text></item>
<item><p>200a6</p><section></section><text>sems rdo rje dang 'dra ba nyid du rgya che zhing spros pa ste/ de bas na de la yang gong ma'i tshul gyis bya ba rnam pa gsum gyis phyag 'tshal lo zhes so/ /de ltar chos can nyi shu rtsa gcig dag pa'i sgo nas bstod nas/ da ni nyon mongs pa gsum dag pa'i sgo nas sku gsung thugs rdo rje gsum la khyad</text></item>
<item><p>200a7</p><section></section><text>par du bstod pa gsungs pa/ gti mug ces pa la sogs pa'o/ /de la gti mug rnam par dag pa ni sku rdo rje'o/ /nyes pa ni zhe sdang ste/ de rnam par dag pa ni thugs rdo rje'o/ /'dod chags rnam par dag pa ni rdo rje chos bcas gang zhes te gsung rdo rje'o/ /de'i sngon du song ba'i</text></item>
<item><p>200b1</p><section></section><text>rgyu/ rig ma'i sbyor ba las byung rtag tu rab 'brel bar/ /zhes te/ dus gang gi tshe de dang lhan cig tu 'dres pa des de'i tshe rnam par dag pa ste/ de nas bzung ste rnam pa sna tshogs pa'i dga' bas myos pa'i dngos por gyur pa ste/ srid pa ji srid kyi bar du ro myang ba'i bde ba dang ldan</text></item>
<item><p>200b2</p><section></section><text>pa'i rdo rje sems dpa' byang chub kyi sems rdo rje dang 'dra bar rgya chen por spros pa de la phyag 'tshal lo zhes so/ /da ni rang bzhin dang sems su gtogs pa'i chos dag pa'i sgo nas khro bo rnams la bstod pa gsungs pa/ dam par gzung dang zhes pa la sogs pa'o/ /gzung ba ni spros</text></item>
<item><p>200b3</p><section></section><text>pa'o/ /dga' ba ni sdud pa'o/ /rnam pa ni rang gi lha'i rnam par gyur pa'o/ /mi g.yo ba ni de nyid la brtan par gyur pa'o/ /rgyu ni de nyid la slob pa'o/ /'bras bu ni de nyid gsal bar gyur pa'o/ /de rnams gong du smos pa'i rang bzhin las byung bas na rang bzhin du rjes su</text></item>
<item><p>200b4</p><section></section><text>gtogs pa ni chos te/ don dang mtshan mar bcas pa rnam par dag pa khro bo drug go/ /de bzhin du sems su gtogs pa'i chos ni gti mug dang nyes pa dang 'dod chags dang / sgrib pa rnams rnam par dag pas khro bo bzhi ste/ de thams cad kyang rdo rje ste/ de bas na byang chub sems</text></item>
<item><p>200b5</p><section></section><text>rdo rje 'dra bar rgya chen por spros pa de la phyag 'tshal lo zhes pa'i don to/ /de ltar lha'i ngo bo'i sgo nas bstod nas/ da ni sgrub pa la sogs pa'i sgo nas bstod pa gsungs pa/ gang zhig ces pa la sogs pas dang por gong gi don gsang ba'i dbang bskur ba dang ldan par bsgom pa</text></item>
<item><p>200b6</p><section></section><text>de phyag 'tshal ba'i gnas yin par bstan te/ gang zhig ces pa ni sgrub pa'o/ /thog ma med dngos rnam dag 'di sgom pa/ /zhes pa ni dngos po'i tshogs thams cad thog ma med pa'i dus nas dkyil 'khor gyi 'khor lo gong du gsungs pa ltar dag pa ste/ de yang thabs dang</text></item>
<item><p>200b7</p><section></section><text>shes rab dbyer med pa'i don nam mkha'i dkyil ltar rnam par dag pa las byung zhing mtshan ma'i spros pa dang bral ba sgom par byed pa'o/ /gang dang ldan par sgom par byed ce na/ gsang ba'i dbang thob nas khyad par gyi brtul zhugs dang dam tshig dang sbyor ba la gnas nas</text></item>
<item><p>201a1</p><section></section><text>rtogs pa ni lam khyad par can dang ldan pas byang chub kyi sems rdo rje bzhin du bltas la phyag 'tshal lo zhes so/ /thabs kyi dngos po bzhis sgom par byed pa yang phyag 'tshal ba'i gnas yin par gsungs pa/ gang zhig ces pa la sogs pa'o/ /dngos grub</text></item>
<item><p>201a2</p><section></section><text>mchog ni rdo rje 'chang ba'o/ /de'i thabs ni ka la ste mda'i thabs dang 'dra ba'i phyir ro/ /de dngos gang zhe na/ bsnyen pa'i cho ga zhes bya ba ni sa lha'i sku'o/ /nye bar sgrub pa ni mig la sogs pa byin gyis brlabs pa'o/ /sgrub pa ni sku gsung thugs byin gyis brlabs pa'o/ /</text></item>
<item><p>201a3</p><section></section><text>dngos grub chen po ni rigs kyi bdag pos dbu brgyan pa'o/ /de yang sngar bshad pa'i rim pa bzhin du phye ba rnams te/ de la blo mi 'gyur ba'i sgrub pa'i dbang po de la yang byang chub rdo rje dang 'dra bar phyag 'tshal lo zhes so/ /thun bzhir sgom par byed pa'i sgrub pa po bsam gtan</text></item>
<item><p>201a4</p><section></section><text>gyi skal bas phyag 'tshal ba'i gnas yin par bstan pa/ gang zhig ces pa la sogs pa'o/ /thun bzhi zhes pa ni tho rangs dang / snga dro dang / phyi 'bred dang / srod dang phyag rgya bzhi'i dus pas rdo rje ste/ der sgrub par byed pa zhes so/ /des mi snang ba la sogs pa'i dngos</text></item>
<item><p>201a5</p><section></section><text>grub nas mchog ste/ de dag kho na smin pa'i dbang las sangs rgyas kyi dngos grub tu yang 'gyur ro zhes so/ /de lta bu'i bla ma'i drin gyis ma nor ba'i lam rtogs pa de la yang byang chub kyi sems rdo rje bzhin du phyag 'tshal lo zhes so/ /gsang ba 'dus pa'i rgyud nyan pa la sogs pa</text></item>
<item><p>201a6</p><section></section><text>rnams kyang sangs rgyas kyi sa bon thob pas phyag 'tshal ba'i gnas yin par bstan pa/ gang zhig ces pa la sogs pa'o/ /bla ma la nyan pa dang / kha don du 'don par byed pa dang / klog pa dang / rtag tu yid la sems pa dang / me tog la sogs pas mchod pa dang /</text></item>
<item><p>201a7</p><section></section><text>yi ge 'dri ba dang / gzhan 'drir 'jug pa yang dag pa'i lam gyi gzhi yid la gnas pas byang chub kyi sems rdo rje bzhin du bltas la phyag 'tshal lo zhes so/ /sngags dang thabs la sogs pas sgrub par byed pa'i skye bo rnams sgrub pa po ye shes kyis rgyas btab pas sdig</text></item>
<item><p>201b1</p><section></section><text>pa'i las dang bral bas phyag 'tshal ba'i gnas yin par bstan pa/ gang zhig ces pa la sogs pa'o/ /de yang le'u bcu bzhi pa la sogs pa las gsungs pa'i thabs dang / sngags dang / zhi ba la sogs pa'i las rnams kyis de bzhin du rgyas btab pa'i sgrub pa'i</text></item>
<item><p>201b2</p><section></section><text>dbang pos yang dag par zin pa'i bsgrub par bya ba 'di dang ldan pa de yang las kyi sgrib pa dang rnam par bral bas na byang chub kyi sems rdo rje dang 'dra bar bltas la phyag 'tshal lo zhes so/ /gang yang sgrub pa'i dbang po de lta bu mthong ba la sogs pas dga' ba yang dad pa'i</text></item>
<item><p>201b3</p><section></section><text>stobs kyis mi dge ba'i las rnam par 'jig pas phyag 'tshal ba'i gnas yin par bstan pa/ gang zhig ces pa la sogs pa'o/ /gang zhig ces pa ni skye bo gang zhig ces pa'o/ /gtso bo sgrub po zhes pa ni gnyis su med pa'i rnal 'byor la gnas pa bla ma ste/ de gang</text></item>
<item><p>201b4</p><section></section><text>zag gang gis mthong ba'am/ reg pa'am/ yid la sems shing legs par dran par byed pa'am/ ming tsam thos nas dad par byed cing yon tan gyi phyogs gcig tsam yang 'dzin par byed pa de yang bla ma'i stobs kyis dag pas na/ byang chub kyi sems rdo rje dang 'dra</text></item>
<item><p>201b5</p><section></section><text>bar bltas la phyag 'tshal lo/ /ji skad du/ gang zhig mthong bar gyur pa dang / /thams cad du ni mchod gyur na/ /sangs rgyas thams cad mthong ba dang / /mchod pa nyid du 'gyur ba yin/ /zhes so/ /de ltar tshigs su bcad pa bcus bstod pa'i sgo nas rgyud kyi don</text></item>
<item><p>201b6</p><section></section><text>rjes su bstan nas da ni don chen pos bstod pa'i phan yon bstan pa'i phyir bstod pa'i tshig ni zhes pa la sogs pa'o/ /bstod pa'i tshig ni zhi ba 'dis/ /zhes pa ni don zhi ba rab tu ston pa'i phyir de skad do/ /'dren pa kun zhes pa ni bde bar gshegs pa rnams te/ thugs</text></item>
<item><p>201b7</p><section></section><text>rje'i phyag dang ldan pa'i phyir ro/ /de rnams bstod pa dang / byang chub sems dpa' grags chen la/ /mgon po de dag ces te/ bde bar gshegs pa rnams yi rang zhing mngon par dga'o zhes so/ /ma 'ongs pa'i rnal 'byor pa rnams kyis bstod pa 'di byas na de dag dga' zhing dngos grub stsol bar 'gyur ro zhes pa'i</text></item>
<item><p>202a1</p><section></section><text>don to/ /da ni gsang ba 'dus pa'i rgyud 'di ni rgyud gzhan las phul du byung bar bstan pa'i phyir 'dus pa gsang ba zhes pa la sogs pa'o/ /rgyud thams cad kyi don 'dir 'dus pas na kun gyi bdag po zhes bya'o/ /de nyid kyi phyir na rgyud 'di legs par gsungs pa yin zhes te sgro 'dogs</text></item>
<item><p>202a2</p><section></section><text>pa dang skur pa gnyis dang bral bar gsungs so zhes pa'i don to/ /da ni de bzhin gshegs pa la sogs pa thams cad ji skad bshad pa'i de kho na nyid kyi don la sbyar nas cang mi gsung bar sbyar ba bstan pa'i phyir de skad ces bka' stsal nas zhes pa la sogs pa'o/ /de'i don ni 'di lta ste/ sku</text></item>
<item><p>202a3</p><section></section><text>dang gsung dang thugs rdo rje zhes pa ni rdo rje 'dzin pa'i sku rdo rje la sogs pa ste de bzhin gshegs pa thams cad kyi sku dang gsung dang thugs la zhes te/ sa bon gyis bsdus nas rnam par bcug ste sku la sogs pa yang de bzhin nyid nam mkha' dang 'dra bar brjod du med pas na de la dmigs te cang mi gsung bar</text></item>
<item><p>202a4</p><section></section><text>gyur to zhes pa'i don to/ /de bas na 'di ni dkyil 'khor bsdu ba'i don du blta bar bya'o/ /de bzhin gshegs pa thams cad kyi rang bzhin ni sku dang gsung dang thugs te de'i ngo bo nyid ni gsang ba'o/ /de bas na gsang ba yang de 'dus pa yang de bas na gsang ba 'dus pa'i rgyud las gsang ba thams cad de sbas</text></item>
<item><p>202a5</p><section></section><text>pa'i ngo bo rnams ston pas na des byin gyis brlab cing shes par byed pa dang / mdzes pa'i don gyi rgyal po ste de ston par byed pa'i gzhung gi le'u bco brgyad pa'o zhes so/ /gang zhig gsang rgyud yang dag sbas pa rnams sbyin pa/ /bde gshegs blo mchog nyi ma'i 'od 'dra phyi ma'i rgyud/ /tha shal bdag 'dras</text></item>
<item><p>202a6</p><section></section><text>ga la stobs te gzhag par 'os/ /'on kyang 'ga' la phan pa dam pa'i bka' yis de ni phye/ /de las byung ba'i dge ba kha ba zla ba ltar snang bas/ /skye bo gsang ba 'dus rgyud yang dag don ni rab chud de/ /'di lam rim pa gang gis 'gro ba'i lam de yis/ /rdo rje 'dzin pa'i sa la yang dag rol par shog /</text></item>
<item><p>202a7</p><section></section><text>yang dag rig byed ces bya ba rgyud phyi ma'i rnam par bshad pa slob dpon bai d+ya pA das mdzad pa rdzogs so// //rgya gar gyi mkhan po ka ma la gu h+ya dang / bod kyi lo tsA ba mnga' bdag lha ye shes rgyal mtshan gyis bsgyur cing zhus pa'o// //</text></item>
<item><p>202b1</p><section></section><text>@##/ /rgya gar skad du/ ku su mAny+dza li gu h+ya sa ma dza ni ban+d+ha nA ma/ bod skad du/ /gsang ba 'dus pa'i bshad sbyar snyim pa'i me tog ces bya ba/ bcom ldan 'das gsung gi dbang phyug 'jam dpal gzhon nur gyur pa la phyag 'tshal lo/ /nam mkha' dang mtshungs khyab</text></item>
<item><p>202b2</p><section></section><text>mdzad pa/ /dpal mchog dang po nyid kyi sku/ /gang las gza' skar bzhin rgyal rnams/ /shar dang nub gyur khyed skyong shog /thub pa rnams kyi sku mchog mkha' 'dra ba/ /gang las nyi zla ltar 'bar mdzes de dag /ye shes rang bzhin sku gnyis rnam 'dzin pa/ /rdo rje 'chang bar</text></item>
<item><p>202b3</p><section></section><text>gsung de la phyag 'tshal/ /dngos grub tshul gyi rin chen rgya mtsho yis/ /'dus pa'i don ni bstan par su yis nus/ /de la gus pa'i lcug ma dag las ni/ /bshad sbyar 'di ni snyim pa'i me tog yin/ /'dir le'u bco brgyad dang ldan pa'i ngag chen po de la gsang ba 'dus pa'i rnal 'byor</text></item>
<item><p>202b4</p><section></section><text>gyi rgyud ces bya na/ yang de ji ltar na gsang ba 'dus pa zhes bya/ ji ltar na rnal 'byor gyi rgyud yin/ 'di'i skyes bu'i don gang / brjod par bya ba'i dgos pa'i gtso bo ni gang yin/ 'dir nyams su blang bar nus pa dgos pa dang rjes su mthun pa'i thabs ni gang yin/</text></item>
<item><p>202b5</p><section></section><text>'di dag gi dgos pa'i 'brel pa ni gang yin/ de yang tshad ma rnam 'grel las/ /'brel pa dang ni rjes mthun thabs/ /skyes bu'i don ni rjod byed ngag /dpyad par bya bar 'os pa yin/ /de las gzhan pa dpyad 'os min/ /zhes bshad pa yin no/ /gzhan yang gsung</text></item>
<item><p>202b6</p><section></section><text>rab yan lag bcu gnyis kyi nang nas 'di gang yin zhe na/ 'di ni zab mo'i don mdor ston pas na mdo'i sde yin no/ /de lta na 'di'i dgos pa ni gang yin/ /bsdus pa'i don ni gang yin/ tshig gi don dang / mtshams sbyar ba dang / brgal ba'i lan ni gang yin zhes brjod par bya</text></item>
<item><p>202b7</p><section></section><text>ste/ ji skad du/ rnam par bshad pa'i rig pa las/ mdo don smra ba dag gis ni/ /dgos pa bsdus pa'i don bcas dang / /tshig don bcas dang mtshams sbyar bcas/ /brgal lan bcas pas bsnyad par bya/ /zhes bshad pa yin no zhe na/ 'dir brjod par bya ste/ de bzhin</text></item>
<item><p>203a1</p><section></section><text>gshegs pa thams cad kyi gsang ba ni gsum ste/ sku'i gsang ba dang / gsung gi gsang ba dang / thugs kyi gsang ba'o/ /gsang ba rnams 'dus shing tshogs pa gang la yod pa ni gsang ba 'dus pa bcom ldan 'das rdo rje 'chang ste/ de la</text></item>
<item><p>203a2</p><section></section><text>de dag rag las pa nyid kyi phyir ro/ /de la mdor bsdu na/ sku'i gsang ba ni bcom ldan 'das rnam par snang mdzad la sogs pa'o/ /gsung gi gsang ba ni spyan la sogs pa'o/ /thugs kyi gsang ba ni gshin rje gshed la sogs pa ste/ gsang ba 'dus pa rjod par</text></item>
<item><p>203a3</p><section></section><text>byed pa'i gzhung la yang nye bar btags nas ming de skad ces bya ste/ si ta phrogs pa'i snyan dngags bzhin no/ /de skad du yang / sku gsung thugs ni rnam pa gsum/ /gsang ba zhes ni bstan pa yin/ /sangs rgyas thams cad ces bya ba/ /tshogs pa 'dus pa yin</text></item>
<item><p>203a4</p><section></section><text>par bshad/ /ces 'chad par 'gyur ro/ /shes rab dang thabs dag gi snyoms par 'jug pa ste/ rab tu sbyor ba ni rnal 'byor ro/ /nye bar song bas na thabs te/ sems zhes rab tu 'jug pa'o/ /de nyid dngos po'i mtshan nyid de/ /de de kho na'i ngo bor gyur pa'i phyir ro/ /</text></item>
<item><p>203a5</p><section></section><text>de yang gyur pa po ma gtogs par gyur pa med pas sems nyid de/ thabs de nyid zhi gnas dang skyes bu dang ye shes kyang yin no/ /rang bzhin med pa'i ye shes ni shes rab ste/ phul du byung ba'i shes pa yin pas so/ /'dir rang bzhin med pa la yang shes rab ces bya ste/ rig pa</text></item>
<item><p>203a6</p><section></section><text>dang rig bya dbyer med pas so/ /de kho na nyid bye brag tu mthong bas na lhag mthong yin la/ sdug par gyur pas na dga' ba ma yin te/ shes rab dang rig pa dang shes bya yang yin no/ /thabs dang shes rab de dag gnyis su med pa ni rab tu sbyor ba ste rnal 'byor ro/ /rgyud ni rgyun te/ de</text></item>
<item><p>203a7</p><section></section><text>yang rgyu'i rgyud dang / 'bras bu'i rgyud dang / thabs kyi rgyud do/ /de la rigs kyi dbye ba ni rgyu'i rgyud do/ /rigs kyi dbye ba las 'bras bur gyur pa rdo rje 'chang chen po'i rab tu dbye ba ni 'bras bu'i rgyud do/ /rgyu las 'bras bu grub par bya ba'i phyir sngags dang / phyag rgya dang / dkyil 'khor la</text></item>
<item><p>203b1</p><section></section><text>sogs pa'i rkyen ni thabs kyi rgyud yin no/ /rnal 'byor gtso bor gyur pa'i rgyud ni rnal 'byor gyi rgyud do/ /de ston par byed pa nyid yin pas na gzhung la yang 'di skad ces bya'o/ /de skad du yang / shes rab thabs kyi snyoms 'jug pa/ /rnal 'byor zhes ni bya bar bshad/ /gang</text></item>
<item><p>203b2</p><section></section><text>zhig dngos med shes rab ste/ /thabs ni dngos po'i mtshan nyid do/ /rgyun ni rgyud ces bya bar grags/ /rgyun de rnam pa gsum 'gyur te/ /gzhi dang de bzhin rang bzhin dang / /spong du med par rab tu phye/ /rang bzhin sbyang bya'i rgyu yin te/ /de bzhin spang med 'bras bu'o/ /</text></item>
<item><p>203b3</p><section></section><text>gzhi ni thabs zhes bya ba ste/ /gsum gyi rgyud ni don bsdus pa'o/ /zhes 'chad par 'gyur ro/ /gang gi phyir gsang ba 'dus pa 'di ni rnal 'byor gyi rgyud yin pa de'i phyir rnal 'byor gyi rgyud gzhan dang thun mong du gyur pa ni 'di'i gtso bo'i dgos pa ste/ 'bras bu'i rgyud do/ /thun</text></item>
<item><p>203b4</p><section></section><text>mong ma yin pa ni gsang ba 'dus pa'i rgyud 'di nyid las gsang ba 'dus pa'i tshul du 'bras bu grub pa'i phyir srid pa dang zhi ba la mi gnas pa'i bcom ldan 'das rdo rje 'chang ni mi zad pa dang mi nyams pa bla na med pa'i chos thams cad la dbang bsgyur ba'i thar pa chen po'i bde ba yin te/</text></item>
<item><p>203b5</p><section></section><text>de bas na 'di ni skyes bu'i don gyi mchog tu gyur pa yin pas na dgos pa'i gtso bo yin no/ /de ni rang nyid la tha dad pa mi mnga' na yang thabs kyi dbye bas tha dad par tha snyad du byas pa yin no/ /de la gsang ba 'dus pa zhes bya ba'i thabs ni thabs gzhan de dag thams cad las khyad</text></item>
<item><p>203b6</p><section></section><text>par du 'phags pa yin te/ shin tu bde ba dang / shin tu myur ba nyid du rdo rje 'chang chen po'i go 'phang thob par byed pa'i phyir ro/ /de bas na des thob pa'i 'bras bu gsang ba 'dus pa zhes bya ba yang 'bras bu thams cad kyi mchog tu gyur pa yin par bshad do/ /rgyu'i rgyud dang</text></item>
<item><p>203b7</p><section></section><text>thabs kyi rgyud ni dgos pa'i rjes su mthun pa'i thabs yin te/ de dag thos pa dang / bsam pa la sogs pa'i mtshan nyid can gyis nyams su blang bar nus pa nyid yin la de dag gis nyams su blangs pas dgos pa 'grub pa'i phyir ro/ /thabs kyang gnas ji lta ba bzhin du gsang</text></item>
<item><p>204a1</p><section></section><text>ba rnams 'dus pa nyid yin no/ /'brel pa ni tshig dang ngag rnams don gcig la bsdu ba'i phyir ltos pa sngon du song ba can gyi phan tshun phan 'dogs par byed pa ste/ lnga pa dgu pa nyid dag dang / /bcu bdun pa dang bcu gsum pa/ /zhes bya ba la sogs pas</text></item>
<item><p>204a2</p><section></section><text>'chad par 'gyur te/ de yang phyis bstan par bya'o/ /dgos pa smras zin to/ /bsdus pa'i don kyang 'brel ba bstan pa nyid las shes par bya'o/ /tshig gi don dang mtshams sbyar ba dang brgal ba'i lan rnams kyang gnas skabs ji lta ba nyid du bshad par bya'o/ /'di ltar de</text></item>
<item><p>204a3</p><section></section><text>bzhin gshegs pa'i bsnyen bkur ba yin pa'i phyir thos pa ma lus pa yang dag par bsags pa yin pa dang / thos pa 'dzin pa'i mchog yin par 'jig rten na grags pa yin pas nyan thos kyi sde snod sdud par byed pa ni 'phags pa kun dga' bo yin no/ /de bzhin du byang chub</text></item>
<item><p>204a4</p><section></section><text>sems dpa'i sde snod kyi sdud pa po ni bcom ldan 'das phyag na rdo rje yin te de ni bskal pa bzang po'i de bzhin gshegs pa rnams kyi gzugs kyi sku dang chos kyi tshogs srung ba'i dbang du byas pa dang / phyag na rdo rje dbang bskur ba la sogs pa'i mdo las bstan pa gtad par</text></item>
<item><p>204a5</p><section></section><text>'byung ba dang / le'u bcu bdun pa las/ rdo rje chos zhes bya ba dang / chos kyi dbang phyug gi rgyal po zhes bstan pa gang yin pa der yang phyag na rdo rje nyid la de skad du bstan pa yin te/ rdo rje theg pa ni rdo rje chos dang rdo rje chos kyi dbang phyug yin la/ de yang de la gtad pa yin</text></item>
<item><p>204a6</p><section></section><text>pa'i phyir de la de skad ces bya'o/ /de bas na 'di ltar byang chub sems dpa'i sde snod mtha' dag byang chub sems dpa' gcig gis bsdus par gyur pa na sdud pa po dang / ston pa po dang / chos kyi bdag nyid kyi che ba yin par shes par bya'i gzhan du ni ma yin no/ /bcom</text></item>
<item><p>204a7</p><section></section><text>ldan 'das kyis kyang dge slong dag 'di skad bdag gis thos pa'i dus gcig na zhes kyis la chos bsdu bar bya'o zhes gsungs pa yin no/ /de bas na sdud par byed pa phyag na rdo rjes 'di skad bdag gis zhes bya ba la sogs pa smras pa yin no/ /de yang ston pa po rang nyid mngon par</text></item>
<item><p>204b1</p><section></section><text>rdzogs par sangs rgyas nas chos rnams ston par mdzad la ston pa las thos nas sdud pa yin pa de'i phyir/ thos pa zhes bya ba 'dis ni sdud pa por ston par byed de/ thos pa yin gyi bdag gis mngon par rtogs pa ni ma yin no zhes bya ba'i don to/ /thos pa gcig</text></item>
<item><p>204b2</p><section></section><text>nas gcig tu brgyud pa ni shin tu dad par bya ba ma yin pa de bas na/ mngon sum du thos pa nyid ni bdag gis zhes bya ba smos pa yin te/ bdag nyid kyis ston pa po las de thos kyi/ gzhan gyis sam/ de las kyang gzhan pa las thos nas bdag ston pa ni ma yin no zhes</text></item>
<item><p>204b3</p><section></section><text>bya ba'i don to/ /mngon sum du thos su zin kyang rnam pa thams cad dran pa med pa'am/ /bsnan pa dang phri bas ni yang dag pa'i sdud pa por mi 'gyur ba de bas na yang dag pa nyid yin pa ni 'di skad ces bya ba smos pa yin te/ yi ge dang tshig dang / ngag 'di dag nyid kyis gleng</text></item>
<item><p>204b4</p><section></section><text>gzhi dang skabs la sogs pa'i rim pa'i rnam pa 'di nyid kyis bdag gis thos nas ji lta ba bzhin du bsdus pa yin gyi/ gzhan du thos nas gzhan du bsdus pa ni ma yin te/ brjed pa'am/ bsnan pa la sogs pa'i bab col gyi skyon yod pa ma yin no zhes bya ba'i don to/ /de ltar</text></item>
<item><p>204b5</p><section></section><text>byas na 'di skad ces bya ba'i sgra nyid kyi gleng gzhi dang / skabs dang mdo nye bar bsdu ba la sogs pa'i ngag ni bcom ldan 'das kyis gnang ba yin no zhes bya bar khong du chud par bya'o/ /de bas na bstan pa dang mthun pa'i yul du bcom ldan 'das res 'ga' bzhugs pa dang / rjes</text></item>
<item><p>204b6</p><section></section><text>su mthun pa'i 'khor 'dus pa la sogs pa ni gleng gzhi yin no/ /de ni dus gcig na zhes bya ba la sogs pa smos te/ dus gcig na bcom ldan 'das bzhugs so zhes bya bar sbyar ro/ /dus ni dus tshod do/ /bcom ldan 'das zhes bya ba la/ dbang phyug la sogs pa phun</text></item>
<item><p>204b7</p><section></section><text>sum tshogs pa drug ni skal ba ste/ ji skad du/ dbang phyug dang ni gzugs bzang dang / /dpal dang grags dang ye shes dang / /brtson 'grus phun sum tshogs pa ste/ /drug po de la ldan zhes bya/ /zhes bshad pa lta bu'o/ /skal ba de 'di la mnga' bas na bcom ldan 'das</text></item>
<item><p>205a1</p><section></section><text>so/ /'di ltar dbang phyug nyid ni gzhan gyi dbang ma yin pa nyid do/ /de ni bcom ldan 'das kyi phun sum tshogs pa yin te/ bag chags dang bcas pa'i sgrib pa thams cad spangs pa'i phyir ro/ /shes bya thams cad la rnam pa thams cad du rtag tu thogs pa med</text></item>
<item><p>205a2</p><section></section><text>pa'i ye shes mnga' bas na ye shes phun sum tshogs pa'o/ /yon tan thams cad kyi gzhir gyur pa nyid kyis phyogs dang phyogs mtshams rnams su sgra rnam par grags pa phun sum tshogs pa'o/ /'jig rten dang 'jig rten las 'das pa'i phun sum tshogs pa 'dod</text></item>
<item><p>205a3</p><section></section><text>pa rnams kyis bstan par bya ba yin pas na dpal phun sum tshogs pa'o/ /dpe med pa'i mtshan dang dpe byad rnams kyis brgyan pa'i sku mnga' bas na gzugs phun sum tshogs pa'o/ /rnam pa thams cad du sems can thams cad kyi don gyi bya ba la ldog pa mi mnga' bas na</text></item>
<item><p>205a4</p><section></section><text>brtson 'grus phun sum tshogs pa'o/ /'dir bcom ldan 'das gang zhig yin zhe na/ dus der ston pa po bcom ldan 'das shAkya thub pa'i skur grags pa'i rdo rje 'chang chen po'o/ /bzhugs pa zhes bya ba ni gnas par mdzad do/ /bzhugs pa'i tshig ni mnyam par 'jog</text></item>
<item><p>205a5</p><section></section><text>pa la yang 'jug ste/ sangs rgyas bcom ldan 'das ni rtag tu mnyam par gzhag pa yin no/ /de bas na 'di dang bcom ldan 'das sbyar na sangs rgyas kyi bzhugs pa rnam pa bzhi bstan pa yin la/ lhag ma ni ci rigs par sbyar ro/ /de la sangs rgyas rnams kyi sku'i phrin las gang ci</text></item>
<item><p>205a6</p><section></section><text>yang rung ba de ni de rnams kyi spyod lam gyis bzhugs pa'o/ /gsung gi phrin las gang ci yang rung ba de ni chos 'chad pas bzhugs pa'o/ /ting nge 'dzin la snyoms par 'jug par mdzad pa dang / rang bzhin gyis mnyam par gzhag pa'i thugs kyi phrin las gang ci yang rung ba de ni ting nge 'dzin gyis</text></item>
<item><p>205a7</p><section></section><text>bzhugs pa'o/ /sangs rgyas kyi spyan gyis sems can rnams la gzigs pa dang / lha rnams nye bar bsdu bar mdzad pa'i thugs kyi phrin las gang yin pa de ni nang du yang dag 'jog gis bzhugs pa zhes bya'o/ /gang na bzhugs she na/ de'i phyir de bzhin gshegs pa thams cad kyi</text></item>
<item><p>205b1</p><section></section><text>zhes bya ba la sogs pa smos te/ chos rnams ji lta ba bzhin du rtogs shing mkhyen pa 'am/ de rnams de bzhin du ston par mdzad pas na de bzhin gshegs pa ste/ sangs rgyas rnams so/ /gshegs pa ni mkhyen pa'i don yin pa'i phyir ram/ nges pa'i tshig gi tshul gyis ga ta'i ltar byas</text></item>
<item><p>205b2</p><section></section><text>pa'i phyir ro/ /de bzhin gshegs pa thams cad kyi sku dang gsung dang thugs de rnams kyi snying po ni don dam pa stong pa nyid de/ de nyid kyi phyir gru gsum nam mkha' lta bu ste/ sku gsung thugs kyi dbye ba yis/ /gru gsum du ni bsgom par bya/ /zhes gsungs pa'i phyir ro/ /rdo rje</text></item>
<item><p>205b3</p><section></section><text>btsun mo ni rig pa bcu'o/ /de rnams kyi b+ha ga ni pad+ma'o/ /de nyid snying po yin gyi 'di dag bud med nyid ni ma yin no/ /'o na ci yin zhe na/ snying po de nyid nu ma dang bzhin ras la sogs pa'i yan lag gi bye brag gi sgo nas rab tu phye ba yin te/ gang zhig dngos med nyid shes rab/ /ces</text></item>
<item><p>205b4</p><section></section><text>gsungs pa'i phyir ro/ /de bzhin gshegs pa thams cad kyi sku dang gsung dang / thugs kyi snying po yang de yin la/ rdo rje btsun mo'i b+ha ga yang yin pas na de skad ces bya ste/ chos 'byung ba'i phyag rgya zhes bya ba'i don to/ /der bcom ldan 'das bzhugs pa ni chos 'byung ba'i nang du</text></item>
<item><p>205b5</p><section></section><text>chud pa'i gzhal yas khang du zhes bya ba'i tha tshig ste/ dper na grong khyer na gnas pa'i phyug po bya ba ni grong khyer gyi nang du gtogs pa'i khang bzangs na zhes bya ba'i don yin no/ /de ci'i phyir der bzhugs she na/ gsang ba 'dus pa bshad par bya'o zhes bstan pa'i phyir de'i skal ba</text></item>
<item><p>205b6</p><section></section><text>dang ldan pa drang bar bya ba'i phyir ro/ /gang dang thabs cig bzhugs she na/ byang chub sems dpa' sems dpa' chen po zhes bya ba smos te/ byang chub ni bla na med pa yang dag par rdzogs pa'i byang chub ste/ phul du byung bar rtogs pa'i phyir ro/ /sems dpa' ni bsam pa ste/ de yang</text></item>
<item><p>205b7</p><section></section><text>'dir thob pa'i phyir mngon par sems pa'o/ /'di rnams la byang chub sems dpa' yod pas na byang chub sems dpa'o/ /sems dpa' chen po zhes bya ba ni 'di rnams la sems dpa' chen po yod pas na sems dpa' chen po ste/ sems can thams cad mya ngan las bzla ba'i bsam pa yod</text></item>
<item><p>206a1</p><section></section><text>pa nyid kyi phyir ro/ /bcas pa'i don gyi sbyor ba ni gsum pa yin te/ de rnams dang thabs cig tu zhes bya ba'i don to/ /ji snyed cig dang zhe na/ brjod kyis mi lang ba'i yang brjod kyis mi lang ba'i zhes bya ba smos te/ grangs kyi mtha' brjod kyis mi lang ba dang / de'i mtshan</text></item>
<item><p>206a2</p><section></section><text>nyid can yang brjod kyis mi lang ba ste/ 'di dag tsam mo zhes bstan par mi nus pa'i phyir te/ gang dag brjod kyis mi lang ba de dag dang / brjod kyis mi lang ba'i grangs de dag 'di tsam yin no zhes bya bar brjod par yang mi nus pa zhes bya ba'i don to/ /de ltar na grangs kyis bgrang du med pa de dag dpes</text></item>
<item><p>206a3</p><section></section><text>bstan par bya ba'i phyir/ sangs rgyas kyi zhing gi zhes bya ba la sogs pa smos pa yin te/ 'jig rten gyi khams ji snyed par dus gcig na sangs rgyas gcig nyid 'byung ba de ni sangs rgyas kyi zhing ste/ stong gsum gyi stong chen po'i 'jig rten gyi khams so/ /de yang gling bzhi pa dang / nyi ma dang /</text></item>
<item><p>206a4</p><section></section><text>zla ba dang / ri rab dang / 'dod pa'i khams kyi lha rnams dang / tshangs pa'i 'jig rten bye ba phrag brgya gang yin no/ /de ltar na gling bzhi pa la sogs pa re re zhing stong gang yin pa de ni stong spyi phud kyi 'jig rten gyi khams so/ /stong chung ngu stong ni/ stong gnyis pa bar ma'i 'jig rten gyi khams so/ /</text></item>
<item><p>206a5</p><section></section><text>stong gnyis pa stong ni stong gsum gyi stong chen po'i 'jig rten gyi khams te/ mnyam du 'jig cing mnyam du chags so/ /de skad du yang / gling bzhi pa dang nyi zla dang / /ri rab dang ni 'dod lha dang / /tshangs pa'i 'jig rten stong la ni/ /stong ni spyi phud yin par 'dod/ /de stong la ni</text></item>
<item><p>206a6</p><section></section><text>stong gnyis pa/ /bar ma'i 'jig rten khams yin no/ /de stong la ni stong gsum ste/ /mnyam du 'jig cing chags pa yin/ /zhes bshad pa yin no/ /sangs rgyas kyi zhing gi ri rab nyid bye ba brgya phrag gcig ste/ de rnams kyi rdul phra rab kyi rdul de snyed de/ de dang grangs mtshungs pa'o/ /</text></item>
<item><p>206a7</p><section></section><text>khyad par med par bstan pa rnams kyi khyad par bstan par bya ba'i phyir/ 'di lta ste/ byang chub sems dpa' sems dpa' chen po dam tshig rdo rje dang zhes bya ba la sogs pa gsungs te/ 'dir skyes pa dang bud med kyi lha rnams ni zhi gnas dang lhag mthong yin te/ de bas na zhi gnas dang bcas</text></item>
<item><p>206b1</p><section></section><text>pa'i de bzhin nyid dang / de'i rnam pa can gyi yang dag pa'i ye shes ni lhag mthong ngo / /de'i phyir theg pa chen po'i de kho na nyid ni gnyis te/ de bzhin nyid dang yang dag pa'i ye shes so/ /de kho na nyid de ni mi zad pa'i rin po che yin pas na rdo rje ste/ de'i phyir gdon mi za ba'i mthar thug pa'i</text></item>
<item><p>206b2</p><section></section><text>lha rnams ni rdo rje'o/ /'di las thams cad thob par 'gyur bas na dam tshig go/ /dam tshig kyang yin la rdo rje yang yin pas na dam tshig rdo rje ste kun du bzang po'o/ /sku ni gnas te sa nyid gnas yin pas na sku ste/ sa'i snying po'o/ /gsung ni chos rnams 'dzin pa'i phyir phyag na rdo rje'o/ /</text></item>
<item><p>206b3</p><section></section><text>thugs ni nam mkha'i snying po ste/ sems kyi rin po che mnga' ba'i phyir ro/ /ting nge 'dzin ni 'jig rten dbang phyug ste/ sems brtan par byed pa yin pa'i phyir ro/ /sgrib pa las rgyal bar byed pas na rgyal ba ste/ sgrib pa thams cad rnam par sel ba'o/ /sa la sogs pa dang / chos mthun pa'i</text></item>
<item><p>206b4</p><section></section><text>phyir sa la sogs pa ni spyan dang / mA ma kI dang / gos dkar mo dang sgrol ma ste/ /de dag gi go rims bzhin du sems tsam nyid du 'dzin pa'i phyir dang / gnyis zad par sdud pa'i phyir dang / mnyam pa nyid nyams su myong ba'i phyir dang / bsgom pas smin par byed pa'i phyir dang / thams cad du skyong bar</text></item>
<item><p>206b5</p><section></section><text>byed pa yin pa'i phyir ro/ /nam mkha' ni 'byung ba lnga pa'o/ /de nyid ni rdo rje 'chang ste/ de yang dkyil 'khor pa'i lha skyes pa dang bud med kyi gzugs can rnams stong pa nyid kyi shes rab dang ye shes kyi bdag nyid lhan cig skyes pa'i rig pa dang / thabs dang ldan pa dag ste/ lha re rer so sor nges par</text></item>
<item><p>206b6</p><section></section><text>bstan pa ni sbyor ba'i bye brag gis so/ /de dag kyang / dam tshig rdo rje sogs drug dang / /sa la sogs pa rnam pa lnga/ /zhes gang gsungs pa'o/ /de bas na tshig bzhi po 'am/ tshig gcig gis khro bo bzhi po dag kyang bstan to zhes bya ba ni rigs pa yin no/ /de dag brtan pa nyid dang / bsam</text></item>
<item><p>206b7</p><section></section><text>gtan dang / ri mo'i dkyil 'khor dag las gsungs pa'i phyir ro/ /de'i rang bzhin yin pa'i phyir/ dpe med pa'i sangs rgyas kyi sku dang / gnas dang / mtha' yas pa'i longs spyod kyi gzugs la sogs pa de dag thams cad la gzugs la sogs pa'i sgrar 'dir bshad de/ de rnams kyang</text></item>
<item><p>207a1</p><section></section><text>mchod pa'i lha mo drug yin la/ 'dir byang chub sems dpa'i tshul du brjod pa'i phyir/ lha mo rnams la yang skyes pa'i rtags kyis ming du byas pa yin no/ /de dag la sogs pa zhes bya ba ni/ 'di dag gtso bor gyur pa dang ste/ gtso bor gyur pa yang rtag tu</text></item>
<item><p>207a2</p><section></section><text>nga'i dkyil 'khor la/ de dag dkyil 'khor pa nyid yin pa'i phyir ro/ /khro bo'i dkyil 'khor ni rtag tu ba ma yin te/ srung ba'i don nam 'gog pa'i don du res 'ga' bsgom par bya ba yin pa'i phyir ro/ /de bas na 'dir 'dod pa'i rgyal po la sogs pa drug ni ma gsungs pa yin no/ /</text></item>
<item><p>207a3</p><section></section><text>dkyil 'khor gyi bdag po la ni nges pa yod pa ma yin te/ res 'ga' ni gcig pu nyid dkyil 'khor gyi gtso bo yin te/ de yang 'dir bcom ldan 'das zhes bya ba'i skabs yin no/ /de ltar na byang chub sems dpa' rnams ni gdul bar bya ba yin pas gsang ba ma yin no/ /de bas na thabs cig</text></item>
<item><p>207a4</p><section></section><text>tu bzhugs pa bstan nas/ 'dul bar mdzad pa po de bzhin gshegs pa rnams dang thabs cig tu bzhugs pa ni gsang bar bya ba nyid yin pa'i phyir/ de bzhin gshegs pa zhes bya ba la sogs pa phyis smos pa yin te/ nam mkha'i dbyings dang mnyam par bshad cing bstan pa ste/</text></item>
<item><p>207a5</p><section></section><text>de yongs su gang ba'i grangs rnyed dang zhes bya ba'i don to/ /nyon mongs pa dang rnam par rtog pa rnams kyis g.yo bar mi nus pas na mi bskyod pa ste/ rnam pa sna tshogs pa'i rnam par dag pa'i ye shes kyi ngo bo nyid yin pa'i phyir ro/ /dus gsum gyi sangs rgyas rnams kyi sku bsdus pas</text></item>
<item><p>207a6</p><section></section><text>rnam par snang mdzad pa nyid kyis na rnam par snang mdzad do/ /dus gsum gyi sangs rgyas rnams kyi gsang ba gsum mnyam pa'i sems bskyed pa'i rin po che ni/ mnyam pa nyid kyi ye shes te/ de las don thams cad grub pa yin pa'i phyir ro/ /de nyid kyi tog gi mtshan nyid</text></item>
<item><p>207a7</p><section></section><text>'di la mnga' bas na rin po che dpal lo/ /rin po che las so sor rtog pa'i snang ba dpag tu med pa'i rgyur gyur pas na/ 'od dpag tu med pa ste/ 'od tshad med pa zhes bya ba'i don to/ /sna tshogs pa'i don gyi las rnams don yod par mdzad pas na gdon mi za ba ste/ don yod</text></item>
<item><p>207b1</p><section></section><text>par grub pa zhes bya ba'i don to/ /de dag la sogs pa zhes bya ba ni de dag gtso bor gyur pa dang ste/ lnga po nyid ni dkyil 'khor pa yin pa'i phyir ro/ /'di lta ste zhes bya ba ni nam mkha'i dbyings dang mnyam pa nyid du rab tu ston par byed do/ /dper na zhes bya ba ni yongs su gsal</text></item>
<item><p>207b2</p><section></section><text>bar zhes bya ba'i don to/ /til gyi gang bu zhes bya ba ni til 'bru'i gang bu ste/ dper na de til rnams kyis shin tu bcer te yongs su gang ba de bzhin du de bzhin gshegs pa thams cad kyis nam mkha'i dbyings thams cad du shin tu gang bar snang bar gyur to zhes bya ba ni kun nas snang bar gyur</text></item>
<item><p>207b3</p><section></section><text>pa ste/ de bas na 'jig rten gyi khams thams cad du rtogs pa'i gdul bya rnams kyis mthong bar gyur to zhes bya ba'i don to/ /gal te de bzhin gshegs pa rnams kyis nam mkha' bar mtshams med par gang na byang chub sems dpa' de snyed dam/ sems can rnams kyi go skabs ga la</text></item>
<item><p>207b4</p><section></section><text>yod/ gal te gang gis da ltar mthong ba 'am gang nas gang du 'ong bar 'gyur zhe na/ sangs rgyas dang byang chub sems dpa' de rnams kyis dbang bsgyur ba'i mthu ni bsam gyis mi khyab pa yin la/ ston pa khyad par can du gyur pa yin pa gang gis na sangs rgyas dang byang chub sems dpa'</text></item>
<item><p>207b5</p><section></section><text>mtha' yas pa dang / bdag nyid chos 'byung gi phyag rgya mtha' yas pa gcig gi nang du gdul bya 'god pa med pa nyid kyis yongs su gsal bar mthong ba'i phyir 'di la thos pa mang po dang ldan pa rnams la ngo mtshar du gyur pa ci yang med do/ /de ltar na de tsam nyid ni rgyud kyi gleng</text></item>
<item><p>207b6</p><section></section><text>gzhi yin la/ de las gzhan pa dag ni rgyud kyi lus yin no/ /de la le'u dang po ni thabs las byung ba'i rgyud yin te/ bcom ldan 'das thabs las byung ba'i mchog gsang ba 'dus pa ni des bstan pa yin pa'i phyir ro/ /de skad du yang / dpal ldan sangs rgyas kun gyi bdag /</text></item>
<item><p>207b7</p><section></section><text>rdo rje 'dzin pa chen po'i gnas/ /sangs rgyas kun gyi thabs byung ba/ /de nyid chos kyi chos nyid yin/ /zhes 'chad par 'gyur ro/ /gnyis pa nas brtsams te/ le'u bcu drug ni thabs kyi rgyud yin no/ /'di ltar thabs ni bzhi ste/ bsnyen pa dang / nye bar sgrub pa dang / /</text></item>
<item><p>208a1</p><section></section><text>sgrub pa dang / sgrub pa chen po'o/ /de la dga' ba can gyi le'u bzhi ni sgrub pa chen po ste/ de ston par byed pa nyid yin pa'i phyir ro/ /rdzogs ldan gyi le'u bzhi ni sgrub pa yin no/ /gnyis ldan gyi le'u bzhi ni nye bar sgrub pa yin no/ /gsum ldan gyi le'u</text></item>
<item><p>208a2</p><section></section><text>bzhi ni bsnyen pa yin no/ /de skad du yang / lnga pa dang ni dgu pa dang / /bcu dang bdun dang bcu gsum pa/ /sangs rgyas byang chub sems rnams kyis/ /bstan pa dag ni sgrub pa che/ /bzhi pa dang ni bcu drug pa/ /brgyad pa de bzhin bcu gnyis pa/ /slob dpon spyi yi las dang ni/ /</text></item>
<item><p>208a3</p><section></section><text>dngos grub brtul zhugs sdom pa yin/ /drug pa dang ni gnyis pa dang / /bcu pa dang ni bcu bzhi pa/ /drag spyod rjes su chags pa dang / /nye bar sgrub pa sdom pa'o/ /bdun pa dang ni gsum pa dang / /bcu dang gcig dang bcu dang lnga/ /dngos grub zhing dang ltas dang ni/ /bsnyen</text></item>
<item><p>208a4</p><section></section><text>pa sgrub pa'i sdom pa'o/ /zhes 'og nas de bzhin gshegs pa rnams kyis gsungs pa yin no/ /'dir sgrub pa che zhes bya ba ni sgrub pa chen po zhes bya ba'i don to/ /sgrub pa'i sdom pa'o zhes tshigs su bcad pa bzhi pa'i mtha' mar gang gsungs pa de tshigs su bcad pa gnyis pa'i</text></item>
<item><p>208a5</p><section></section><text>mthar blta bar bya'o/ /bcu dang bdun zhes bya ba ni bcu bdun pa'o/ /drug ces bya ba ni drug pa'o/ /bcu dang gcig ces bya ba ni bcu gcig pa'o/ /bcu dang lnga zhes bya ba ni bco lnga pa'o/ /le'u bcu bdun po 'di dag ni rtsa ba'i rgyud du byang chub rdo rjes gsungs pa yin no/ /le'u bco brgyad</text></item>
<item><p>208a6</p><section></section><text>pa ni de bzhin gshegs pa thams cad kyis gsungs pa rgyud phyi ma yin te/ des rtsa ba'i rgyud kyi tshig don sbas pa gsal bar byed pa nyid do/ /de bas na 'dir le'u bzhi bzhis thabs re re nye bar sdud pa yin te/ le'u bzhi tshan bzhis thabs bzhi dang / dang pos thabs las byung ba yin te/ bcu</text></item>
<item><p>208a7</p><section></section><text>bdun po 'di dag gis ni thabs dang thabs las byung ba dang bcas pa yin la/ bco brgyad pas ni de nyid gsal bar byed pa yin no/ /de ltar na le'u bco brgyad po dag gis thabs dang thabs las byung ba dang bcas pa dang / gsal bar byed pa dang bcas pa bsdus pa yin pas na rgyud 'di le'u rnams</text></item>
<item><p>208b1</p><section></section><text>kyi 'brel ba dang bsdus pa'i don yin no/ /de la gtso bo yin pas le'u dang po'i brjod par bya ba ni thabs las byung ba yin la/ de'i zhar las byung ba sgrub pa dang / sgrub pa chen po yang bstan pa yin no/ /de ltar na 'dir bcom ldan 'das de bzhin gshegs pa thams cad kyi gsang</text></item>
<item><p>208b2</p><section></section><text>ba 'dus pa ni thabs las byung ba yin te/ sgrub pa de rnams dang / de dag gi gsang ba rnams ro gcig pa can du rang nyid kyis mngon par rdzogs par rtogs pa yin la/ rang nyid kyis mngon par rdzogs par rtogs nas sgrub pa chen po de dag rab tu rnam par phye ste gzhan dag la yang dag</text></item>
<item><p>208b3</p><section></section><text>par ston pa yin no/ /de ltar na rang dang gzhan gyi dbye bas gsang ba 'dus pa 'di ni rnam pa gnyis yin pa de'i phyir med na mi 'byung ba nyid yin pas na thabs las byung ba brjod par bya ba'i don du le'u dang por thabs gnyis po yang brjod par bya ba yin no/ /de la bcom ldan 'das ni gleng gzhi dang</text></item>
<item><p>208b4</p><section></section><text>'dra bar sgrub pa yang rang gi ngo bo nyid du ston par mdzad pa yin gyi tshig tu ni ma yin no/ /sdud par byed pas kyang de bzhin du mthong zhing sngar ston pa'i byin gyi rlabs nyid kyis ji ltar snang ba'i tshig dang / yi ge 'di nyid kyis sdud par byed pa yin pa ni de nas bcom ldan 'das de bzhin gshegs</text></item>
<item><p>208b5</p><section></section><text>pa rdo rje rnam par snang mdzad chen po zhes bya ba nas zhal gsum pa lta bur de bzhin gshegs pa thams cad kyis gzigs par gyur to zhes bya ba'i bar du rgyas par bsdus pa yin no/ /de nas zhes bya ba ni gleng gzhi phun sum tshogs pa'i de ma thag pa'o/ /bcom ldan 'das zhes bya ba ni shAkya</text></item>
<item><p>208b6</p><section></section><text>thub pa'i rang bzhin can gyi rdo rje can no/ /de bzhin nyid thugs su chud pa'i phyir de bzhin gshegs pa ste rig pa dang bcas pa zhes bya ba'i don to/ /rdo rje rnam par snang mdzad chen po zhes bya ba la de nyid kyi tshe rang gi byang chub yang dag par ston par mdzad pas na rnam par snang mdzad do/ /</text></item>
<item><p>208b7</p><section></section><text>rnam pa lnga dag gis de yang dag par ston par mdzad pas na rnam par snang mdzad chen po'o/ /de nyid kyis de 'di yang yin la rdo rje 'chang gi skur kun du ston par mdzad pas na rdo rje yang yin pa'i phyir rdo rje rnam par snang mdzad chen po ste/ zla ba'i dkyil 'khor dang / dang po'i rdo rje dang / dang</text></item>
<item><p>209a1</p><section></section><text>po'i snying po dang / de'i 'od zer gyis de bzhin gshegs pa thams cad dgug pa dang / gzhug pa dang / sngags kyi skur rab tu sbyor ba zhes bya ba rnam pa lngas zhal gsum dang phyag drug pa'i dpal mchog dang po'i sku thugs kar zla ba dang rdo rje dang sngags kyi de kho na nyid kyis</text></item>
<item><p>209a2</p><section></section><text>byin gyis brlab pa'i tshul du byung ba'o zhes bya ba'i don to/ /de bzhin gshegs pa thams cad kyi 'dod chags chen po ni 'og nas 'byung ba'i cho gas thams cad zhu bar gyur pa'o/ /tshul ni de'i thabs te dpal mchog dang po rang gi gnyug ma'i rig ma dang sbyor bar ldan pa'i snying ga'i sngags kyi</text></item>
<item><p>209a3</p><section></section><text>'od zer gyi sgo las phyogs bcur khyab pa'i sngags kyis lha thams cad spro ba'o/ /de la dmigs pa'i ting nge 'dzin la yang de skad ces bya'o zhes bya ba'i sgra ni rab tu gsal ba yin te ming 'di nyid du rab tu grags pa zhes bya ba'i don to/ /ting nge 'dzin la zhes bya ba ni mnyam par gzhag pa</text></item>
<item><p>209a4</p><section></section><text>ste sems nang du 'jog pa'o/ /snyoms par zhugs nas zhes bya ba ni mngon sum du mdzad nas so/ /bkod pa zhes bya ba ni tshogs so/ /de dag ces bya ba ni phyogs bcur son pa rnams so/ /zhugs par mdzad de zhes bya ba ni sangs rgyas lnga'i sku rang gi sku la sogs pa la bsdus nas de'i</text></item>
<item><p>209a5</p><section></section><text>sku la sogs pa dang dbyer mi phyed par 'jog par mdzad pa'i phyir ro/ /sku rdo rje la sogs pa'i bdag po yin te de la zhugs pas de bdag por gyur pa yin pa'i phyir ro/ /yongs su mnyes par bya ba'i phyir zhes bya ba ni rig pa thams cad la nye bar longs spyod pa'i phyir ro/ nyid kyi sku zhes pa</text></item>
<item><p>209a6</p><section></section><text>ni rang nyid kyi sku'i khyad par ro/ /mngon par sprul nas te phyung nas so/ /mngon par byung bar gyur to zhes bya ba ni de dag nyid 'thon par gyur pa'o/ /de la zhes bya ba ni dmigs kyis bkar ba'o/ /sangs rgyas ni rnam par snang mdzad de de'i spyan yin gyi nam mkha'i spyan ni ma yin no/ /dam</text></item>
<item><p>209a7</p><section></section><text>tshig ni don yod par grub pa ste de'i sgrol ma yin gyi pad+ma'i sgrol ma ni ma yin no/ /kun du gnas par gyur pa ni yang dag par gnas par gyur pa'o/ /gang du zhe na/ der zhes bya ba gsungs te rdo rje 'chang de'i rig pa la zhes bya ba'i don to/ /gzugs la sogs pa rnams kyi ngo bo nyid de kho</text></item>
<item><p>209b1</p><section></section><text>na nyid ni gzugs rdo rje la sogs pa'o/ /ci'i phyir dgu po nyid yin zhe na/ 'di ltar bcu'i nang du bsdu bar bya ba yin te/ 'dod chags chen po'i tshul nyid kyis/ /ye shes 'khor lo can rnams bsdu/ /lha mo dgu ni spros nas su/ /bsgrub par bya ba'i lus la dgod/ /ces bshad</text></item>
<item><p>209b2</p><section></section><text>pa yin no/ /rig bya dang rig pa gnyis su med par byas pa'i phyir de nyid ni bcom ldan mi bskyod pa'o zhes bshad do/ /de bzhin gshegs pa thams cad kyi sku dang gsung dang thugs de rnams kyi snying po yang yin zhing rdo rje btsun mo'i b+ha ga yang yin no zhes bya bar tshig bsdu'o/ /rdo rje btsun</text></item>
<item><p>209b3</p><section></section><text>mo ni rig pa bcu'o/ /de rnams kyi b+ha ga ni ro gcig par gyur pa rnams kyi ro gcig par gyur pa'i pad+ma ste de dag gi de'i lte ba'i dbus na zhes bya ba'i don to/ /dam tshig chen po'i dkyil 'khor zhes bya ba la a ya ni yang dag par rtogs pa ste ye shes sems dpa'o/ /sa ma ni bskyed par bya</text></item>
<item><p>209b4</p><section></section><text>ba don du mtshungs par byon pa gang yin pa ste/ byang chub sems dpar bya ba'i phyir gang zhig byon pa de dam tshig chen po'o/ /de'i dkyil 'khor ni gzhal yas khang ngo / /rdul med pa zhes bya ba ni zag pa med pa'o/ /gru bzhi zhes bya ba ni phyi rol gyi rim pa ste/ nang gi rim pa ni zlum po</text></item>
<item><p>209b5</p><section></section><text>nyid yin no/ /byin gyis brlabs pa zhes bya ba ni lha mo bzhi yongs su gyur pa las sprul pa'o/ /gsal ba ni dri ma med pa'o/ /de'i ngo bo nyid ces bya ba ni dam tshig chen po'i ngo bo nyid do/ /sna tshogs gzugs kyis zhes bya ba ni sgo dang rta babs dang kha khyer gyi lha mo rnams dang ka</text></item>
<item><p>209b6</p><section></section><text>ba la sogs pa rnam pa sna tshogs can no/ /sangs rgyas sprin te 'phro bas so/ /kun du khyab pa ni sna tshogs par gyur pa'o/ /'od zer 'phro ba mang po ni 'od zer gyi dra ba ste mgyogs pa'i shugs kyis kun du khyab pa'o/ /des kun du 'khrugs pa ni khyab pa'o/ /gsal</text></item>
<item><p>209b7</p><section></section><text>ba la sogs dkyil 'khor zhes bya ba ni zla ba lnga dang zla ba dang nyi ma'o/ /de bzhin gshegs pa thams cad ni rdo rje 'dzin pa chen po ste de'i'o/ /ji ltar de bzhin gshegs pa thams cad kyi yin zhe na de'i rang bzhin gang yin pa ste gnas ni thar ba'i grong khyer yin pa'i phyir ro/ /de bzhin</text></item>
<item><p>210a1</p><section></section><text>gshegs pa thams cad kyi dkyil 'khor chen po zhes bya ba la de bzhin ni rang gi lha ji lta ba bzhin no/ /a ga ta ni byon pa'o/ /thams cad ni rnam pa dang tshogs dang 'khor rnams te de rnams rang gi lha ji lta ba bzhin du byon pa 'di la yod pas na de bzhin gshegs</text></item>
<item><p>210a2</p><section></section><text>pa thams cad kyi dam tshig chen po'o/ /de bzhin gshegs pa thams cad kyang yin la/ dam tshig chen po'i dkyil 'khor yang yin te de dang lhan cig tu 'ongs pa'i rigs lnga'o/ /mchog tu bsdus pa las byung ba'i lha lnga ste/ de gnyi ga dbus su zhes bya ba nang gi rim par</text></item>
<item><p>210a3</p><section></section><text>bkod pa'o/ /'dir rdo rje sems dpa' bskyed pa la ni de'i ye shes sems dpa' bkug ste/ dbus kyi zla ba'i gdan la bkod pa de'i dkyil 'khor chen po pa rnams lha mo lngar bsdus te/ gos dkar mo gnyis gcig tu byas pas dga' ma bzhir byas te ngos bzhi'i zla ba la dgod</text></item>
<item><p>210a4</p><section></section><text>do/ /gzhan rnams la yang ye shes sems dpa' dbus su bkod la dkyil 'khor chen po rgyal ba lngar bsdus la/ de nas gcig ni 'khor lo'i bdag po la bstims la bzhi ni ngos bzhi'i so so'i gdan la dgod do/ /phyag rgya bzhi yis yongs bskor ba/ /dkyil 'khor der ni</text></item>
<item><p>210a5</p><section></section><text>brtag par bya/ /bdag nyid dbus su gnas byas la/ /'khor lo can kun bsdu bar bya/ /zhes gsungs pa yin no/ /de bas na ye shes sems dpa' de la byang chub kyi sems rnam pa lngas dbang bskur ba sbyin par bya'o/ /de nyid kyi phyir 'dir bcom ldan 'das ni byang chub kyi sems</text></item>
<item><p>210a6</p><section></section><text>ston par mdzad pa nyid yin pas na byang chub kyi sems rdo rje zhes bshad pa yin no/ /de nas zhes bya ba la sogs pa la de bzhin gshegs pa lnga po thugs la zhugs pa 'di yang byang chub kyi sems zhi ba yin te nang du chud pa nyid kyis phyi'i don stong pa nyid yin pa'i phyir ro/ /</text></item>
<item><p>210a7</p><section></section><text>de bzhin gshegs pa thams cad zil gyis mnan pa ni zhu ba'i tshul gyis ro gcig par gyur pa ste/ byang chub kyi sems 'di ni dngos dang dngos med zad pa po de la dmigs pa'i ting nge 'dzin la de skad ces bya'o/ /de nyid ni rdo rje ste mi phyed pa'i phyir ro/ /de bzhin gshegs pa thams</text></item>
<item><p>210b1</p><section></section><text>cad ni dkyil 'khor dang bcas pa'i ye shes sems dpa'o/ /de'i bdag po ni nor bu'i bum pas dbang bskur bar mdzad pa'i phyir ro/ /gang la snyoms par 'jug pa'i skad cig ma gnyis pa'i nges par 'byung ba ni snyoms par zhugs ma thag tu zhes bya ste de lta bur gyur ma thag tu</text></item>
<item><p>210b2</p><section></section><text>zhes bya ba'i don to/ /nam mkha'i dbyings thams cad ni pad+ma thams cad do/ /de bzhin gshegs pa thams cad kyi rdo rje ni sku gsum mnyam pa nyid de/ de nyid ston ka'i zla ba ltar dkar ba zhu bar gyur pa'o/ /de'i ngo bo ni des yongs su gang ba'o/ /gnas par gyur pa ni</text></item>
<item><p>210b3</p><section></section><text>rnam par gnas pa ste de ltar na dbang bskur ba dang po'o/ /nam mkha' thams cad ni pad+ma de dag nyid thams cad do/ /de'i dbyings ni zhu ba de nyid do/ /de gnas pa ni kun nas gnas pa ste de dag nang du yang zhugs pa'i phyir de skad ces bya'o/ /sems can thams cad ces bya ba ni rang dang bdag</text></item>
<item><p>210b4</p><section></section><text>po'o/ /de ltar na dbang bskur ba ni gnyis pa'o/ /de bzhin gshegs pa zhes bya ba la sogs pa la de bzhin gshegs pa thams cad kyi bde ba dang yid bde ba ni go rims bzhin du lus kyi dang sems kyi tshor ba bde ba'o/ /de thob pa ni rnyed pa'o/ /gyur to zhes bya ba ni rdzogs pa ste rang gi lus</text></item>
<item><p>210b5</p><section></section><text>zhu ba las byung ba'i 'od kyis de rnams kyang zhu bar gyur pa 'di ni dbang bskur ba gsum pa ste/ zhu ba ni shes rab yin pa de nyams su myong zhing rnyed pa ni ye shes so/ /rdo rje sems dpa'i byin gyi rlabs kyis zhes bya ba ni bcas pa'i don gyi gsum pa ste de rnams kyis de thob par gyur pas</text></item>
<item><p>210b6</p><section></section><text>rdo rje sems dpa' byin gyis brlabs pa ste lhan cig tu gyur pa'i don to/ /rdo rje dang rdo rje sems dpa' ni rdo rje sems dpa' ste der byin gyis brlabs pas so/ /de la rdo rje dang rdo rje ni ma dang pha ste byin gyis brlabs pa ni de dag zhu ba'i 'od kyis rdo rje dag kyang zhu bar gyur pa'o/ /sems dpa'</text></item>
<item><p>210b7</p><section></section><text>byin gyis brlabs pa ni zhu ba'i 'od spros pas sems can thams cad la dbang bskur ba'o/ /de la bdag po dang bcas pa'i lha rnams bsdus pa las gyur pa'i zhu ba ni gtso bo'i byang chub kyi sems so/ /chos thams cad sdud par byed pa'i yab yum zhu bar gyur pa ni stong pa</text></item>
<item><p>211a1</p><section></section><text>nyid dang dbyer med pa'i byang chub kyi sems so/ /sems rnams dbang bskur ba ni snying rje dbyer med pa'i sems so/ /de ltar na chos kyi dbyings kyi rang bzhin yin pa'i phyir thog ma dang tha ma med pa'i rang bzhin du rnam pa lnga'i rang bzhin du gnas pas</text></item>
<item><p>211a2</p><section></section><text>sgrib pa dag cing nam mkha' lta bu'i byang chub kyi sems chen po dbus ma'i gdan la gnas par bsams la de la byang chub tu bsgom par bya'o/ /de yang / thams cad rdo rje'i dngos byas la/ /de 'og byang chub bsgom par bya'o/ /zhes bshad pa yin no/ /ji ltar bsgom</text></item>
<item><p>211a3</p><section></section><text>par bya zhe na/ lha mo bzhis glu bzhis bskul ba'i rjes thogs la zhu ba bsdus pa las byung ba rang gi gdan la gnas pa'i rang gi lha'i sa bon las de'i mtshan ma rnam par bsgom la de'i lte bar sa bon de nyid phra mo nor bu'i snying po'i thig le dang ldan pa bsams te nor bu de nyid las</text></item>
<item><p>211a4</p><section></section><text>dkyil 'khor pa'i sprin thams cad kun du spros la/ de rnams zla ba dang rdo rje dang sngags la yang dag par bsdus te yongs su gyur pa las rang gi lha'i gzugs su bsgom pa nyid do/ /'di dag nyid bstan par bya ba'i phyir de nas zhes bya ba la sogs pa gsungs te/ de nas zhes</text></item>
<item><p>211a5</p><section></section><text>bya ba ni lha mo bzhis bskul ba'i rjes thogs nyid la'o/ /de bzhin gshegs pa ni sgrib pa med pa'i de bzhin nyid thugs su chud pa'i phyir ro/ /byang chub kyi sems rdo rje zhes bya ba ni sgrib pa dang bral zhing dag pa nam mkha'i dbyings kyi ngo bo nyid do/ /de bzhin gshegs pa thams cad kyi sku</text></item>
<item><p>211a6</p><section></section><text>dang gsung dang thugs rdo rje ni byang chub kyi sems de nyid do/ /de'i dam tshig ni bsdus pa'o/ /de'i 'byung ba ni rang gi gdan la gnas pa'i sa bon te 'di las byung bas na zhes bya ba'i dbang du byas pa'i phyir ro/ /de la dmigs pa'i ting nge 'dzin la de skad ces bya'o/ /rig pa dang</text></item>
<item><p>211a7</p><section></section><text>ldan pa'i skyes bu'i rnam pa nyid yin pa'i phyir rig pa'i skyes bu'i gzugs kyang de yin la bla na med pa nyid kyi phyir chen po yang yin pas na'o/ /'di zhes bya ba ni dam tshig chen po'i gzugs can te sku gnyis ka yang zhal gsum pa phyag drug pa snyoms par 'jug pa rang gi lha'i gzugs</text></item>
<item><p>211b1</p><section></section><text>can zhes bya ba'i don to/ /chen po nyid ni de bzhin gshegs pa thams cad kyi sngags kyi byin gyi rlabs kyis zhes bya ba gsungs pa la de bzhin gshegs pa thams cad kyi sngags ni sangs rgyas kyi chos thams cad de mi bskyod pa la sogs pa nas bgegs mthar byed kyi bar du'o/ /de rnams</text></item>
<item><p>211b2</p><section></section><text>kyi byin gyi rlabs ni rten yin te de'i rang bzhin yin pa'i phyir dang de skyed par byed pa nyid yin pa'i phyir ro/ /byin gyis brlabs so zhes bya ba ni sprul par gyur pa ste lha mo rnams kyis bskul ba'i glu bzhis snying po bskul ba dang / dus gsum rdo rje'i rang bzhin sems/ /ye shes bzhin</text></item>
<item><p>211b3</p><section></section><text>du lus bsgom mo/ /zhes bshad pa yin no/ /zhal gsum pa ni skabs su bab pa'i byang chub chen po'i phyag rgyar gyur pa'i sku'o/ /lta bur ni de ltar snang ba'o/ /de gzigs par gyur pa ste nges par dngos po thams cad du snang bar ni ma yin te/ sangs rgyas ma yin</text></item>
<item><p>211b4</p><section></section><text>pa rnams kyi spyod yul ma yin pa nyid kyi phyir ro/ /de bzhin gshegs pa thams cad kyis zhes bya ba ni 'khor gyi sangs rgyas dang byang chub sems dpa' rnams kyis so/ /ci'i phyir spyod yul ma yin zhe na/ 'di ltar dkyil 'khor gyi bdag po'i sku ni byang chub chen po yin la de</text></item>
<item><p>211b5</p><section></section><text>yang sangs rgyas rnams kyi ngo bo nyid kyi sku yin te/ de ni mchog tu ngo mtshar du gyur pa'i sangs rgyas kyi chos rnams ro gcig par gyur pa'i tshogs chen po bag chags dang bcas pa'i sgrib pa thams cad las nges par grol ba yin te/ ji skad du/ dpal rdo rje rtse mo las/ sangs rgyas rdo rje</text></item>
<item><p>211b6</p><section></section><text>can rnams ni/ /ngo bo nyid kyi sku yis byung / /rmad byung chos kyi rgyud chen po/ /thar pa'i mchog tu rtag pa yin/ /zhes gsungs pa lta bu'o/ /de bas na 'di ni byang chub sems dpa' rnams kyi yul ma yin gyi rnam pa thams cad du shes bya thams cad la rtag tu thogs pa med par gzigs pa'i</text></item>
<item><p>211b7</p><section></section><text>sangs rgyas rnams kyi yul yin par 'dod do/ /'di byang chub sems dpa' rnams kyi yang yul nyid ma yin nam 'di rnams las sangs rgyas gzhan ma yin la sangs rgyas kyi chos rnams nyid 'dir dkyil 'khor ba dang 'khor rnams yin no/ /de bas na 'di ltar sangs rgyas kyi yul</text></item>
<item><p>212a1</p><section></section><text>yin na/ ji ltar 'khor rnams kyi yul ma yin zhe na/ de ltar ni 'gyur mod kyi 'on kyang dkyil 'khor pa ni sangs rgyas kyi chos thams cad nyid yin la 'khor rnams ni nges pa med pa yin no/ /lhag ma ni bcu bdun pa dang bco lnga pa las 'chad par 'gyur ro/ /</text></item>
<item><p>212a2</p><section></section><text>gal te bcom ldan 'das ni thog ma'i sangs rgyas yin la mngon par rdzogs par sangs rgyas zin pas mngon par rdzogs par 'tshang rgya bar mi dgos so zhe na/ 'di ni ston pa'i mngon par byang chub ston pa yin gyi mngon par rdzogs par byang chub pa ni ma yin no/ /sgrub pa bshad zin to/ /sgrub pa chen</text></item>
<item><p>212a3</p><section></section><text>po rtsom pa'i phyir de nas zhes bya ba la sogs pa gsungs te skad cig ma de la mngon par rdzogs par sangs rgyas pas na rnam par snang mdzad do/ /thugs ka nas zhes bya ba ni thugs ka'i mtshan ma la gnas pa'i sa bon las so/ /byung ste zhes bya ba ni spros pa'i tshul du'o/ /ched du brjod pa 'di</text></item>
<item><p>212a4</p><section></section><text>zhes bya ba ni lus las byung ba'i rlung ste ji ltar de rang gi ngang gis byung ba de bzhin du 'phags pa rnams kyi rmad du byung ba'i chos thugs su chud pa'i dgyes pas kun nas bslang ba'i tshig kyang yin pa de bas na rlung dang chos mthun pa'i phyir ched du brjod pa zhes bya'o/ /'di zhes bya ba ni 'chad par</text></item>
<item><p>212a5</p><section></section><text>'gyur ba'o/ /ched du brjod do zhes bya ba ni brjod par gyur pa'o/ /ci'i phyir de dag nyid ched du brjod ce na/ de'i thugs ka nas byung ba nyid kyis de'i chos rtogs pa nyid kyi phyir ro/ /e ma'o zhes bya ba ni ngo mtshar du gyur pa'o/ /sangs rgyas thams cad kyi zhes bya ba ni gsang</text></item>
<item><p>212a6</p><section></section><text>ba 'dus pa'i'o/ /byang chub sems las rab byung ba/ /zhes bya ba ni zhal gsum pa dang phyag drug pa la sogs pa'i tshul gyis byang chub pa'i ngo bor byung bar gyur pa'o/ /de bzhin gshegs pa kun gyi gsang / /zhes bya ba ni de bzhin gshegs pa thams cad dang 'brel ba'i</text></item>
<item><p>212a7</p><section></section><text>gsang ba gsum mo/ /rab tu mi rtog ces bya ba ni spros pa dang mtshan ma thams cad du snang ba dang bral ba nyid kyis de bzhin du ro gcig pa nyid kyi phyir shin tu yang rnam par rtog pa'i yul ma yin no/ /rnyog pa med pa'o zhes bya ba ni sgrib pa thams cad kyi dri ma bag chags dang</text></item>
<item><p>212b1</p><section></section><text>bcas pa zad pa'i phyir mchog tu dang ba'i thugs kyi bdag nyid can no/ /gang gi phyir de bzhin gshegs pa thams cad yin pa de bas na phyag mtshan lnga 'dzin par mdzad pa'i phyir phyag drug pa'o/ /gang gi phyir gsang ba gsum mnga' ba de bas na zhal gsum pa'o/ /gang gi phyir rab tu mi rtog cing</text></item>
<item><p>212b2</p><section></section><text>rnyog pa med pa yin pa de'i phyir rig pa dang ldan pa'i skyes bu'i bdag nyid can no/ /de nas zhes bya ba ni skabs su bab pa'i chos la 'dod pa skyed par byed pa'i ched du brjod pa thos pa'i rjes thogs la'o/ /yang 'dus nas zhes bya ba ni sngar ni sku'i 'dus pa mdzad pa yin la da ni gsol ba gdab</text></item>
<item><p>212b3</p><section></section><text>pa'i don du dgongs pa gcig pa'i mtshan nyid can gyi 'dus pa yin no/ /byang chub kyi sems kyang de yin la rdo rje yang yin pas na byang chub kyi sems rdo rje ste rdo rje 'chang gi rnam pa nyid yin pa'i phyir ro/ /de bzhin gshegs pa thams cad kyi mchod pa ni mchod pa'i snying ga'i sngags las byung ba'i</text></item>
<item><p>212b4</p><section></section><text>gzugs rdo rje ma la sogs pa'i lha mo rnams so/ /de rnams kyis spros pa'i dam tshig ni 'da' bar mi bya ba dang bla na med pa'i gzugs dang sgra la sogs pa rnam pa sna tshogs pa 'phro ba'i bdag nyid can no/ /de nyid ni de kho na nyid yin no/ /rin po che ni khyad par du 'phags pa'i de kho na nyid</text></item>
<item><p>212b5</p><section></section><text>de gnyis su med pa'i bde ba chen po'i ngo bo nyid kyi phyir ro/ /de rnams kyi sprin ni nam mkha'i khyab pa'i bkod pa'o/ /phyag 'tshal nas zhes bya ba ni phyag byas nas so/ /'di skad ces bya ba ni ji skad du 'chad par 'gyur ro/ /'dus pa gsang ba las byung ba/ /de bzhin gshegs pa</text></item>
<item><p>212b6</p><section></section><text>kun gyis zhes bya ba la 'di gsang ba rnams kyis byung bas na de skad ces bya ste/ de bzhin gshegs pa thams cad kyi gsang ba 'dus pa zhes bya ba'i don to/ /rdo rje ni de bzhin gshegs pa rnams so/ /de rnams kyi snying po ni nor gyi mchog ste chos thams cad do/ /de rnams kyis</text></item>
<item><p>212b7</p><section></section><text>btus pa ni bsdus pa'o/ /de nyid ces bya ba ni don dam pa ste thar pa'i mchog ces bya ba'i don to/ /bshad du gsol zhes bya ba ni rdzogs pa'i byang chub kyi rnam par ston pa ste rnam par phye nas gsungs shig pa'o/ /gsang ba zhes bya ba ni gzhan rnams kyi mngon sum dang rjes su dpag</text></item>
<item><p>213a1</p><section></section><text>pa la sogs pas mi rtogs pa'o/ /gal te 'di ltar gsang ba de ji ltar na bcom ldan 'das kyis kyang bka' stsol bar mdzad pa yin zhe na/ rang gi ngo bo'i sgo nas bstan par bya ba ma yin no/ /'o na ci yin zhe na/ de'i rgyu mthun par gyur pa longs spyod rdzogs</text></item>
<item><p>213a2</p><section></section><text>pa'i skus yang dag par bsdus pa phyag rgya chen po kun nas yang dag par ston pa'i sgo nas yin te/ de skad du/ dpal rdo rje rtse mo'i rgyud las/ de nas ngo bo nyid sku las/ /slar yang longs spyod rdzogs skur byung / /zhes bya ba dang / gsang ba'i rol mo'i 'khor lo yang / /longs spyod</text></item>
<item><p>213a3</p><section></section><text>rdzogs pa'i sku mchog gis/ /zhes gsungs pa dang / yang / ngo bo nyid kyi sku las ni/ /mig yor lta bur yang dag byung / /longs spyod rdzogs pa'i sku yi ni/ /chos kyi longs spyod 'di lta bur/ /thams cad brjod med gnas pa med/ /zhi phra shin tu blta dka' yin/ /sangs</text></item>
<item><p>213a4</p><section></section><text>rgyas rjes su thugs brtse bas/ /sangs rgyas rol mo ston par mdzad/ /ces gsungs pa lta bu'o/ /legs so legs so zhes bya ba ni bsngags pa'i sgo nas zhal gyis bzhes par mdzad pa'o/ /'on kyang zhes bya ba'i sgra ni khyad par du byed pa'i don to/ /'di ni zhes bya ba ni gsang</text></item>
<item><p>213a5</p><section></section><text>ba 'dus pa'i ming can gyi longs spyod rdzogs pa'i sku'o/ /'di dag gis thams cad de bzhin nyid du mthong bas na de bzhin gshegs pa thams cad de bden pa mthong ba'i byang chub sems dpa' rnams so/ /de rnams kyang the tshom skyed par byed pa yin no zhes bya ba ni de dag la bstan du zin</text></item>
<item><p>213a6</p><section></section><text>kyang 'di'i che ba'i bdag nyid nges par mi nus pa nyid kyi phyir ro/ /'dir the tshom ni ma nges pa tsam yin gyi the tshom nyid ni ma yin te/ de ni bden pa mthong bas spangs pa nyid yin pa'i phyir ro/ /gzhan rnams lta ci smos zhes bya ba ni bden pa ma mthong ba rnams lta smos kyang ci dgos pa'o/ /</text></item>
<item><p>213a7</p><section></section><text>gal te bden pa ma mthong ba rnams la longs spyod rdzogs pa'i sku ji ltar ston par mdzad ce na/ de ni sangs rgyas kyi longs spyod rdzogs pa'i sku dang cha 'dra bar ston pa yin te/ sangs rgyas kyi zhing yongs su dag pa ston par mdzad pa lta bu yin no/ /ngo mtshar du gyur pa ni gzhan dag dang rang</text></item>
<item><p>213b1</p><section></section><text>gis brtag par mi nus pa nyid kyis so/ /rmad du gyur pa ni shin tu ngo mtshar du gyur pa ste bstan du zin kyang che ba'i bdag nyid nges pa med pa'i phyir ro/ /sangs rgyas rnams ni sangs rgyas kyi chos rnams la ngo mtshar dang rmad du gyur pa mnga' ba yin no/ /'on kyang ngo mtshar dang rmad du</text></item>
<item><p>213b2</p><section></section><text>gyur pa'i mig dang yan lag gi 'gyur ba thugs rje ston par mdzad pas na ngo mtshar du gyur rmad du gyur te gsol to/ /de bzhin gshegs pa thams cad kyi the tshom thams cad gcod pa ni rdo rje 'chang ste/ de'i go 'phang thob pa nyid kyis de rnams kyi the tshom thams cad</text></item>
<item><p>213b3</p><section></section><text>gcod pa'i phyir ro/ /'tshang rgya ba nyid ni de la rag las pa yin pa'i phyir de ni de rnams kyi bdag po yin la/ de bzhin gshegs pa'i gsang ba rnam pa thams cad du ston par mdzad pa'i phyir chos kyi bdag po yin no/ /de nyid kyis na de dag gis phyag 'tshal nas gsol ba btab</text></item>
<item><p>213b4</p><section></section><text>pa'o/ /de'i phyir kha cig tu ni sku dang gsung dang thugs rdo rje'i bdag po dang sku dang gsung dang thugs rdo rje zhes kyang brjod do/ /gsol to zhes bya ba ni yang gsol ba 'debs pa'o/ /gang zhes bya ba'i sgra ni gang gi tshe zhes bya ba'i don to/ /de zhes bya ba ni de'i tshe zhes bya ba'i don to/ /de</text></item>
<item><p>213b5</p><section></section><text>bzhin gshegs pa thams cad kyi sangs rgyas rnams kyi chos de nyid do/ /de rnams kyis byin gyis brlabs pa ni de rnams gang las byung ba'i 'byung gnas te de yang rang gi rig pa'i chu skyes te lte ba'i nang du zhu ba spro ba dang bsdu ba las byung ba stan la gnas pa rang gi sa bon yin no/ /de mdzad</text></item>
<item><p>213b6</p><section></section><text>pa ni bskyed pa ste de yang dag par bstan du gsol/ ci'i phyir zhe na/ de bzhin gshegs pa zhes bya ba la sogs pa smos pa yin te de bzhin gshegs pa thams cad ni dkyil 'khor pa thams cad do/ /de rnams kyi rdo rje dam tshig 'byung ba ni bkod pa'i khyad par te de'i don gyi tshig ni badzra</text></item>
<item><p>213b7</p><section></section><text>d+h+r-ika ces bya ba la sogs pa'i tshig go/ /spro ba dang bsdu ba dang rgyas btab pa dang nges par dgod pa zhes bya ba bzhi ni rdo rje dam tshig ste/ gsang ba rnams nye bar sgrub pa'i phyir ro/ /tshig gis zab pa'i che ba'i bdag nyid dang spro ba la sogs pas rgya che ba'i bdag nyid ston pa'i phyir ro zhes bya</text></item>
<item><p>214a1</p><section></section><text>bar dgongs so/ /de bzhin gshegs pa thams cad kyi bde ba dang yid bde ba gang yin pa de dag myong bar bgyi ba ni de'i rang bzhin dag de rnams kyis mthong ba dang bsgom pas nyams su myong ba'i phyir ro/ /de bzhin gshegs pa thams cad kyi ye shes ni lnga</text></item>
<item><p>214a2</p><section></section><text>ste/ me long lta bu'i ye shes dang / mnyam pa nyid kyi ye shes dang / so sor rtog pa'i ye shes dang / bya ba nan tan sgrub pa'i ye shes dang / chos kyi dbyings rnam par dag pa'i ye shes so/ /mngon par shes pa drug ste/ lha'i mig dang / lha'i rna ba dang / gzhan gyi sems shes pa</text></item>
<item><p>214a3</p><section></section><text>dang / sngon gyi gnas rjes su dran pa shes pa dang / rdzu 'phrul gyi bya ba shes pa dang / zag pa zad pa shes pa'o/ /de dag thob cing rnyed par bgyi ba de nyid ni 'bras bu ste de'i rgyu ni de'i don du'o/ /bar gyi zhes bya ba mthar thug pa'i tshig gis ni 'bras bur gyur pa'i sangs rgyas kyi chos</text></item>
<item><p>214a4</p><section></section><text>rnams bsdus so/ /de bzhin gshegs pa thams cad kyi sku dang gsung dang thugs te de rnams kyi rdo rje ni ro gcig par zhu ba ste de'i rang bzhin can nyid yin pas na de skad ces bya'o/ /zhu ba de nyid ni rig pa dang bcas par dpal mchog dang po'i tshul du mngon par rdzogs par sangs rgyas pas na</text></item>
<item><p>214a5</p><section></section><text>de bzhin gshegs pa'o/ /gsol ba btab pa mkhyen nas zhes bya ba ni gsol ba btab pa'i phyogs gcig gzigs nas te rig pa'i chu skyes kyi nang du de bzhin gshegs pa thams cad kyis byin gyis brlabs pa 'byin par mdzad nas zhes bya ba'i don to/ /ye shes kyi sgron ma zhes bya ba ni don</text></item>
<item><p>214a6</p><section></section><text>dam pa gsal bar byed pas na ye shes kyang yin la sgron ma yang yin pas na ye shes sgron ma ste shes bya lnga dang ye shes lnga gnyis su med pa'i rnam par shes pa'i phung po ste de nyid bcom ldan 'das mi bskyod pa'o/ /de la dmigs pa'i ting nge 'dzin la yang de skad ces bya'o/ /de nyid ni mi phyed</text></item>
<item><p>214a7</p><section></section><text>pa'i phyir rdo rje zhes bya'o/ /de la snyoms par zhugs pa ni pad+ma'i nang na gnas pa'i sa bon las rigs spro ba'i tshul gyis mi bskyod pa sprul par bzhed pa'i rnam pa can gyi thugs rtse gcig tu mdzad nas zhes bya ba'i don to/ /zhe sdang gi rigs ni sngags kyi ting nge 'dzin rnams te de rnams kyi mchog ni nam</text></item>
<item><p>214b1</p><section></section><text>mkha' khyab par yongs su gang ba'o/ /de'i snying po bsdus pa ni bcom ldan 'das mi bskyod pa'o/ /de'i snying po ni de kho na nyid skul bar byed pa'i sngags so/ /nyid kyi sku dang gsung dang thugs rdo rje las phyung ngo zhes bya ba la sku dang gsung dang thugs ni sems dpa' gsum mo/ /rdo rje ni ye</text></item>
<item><p>214b2</p><section></section><text>shes sems dpa'o/ /phyung ba ni de dag dang lhan cig tu brjod pa'o/ /badzra d+h+r-ika ces bya ba la sogs pa'i snying po dag gi don ni go rims bzhin du le'u bco brgyad pa las ston par 'gyur ro/ /de bzhin gshegs pa thams cad kyi sku dang gsung dang thugs ni dkyil 'khor gyi bdag po'o/ /</text></item>
<item><p>214b3</p><section></section><text>de'i rig pas bskyed pa'i skyes bu ni rig pa'i skyes bu ste lus can gyi rig pa'i pad+ma'i nang du phyung ba'i ye shes lnga zhu ba gang yin pa de ni don dam pa nyid rig pas na rig pa'o/ /rig pa bsdus pa las bskyed pa'i rang gi stan la gnas pa'i sems kyi bdag nyid kyi sa bon ni skyes bu steng ni sngar de bzhin</text></item>
<item><p>214b4</p><section></section><text>gshegs pa thams cad kyis byin gyis brlabs pa'i sgrar gsungs pa gang yin pa'o/ /bcom ldan 'das de nyid bzhugs so zhes bya ba la ji ltar de nyid yin zhe na de'i rang bzhin yin pa'i phyir te zhe sdang gi rigs mchog gi sngags rnams de las spros te bsdus nas mi bskyod pa'i sku phyag rgya chen</text></item>
<item><p>214b5</p><section></section><text>por byas pa'i phyir ro/ /de bas na mi bskyod pa'i phyag rgya chen po yang zhal gsum pa phyag drug pa thams cad kyi sku yin la sbyor ba yang de dang mtshungs pa'i shes rab kyi sku yin zhing / mchog gi mchog ni thugs kar nyi ma dang rdo rje dang nyi ma dang zhe sdang gi yi ge hUM ste de dag kun du snang bar</text></item>
<item><p>214b6</p><section></section><text>gyur pa nyid kyis bzhugs so/ /phyag rgya chen po 'di ji lta bu sbyor ba ni ji lta bu yin zhe na nag po dang dkar po dang dmar po'i tshul du ste sku dang rtsa ba'i zhal ni nag po'o/ /zhal g.yas pa ni dkar po'o/ /zhal g.yon pa ni dmar po'i tshul du'o/ /gang du zhe na de bzhin gshegs pa</text></item>
<item><p>214b7</p><section></section><text>thams cad kyi sku dang gsung dang thugs rdo rje la zhes bya ba ni dkyil 'khor gyi bdag po de bzhin gshegs pa thams cad kyi bdag nyid can gyi sku dang gsung dang thugs rdo rje la'o/ /go rims bzhin du phyag rgya chen po dang sbyor ba dang mchog gi go 'phang dag la bzhugs pa ste mi snang bar gyur pa nyid</text></item>
<item><p>215a1</p><section></section><text>kyis bzhugs so zhes bya ba'i don to/ /gal te dkyil 'khor gyi bdag po nyid las 'byin pa yin na dkyil 'khor pa thams cad kyi rigs kyang de nyid yin te/ bdag po'i dbye bas rigs kyi dbye bar thal bar 'gyur ro zhe na/ nyes pa 'di yod pa ma yin te rgyud 'dir</text></item>
<item><p>215a2</p><section></section><text>skyed pa po ni rigs ma yin no/ /'o na ci yin zhe na/ de'i rigs dang ldan pa'i byang chub sems dpa' rnams ni gti mug dang zhe sdang dang nga rgyal dang 'dod chags dang phrag dog gi rigs rnams yin la sangs rgyas rnams kyi ni zhe sdang yin te zhe sdang ni mchog dang po yin no zhes bya ba ni grub</text></item>
<item><p>215a3</p><section></section><text>pa'i mtha' can no/ /'o na zhe sdang gi rigs kyi sngags kyi mchog de spros pa gang yin pa de gang zhe na/ la la ni mi bskyod pa nyid yin no zhes 'dod do/ /gzhan dag ni de bzhin gshegs pa lnga'i tshogs khro bor gyur pa'o zhes 'dod do/ /gzhan ni khro bo'i rigs dpag tu med pa yin no zhes</text></item>
<item><p>215a4</p><section></section><text>'dod do/ /de bzhin du gti mug gi rigs la sogs pa la yang ci rigs par brjod par bya'o/ /de bzhin gshegs pa thams cad kyi dam tshig ni yang dag par rtog pa ste/ gzugs kyi phung po'i bdag nyid kyi rnam par snang mdzad do/ /de 'byung ba ni bskyed pa ste de la dmigs pa'i ting nge</text></item>
<item><p>215a5</p><section></section><text>'dzin la de skad ces bya'o/ /lhag ma ni snga ma'i rjes su 'brangs nas shes par bya'o/ /dkar po nag po dmar po'i tshul du zhes bya ba ni sku dang rtsa ba'i zhal ni dkar po'o/ /zhal g.yas pa ni nag po'o/ /zhal g.yon pa ni dmar po'i tshul du'o/ /spyan sngar bzhugs so zhes bya ba ni byung nas shar phyogs kyi</text></item>
<item><p>215a6</p><section></section><text>pad+ma dang zla ba la bzhugs pa'o/ /de bzhin gshegs pa thams cad kyi rin po che'i 'byung ba zhes pa la rin po che'i rnam par 'byung bas na rin chen 'byung ba'o/ /nor bu ni phra mo ste de yang sku dang thugs dang gsung phra mo mnyam pa nyid las byung ba'i phra mo yang yin la rdo rje dpal yang yin te/ de bas na</text></item>
<item><p>215a7</p><section></section><text>tshor ba'i phung po'i ngo bo nyid kyi rin chen 'byung ldan te bsams ma thag tu don sna tshogs 'byor pa'i phyir yid bzhin gyi nor bu'i rigs so/ /ser po dang dmar po dang ljang gu dag gi g.yon dang g.yas kyi zhal dkar po dang nag po nyid du sbyar bar bya'o/ /de bzhin gshegs pa thams</text></item>
<item><p>215b1</p><section></section><text>cad kyi 'dod chags chen po ni rig pa bzhi yongs su bsdus pa'i gsang ba'i tshogs de nyid la so sor kun du rtog pa ste de yang 'du shes kyi phung po'i bdag nyid kyi snang ba mtha' yas so/ /rdo rje ni gsang ba'i dam tshig go/ /de rnams kyi 'dod chags ni rigs rnams so/ /'dod chags</text></item>
<item><p>215b2</p><section></section><text>de nyid ni kun du blta bas na gzigs pa ste de'i dbang phyug go/ /kun tu spyan ras gzigs dbang phyug kyang yin la rig pa chen po'i bdag po yang yin no/ /de bzhin gshegs pa thams cad ni yang dag par rtogs pa'o/ /de rnams kyi gdon mi za ba'i dam tshig ni kun du 'gro bas</text></item>
<item><p>215b3</p><section></section><text>'bras bu dang bcas pa ste de yang 'du byed kyi phung po'i bdag nyid kyi don yod par grub pa'o/ /dam tshig ni kun nas rtogs pa yin la bkug pa ni 'bras bu nye bar byed pa'o/ /de bzhin gshegs pa lnga po'i sdom ni zhe sdang zhes bya ba la sogs pa gsungs te shes pa dang shes bya gcig tu gyur</text></item>
<item><p>215b4</p><section></section><text>pa'i rnam par shes pa'i phung po ste bcom ldan 'das mi bskyod pa'o/ /de nyid kyis na tha dad du 'byed pa'i gnyen po yin pas gnyis la zhe sdang ba'o/ /sems tsam nyid kyis ye shes don la mi dmigs pa ni gzugs kyi phung po'i bems po yin pas gti mug ste rnam par snang mdzad do/ /</text></item>
<item><p>215b5</p><section></section><text>de kho na nyid mtshan ma'i 'du shes kyi phung po ni 'dod chags te 'od dpag tu med pa'o/ /de bzhin zhes bya ba ni ji ltar zhe sdang dang gti mug dang 'dod chags rnams nyon mongs pa yin pa bzhin du yid bzhin gyi nor bu dang dam tshig kyang ngo / /yid bzhin gyi nor bu ni ye shes tsam du rig pa'i tshor ba'i</text></item>
<item><p>215b6</p><section></section><text>phung po'o/ /de yang nga rgyal dang dregs pa ste ngar rlom pa'i rang bzhin yin pa'i phyir ro/ /dam tshig ni 'du byed kyi phung po ste gtong ba dang yang dag par mtshon pa dang bdag nyid can zhes bya ba'i dbang du byas nas lhag ma mi mngon pas de nyid phrag dog go/ /lngar gtogs pa 'di rnams ni rang</text></item>
<item><p>215b7</p><section></section><text>rang gi sngags kyi lha rnams kyi rigs yin te rigs su gyur pa rnams zhes bya ba'i don to/ /'di ltar rigs ni dang po'i rgyud do/ /rgyud kyang sngags rnams kyi byang chub kyi sems so/ /de yang dbyer mi phyed pas thog ma dang tha ma med pa'i chos kyi dbyings yin la dbye na rnam pa lnga'o/ /gnyis su</text></item>
<item><p>216a1</p><section></section><text>rtog pa thams cad nye bar zhi bas na zhi ba'o/ /chos dang chos nyid du snang ba nub pa'i phyir dngos po dang dngos po med par zad pa'o/ /dus gsum gyi sangs rgyas rnams gsang ba ro gcig pa nyid kyis na gtso bo'o/ /yang dag pa la so sor rtog pa'i phyir stong pa nyid mi phyed</text></item>
<item><p>216a2</p><section></section><text>pa'o/ /sna tshogs pa'i don mdzad pa'i phyir snying rje mi phyed pa'o/ /de skad du yang / thog ma tha ma med zhi ba/ /dngos dang dngos med zad pa'i gtso/ /stong nyid snying rje mi phyed pa/ /byang chub sems zhes bshad pa yin/ /zhes 'chad par 'gyur ro/ /zhi ba la sogs pa lnga po 'di dag gti mug</text></item>
<item><p>216a3</p><section></section><text>dang zhe sdang dang 'dod chags dang nga rgyal dang phrag dog nyid yin pa de bas na rigs lnga po yin no/ /'dod dang thar pa rab sgrub pa/ /zhes pa ni 'dod chags dang zhe sdang dang gti mug gi rang bzhin dang ldan pa sna tshogs la khyab pa'i sems ni 'dod pa'o/ /de yang don yod par grub pa ste 'bad pa</text></item>
<item><p>216a4</p><section></section><text>dang bcas pa'i thams cad mkhyen pa'o/ /de las 'bad pa med pa'i thams cad mkhyen pa ni thar pa'o/ /de'i rab sgrub pa ni skyed pa'o/ /mdor bsdu na rigs gsum du 'gyur te gti mug dang zhe sdang dang 'dod chags so/ /'dod chags ni shes rab ste de yang bla na med pa'i bde ba'i</text></item>
<item><p>216a5</p><section></section><text>tshogs nyams su myong ba dang yongs su gcod pa dang kun du gtong ba'i mtshan nyid kyi phung po gsum mo/ /de la gti mug ni don dmigs su med pas rnam par thar pa'i sgo stong pa nyid do/ /zhe sdang ni smon cing mngon par zhen pa'i gnyen po yin pas smon pa med pa'o/ /'dod chags</text></item>
<item><p>216a6</p><section></section><text>gsum ni bdag dang gzhan du 'byed pa'i mtshan ma der nub pas mtshan ma med pa'o/ /de ltar gnas pa'i rigs lnga dang rigs gsum gyi de kho na nyid la sku mdog dang zhal gyi rigs pa rnams kyang mnyen par gyis shig /gang gi phyir rmongs pas don la mi dmigs pa'i phyir sems 'ba'</text></item>
<item><p>216a7</p><section></section><text>zhig snang la 'ba' zhig pa nyid ni dag pa nyid do/ /dag pa nyid ni gtsang ba nyid do/ /gtsang ba dang dkar ba zhes bya ba ni rnam grangs yin pa de'i phyir rnam par snang mdzad ni dkar po yin no/ /gang gi phyir zhe sdang gis ni khams gsum las sems 'dren par byed pa de bas na mi bskyod pa ste 'dren</text></item>
<item><p>216b1</p><section></section><text>par byed pa'i phyir nag po'o/ /gang gi phyir mnyam pa nyid kyi ye shes kyis ni bde bas sems tshim par byed pa de bas na rin chen dpal te tshim par byed pa'i phyir ser po'o/ /gang gi phyir chags pas na sems dngos po la sgyur bar byed pa de bas na 'od dpag tu med pa ni dmar po yin no/ /gang gi phyir</text></item>
<item><p>216b2</p><section></section><text>dam tshig gis sems can thams cad du 'gro bar byed pa de bas na don yod par grub pa ste 'gro bar byed pa'i ljang gu'o/ /de nyid kyi phyir stong pa nyid kyi zhal ni dkar po'o/ /smon pa med pa'i zhal ni nag po'o/ /mtshan ma med pa'i zhal ni dmar po'o/ /ji ltar rigs pa bzhin du gti</text></item>
<item><p>216b3</p><section></section><text>mug la sogs pa skye ba yin pa de ltar na rim pa de nyid kyis sku mdog dang zhal dang ldan pa yin no/ /thams cad kyi rtsa ba'i zhal ni sku dang 'dra ba yin te/ gtso bo yin pa'i phyir ro/ /de la dang po gti mug ni dkar po ste de'i zhal dbus ma dkar po yin la g.yas pa ni nag po g.yon pa ni dmar po'o/ /</text></item>
<item><p>216b4</p><section></section><text>gti mug gi zhal rnams kyi 'brel pa grub pa yin te thams cad du rags pa nyid kyis thog ma nyid yin pa'i phyir ro/ /de nas zhe sdang la sogs pa'i zhal dkar po ni gnas 'phrog par byed pa'i gnas su 'pho ba yin te/ zhe sdang nag po de'i zhal nag po ni dkar po'i gnas dbus ma la yin</text></item>
<item><p>216b5</p><section></section><text>la nag po'i gnas g.yas su ni dkar po yin zhing g.yon pa ni dmar po nyid do/ /ser po dang dmar po dang ljang gu dag gis mtshan ma med pa'i zhal de dag ni go rims bzhin du dbus ma dkar po'i gnas la ser po dang dmar po dang ljang gu nyid yin la mtshan ma med pa'i gnas g.yon pa la</text></item>
<item><p>216b6</p><section></section><text>ni dkar po yin te lhag ma g.yas pa ni nag po'o/ /ji ltar sangs rgyas rnams la zhal gsum mnga' ba de bzhin du de las gzhan rnams kyi yang kha dog de dag yin te/ 'dir tshigs su bcad pa ni/ rgyal ba rnams kyi sku mdog lnga/ /dkar nag ser dang dmar ljang 'gyur/ /sems la</text></item>
<item><p>216b7</p><section></section><text>'ba' zhig dang 'dren byed dang / /tshim 'gyur 'tshod dang 'gro bar byed/ /dkar min g.yas dkar dkar ba'i nag /de dag gi ni g.yon pa dmar po ste/ /ser dang dmar dang ljang ba dag gi ni/ /g.yas pa dkar min g.yon pa dkar po yin/ /dkar dang dkar min gzhan rnams</text></item>
<item><p>217a1</p><section></section><text>rtsa ba'i zhal/ /sku dang 'dra dang g.yas dang g.yon gyi ni/ /sngo dmar dang ni dkar dang dmar po dang / /sngo dang dkar po dag tu shes par bya/ /gang phyir dkar min dang ni chags can gsum/ /dkar dbus zhal gyi gnas ni 'phrog byed pas/ /gnas 'phrog byed pa'i</text></item>
<item><p>217a2</p><section></section><text>gnas su 'pho rim pas/ /rgyud la dkar na gzhal ni sbyar bar bya/ /spyan dang mA ma kI'i tshig gi gzhung ni go rims 'chol bar yod pas na de la spyi'i gzhung dang por blta bar bya la de'i 'og tu mA ma kI'i gzhung yin par blta bar bya ste/ gti mug bzhin du gti mug dga' ma yang dang po nyid</text></item>
<item><p>217a3</p><section></section><text>yin pa'i phyir te dper na bris pa'i dkyil 'khor lta bu'o/ /de nas zhes bya ba ni don yod par grub pa bkod pa'i rjes thogs nyid la'o/ /de bzhin gshegs pa thams cad ni gang de bzhin gshegs pa'i sku yin pa de ni de bzhin gshegs pa thams cad de de nyid gti mug rdo rje ste de yang</text></item>
<item><p>217a4</p><section></section><text>lus mnyam pa nyid du dmigs pa'i zhi gnas so/ /de'i rjes su mnyes par byed pa ni rnam par dpyad na sems tsam nyid du mnyam par lta ba'i lhag mthong ste/ de rnams kyi gzugs kyi de kho na nyid la lta ba'i sangs rgyas kyi spyan no/ /de la dmigs pa'i ting nge 'dzin de la de skad ces</text></item>
<item><p>217a5</p><section></section><text>bya'o/ /de nyid ni mi phyed pas na rdo rje'o/ /de bzhin gshegs pa thams cad ni gti mug rdo rje'o/ /de'i btsun mo'i mchog ni gtso mo ste shin tu yang longs spyod du gyur pa'o/ /spyan gyi snying po ni 'dir spyan yin pa de nyid kyis na mo ha ra tI zhes bya'o/ /bud med kyi gzugs 'dzin par 'gyur te/</text></item>
<item><p>217a6</p><section></section><text>zhes bya ba ni rigs spros pa dang / bsdus pa dang rgyas btab pa las lha mo spyan gyi gzugs su gyur te'o/ /gang du zhe na/ shar phyogs kyi grwar bzhugs so zhes snga ma dang sbyar te shar gyi de ma thag grwar ni shar gyi grwar te me'i phyogs su zhes bya ba'i don to/ /de nas zhes bya ba ni spyan bkod</text></item>
<item><p>217a7</p><section></section><text>pa'i rjes thogs la'o/ /de bzhin gshegs pa thams cad kyi rdo rje ni sems so/ /de 'dzin pa ni 'dzin par byed pa'i zhi gnas te zhe sdang rdo rje'o/ /de rjes su mnyes pa ni rnam par dpyad na 'dzin pa po med pas mnyam pa nyid du lta ba'i lhag mthong ste mA ma kI'o/ /'di ltar sangs rgyas rnams kyi</text></item>
<item><p>217b1</p><section></section><text>thugs ni bdag ste de la rigs pas na mA ma kI'o/ /de la dmigs pa'i ting nge 'dzin de la de skad ces bya'o/ /de nyid ni dam tshig ste 'da' bar bya ba ma yin pa nyid kyi phyir ro/ /bud med kyi gzugs 'dzin par 'gyur te zhes bya ba ni snga ma bzhin du mA ma kI'o gzugs su gyur te'o/ /gang du zhe na/ lho</text></item>
<item><p>217b2</p><section></section><text>phyogs kyi grwar bzhugs so zhes 'og ma dang sbyar te lho phyogs kyi de ma thag pa'i grwar ni bden bral gyi phyogs su zhes bya ba'i don to/ /'dod chags ni chos so/ /de 'dzin pa ni zhi gnas te 'dod chags rdo rje'o/ /de rjes su chags par byed pa ni ngag la rnam par dpyad pas brjod du med par</text></item>
<item><p>217b3</p><section></section><text>mnyam par lta ba'i lhag mthong ste/ chos la mkhas pa nyid kyis gos dkar mo'o/ /de bzhin gshegs pa thams cad kyi sku dang gsung dang thugs ni sku la sogs pa mnyam par dmigs pa'i zhi gnas te dam tshig rdo rje shes rab 'dzin pa'o/ /de'i slu ba ni rnam par dpyad na slu ba ste rang bzhin</text></item>
<item><p>217b4</p><section></section><text>med par mnyam par lta ba'i ye shes te lam du rgal bas na sgrol ma'o/ /de la dmigs pa'i ting nge 'dzin la de skad ces bya'o/ /shes rab 'chang ba ni shes rab 'chang ba ste dam tshig rdo rje'o/ /sdom pa ni de bzhin gshegs pa thams cad kyi zhes bya ba la sogs pa gsum de bzhin</text></item>
<item><p>217b5</p><section></section><text>gshegs pa thams cad kyi btsun mo'i mchog nyid phun sum tshogs pa ste sku dang gsung dang thugs kyi bde ba'i mchog ces bya ba'i don te/ gsum gyi bde mchog phun sum tshogs/ /zhes gsungs pa'i phyir ro/ /bzhi po 'di dag ni go rims bzhin du sku mdog dkar po dang nag po</text></item>
<item><p>217b6</p><section></section><text>dang dmar po dang ser po dag yin no/ /rnam par snang mdzad ni de bzhin gshegs pa rtag pa'i sku'o/ /de'i rdo rje ni mi mthun pa'i phyogs mthar byed pa'i ye shes so/ /de yang bcom ldan 'das gshin rje gshed de de'i sprul par bzhed pa'i rnam pa can nyid yin pa'i phyir de la dmigs</text></item>
<item><p>217b7</p><section></section><text>pa'i ting nge 'dzin la de skad ces bya'o/ /de bzhin gshegs pa thams cad ni sangs rgyas kyi sku dag go/ /de rnams kyi dkyil 'khor ni mngon par 'dod pa thams cad do/ /des byin gyis brlabs pa ni bsrung ba ste gshin rje gshed nyid do/ /de bzhin gshegs pa thams cad bsnyengs par</text></item>
<item><p>218a1</p><section></section><text>byed pa ni rang gi mi mthun pa'i phyogs 'jigs par byed pa yin la de nyid ni gshin rje gshed do/ /tshul des bzhugs so zhes bya ba ste g.yon brkyang ba'i gnas pas tshar gcod pas bzhugs pa'o/ /de bzhin gshegs pa thams cad kyi mngon par byang chub pa ni thugs so/ /de'i</text></item>
<item><p>218a2</p><section></section><text>rdo rje ni mi mthun pa'i phyogs zad par byed pa'i ye shes te de yang shes rab mthar byed do/ /de bzhin gshegs pa thams cad kyi dkyil 'khor ni thugs kyi bdag nyid can no/ /rdo rje ni de bzhin gshegs pa rnams so/ /de'i dam tshig ni thugs so/ /de dag bsnyengs par byed pa ni rang gi mi mthun</text></item>
<item><p>218a3</p><section></section><text>pa'i phyogs skrag par byed pa ste shes rab mthar byed do/ /de bzhin gshegs pa thams cad kyi chos rin po che ni shin tu rnam par dag pa'i gsung ngo / /de rnams kyi 'byung gnas ni de'i mi mthun pa'i phyogs mthar byed pa yin pa'i phyir te de yang pad+ma mthar byed yin no/ /de bzhin gshegs pa</text></item>
<item><p>218a4</p><section></section><text>thams cad kyi 'dod chags 'chang ba'i dkyil 'khor ni gsung gi bdag nyid can no/ /de bzhin gshegs pa thams cad kyi gsung ni pad+ma mthar byed do/ /de bzhin gshegs pa thams cad kyi sku dang gsung dang thugs de rnams kyi rdo rje ni bgegs mthar byed do/ /de bzhin gshegs pa</text></item>
<item><p>218a5</p><section></section><text>thams cad kyi sku dang gsung dang thugs ni bgegs mthar byed de/ sku dang gsung dang thugs bsrung ba yin pa'i phyir ro/ /sdom ni de bzhin gshegs pa zhes bya ba la sogs pa gsungs te/ de bzhin gshegs pa thams cad kyi sku dang gsung dang thugs de rnams kyis mnyes par byed pa ni rangs</text></item>
<item><p>218a6</p><section></section><text>par byas pa ste mi mthun pa'i phyogs zad par byed pa'i phyir ro/ /de'i don gyi dkyil 'khor gyi dam tshig gi sems dpa' ni 'da' bar mi bya ba'i skyes bu yin no/ /bzhi po 'di dag ni go rims bzhin du nag po dang dkar po dang dmar po dang nag po yin no/ /de ltar lha bcu gsum po de dag</text></item>
<item><p>218a7</p><section></section><text>dkyil 'khor 'di la gnas ji lta ba bzhin du dgod par bya'o/ /gzhan gzugs rdo rje la sogs pa mchod pa'i lha mo drug po mtshams drug tu dgod par bya ste/ 'di ltar dkyil 'khor chen po ni mchod pa dang bral bar rigs pa ma yin no zhes sngon gyi slob dpon dag 'dod do/ /'di ltar</text></item>
<item><p>218b1</p><section></section><text>le'u bcu drug pa las kyang / sku gsung thugs kyi rdo rje mchog /grwa rnams kun du dgod par bya/ /zhes 'byung ste/ de la sku'i rdo rje'i mchog ma ni spyan no/ /gsung gi rdo rje'i mchog ma ni gos dkar mo'o/ /thugs kyi rdo rje'i mchog ma ni mA ma kI'o/ /sku dang gsung dang thugs</text></item>
<item><p>218b2</p><section></section><text>rdo rje'i mchog ma ni mchod pa'i lha mo dang / sgrol ma ste bdun no/ /gzhan dag na re rtsa ba'i sgo'i ngos gnyis su lha mo dgod pa bzhin du sgo thams cad du yang ste de la sku ni sa'i snying po'o/ /gsung ni 'jig rten dbang phyug go/ /thugs ni phyag na rdo rje'o/ /rdo rje gsum bsdus pas na rdo rje ste nam</text></item>
<item><p>218b3</p><section></section><text>mkha'i snying po dang sgrib pa sel ba dang kun du bzang po'o/ mchog ni lha mo bcu ste/ sku gsung thugs kyi rdo rje mchog gi sgras ni bcu drug bzung ste grwa kun du dgod par bzung ngo / /gzhan du na kun zhes smos pa don med par 'gyur ro/ /de dag kyang gleng gzhi'i gzhung</text></item>
<item><p>218b4</p><section></section><text>dang dkyil 'khor chen po'i bstod pa las nges par byas pa yin no/ /gzugs la sogs pa dang sa'i snying po la sogs pa lnga'i sku mdog ni de bzhin gshegs pa lnga dang 'dra'o/ /rdo rje 'chang dang chos kyi dbyings dang kun du bzang po'i yang rnam par snang mdzad kyi dang 'dra'o/ /rgyud 'dir</text></item>
<item><p>218b5</p><section></section><text>yang lha thams cad phyag drug pa dang phyag mtshan lnga can te/ le'u bcu gsum pa las/ rdo rje phyag drug mtshon cha ni/ /bzang po sna tshogs bsnams par bsgom/ /zhes gsungs pa'i phyir ro/ /lha rnams kyi phyag mtshan re rer gsungs pa gang yin pa de yang de rnams kyi khyad par gyi phyag mtshan</text></item>
<item><p>218b6</p><section></section><text>yin par rigs te lhag ma bzhi ni rigs pas shes par bya'o/ /de la rigs pa ni 'di yin te/ le'u bcu gsum pa las phyag mtshan rnams kyi dang po bstan pa de ni de rnams kyi gtso bo bstan pa'i don to/ /de yang de bzhin gshegs pa lnga po kho na yin no/ /de bas na de bzhin gshegs</text></item>
<item><p>218b7</p><section></section><text>pa'i phyag mtshan rnams kyang ci rigs par lha rnams kyi phyag la yang brje bar bya'o/ /de la mi bskyod pa'i ni chos kyi dbyings kyi ye shes kyi rang bzhin nyid yin pa'i phyir chos kyi dbyings kyang phyag mtshan yin la de'i ye shes kyang yin te/ le'u bcu gsum pa las/ tshogs gnyis</text></item>
<item><p>219a1</p><section></section><text>dang ni ldan pa yis/ /mi bskyod pa yi rgya mchog dang / zhes gsungs pa'i phyir ro/ /de bas na de'i phyag mtshan 'di gnyi ga gzhan dag la yang sbyar bar bya ste/ shes rab dang ye shes la brten pa nyid kyis ni shin tu gtso bo nyid yin pa'i phyir ro/ /de bas na thabs kyi</text></item>
<item><p>219a2</p><section></section><text>rang bzhin gyi lha rnams rtsa ba'i phyag gnyis kyis shes rab la 'khyud pa can yin la shes rab kyi rang bzhin yang de gnyis kyis thabs la 'khyud pa can yin no/ /thams cad kyi g.yas pa'i gnyis pas khyad par gyi phyag mtshan bsnams pa yin la cig shos gsum la ni gsum ste de la</text></item>
<item><p>219a3</p><section></section><text>g.yas pa'i gsum pas ni ral gri'o/ /g.yon la ni go rims bzhin du nor bu dang pad+ma'o/ /gnas 'phrog par byed pa'i gnas la ni 'khor lo yin te gti mug nyid kyi dang po yin pa'i phyir ro/ /gang dag la khyad par gyi mtshan ma 'khor lo med pa de dag gi thun mong du gti mug gi mtshan</text></item>
<item><p>219a4</p><section></section><text>ma lus nyid yin no/ /chos kyi dbyings ni ma yin te de dag gi nang nas rtsa ba'i phyag gnyis kyis 'khyud pa nyid kyi phyir ro/ /rdo rje can dag gi g.yas kyi gnyis pa la rdo rje'o/ /chos kyi dbyings kyi ni chos 'byung ba'i phyag rgya ste khyad par gyi phyag mtshan gyi don yin no/ /sku mdog gi rigs</text></item>
<item><p>219a5</p><section></section><text>la ni sngar bshad zin to/ /rnam par dag pa'i dbye ba ni la lar rnam pa gzhan du yang 'gyur ro/ /'dir tshigs su bcad pa ni/ 'khor lo nam mkha'i dbyings dang rdo rje dang / /nor bu 'dam skyes ral gri phyag mtshan yin/ /rtsa ba'i phyag gnyis yid 'ong gis mtshan can/ /g.yas pa'i gnyis pas kyang ni rang</text></item>
<item><p>219a6</p><section></section><text>phyag mtshan/ /gsum la cig shos rnams te g.yas ral gri/ /yid 'ong ldan phyir rdo rje nam mkha' min/ /zhal dkar sems kyi dbang phyug 'khor lo ni/ /gnas 'phrog byed pa'i gnas su 'gro bar byed/ /snying po mtshan ma sems dang 'dra ba ste/ /ral gri nam mkha' lta bur sngo ba dang / /nor bu cha dgu pa</text></item>
<item><p>219a7</p><section></section><text>can ljang gu'i mdog /dung chos nya phyis ri bong can bzhin dkar/ /dang po'i rdo rje dmar ba'i rang bzhin can/ /yid dang yid yul rdo rje 'chang dkar po/ /sgo gnas sngo dkar dmar dang sngon po dang / /sgrol ma gser mdog rnam dag dbye phyir ro/ /zhes bya ba yin no/ /le'u 'di'i bsdus</text></item>
<item><p>219b1</p><section></section><text>pa'i don ni 'di yin te/ rgyud 'dir bsgom pa dang / bzlas pa'i dbang thob pa mos pa brtan pa byang chub kyi sems brtan pa dkon mchog gsum la gcig tu skyabs su song ba bla ma dang rdo rje 'chang la tha mi dad par mos pa blo gros dang ldan pa khengs pa med pa snying rje dang ldan pa/ dngos grub</text></item>
<item><p>219b2</p><section></section><text>kyi mchog 'dod pa gang yin pa de bsod nams dang ye shes kyi tshogs dag nye bar bsags pa'i phyir dang rnal 'byor dbang du bya ba'i phyir dang por sgrub pa'am/ sgrub pa chen po la yun ring du mngon par brtson par bya'o/ /gang gi tshe rdo rje sems dpa'i rnal 'byor byed par 'dod na de'i tshe des dang por</text></item>
<item><p>219b3</p><section></section><text>nang par gyi dus rang gi snying ga'i zla ba la de'i sa bon 'od zer gyi phreng ba can bsams la gdong bkru ba la sogs pa bya'o/ /de'i 'og tu bdud rtsi thab sbyor gyi sngags kyis gnas dang bdag dang rnal 'byor bsrung ba byas la bsam gtan gyi khang pa yang tsan+dan bzang po la sogs pa dang me tog gi</text></item>
<item><p>219b4</p><section></section><text>gcal bkram pas gtsang zhing dri zhim par byas pa'am/ de ltar mos par byas nas zhugs te/ stan bde ba la 'dug nas phyogs bcu'i 'jig rten gyi khams thams cad kyi de bzhin gshegs pa byang chub sems dpa'i tshogs dang bcas pa thams cad mngon sum dang 'dra bar bsams te/</text></item>
<item><p>219b5</p><section></section><text>de rnams la dad pa'i nyams rgyun mi 'chad par bskyed de de rnams kyi bla na med pa'i mchod pa rnam pa bdun po sangs rgyas thams cad la lus dang ngag dang yid kyis phyag 'tshal lo/ /sangs rgyas thams cad la mchod pa rgya chen po thams cad kyis mchod par bgyi'o/ /sangs rgyas dang byang chub</text></item>
<item><p>219b6</p><section></section><text>sems dpa' thams cad la bdag gis sdig pa thams cad so sor bshags par bgyi'o/ /sangs rgyas dang byang chub sems dpa' dang / 'phags pa dang so so'i skye bo thams cad kyi dge ba thams cad la rjes su yi rang bar bgyi'o/ /mngon par rdzogs par sangs rgyas nas ring po ma lon</text></item>
<item><p>219b7</p><section></section><text>pa'i sangs rgyas thams cad la chos kyi 'khor lo bskor ba'i phyir bskul bar bya'o/ /yongs su mya ngan las 'da' bar bzhed pa'i sangs rgyas thams cad la bskal pa mang por bzhugs pa'i phyir gsol ba gdab par bgyi'o/ /bdag gi mchod pa rnam pa drug gi rang bzhin can dang dge ba</text></item>
<item><p>220a1</p><section></section><text>gzhan gang yin pa de dag thams cad cho ga bzhin du bla na med pa yang dag par rdzogs pa'i byang chub tu bsngo bar bgyi'o zhes bya ba de dag bya'o/ /de nas skyabs su 'gro bar bya ste chos thams cad la dbang bsgyur ba'i sangs rgyas thams cad la byang chub kyi bar du</text></item>
<item><p>220a2</p><section></section><text>skyabs su mchi'o/ /rnam pa thams cad pa'i theg pa chen po'i chos la skyabs su mchi'o/ /phyir mi ldog pa'i byang chub sems dpa'i tshogs kyi dge 'dun la skyabs su mchi'o/ /de nas byang chub tu sems bskyed par bya ste/ kye ma'o bdag gis bla na med pa yang dag par</text></item>
<item><p>220a3</p><section></section><text>rdzogs pa'i byang chub tu mngon par rdzogs par sangs rgyas nas sems can thams cad kyi don byed pas na shin tu mya ngan las 'das pa'i mthar thug pa dang de bzhin gshegs pa'i ye shes kyi bar la de dag gzhag par bgyi'o/ /de nas bdag nyid kyi dngos po dbul bar bya ste</text></item>
<item><p>220a4</p><section></section><text>sangs rgyas dang byang chub sems dpa' thams cad la bdag nyid kyi dngos po 'bul gyis mgon po ji ltar bzhed par mdzad par bya ba'i phyir bdag so sor bzhes su gsol/ /de nas lam la gnas par bya ba ni 'di lta ste/ de bzhin gshegs pa thams cad kyi gsang ba 'dus pa bla na med</text></item>
<item><p>220a5</p><section></section><text>pa'i byang chub kyi lam la bdag gnas par bgyi'o/ /de nas 'tsho ba'i 'jig rten sdug bsngal gyi rang bzhin du rnam par bsams la de yongs su bskyab pa'i bsam pa'i rnam pa can gyi snying rje bsgom par bya'o/ /de nas sems tsam yin no zhes shes par byas la 'khrul ba'i mtshan ma</text></item>
<item><p>220a6</p><section></section><text>gnyis su snang ba spangs nas gcig tu nam mkha' mtha' yas pa dri ma med pa lta bur 'gro ba thams cad bltas te/ oM shU n+ya tA dz+nyA na badzra swa b+hA wa At+ma ko\u0f85haM zhes bya ba 'dis kyang bstan par bya'o/ /don dam pa'i byang chub kyi sems 'di ni nyon mongs pa dang rnam par rtog pa'i</text></item>
<item><p>220a7</p><section></section><text>bgegs ma lus par nges par zlog par byed pa de ni sngags kyi don thams cad sgom pa'i rnam par dag pa rdzogs par byed pa'i rgyur gyur pa yin no/ /de las kyang lhag par bsrung ba'i don du yi ge bruM las 'khor lo dmar ser rtsibs bcu pa rgya che ba'i phyogs kyi rtsibs la sgo srung</text></item>
<item><p>220b1</p><section></section><text>rnams dang mtshams kyi rtsibs rnams la 'dod pa'i rgyal po dang dbyug sngon dang stobs po che dang mi g.yo ba dang steng gi rtsibs la 'khor los sgyur ba dang 'og gi rtsibs la gnod mdzes rdo rje dang lte bar rang gi lha la sogs pas byin gyis brlabs pa myur du 'khor ba bsgom par bya zhing</text></item>
<item><p>220b2</p><section></section><text>khro bo 'bar ba spros pa rnams kyis kyang phyogs thams cad du bgegs kyi rigs kyi tshogs bskrad par rnam par bsam par bya'o/ /de nas bgegs rnams shin tu mi 'byung bar mos par byas la ston ka'i zla ba ltar dkar ba'i chos 'byung 'og phra zhing steng yangs pa gru gsum pa nam mkha'</text></item>
<item><p>220b3</p><section></section><text>nang du chud par bsam par bya'o/ /de'i dbus su sna tshogs 'dab ma can gyi pad+ma'i lte ba la gnas pa'i sna tshogs rdo rje dang de'i lte bar zla ba dang 'khor lo dang yi ge bruM dang nor bu las spros pa'i ye shes kyi rgya mtsho bsdus pa las byung ba rig pa'i rgyal mo'i tshogs yongs su gyur pa las sna tshogs</text></item>
<item><p>220b4</p><section></section><text>pa'i 'od zer can nor bu'i rang bzhin can gyi gzhal yas khang thar pa chen po'i grong khyer gyi rang bzhin can/ zur bzhi pa la sgo bzhi pa/ /rta babs bzhi yis rnam par brgyan/ /kha khyer bzhi dang yang dag ldan/ /sangs rgyas rigs 'phros dkrugs pa can/ /gar dang glu dang</text></item>
<item><p>220b5</p><section></section><text>sil snyan la sogs pa'i mchod pa dam pa thogs pa'i lha mo'i tshogs sgeg pa'i mgon dang bcas pa'i kha khyer bzhi dang ldan pa rdo rje phreng bas yongs su bskor ba ka ba brgyad kyis rnam par spras pa zlum po ni nang gi rim pa'o/ /bla re dang dra ba dang dra ba phyed pas mdzes pa dang rnga yab yid</text></item>
<item><p>220b6</p><section></section><text>du 'ong ba dang me long dang dar dang me tog gi chun 'phyang gis brgyan pa ba dan sna tshogs pa dpyangs pa rlung gis bskyod pa'i dril bu'i sgras phyogs kyi tshogs sgra dang bcas pa can dpe med pa'i mchod pa rnam pa lnga dang / 'dod pa'i yon tan lngas rnam par mdzes pa dang 'jig rten gyi</text></item>
<item><p>220b7</p><section></section><text>khams ma lus pa'i nang na kha dog rnam pa lnga 'phro ba'i 'od kyis gsal bar byed pa lha rnams kyi gnas su sna tshogs pad+ma'i 'dab ma la gnas pa'i zla ba dang nyi mar nye bar brtags pa'i gdan can bsgom par bya'o/ /'dir gti mug spangs pa'i sangs rgyas dang khro bo rnams kyi khyad</text></item>
<item><p>221a1</p><section></section><text>par du/ 'od dang gdan ni nyi ma yin/ /lhag ma zla ba'i dkyil 'khor ro/ /zhes bshad do/ /de ni 'dir/ dbus dang mdun du zla ba ste/ /logs gsum du ni nyi ma'o/ /mtshams rnams kun du zla ba ste/ /sgo bzhi dag la nyi ma yin/ /zhes bshad do/ /</text></item>
<item><p>221a2</p><section></section><text>de nas dbus su gnas pa'i zla ba'i dkyil 'khor la sangs rgyas rnams kyi yon tan gyi sa bon dbyangs kyi yi ge dkar po bcu drug yongs su gyur pa las zla ba'i dkyil 'khor rgyas par gyur pa ni me long lta bu'i ye shes kyi bdag nyid can no/ /de'i dbus su gsal bya'i yi ge dkar po</text></item>
<item><p>221a3</p><section></section><text>sum cu rtsa bzhi'i rnam pa sangs rgyas kyi yon tan thams cad kyi yi ge hUM dkar po dang bcas pa yongs su gyur pa las byung ba pad+ma rA ga ltar dmar ba dang po'i rdo rje ni mnyam pa nyid kyi ye shes kyi bdag nyid can no/ /de'i lte ba la yi ge hUM de nyid ni mnyam pa nyid la nges par spyod pa nyid kyi</text></item>
<item><p>221a4</p><section></section><text>phyir so sor rtog pa'i ye shes kyi bdag nyid can no/ /'od zer des dkyil 'khor pa thams cad kyi mchog spro ba dang bsdus pa ni bya ba nan tan sgrub pa'i ye shes kyi bdag nyid can yin par bsgoms nas zla ba dang rdo rje dang sngags yongs su gyur pa las byung ba'i sku chos kyi dbyings shin tu rnam par</text></item>
<item><p>221a5</p><section></section><text>dag pa'i ye shes kyi bdag nyid can no/ /bcom ldan 'das dang po'i skyes bu ston ka'i zla ba ltar dkar ba zhal dkar ba dang sngo ba dang dmar ba can rtsa ba'i phyag gnyis kyis rang snang ba'i rig ma la yongs su 'khyud pa/ phyag cig shos bzhis rdo rje dang ral gri dang nor bu dang pad+ma bsnams pa</text></item>
<item><p>221a6</p><section></section><text>ma mchu 'jib pa dmar pos spras pa'i 'od zer can bdag nyid kyi thugs ka la zla ba dang rdo rje dang sa bon gyis byin gyis brlabs pa mi bskyod pa dang bcas pa'i rin po che'i cod pan lha'i rgyan dang na bza' can bsgom par bya'o/ /de nas 'dod chags chen po'i tshul gyis ting nge 'dzin la snyoms</text></item>
<item><p>221a7</p><section></section><text>par zhugs te de bzhin gshegs pa thams cad bdag la bcug nas de dag nyid las lha mo dgu spros te rang gi rig pa'i nang du chud par byas la pad+ma'i lte ba'i nang du phyag rgya bzhi yongs su gyur pa'i dam tshig chen po'i dkyil 'khor gyi phyi'i dkyil 'khor dang 'dra ba dbus su sna tshogs pad+ma dang zla</text></item>
<item><p>221b1</p><section></section><text>ba'i gdan lnga dang ldan par bsams la/ nam mkha' la yang skye bar 'gyur ba'i rdo rje 'dzin pa'i ye shes sems dpa' de'i rnam pa can rigs lnga'i tshogs kyis yongs su bskor ba bltas la de bkug ste dam tshig chen po'i dkyil 'khor gyi dbus kyi zla ba la dgod do/ /rigs lnga'i</text></item>
<item><p>221b2</p><section></section><text>tshogs ni dga' ma lngar bsdus la gos dkar mo gnyis gcig tu byas te de'i ngos bzhi'i zla ba la dgod do/ /de nas rang gi snying gar de bzhin gshegs pa lnga bzhugs pa zhu bas bdag nyid 'khor dang bcas pa dbang bskur nas ba spu'i bu ga la sogs pa'i khung bu las zhugs pa'i chu</text></item>
<item><p>221b3</p><section></section><text>des zhu bar gyur la/ de bzhin du dkyil 'khor dang dkyil 'khor pa thams cad zhu bar gyur pa de'i 'od kyis yab dang yum dag ro gcig par zhu bar gyur te/ sgrib pa med cing dag pa'i nam mkha'i dbyings kyi rang bzhin can shin tu dkar ba'i zla ba'i dkyil 'khor stug po'i rnam par</text></item>
<item><p>221b4</p><section></section><text>bdag nyid zla ba'i dkyil 'khor la gnas par bsam par bya'o/ /de'i 'od zer phyogs bcur rnam par 'phros pas sems can gyi 'jig rten ma lus pa dbang bskur te yongs su sbyang bar bya'o/ /de'i 'og tu ting nge 'dzin de las bslang bar bya ba'i phyir 'bad rtsol med par mA ma kI</text></item>
<item><p>221b5</p><section></section><text>la sogs pa lha mo bzhis bskul ba'i glus bskul bar bsam par bya'o/ /sems can khams ni gnas kyi dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te de ring bdag ni gson par mchis bzhed</text></item>
<item><p>221b6</p><section></section><text>na/ /sems can yab chen gnyen mchog bdag la dgyes par mdzad du gsol/ /rdo rje'i sku khyod bka' yi 'khor los sems can kun la phan/ /sangs rgyas don du byang chub don dam rjes su phan ston pa/ /mgon po gal te de ring bdag ni gson par mchis bzhed na/ /</text></item>
<item><p>221b7</p><section></section><text>'dod chags dam tshig chags pas bdag la dgyes par mdzad du gsol/ /khyod ni rdo rje'i gsung ste kun la phan zhing thugs brtse ba/ /'jig rten dag gi dgos pa'i don mdzad pa la rtag tu brtson/ /mgon po gal te de ring bdag ni gson par mchis bzhed na/ /rab</text></item>
<item><p>222a1</p><section></section><text>dga'i spyod pa kun du bzang po bdag la dgyes par mdzad du gsol/ /khyod ni rdo rje'i 'dod pa dam tshig mchog gi phan yon che/ /yang dag rdzogs sangs rgyas kyi gdung mchog mnyam nyid rjes brtse ba/ /mgon po gal te de ring bdag ni gson par mchis bzhed na/ /</text></item>
<item><p>222a2</p><section></section><text>yon tan rin chen mang po'i gter gyur bdag la dgyes par mdzad du gsol/ /de nas glu'i ngor mdzad nas zhu ba bsdus pa las byung ba'i zla ba'i dkyil 'khor la gnas pa'i dang po'i sa bon bsams la de las byung ba'i dang po'i rdo rje de'i snying po can bsgoms nas snga ma bzhin du spro ba dang bsdu ba</text></item>
<item><p>222a3</p><section></section><text>la sogs pa'i rim gyis rig pa dang bcas pa'i rdo rje 'dzin pa'i rnam par bdag nyid gyur par bsam par bya'o/ /rang bzhin dag cing bdag med pa/ /chos kyi dbyings ni gnas med pa/ /rtog pa'i rdo rje las byung ba'i/ /smra bar byed pa smra ma yin/ /zhes bya ba'i tshigs su bcad pa 'dis</text></item>
<item><p>222a4</p><section></section><text>de'i snying po'i rdo rje mnyam pa nyid du lhag par mos par bya'o/ /de'i 'og tu mig dang rna ba dang sna dang lce dang lus dang yid la go rims bzhin du k+ShiM dzriM khaM gaM ShaM saM zhes bya ba'i 'od 'phro ba can de dag gi rnam par sbyangs la/ de yongs su gyur pa'i sa'i snying po dang phyag na rdo rje dang nam</text></item>
<item><p>222a5</p><section></section><text>mkha'i snying po dang 'jig rten dbang phyug dang sgrib pa thams cad rnam par sel ba dang kun du bzang po zla ba'i gdan dang zla ba'i 'od mnga' ba/ go rims bzhin du rnam par snang mdzad dang mi bskyod pa dang rin chen dpal dang gsung gi dbang phyug dang don yod par grub pa dang dpal</text></item>
<item><p>222a6</p><section></section><text>mchog dang po rnams dang sku mdog dang zhal dang phyag mtshan mtshungs pa rin po che'i cod pan can/ rig pa dang bcas pa byin gyis brlab par bya'o/ /de'i 'og tu thugs ka'i zla ba la rang gi mtshan ma dang sa bon yongs su gyur pa las dam tshig sems dpa'i rnam pa can gyi ye shes sems dpa'</text></item>
<item><p>222a7</p><section></section><text>de'i thugs ka la zla ba dang rdo rje dang sa bon gyis byin gyis brlabs par bsams nas de bzhin gshegs pa thams cad kyi thun mong du gyur pa'i ye shes sems dpa' rdo rje 'chang chen po bkug cing bcug la/ rig pa dang gnyis su med pa'i sbyor bas bcing ba dang / dbang du byas shing de byin gyis</text></item>
<item><p>222b1</p><section></section><text>brlabs la/ oM d+harma d+hA tu badzra swa b+hA wa At+ma ko\u0f85haM/ zhes bya ba'i sngags kyis brtan par bya'o/ /de'i 'og logs su zla ba'i dkyil 'khor la rdo rje dang sa bon yongs su gyur pa'i thugs rdo rje phyag na rdo rje lta bu thugs kar zla ba dang rdo rje dang sa bon gyis byin gyis brlabs par</text></item>
<item><p>222b2</p><section></section><text>bsams nas/ de bzhin gshegs pa thams cad kyi thugs rdo rje yang dgug pa dang gzhug pa dang bcing ba dang dbang du byas shing des byin gyis brlabs la/ oM sarba ta thA ga ta tsit+ta badzra swa b+hA wa At+ma ko\u0f85haM zhes bya bas de brtan par bya'o/ /de bzhin du spyi bor zla ba'i</text></item>
<item><p>222b3</p><section></section><text>dkyil 'khor la 'khor lo dang / oM las byung ba'i sku rdo rje sa'i snying po lta bur bsams nas de bzhin gshegs pa thams cad kyi sku rdo rjes byin gyis brlabs la/ oM sarba ta thA ga ta kA ya badzra swa b+hA wa At+ma ko\u0f85haM zhes bya bas brtan par bya'o/ /de bzhin du lkog mar zla ba pad+ma dang / AH</text></item>
<item><p>222b4</p><section></section><text>las byung ba'i gsung gi rdo rje 'jig rten dbang phyug lta bur bsams nas de bzhin gshegs pa thams cad kyi gsung gi rdo rjes byin gyis brlabs la/ oM sarba ta thA ga tA waka badzra swa b+hA wa At+ma ko\u0f85haM zhes bya bas brtan par bya'o/ /de nas ye shes sems dpa'i thugs ka'i sa bon</text></item>
<item><p>222b5</p><section></section><text>gyi 'od zer gyis yang dag par bskul ba'i phyogs bcu'i de bzhin gshegs pa thams cad nam mkha'i ngos la byon pa rnams kyi thugs ka'i sa bon gyi 'od zer las byung ba'i rig pa'i lha mo rnams kyis ci rigs par phyag na gdugs dang rgyal mtshan dang rol mo dang rin po che'i bum pa</text></item>
<item><p>222b6</p><section></section><text>la sogs pa thogs pa rnams kyis dri ma med pa'i ye shes kyi chus bdag nyid dbang bskur bar gyur pa dang de las byung ba'i rig pa dang bcas pa'i mi bskyod pa dang bcas pa rin po che'i cod pan can bsam par bya'o/ /de'i 'og tu mdun gyi gdan la rigs kyi rig pa thugs ka'i phyag</text></item>
<item><p>222b7</p><section></section><text>mtshan dang sa bon tsam las bskyed de mngon par phyogs par byas la snga ma bzhin du mig dang lus la sogs pa byin gyis brlabs la/ de bzhin du dbang bskur la chags pa dang bcas shing chags pa dang bcas pa'i mig gis blta ba bsams la rang gi rig pa dang gnyis su med par bya'o/ /</text></item>
<item><p>223a1</p><section></section><text>de nas de'i spyi bo dang snying ga dang lte ba dang gsang ba dang brla rtsa rnams la go rims bzhin du/ oM hUM swA AHhA zhes bya ba'i rig pa bkod la/ de spros pa las snying ga'i bar dang lte ba'i bar dang rked pa nas gsang ba'i bar dang brla rtsa nas rkang pa'i mthil gyi bar du dkar po</text></item>
<item><p>223a2</p><section></section><text>dang nag po dang dmar po dang ljang gur bya'o/ /de'i 'og tu/ hUM AHhA oM/ zhes bya ba de dag gis go rims bzhin du pad+ma dmar po 'dab ma brgyad pa la de'i nor bu zur gsum mu tig gi 'od can rjes su mthun pa'i bu ga can rdo rje dmar po rtse mo shin tu sbas pa de'i nor bu mu tig gi</text></item>
<item><p>223a3</p><section></section><text>'od can bskyed par bya'o/ /de nas/ a nu rA ga ya mi hUM zhes brjod la dga' ba brtsam par bya ba dang de bzhin gshegs pa thams cad kyi bla na med pa'i bde ba dang yid bde ba mngon sum du byas la/ oM sarba ta thA ga ta a nu rA ga Na badzra swa b+hA la At+ma ko\u0f85haM/ zhes bya bas</text></item>
<item><p>223a4</p><section></section><text>kyang byin gyis brlab par bya'o/ /de nas 'chad par 'gyur ba'i rnam pas mchod pa dang bstod pa dang bdud rtsi myang ba la sogs pa bya'o/ /de ltar na sgrub pa zhes bya ba'i thabs yin te le'u bco brgyad pa las kyang / gang zhig thog ma med dngos rnam dag 'di bsgom pa/ /thabs dang</text></item>
<item><p>223a5</p><section></section><text>shes rab las byung dpe dang rnam par bral/ /gsang ba dbang bskur brtul zhugs sdom pa sbyor la rtag /byang chub rdo rje 'dra lta de la phyag 'tshal lo/ /zhes 'chad pas 'chad par 'gyur ro/ /sgrub pa chen po la mchod pa dang bstod pa la sogs pa med par sangs rgyas</text></item>
<item><p>223a6</p><section></section><text>kyi byang chub kyi ngo bo chos kyi dbyings shin tu rnam par dag pa'i mtshan nyid can sangs rgyas kyi chos thams cad ro gcig pa'i bde ba chen po'i rang bzhin ngo bo nyid kyi sku'i bdag nyid can 'di ni dang po'i sbyor ba zhes bya ba'i ting nge 'dzin dang po'o/ /de ltar dang po'i sbyor ba rdzogs</text></item>
<item><p>223a7</p><section></section><text>nas don dam pa'i dga' ba la gnas pa'i sngags pas dga' ba de nyid/ oM sarba ta thA ga ta a nu rA ga Na badzra swa b+hA wa At+ma ko\u0f85haM zhes bya bas byin gyis brlabs la/ snying po'i sa bon gyi 'od zer rnams kyis de bzhin gshegs pa thams cad bkug la bcug ste rnam par zhu ba'i nor</text></item>
<item><p>223b1</p><section></section><text>bu'i bu ga nas nor bu'i bu gar zhugs te zla ba zhu ba'i dkyil 'khor du gyur par bsam par bya'o/ /de bsdus pa las byung ba'i rang gi sa bon gdan dang bcas pa rnam par bsams la de nyid las dkyil 'khor pa thams cad re re zhing rdo rje dam tshig gsum gyis bskyed la bzhi pas gzhag par bya'o/ /</text></item>
<item><p>223b2</p><section></section><text>de la dang por sa bon de nyid las badzra d+h+r-ika ces bya ba 'dis khro bo'i rigs nam mkha'i gtos thams cad khyab pa can spros nas bsdus pa las byung ba'i mi bskyod pa cig in+d+ra nI la lta bu zhal nag po dang dkar po dang dmar po can 'bar zhing mche ba cung zad gtsigs pa ral ba'i thor tshugs can rtsa</text></item>
<item><p>223b3</p><section></section><text>ba'i phyag gnyis kyis rang snang ba'i rig ma la 'khyud pa can/ lhag mas rdo rje dang ral gri dang nor bu dang pad+ma bsnams pa bsams la de phyung ste bcom ldan 'das kyi sku dang gsung dang thugs la rang gi sku dang gsung dang thugs kyi nang du gzhug par bya'o/ /de nyid las dzi na dzika ces bya ba 'dis de</text></item>
<item><p>223b4</p><section></section><text>bzhin gshegs pa'i rigs spro ba dang bsdu ba las byung ba'i rnam par snang mdzad ston ka'i zla ba lta bu zhal dkar po dang nag po dang dmar po can zhi ba rang snang ba'i rig ma la 'khyud pa can/ lhag mas 'khor lo dang ral gri dang nor bu dang pad+ma bsnams pa rnam par bsams la snga ma bzhin du</text></item>
<item><p>223b5</p><section></section><text>phyung ste shar phyogs kyi zla ba la dgod par bya'o/ /de nyid las rat+na d+h+r-ika ces bya ba 'dis rig pa'i rgyal po'i rigs spro ba dang bsdu ba las byung ba'i rin chen 'byung ldan gser btso ma lta bu zhal ser po dang nag po dang dkar po can nor bu dang ral gri dang 'khor lo dang pad+ma bsnams pa rnam par</text></item>
<item><p>223b6</p><section></section><text>bsams la lho phyogs kyi nyi ma la dgod par bya'o/ /de nyid las A ro lika ces bya ba 'dis rig pa'i rgyal mo'i rigs spro ba dang bsdu ba las byung ba'i 'od dpag tu med pa pad+ma rA ga lta bu zhal dmar po dang nag po dang dkar po can pad+ma dang ral gri dang nor bu dang 'khor lo bsnams par bsams</text></item>
<item><p>223b7</p><section></section><text>la nub kyi nyi ma la dgod par bya'o/ /de nyid las pradz+nyA d+h+r-ika ces bya ba 'dis mchod pa'i lha mo'i rigs spro ba dang bsdu ba las byung ba'i gdon mi za bar grub pa nor bu margad lta bu zhal ljang gu dang nag po dang dkar po can ral gri dang 'khor lo dang nor bu dang pad+ma bsnams pa bsgoms la byang gi</text></item>
<item><p>224a1</p><section></section><text>nyi ma la dgod par bya'o/ /lnga po de dag ni ral pa'i thor tshugs can yin no/ /de nyid las mo ha ra tI zhes bya ba 'dis de bzhin gshegs pa thams cad kyi sku rdo rje'i sprin spros te gti mug dga' ma'i gzugs su bsdus pa las byung ba'i spyan ston ka'i</text></item>
<item><p>224a2</p><section></section><text>zla ba lta bu gtso bo dang rjes su mthun par zhal gsum pa rin po che'i cod pan can rtsa ba'i phyag gnyis kyis rang snang ba'i thabs la 'khyud pa can lhag mas 'khor lo dang ral gri dang nor bu dang pad+ma bsnams par bsams la me'i phyogs kyi zla ba la dgod par bya'o/ /de nyid las dwe Sha ra tI zhes bya</text></item>
<item><p>224a3</p><section></section><text>ba 'dis de bzhin gshegs pa thams cad kyi thugs rdo rje'i sprin spros te zhe sdang dga' ma'i gzugs su bsdus pa las byung ba'i mA ma kI in+d+ra nI la lta bu/ ut+pa la dmar po dang ral gri dang nor bu dang pad+ma bsnams pa bden bral gyi phyogs kyi zla ba la dgod par bya'o/ /de nyid las rA ga ra tI</text></item>
<item><p>224a4</p><section></section><text>zhes bya ba 'dis de bzhin gshegs pa thams cad kyi gsung gi rdo rje'i sprin spros te 'dod chags dga' ma'i gzugs su bsdus pa las byung ba'i gos dkar mo pad+ma rA ga lta bu pad+ma dang ral gri dang nor bu dang 'khor lo bsnams pa rlung gi phyogs kyi zla ba la dgod par bya'o/ /de nyid las badzra ra tI zhes</text></item>
<item><p>224a5</p><section></section><text>bya ba 'dis sku dang gsung dang thugs dam tshig rdo rje'i sprin spros te rdo rje dga' ma'i gzugs su bsdus pa las byung ba'i sgrol ma gser btso ma lta bu ut+pa la ser po dang / ral gri dang nor bu dang pad+ma bsnams pa dbang ldan gyi phyogs kyi zla ba la dgod par bya'o/ /bzhi po 'di dag ni go rims bzhin du yongs su</text></item>
<item><p>224a6</p><section></section><text>rtsom pa dang so sor 'bigs pa dang rnam par dpyod pa dang ye shes 'byung ba'i ro 'dod pa ston par byed pa'i bzhin 'dzum pa dang zur gyis lta ba la sogs pa'i rnam par 'gyur bas nye bar mdzes pa yin no/ /de nyid las/ oM AHhUM zhes bya ba'i de kho na nyid gsum brjod cing / nyams dga'</text></item>
<item><p>224a7</p><section></section><text>ba sna tshogs pa'i gzugs dang sgra dang dri dang ro dang reg bya ste mchod pa rnam pa lnga'i sprin spro ba dang bsdus pa las byung ba'i go rims bzhin du/ gzugs dang sgra dang dri dang ro dang reg bya dang chos kyi dbyings kyi rdo rje dkar po dang nag po dang ser po dang dmar po dang ljang gu dang dkar po ste g.yas</text></item>
<item><p>224b1</p><section></section><text>pa gnyis pas me long dang pi wang dang dung chos dang ro'i snod dang sna tshogs pa'i gos dang chos 'byung ba bsnams pa/ phyag lhag ma gsum gyis ral gri dang nor bu dang pad+ma bsnams pa rim pa bzhin du rnam par bsgoms la/ go rims bzhin du phyi rol gyi rim pa'i me la sogs</text></item>
<item><p>224b2</p><section></section><text>pa'i mtshams bzhi dang / rtsa ba'i sgo'i logs gnyis kyi zla ba'i dkyil 'khor dag la dgod par bya'o/ /lha mo bcu po de dag kyang rin po che'i cod pan can sgeg pa'i nyams kyis rnam par 'gyur zhing rol pa'o/ /bcu po 'di dag dang / rgyal ba lnga ni rdo rje'i skyil krung can lha'i rgyan dang na</text></item>
<item><p>224b3</p><section></section><text>bza' can no/ /phyogs gzhan la ni de kho na gsum po de nyid kyis lho dang nub dang byang gi sgo'i ngos gnyis kyi zla ba rnams la sa'i snying po dang phyag na rdo rje dang nam mkha'i snying po dang 'jig rten dbang phyug dang sgrib pa sel ba dang kun du bzang po ste drug po 'di dag rin po che'i cod pan dang</text></item>
<item><p>224b4</p><section></section><text>mdog dang zhal dang mtshan ma rnams 'khor los sgyur ba drug dang 'dra bar bsam par bya'o/ /de nyid las ya mAn+ta kr-ita pradz+nyAn+ta kr-ita pad+mAn+ta kr-ita/ bag+h+nAn+ta kr-ita ces bya bas khro bo'i rigs spro ba dang bsdu ba las byung ba'i go rims bzhin du/ gshin rje mthar byed dang shes rab</text></item>
<item><p>224b5</p><section></section><text>mthar byed dang pad+ma mthar byed dang bgegs mthar byed dang nag po dang dkar po dang dmar po dang nag po g.yas kyi gnyis pa na rdo rje'i tho ba dang rdo rje'i dbyug pa dang pad+ma 'bar ba dang rdo rje kha gyes pa bsnams pa/ cig shos gsum gyis ral gri dang nor bu dang pad+ma bsnams pa/ pad+ma mthar</text></item>
<item><p>224b6</p><section></section><text>byed kyi cig shos gsum gyis ral gri dang nor bu dang 'khor lo bsnams par bsams nas shar phyogs la sogs pa'i sgo'i nyi ma la dgod par bya'o/ /bzhi po de dag ni/ ha ha zhes bzhad ljags bskyod pa/ mche can smin gnyer gsus pa 'phyang / /smin ma rdzi ma ag tshom ser/ /spyan dmar</text></item>
<item><p>224b7</p><section></section><text>mi'u thung sbom la drag /dus mtha'i me ltar 'bar ba ste/ /dbu skra kham ser gyen brdzes 'bar/ /g.yon brkyang gis bzhugs sbrul gyis brgyan/ /stag gi pags pa'i sham thabs can/ /yin no/ /de ltar rnam pa thams cad du rdzogs pa'i dkyil 'khor la rnam par bltas la snying po'i sa bon gyi 'od</text></item>
<item><p>225a1</p><section></section><text>zer rnams kyis ye shes kyi dkyil 'khor bkug la dam tshig gi dkyil 'khor gyi mdun du gzhug par bya'o/ /de dang lhan cig 'ongs pa'i bgegs kyi rigs sgo srung rnams kyis bskrad la de dag nyid kyi snying pos dkyil 'khor bsrung ba byas la rang gi gsang sngags bzlas pa'i</text></item>
<item><p>225a2</p><section></section><text>mchod yon phul nas de sgo srung rnams kyis dgug pa dang gzhug pa dang bcing ba dang mnyes pa rnams bya'o/ /de ltar dam tshig gi dkyil 'khor dang ye shes kyi dkyil 'khor gcig tu byas nas thams cad kyi thugs ka dang dbu dang lkog ma dang thugs kyi gnas su zla ba dang mtshan ma dang zla ba la gnas pa'i ye</text></item>
<item><p>225a3</p><section></section><text>shes dang sku dang gsung dang thugs kyi sa bon byin gyis brlab par bya'o/ /de nas rang gi snying po'i sa bon gyi 'od zer gyis bkug nas nam mkha'i ngos la bzhugs pa'i phyogs bcu'i sangs rgyas rnams kyi snying po'i sngags kyi 'od zer las byung ba'i rig pa'i tshogs kyis phyag na ye shes kyi chu'i</text></item>
<item><p>225a4</p><section></section><text>bum pa bsnams pa rnams kyis dbang bskur ba dang de rnams kyi cod pan la 'khor los sgyur ba re re 'byung bar blta bar bya ste/ 'di ltar mi bskyod pa'i rdo rje 'chang ngo / /rnam par snang mdzad la sogs pa ni mi bskyod pa'o/ /spyan ma la sogs pa ni 'od dpag tu med pa'o/ /gzugs</text></item>
<item><p>225a5</p><section></section><text>rdo rje la sogs pa ni don yod par grub pa'o/ /khro bo rnams kyi ni mi bskyod pa'o/ /yang na mi bskyod pa ma gtogs pa lha thams cad kyi yang mi bskyod pa'o/ /de nas de bzhin gshegs pa de rnams rang gi snying po'i sa bon las byung ba'i rigs kyi rig pa rnams ci rigs par dkyil</text></item>
<item><p>225a6</p><section></section><text>'khor gyi bdag po dang de bzhin gshegs pa bzhi la rig pa'i brtul zhugs sbyin par bya'o/ /sgrub pa'i rnal 'byor pas kyang mig la sogs pa byin gyis brlabs pa'i sngon du snying ga'i sa bon gyi 'od zer rnams kyis ye shes kyi rdo rje 'chang bkug ste mdun gyi nam mkha'i zla ba la</text></item>
<item><p>225a7</p><section></section><text>bzhag ste bgegs bsal ba dang mchod yon dang zhabs bsil dbul ba byas nas bdag nyid la de dngos po thams cad kyis gzhug par bya'o/ /de nas gzugs la sogs pa thams cad rang gi snying ga'i sa bon gyi 'od zer gyis bkug la/ gong bu'i tshul du bcug ste zhu bar gyur</text></item>
<item><p>225b1</p><section></section><text>pa pad+ma'i nang du chud par bsam par bya'o/ /de'i rjes la shes rab kyi ba spu'i khung bu re re nas phyung ba'i 'od zer de'i sgo las byung ba'i gzugs rdo rje ma la sogs pa'i lha mo drug po bdag nyid ji lta ba bzhin du lha las khyad par du 'phags pa'i gzugs dang sgra dang dri dang ro dang reg bya sna tshogs dang</text></item>
<item><p>225b2</p><section></section><text>drug pa las mchod pa lnga'i sprin spro ba la mkhas pa rnam pa mang du gyur pa bde ba'i mchog skyed par byed pa rnams kyis nam mkha'i ltos brgyan par gyur par bsams la/ oM sarba ta thA ga ta pU dza badzra swa b+hA wa At+ma ko\u0f85haM/ zhes bya bas kyang byin gyis brlab par bya'o/ /de nas dkyil</text></item>
<item><p>225b3</p><section></section><text>'khor pa thams cad kyi zhal nas cig car 'byung ba'i tshigs su bcad pa lnga/ mi bskyod rdo rje ye shes che/ /rdo rje dbyings ni mkha' chen po/ /rdo rje gsum mchog dkyil 'khor gsum/ /rdo rje dbyings khyod phyag 'tshal lo/ /rnam par snang mdzad dag pa che/ /rdo rje zhi ba dga'</text></item>
<item><p>225b4</p><section></section><text>ba che/ /rang bzhin 'od gsal mchog gi mchog /ston pa rdo rje khyod phyag 'tshal/ /rin chen rgyal po rab tu zab/ /rdo rje nam mkha' dri ma med/ /rang bzhin dag pa gos pa med/ /rdo rje sku khyod phyag 'tshal lo/ /rdo rje dpag med rgyal po che/ /mi rtog nam mkha' rdo rje</text></item>
<item><p>225b5</p><section></section><text>'dzin/ /'dod chags pha rol phyin pa brnyes/ /rdo rje gsung khyod phyag 'tshal lo/ /don yod rdo rje rdzogs sangs rgyas/ /bsam pa thams cad rdzogs mdzad pa/ /dag pa'i ngo bo nyid las byung / /rdo rje sems dpa' khyod phyag 'tshal/ /zhes bya bas mngon par bstod</text></item>
<item><p>225b6</p><section></section><text>par bya'o/ /de nas bdud rtsi lnga po bsam pa 'am dgug pa cho ga bzhin du bskyed la yi ge hUM las rdo rje dkar po phra mo lce'i dbus su bsams la spro bsdu'i sbyor bas de'i rang bzhin can gyi lcer byas te gtso bo dang bcas pa'i dkyil 'khor snying ga'i zla ba chen po la mos par byas te des</text></item>
<item><p>225b7</p><section></section><text>tshim par bya'o/ /de nas sangs rgyas rnams kyi ngo bo nyid kyi sku gzhan gyis rag par bya ba ma yin pas na sangs rgyas kyi chos thams cad ro gcig pa bde ba chen po'i rang bzhin can dkyil 'khor gyi gtso bo'i bdag nyid dang de'i rgyu mthun par gyur pa sangs rgyas thams cad kyi chos kyi</text></item>
<item><p>226a1</p><section></section><text>longs spyod kyi ngo bo'i dkyil 'khor chen po'i byang chub sems dpa' chen po rnams dang lhan cig kun du longs spyod par gyur la bde ba chen po 'bebs pas gzhan gyi dbang du gyur pas gnyi ga ji srid 'dod kyi bar du bsgom par bya'o/ /de ltar na longs spyod rdzogs pa'i sku'i</text></item>
<item><p>226a2</p><section></section><text>bdag nyid can dkyil 'khor gyi rgyal po'i mchog ces bya ba ste ting nge 'dzin gnyis pa'o/ /de nas bdag pos dkyil 'khor pa'i lha thams cad bskul zhing rang gi sku'i sprin spros pas phyogs bcu'i sems can thams cad kyi don mdzad nas rang gi sku'i sprin bdag nyid la bsdu bar bya'o/ /de la rnam</text></item>
<item><p>226a3</p><section></section><text>par snang mdzad kyi sems can thams cad de bzhin gshegs pa thams cad kyi gzugs kyi de kho na nyid rnam par thar pa'i ting nge 'dzin mchog tu mdzad do/ /rnam par shes pa'i de kho na nyid ni mi bskyod pas so/ /tshor ba'i de kho na nyid ni rin chen 'byung ldan gyis so/ /'du shes kyi de kho</text></item>
<item><p>226a4</p><section></section><text>na nyid ni 'od dpag tu med pas so/ /'du byed kyi de kho na nyid ni don yod grub pas so/ /gzugs kyi de kho na nyid ni yang dag par mthong ba'i dga' ba ni spyan gyis so/ /rnam par shes pa'i de kho na nyid ni mA ma kIs so/ /chos kyi de kho na nyid ni gos dkar mos so/ /las kyi de kho</text></item>
<item><p>226a5</p><section></section><text>na nyid ni sgrol mas so/ /gzugs kyi de kho na nyid ni thob pa la sgrib pa zad par byed pa ni gshin rje mthar byed kyis so/ /rnam par shes pa'i de kho na nyid ni shes rab mthar byed kyis so/ /chos kyi de kho na nyid ni pad+ma mthar byed kyis so/ /las kyi de kho na nyid ni bgegs mthar byed kyis</text></item>
<item><p>226a6</p><section></section><text>so/ /mchog tu kha na ma tho ba med pa dang mchog tu nyams dga' ba'i gzugs la sogs pa'i yul sna tshogs dbang du byed pa nyid ni gzugs rdo rje ma la sogs pas so/ /sa'i snying po la sogs pas ni gzugs mthong ba la sogs pa la dbang bsgyur bar ro/ /dkyil 'khor gyi</text></item>
<item><p>226a7</p><section></section><text>bdag po'i bdag nyid ni bla na med pa'i byang chub kyi bde ba stsol bar mdzad do/ /sgrib pa kun las nges grol ba/ /sangs rgyas kun gyi yon tan gnas/ /rtag cing bla na med bde ba/ /rdo rje 'chang ba chen po'i gnas/ /zhes gsungs pa yin no/ /de ni bla na med pa'i</text></item>
<item><p>226b1</p><section></section><text>byang chub kyi bde ba'o/ /de'i 'og tu bdag dang gzhan gyi don phun sum tshogs pa la dga' ba'i don nyams su myong ba'i phyir khyad par du bde ba dang yid bde ba de gzhan gyi dbang gi bdag nyid 'khor dang bcas pa ji srid 'dod kyi bar du bsgom par bya'o/ /de ltar na sprul pa'i sku'i bdag nyid</text></item>
<item><p>226b2</p><section></section><text>can te las kyi rgyal po'i mchog ces bya ba ste ting nge 'dzin gsum pa'o/ /sgrub pa'i rnal 'byor pas cho ga bzhin du bdud rtsi myong ba'i rjes thogs la rang gi snying ga'i sngags nyid las dkyil 'khor pa thams cad la phan pa'i don snga ma bzhin du byas la de nyid du de rnams yang dag par bsdus te/</text></item>
<item><p>226b3</p><section></section><text>phun sum tshogs pa'i bdag nyid mnyam pa med pa'i bde ba dang yid bde ba'i ro gcig pa ngal ba med pa'i bar du bsgom par bya'o/ /de ltar sgrub pa'i rnal 'byor pa dang sgrub pa chen po'i rnal 'byor pa bsgoms pas dub par gyur na ngal bsos la bzlas brjod bya'o/ /de la dang por ye shes</text></item>
<item><p>226b4</p><section></section><text>sems dpa'i thugs ka'i zla ba'i dkyil 'khor gyi dbus na gnas pa'i rang gi mtshan ma rang gi ngo bo nyid du gyur pa de'i lte ba'i zla ba'i dkyil 'khor la gnas pa'i rang gi sa bon gyi don nyid la nges par brtag par bya'o/ /shes dang shes bya gnyis med pa/ /bdag lus bde ba rdzogs byang chub/ /dang</text></item>
<item><p>226b5</p><section></section><text>po'i rdo rje dang po'i dbyangs/ /sems dang ngag kyang de don yin/ /zhes bya ba yin no/ /de'i 'og tu zla ba'i dkyil 'khor la gnas pa'i rang gi sa bon gyi mdun dang g.yas dang g.yon phyogs kyi cha dag la go rims bzhin du sku dang gsung dang thugs kyi sa bon dang sa bon gyi gdan bzhi bsam mo/ /de</text></item>
<item><p>226b6</p><section></section><text>la dbus ma gang yin pa de ni rang gi sems te de ni sna tshogs pa yin la de nyid ni rdo rje gsum mi phyed pa'i ngo bo nyid yin par rdo rje'o/ /cig shos gsum po ni de nyid kyi dbye ba yin pa de nyid kyi phyir rdo rje gsum mi phyed pa'i ngo bo nyid kyis rang gi sems yang dag par mtshon pa ni rdo rje bzlas pa zhes</text></item>
<item><p>226b7</p><section></section><text>bshad de/ sngags kyi don kun bzlas pa ni/ /rdo rje mi phyed gsum gyis mtshan/ /rdo rje dbye ba gsum ni mthar/ /bkod pa rdo rje gsum zhes bya/ /zhes gsungs pa'i phyir ro/ /de la sna tshogs pa las kha dog lnga'i 'od zer spro zhing dbye ba las ni kha dog re re'o/ /de nas yi ge bzhi po'i sngags</text></item>
<item><p>227a1</p><section></section><text>rim pa 'dis bzlas par bya ste/ ye shes kyi snying po brjod pa na dbye ba dang sna tshogs pa rnams rang gi sems tsam nyid du de nyid kyis mos par bya'o/ /byang chub bdag med pa brjod pa na ming dang don dag gi blo bdag med par lhag par mos pas tha snyad nam mkha'</text></item>
<item><p>227a2</p><section></section><text>lta bu'o/ /sna tshogs pa brjod pa na rang gi sems nyid sna tshogs pa'i ngo bo nyid du mos par byas te/ de nyid las de bzhin gshegs pa thams cad kyi sku dang gsung dang thugs kyi sprin spro ba'i phyir ro/ /drag po brjod pa na mnyam pa nyid du mos par bya ba ste/ sku la sogs pa'i sprin gsum</text></item>
<item><p>227a3</p><section></section><text>po sna tshogs pa las/ sna tshogs pa'i sprin spros pa gsum dang ro gcig par byed pa'i phyir ro/ /de ltar na re zhig lan dang po la de ltar yin no/ /lan gnyis pa la sogs par ni ye shes kyi snying po brjod cing spros pa rang gi sems tsam nyid du mos par bya ste/ rang gi sems su sdud pa yin</text></item>
<item><p>227a4</p><section></section><text>no/ /lhag ma rnams ni lan dang po 'dra ba'o/ /lan gnyis pa la sogs pa ji lta ba bzhin du thams cad kyi phyi ma'i lan yang yin mod kyi 'on kyang sna tshogs pa nyid brjod cing spro bar ni mi bya ste dbye ba rnams la yang sna tshogs pa'i rab tu dbye ba nyid du mos par bya'o/ /drag po nyid brjod pa</text></item>
<item><p>227a5</p><section></section><text>na yang spro bar mi bya ste/ dbye ba rnams la yang mnyam pa nyid du mos par bya ste/ 'di ni 'di'i rdo rje bzlas pa'o/ /de la yang rnam pa gnyis te gang gi tshe dbye ba las dbye ba dang sna tshogs pa las sna tshogs pa spros nas sna tshogs par sdud pa de'i tshe thams cad las spros pa'i rdo rje bzlas pa'o/ /</text></item>
<item><p>227a6</p><section></section><text>yang gang gi tshe sna tshogs pa nyid las dbye ba dang sna tshogs pa yang dag par spros nas dbye ba dag la sdud pa de'i tshe gcig pu nyid las spros pa ni rdo rje bzlas pa yin pa de ltar na rdo rje bzlas pa ni rnam pa gnyis so/ /yang na rang gi sku dang thugs dang gsung gi don de bzhin du dpyad la ye shes</text></item>
<item><p>227a7</p><section></section><text>sems dpa'i thugs kar rjes su mthun pa'i gdan la snying po'i sngags bltas te sa bon de nyid la zlum por yongs su bskor ba mgo gyen du lta ba'i sngags kyi yi ge'i phreng ba mar me'i phreng ba lta bu 'bar bas g.yas nas bskor bar yid kyis bris la de nyid la yid mnyam par gzhag ste/</text></item>
<item><p>227b1</p><section></section><text>de nyid zlos shing ji srid 'dod kyi bar du bzla bar bya ste de ni 'gog pa'i bzlas pa'o/ /de ltar bzlas pa dang bsgoms pa dag gis dub par gyur na sgrub pa chen po'i rnal 'byor pas mchod pa dang bstod pa la sogs pa cho ga bzhin du byas la/ yi ge gsum gyis dkyil 'khor nye bar bsdu bar byas te/</text></item>
<item><p>227b2</p><section></section><text>blo dang bdag med mnyam pa nyid/ /ston pa gsum gyis rim bzhin du/ /sku gsung thugs kyi sa bon la/ /rgyal ba lha mo mthar byed bsdu'o/ /de nas stobs ji lta ba bzhin du'am mdor bsdu na tshigs su bcad pa gnyis po 'dis/ /sangs rgyas kun gyi kun bdag nyid/ /rdo rje 'chang ba chen</text></item>
<item><p>227b3</p><section></section><text>po'i gnas/ /dge ba 'di yis thob gyur cig /'gro bas kyang ni de thob shog /byang chub phyir ni spyod gang dang / /rdzogs sangs rgyas kyi gang yin pa/ /byang chub rdo rjes gsungs pa yi/ /spyod de gnyi ga bdag spyod shog /ces smon lam gdab par bya'o/ /de nas chos 'byung ni</text></item>
<item><p>227b4</p><section></section><text>nam mkha' dang gzhal yas khang ni phyi'i sa la sogs pa la thim par bltas la bdag nyid kyi phung po lnga ni sangs rgyas lnga dang / skye mched drug ni byang chub sems dpa' drug tu mos par byas la langs nas mos pa'i sbyor ba de nyid kyis gnas par bya'o/ /'dir brjod pa/ nga ni 'khor</text></item>
<item><p>227b5</p><section></section><text>lo'i bdag po dang / /nga phung dbang bcas 'khor lo yin/ /'byung ba lnga ni gnas yin zhes/ /yang yang mos shing gnas par bya/ /gzhan yang / ting 'dzin gnas kyang rnam bcas pa/ /mthong gang de ni gnyis med pa'i/ /ye shes rgyu mthun ye shes te/ /sgyu ma lta bu'i mchog</text></item>
<item><p>227b6</p><section></section><text>tu brtag /ces bshad do/ /sgrub pa'i rnal 'byor pas kyang dkyil 'khor nye bar bsdu ba las gzhan pa 'di dag thams cad bya'o/ /thun mtshams su yang sgrub pa'i rnal 'byor pas de bzhin du bsam gtan gyi khang par zhugs la 'dug ste/ skad cig gis 'byung ba lnga las yongs su gyur</text></item>
<item><p>227b7</p><section></section><text>pa'i gzhi'i dkyil 'khor de'i dbus ma'i gdan la 'dug pa'i rdo rje sems dpar bdag nyid bsams la mig dang sku la sogs pa byin gyis brlabs te/ mi bskyod pa'i cod pan can rang gi rig ma dang gnyis su med par gyur pa'i rigs kyi rig pa dang yang dag par sbyor ba can dmigs par bya'o/ /</text></item>
<item><p>228a1</p><section></section><text>sgrub pa chen po'i rnal 'byor pas ni sngar bsdus pa'i dkyil 'khor pa rnams kyang sku la sogs pa'i sa bon rnams las byung ste/ gnas ji lta ba bzhin du bkod la ci rigs par sku la sogs pas byin gyis brlab pa dang cod pan gyis dbang bskur ba dang / rig</text></item>
<item><p>228a2</p><section></section><text>pa'i brtul zhugs dang ldan par de rnams mos par byas la sdom pa dang mchod pa dang bstod pa dang bdud rtsi myang ba dang bzlas pa la sogs pa yang byas te snga ma bzhin du langs la de bzhin du gnas par bya'o/ /thun mtshams tha ma la yang rnam pa 'di nyid yin no/ /khyad par ni 'di yin te/ oM khyed</text></item>
<item><p>228a3</p><section></section><text>kyis 'gro ba'i don kun mdzad/ /rjes su mthun par dngos grub stsol/ /sangs rgyas yul du gshegs nas ni/ /slar yang gshegs par mdzad du gsol/ /oM badzra muHzhes bya bas ye shes sems dpa' 'am ye shes kyi dkyil 'khor gshegs su gsol bar bya'o/ /de nas dam tshig</text></item>
<item><p>228a4</p><section></section><text>gi dkyil 'khor snga ma bzhin du nye bar bsdus la/ don dam pa byang chub kyi sems chen po mngon sum du byas te 'bad rtsol med par nyal bar bya'o/ /sad pa'i tshe na yang lha mo bzhi'i glus bskul bar bsams la de nas langs te zhag snga ma bzhin du thams cad bya'o/ /de ltar nyin re'i thun mtshams sam</text></item>
<item><p>228a5</p><section></section><text>gnas skabs ji lta ba bzhin du de dag thams cad bya ste/ tshogs bsags pa la ni thun la sogs pa'i nges pa med pa'i phyir ro/ /nus pa yod na nges pa yod pa nyid de/ de ni dge ba rnams la rab kyi mthar thug par byed pa nyid kyi phyir ro/ /de ltar goms par byed pa nyid kyi dus su sgom pa'am bzlas</text></item>
<item><p>228a6</p><section></section><text>pa grub par 'gyur te/ grub pa de yang de la dmigs pa ma lus pa shin tu gsal bar snang ba rgyun mi 'chad pa'i phyir ram lhun gyis grub pa las byung ba'i dga' ba'i shugs rgyun mi 'chad pa'i phyir ram nye bar gyur pa'i sgra gsal ba ma thos pa la sogs pa'am/ le'u bco lnga pa las gsungs</text></item>
<item><p>228a7</p><section></section><text>pa'i rmi lam gyi khyad par rnams kyis yang dag par shes par bya'o/ /yang dag par shes par byas nas bsgom pa dang bzlas pa'i stobs las ji ltar mtshan ma de dag 'byung bar 'gyur ba de bzhin du yun ring po mi thogs par 'grub par 'gyur ro zhes nges par byas la dngos grub nye bar bya ba'i phyir</text></item>
<item><p>228b1</p><section></section><text>sems la dpyad pa dang nam mkha'i rdo rje bsgom par bya'o/ /nga'i lus dang ngag dang yid rten dang brten pa'i dkyil 'khor gyi tshul du snang ba gang yin pa dag ni nga'i sems tsam ste rang gi sems las gzhan snang ba mi rigs pa'i phyir ro zhes bya ba ni sems la dpyad pa'o/ /sems tsam de</text></item>
<item><p>228b2</p><section></section><text>yang don dam par snang ba tsam gnyis med pa ste/ rnam pa'i dbye ba tsam ni brdzun pa nyid kyis don dam pa mthong ba la nub pa'i phyir ro zhes bya ba ni nam mkha'i rdo rje 'ba' zhig dri ma med pa nam mkha' mtha' yas pa lta bu snang ba med pa'i ye shes so/ /de'i 'og tu ri phug dang dgon pa</text></item>
<item><p>228b3</p><section></section><text>chen po dang mtsho'i ngogs dang chu'i ngogs la sogs pa skye bo med par rjes su mthun par skye bo dam pa'i grogs dang ldan par gnas la/ bsnyen pa yan lag drug dang ldan pa la sogs pa'i cho ga'i dngos grub kyi mchog gi dbang du byas nas bsgrub par bya'o/ /de skad du yang /</text></item>
<item><p>228b4</p><section></section><text>gang zhig dngos grub mchog gi thabs ni 'di bsgom pa/ /bsnyen pa'i cho ga nye bar sgrub dang sgrub pa dang / /sgrub pa chen pos blo mi 'gyur ba'i sgrub dbang po/ /byang chub rdo rje 'dra blta de la bdag phyag 'tshal/ /zhes gsungs pa yin no/ /gang yang lha gzhan dag gi sbyar</text></item>
<item><p>228b5</p><section></section><text>bas dngos grub kyi mchog 'dod pa de rnams kyi cho ga 'di rnams thams cad nyid byas te/ sa bon dang sku mdog dang phyag mtshan dang sngags la sogs pa la ni khyad par yod de 'dir tshigs su bcad pa ni/ gzhan gyi sa bon sngags dang rigs/ /de nyid rig pa'am rig skyes</text></item>
<item><p>228b6</p><section></section><text>bu/ /de dag rjes su dpag par bya/ /gzhan rnams thams cad bshad pa yin/ /rgyud gzhan las ni bstan pa yi/ /sa bon sku mdog rigs la sogs/ /mtshan ma 'am mtshan ma bzhi po dag /de nyid las ni nges par bzung / /gsungs pa'am ma gsungs pa</text></item>
<item><p>228b7</p><section></section><text>bzhin du/ /gzhan las sa bon stsogs gzung bya/ /'dus pa'i cho gas rdo rje rnams/ /thams cad 'dus pa pa yin phyir/ /thugs kyi dkyil 'khor grub pa'i phyir/ /'khor lo can gyi rten gnas kyi/ /gal te rgyal gzhan dbus mar gyur/ /de yi gnas la mi</text></item>
<item><p>229a1</p><section></section><text>bskyod 'gyur/ /gang tshe 'khor gtso sangs rgyas 'gyur/ /phyung ba de ni bstim par bya/ /byang chub sems dpa' 'khor gtsor 'gyur/ /de yi rigs dag bstim par bya/ /rgyal ba las gzhan dkyil 'khor pa/ /gal te 'khor lo gtso bor byed/ /dbus ma de yang gzhan nyid</text></item>
<item><p>229a2</p><section></section><text>de/ /rang gnas su yang gzhan de nyid/ /tshogs rnams bsags pa de dag ni/ /tshe 'di nyid la grub phyir ro/ /skye bo gzhan du grub pa'i phyir/ /cung zad bzlas dang bsgom pa'ang bya/ /de bzhin gshegs pa zhes bya ba la sogs pa la de bzhin gshegs pa thams cad kyi sku dang gsung dang thugs gang</text></item>
<item><p>229a3</p><section></section><text>yin pa de rnams kyi gsang ba ni don dam pa ste rdo rje 'chang ngo / /de las byung ba ni gsang ba 'dus pa zhes bya ba'i rgyud gang yin pa de la dkyil 'khor ni de bzhin gshegs pa thams cad kyi ting nge 'dzin gyi rang bzhin can gang yin gyi/ bris pa'i rang bzhin ni ma yin no/ /de la dkyil 'khor</text></item>
<item><p>229a4</p><section></section><text>ni snying po yin la de len cing 'dzin par byed pas na dkyil 'khor te chos rnams kyi snying po bsdus pa zhes bya ba'i don to/ /de byin gyis brlabs pa ni sprul pa ste de gsal bar byed pa'i le'u ni sgra'i tshogs so/ /dang po zhes bya ba ni thog ma'o/ /rdzogs so zhes bya ba ni mthar thug pa'o/ /</text></item>
<item><p>229a5</p><section></section><text>gsang ba 'dus pa'i bshad sbyar snyim pa'i me tog las le'u dang po'o// //dngos grub mchog la thabs las byung ba ni le'u dang por bstan la/ de'i thabs ni bsnyen pa dang nye ba'i sgrub pa dang sgrub pa dang sgrub pa chen po ste bzhi'o/ /de yang bcom ldan 'das kyis le'u 'di nas bzung ste nye</text></item>
<item><p>229a6</p><section></section><text>ba'i sgrub pa dang / bsnyen pa dang / sgrub pa dang / sgrub pa chen po'i rim gyis le'u lnga pa'i bar du gsungs la/ de bzhin du bzhi pa gzhan dag tu yang gsungs so/ /de bas na mthar chags su bklag pa'i rim gyis le'u rnams ji lta ba bzhin gyi rim par bzhag pa de'i don gcig nye bar</text></item>
<item><p>229a7</p><section></section><text>sdud pa ni rim pa bzhin yin te/ gang yang le'u bco brgyad pa las/ /lnga pa dgu pa nyid dang ni/ /bcu gsum pa dang bcu bdun rnams/ /zhes bya ba la sogs pa gsungs so/ /de la nye ba'i sgrub pa ni le'u gnyis pa dang drug pa dang / bcu pa dang / bcu bzhi pa rnams su gtor te gnas pa</text></item>
<item><p>229b1</p><section></section><text>las de dag gi mngon par rtogs pa'i le'u 'dir dang por bsdus te brjod par bya'o/ /'dir yan lag drug gi bsnyen pa nan tan du byas pa'i sgrub pa pos/ skye bo med pa'i ri'i phug pa la sogs par gnas bcas te nang par gyi dus su bsam gtan gyi khang par zhugs la/ lam la gnas pa'i</text></item>
<item><p>229b2</p><section></section><text>bar gyi cho ga rjes su spyad nas snying rje chen po bskyed de/ don dam pa byang chub kyi sems bskyed la/ stong pa nyid kyi ye shes kyi sngags kyis byin gyis brlabs nas chos 'byung ba'i nang du chud pa'i sna tshogs pad+ma'i lte ba la gnas pa'i sna tshogs rdo rje'i lte bar gnas pa'i gzhal yas khang</text></item>
<item><p>229b3</p><section></section><text>gi dbus ma'i stan la 'dug par bdag nyid mos par bya'o/ /gal te de mi bskyod pa'i rnal 'byor pa'am/ de'i rigs kyi rnal 'byor pa yin pa de'i tshe/ snying ga'i nyi ma dang rdo rje'i dbus su rang gi sems nyid mi bskyod pa'i thugs dang de'i sngags kyi rnam par bsam par bya'o/ /sngags</text></item>
<item><p>229b4</p><section></section><text>de yang yi ge hUM kha dog sngo bar reg bya tsha zhing sgra rtsub mo ste de'i rnam pa'i sems kyis lha thams cad mi bskyod pa'i de kho na nyid du rnam par brtags te/ sems kyi 'od zer spros pa ni snang ba thob pa'i ting nge 'dzin to/ /'od zer des de'i lha'i bkod pa rnams nam mkha'i ngos la khyab par bltas pa ni</text></item>
<item><p>229b5</p><section></section><text>snang ba mched pa'i ting nge 'dzin to/ /de nas 'od zer des 'di dag thams cad sems nyid do snyam du bsams te lha'i bkod pa de rnams bkug nas sems la bcug pa ni sngags la dmigs pa ste/ de kho na nyid kyi don la phyogs gcig pa'i ting nge 'dzin to/ /de nas gzung ba med pas</text></item>
<item><p>229b6</p><section></section><text>'dzin pa yang med do snyam ste/ sems de yang sems ma yin par shes pa ni sems la dmigs pa ste bar chad med pa'i ting nge 'dzin to/ /de nas sngags yongs su gyur pa las bdag nyid mi bskyod pa ni ngag la dmigs pa ste mi bskyod pa'i byang chub po/ /mi bskyod pa'i sku de</text></item>
<item><p>229b7</p><section></section><text>yang in+d+ra nI la lta bu zhal nag po dang dkar po dang dmar po khro bo rdo rje sems dpas brgyan pa'i ral pa'i cod pan can nyi ma'i 'od dang zla ba'i gdan can rdo rje'i skyil mo krung gis bzhugs pa/ phyag gnyis kyis rang dang 'dra ba'i rig ma la 'khyud pa/ lhag ma rnams kyis rdo rje dang ral gri dang nor</text></item>
<item><p>230a1</p><section></section><text>bu dang pad+ma bsnams pa ste/ de'i 'og tu/ dngos po'i 'di dag ma skyes pas/ /chos rnams med cing chos nyid med/ /nam mkha' lta bur bdag med par/ /byang chub tshul ni bstan pa'o/ /zhes bya ba'i tshigs su bcad pas mi bskyod pa'i byang chub rnam par</text></item>
<item><p>230a2</p><section></section><text>spyad pa ni byang chub kyi sems rags pa'o/ /de'i rjes la sems kyi gnas dang mgo dang mgrin pa'i zla ba rnams la rdo rje dang 'khor lo dang pad+ma rnams bsams te/ de dag gi lte ba rnams su hUM dang rig sngags dang AHrnams blta'o/ /de'i 'og tu snying ga'i nyi ma la rdo rje'i lte bar yi ge hUM de'i</text></item>
<item><p>230a3</p><section></section><text>thig ler hUM phra mo las nas kyi 'bru tshad tsam gyi rdo rje sngon po cung zad gdengs pa bsams te/ de nyid las mtshan ma'i sprin spros te/ rgyu ba dang mi rgyu ba'i tshogs de'i bdag nyid du byas la/ sna tshogs de dag gong bur byas te shin tu phra ba'i nyi ma'i dkyil 'khor gyi rnam par gyur nas mtshan</text></item>
<item><p>230a4</p><section></section><text>ma'i dbus su bsdus la/ nyi ma der mi bskyod pa'i sa bon mchog tu phra ba bsams pa 'di ni sngags kyis brtag pa dang ting nge 'dzin byang chub sbyor ba ste phra mo'i byang chub kyi sems so/ /de'i 'og tu sems kyi gnas dang mgo dang mgrin pa'i zla ba la gnas pa'i mtshan ma'i yi ge'i</text></item>
<item><p>230a5</p><section></section><text>rnam pa thugs kyi rdo rje la sogs pa rnams su de'i sngags kyis byin gyis brlabs par byas te/ oM sarba ta thA ga ta tsit+ta badzra swa b+hA wa At+ma ko\u0f85haM/ oM sarba ta thA ga ta kA ya badzra swa b+hA wa At+ma ko\u0f85haM/ oM sarba ta thA ga ta bAka badzra swa b+hA ba At+ma ko\u0f85haM/ de'i 'og tu sngags kyi dam tshig dang</text></item>
<item><p>230a6</p><section></section><text>dkyil 'khor gyi dam tshig dang byang chub kyi dam tshig ces bya ba'i dga' ba'i mchod pa gsum byas te/ de la snying na gnas pa'i mtshan ma phra mo las gti mug dang zhe sdang dang / 'dod chags dang rdo rje rnams mtshan ma phra mor nam mkha' khyab par spros pa ni sngags kyi dam tshig go/ /de dag</text></item>
<item><p>230a7</p><section></section><text>bsdus nas shin tu phra ba'i rang gi sngags kyi gdan la rig ma'i dbang phyug tu bcug ste/ de'i steng du rang gi sngags kyi yi ge chags pa ste zhen pas rig ma'i dbang phyug de la chags pa ste/ zhen pas blta ba 'di ni dkyil 'khor gyi dam tshig go/ /de nas rig pa'i dbang phyug las rig pa'i</text></item>
<item><p>230b1</p><section></section><text>sku'i sprin thams cad spros te slar de nyid du bsdus la/ de'i steng na gnas pa'i sngags kyi yi ge las de bzhin gshegs pa'i sku'i sprin thams cad spros te/ slar de nyid du bsdus pa 'di ni byang chub kyi dam tshig go/ /de nas dga' ba'i mchog de nyid/ /oM sarba ta thA ga ta a nu rA ga</text></item>
<item><p>230b2</p><section></section><text>Na badzra swa b+hA wa At+ma ko\u0f85haM/ zhes bya bas byin gyis brlab pa'o/ /de nas snying ga'i sngags kyi 'od zer gyi sgo rnams las mchod pa'i lha mo drug phyung ste/ de la lha mo lnga las ni 'dod pa'i yon tan lnga'i sprin spro'o/ /drug pa las ni mchod pa rnam pa lnga'i sprin sprul te de bzhin gshegs</text></item>
<item><p>230b3</p><section></section><text>pa thams cad yang dag par mchod la/ mchod pa de nyid/ oM sarba ta thA ga ta pU dza badzra swa b+hA ba At+ma ko\u0f85haM/ zhes bya bas byin gyis brlab po/ /le'u 'di'i don gyis gtso bo ni nye bar sgrub pa yin te/ de las byang chub kyi sems nyid kyi skabs dbye ba'i phyir/ de nas zhes bya ba</text></item>
<item><p>230b4</p><section></section><text>la sogs pa gsungs te/ sku la sogs pa'i bdag po ni rnam pa kun nas sku la sogs pa dbye ba'i phyir ro/ /mchod pa ni gzugs rdo rje ma la sogs pa rnams kyi yin no/ /'di skad ces bya ba ni gsol ba 'debs pa'i tshig ste/ kye bcom ldan 'das kyis bshad du gsol/</text></item>
<item><p>230b5</p><section></section><text>zhes bya bar 'brel to/ /byang chub la rnam par spyod pa'i sems ni byang chub kyi sems so/ /bla ma ni lhag ma ste 'di las bla mar gyur pa'i lhag pa med pas bla na med pa'o/ /de ci zhig ce na/ gsang ba ste sku la sogs pa'i gsang ba'o/ /su'i zhe na/ de bzhin gshegs pa thams</text></item>
<item><p>230b6</p><section></section><text>cad kyi ste dkyil 'khor gyi bdag po rnams kyi'o/ /ji lta bu zhig ce na/ sku dang gsung dang thugs kyi snying po mchog ste/ sku dang / gsung dang / thugs nam mkha' dang mtshungs pas snying po yin la/ 'khor los sgyur ba drug dang 'brel pa de bas na/ byang chub kyi</text></item>
<item><p>230b7</p><section></section><text>sems 'di ni rnam pa drug yin la yang rags pa dang phra mo'i dbye bas rnam pa bcu gnyis su 'gyur ro/ /'dir tshigs su bcad pa ni/ byang chub rnam spyad byang chub sems/ /rnam pa bcu gnyis dag tu brjod/ /gnyis pa yis ni rags pa drug /phra mo drug ni drug</text></item>
<item><p>231a1</p><section></section><text>pas so/ /sku la sogs pa'i rdo rje ni bsdus pa ste/ gsang ba 'dus pa zhes bya ba'i don to/ /mkhyen zhing zhes bya ba ni thugs la bzhag nas so/ /yongs su rtog pa zhes bya ba ni kun du tshol ba'i yid kyis brjod pa'o/ /rnam par rtog pa mnga' bas na yongs su</text></item>
<item><p>231a2</p><section></section><text>rtog pa ste tshig tu ma brjod par sems kyis rtog pa'o/ /de mkhyen pa ni sems kyi rnam grangs shes pa'i mngon par shes pas mkhyen pa'o/ /rnam par rtog pa de yang 'dir rnam pa drug ste rgyud gzhan dag las snying gar zla ba'i mtshan ma'i dbus su sngags bkod pa byang chub kyi</text></item>
<item><p>231a3</p><section></section><text>sems yin pa de bzhin du 'dir yang yin nam zhes bya ba ni rnam par rtog pa dang po'o/ /de ltar na khyad par ci zhig yod nas 'di bla na med pa yin zhes bya ba ni gnyis pa'o/ /'khor los sgyur ba nyid kyi sku dang gsung dang thugs yin na ji ltar de de bzhin gshegs pa thams cad kyi</text></item>
<item><p>231a4</p><section></section><text>yin zhes bya ba ni gsum pa'o/ /byang chub kyi sems ni sems nyid yin na ji ltar sku dang gsung dang thugs nyid yin zhes bya ba ni bzhi pa'o/ /ji ste sngags las skyes pa'i sku gzung ba yin na yang byang chub nyid yin gyi byang chub kyi sems ni ma yin no zhes bya ba ni lnga pa'o/ /ji ste yang byang</text></item>
<item><p>231a5</p><section></section><text>chub la rnam par spyod pa'i sems ni byang chub kyi sems so zhes bya bar 'dod na de ltar na yang sku dang / gsung la byang chub kyi sems zhes bya bas gsung ni ma yin no zhes bya ba ni drug pa'o/ /'di skad ces bya ba ni byang chub kyi sems bskyed pa'i phyir nye bar bshad pa 'dis rnam par rtog pa</text></item>
<item><p>231a6</p><section></section><text>rnams bsal ba'o/ /khyed kyis skyed cig ces bya ba la/ sems zhes bya ba ni ji ltar grags pa bzhin du snying ga'i zla ba dang mtshan ma'i dbus su sngags kyi rnam pa'i sems skyed cig ces bya ba'i don to/ /'dis ni rnam par rtog pa dang po bsal to/ /lus lta bu zhes bya</text></item>
<item><p>231a7</p><section></section><text>ni chos gtso bor gyur pa ste/ lus kyi sgras ni lus nyid dang lta bu zhes bya ba'i rnam pa ste de dag tu skyed cig ces bya ba'i don to/ /de la nam mkha'i gtos khyab pa'i de bzhin gshegs pa thams cad kyi gsang ba gsum bsdus pa'i sngags kyi lha'i tshogs ni lus so/ /</text></item>
<item><p>231b1</p><section></section><text>lus nyid kyis te lus kyi rang bzhin nyid kyis bskyed pa ste/ sems kyi 'od zer rnams kyis de dag bkug nas sems la lus rnams bcug pa'o/ /'di ni sngags la dmigs pa ste gzung ba med pa'i ye shes yin no/ /de la sogs pa'i khyad par bstan pas gnyis pa yang</text></item>
<item><p>231b2</p><section></section><text>bsal to/ /sems de ni de bzhin gshegs pa thams cad kyi sku dang gsung dang thugs kyi rang bzhin du mngon par brjod pas de dag gi ngag dang skur yang de 'gyur ba'i phyir gsum pa yang bsal ba yin no/ /lta bu ni rang bzhin te sems gnyis pos stong pa'i rang bzhin du skyed cig</text></item>
<item><p>231b3</p><section></section><text>pa'o/ /gzung ba med pas 'dzin pa yang bkag pa 'di ni sems la dmigs pa ste 'dzin pa med pa'i ye shes so/ /lus sems kyi rnam pa lta bu zhes bya ba la sems de nyid kyi rnam pa sngags gang yin pa de yongs su gyur pa las sku dang gsung dang thugs rnams nam mkha'i</text></item>
<item><p>231b4</p><section></section><text>bdag nyid can byang chub kyi mtshan nyid 'khor los sgyur ba'i skur skyed cig ces bya ba'o/ /'di ni ngag la dmigs pa'o/ /sems tshig tu brjod pa lta bur zhes bya ba ni mtshan nyid kyi gsum pa ste/ byang chub kyi tshigs su bcad pa brjod nas de'i rnam pa lta bu'i sems kyi</text></item>
<item><p>231b5</p><section></section><text>byang chub rnam par spyad pa'i sems skyed cig ces bya ba'i don to/ /'dis ni bzhi pa dang / lnga pa dang / drug pa yang bsal te/ 'di ltar 'dir dmigs pa rnam pa gsum gyis bsgrubs pa'i sku ni byang chub yin la/ de la rnam par spyad pa'i sems ni byang chub kyi sems</text></item>
<item><p>231b6</p><section></section><text>zhes bya bar 'dod pas lus la dmigs pa'i sems dang ngag gi rnam pa dang rnam par spyad pa'i rang bzhin dag yin pa'i phyir sku dang gsung dang thugs nyid do/ /yang na byang chub de nyid sku dang gsung dang thugs nam mkha' lta bu'i mtshan nyid pas sku dang gsung dang thugs yin la/</text></item>
<item><p>231b7</p><section></section><text>byang chub de la rnam par spyad pa'i sems kyang sku dang gsung dang thugs zhes bya'o/ /de'i phyir rnam par rtog pa bzhi pa bsal to/ /sngags las skyes pa'i sku la byang chub sems zhes bya ba ni byang chub nyid yin gyi sems su ni mi 'gyur ro zhes bya ba dang lus kyi sems la sku dang /</text></item>
<item><p>232a1</p><section></section><text>gsung dang / thugs su 'gyur ro zhes bya ba gnyi ga yang mi 'dod pas der thar bar 'gyur ba med pas rnam par rtog pa lnga pa dang drug pa yang bsal to/ /de nas zhes bya ba ni nye bar bstan pa'i 'og tu'o/ /de dag ces bya ba ni gang gi sngon du rnam par rtog pa skyes pa rnams so/ /</text></item>
<item><p>232a2</p><section></section><text>byang chub sems dpa' de rnams la yod pa ni byang chub sems dpa' ste snying ga'i zla ba dang mtshan ma'i dbus su sngags kyi rnam pa'i sems bskyed par gyur to zhes bya ba'i don to/ /de bzhin gshegs pa thams cad ni sngags kyi lha thams cad do/ /de rnams kyi sku la sogs pa'i</text></item>
<item><p>232a3</p><section></section><text>nam mkha' ni sku la sogs pa'i mi dmigs pa'o/ /de rnams dang de lta bu zhes zlas phye la 'khor los sgyur ba'i sku bsdu ba'o/ /de dag gi sbyor ba ni snying ga'i mtshan mar chud pa'i sems la dmigs pa gsum gyi sbyor ba'o/ /ched du brjod pa zhes bya ba la sogs pa la kun du bzang po</text></item>
<item><p>232a4</p><section></section><text>zhes bya ba ni sngags kyi lha thams cad kyi bdag nyid kyi sems so/ /sku la sogs pa'i rdo rje ni dmigs su med pa ste de dang ldan pas rdo rje can no/ /skye ba med pa'i sbyor ba ni skye ba med pa'i rnam par sems pa'i bya bas sbyor ba'o/ /rab tu bsgrags pa zhes bya ba ni tshigs su bcad pas</text></item>
<item><p>232a5</p><section></section><text>rnam par dpyod pa'o/ /de dag ni byang chub sems dpa' rnams kyis mgrin gcig tu byang chub thun mong du rnam par dpyod pa'o/ /byang chub sems kyi thun mong gi mtshan nyid bstan nas/ rab tu dbye ba bstan pa'i phyir/ de nas zhes bya ba la sogs pa gsungs te/ tshig drug car la</text></item>
<item><p>232a6</p><section></section><text>yang dang po'i rdo rje'i sgras ni mtshan ma'i don to/ /gnyis pa ni mi phyed pa'i don to/ /gsum pa ni ting nge 'dzin gyi don to/ /gshegs pa'i sgra dang po rnams ni sngags kyi tshig ste sangs rgyas zhes bya ba'i sgra bzhin de kho na nyid rtogs pa'o/ /drug car la yang bcom ldan</text></item>
<item><p>232a7</p><section></section><text>'das zhes bya ba ni rdo rje 'dzin pa nyid do/ /de la dang por rdo rje 'dzin pa'i byang chub kyi sems gsungs pa/ de nas zhes bya ba la sogs pa la de bzhin gshegs pa thams cad kyi sku dang gsung dang thugs ni rdo rje 'dzin pa'o/ /de'i rdo rje 'di la yod pas na de skad ces bya ste/</text></item>
<item><p>232b1</p><section></section><text>snying ga'i zla bar pad+ma rA ga ltar dmar ba'i sbyor bas so/ /de bzhin zhes bya ba ni de'i rdo rje ji lta ba de bzhin du gshegs shing rtogs pa'i sngags 'di la yod pas de bzhin gshegs pa ste mtshan ma'i dbus su de bzhin gshegs pa'i sngags bkod pa'o/ /sngags de yang yi ge hUM</text></item>
<item><p>232b2</p><section></section><text>dkar ba dang bsil ba dang snyan pa'i sgra dang ldan pa de gzung ba dang 'dzin pas stong pa'i yid tsam yin pas yi ge gsum ste shes bya dang shes pa bsdus te gnas pa zhes bya ba'i don to/ /de bzhin gshegs pa thams cad ces bya ba ni sngags kyi lha rnams so/ /de rnams</text></item>
<item><p>232b3</p><section></section><text>kyi mngon par byang chub pa'i tshul de kho na nyid shin tu rnam par dag pa'i chos kyi dbyings kyi ye shes rdo rje 'dzin pa zhes bya ba'i don to/ /de la dmigs pa'i ting nge 'dzin la yang de skad ces bya ste/ de nyid ni mi phyed pas na rdo rje'i snyoms par zhugs pa ni dmigs pa gsum</text></item>
<item><p>232b4</p><section></section><text>gyis mngon du byas pa ste/ sngags kyi rnam pa'i sems de las kun du 'od zer spros pa ni snang ba thob pa'i ting nge 'dzin to/ /'od zer de nyid kyis phyogs bcur kun du khyab par bzhugs pa'i sngags kyi lha rnams kyi bkod pa mthong ba ni snang ba mched pa'i ting nge 'dzin to/ /de rnams des</text></item>
<item><p>232b5</p><section></section><text>bsdus nas sems kyi nang du bcug pa ni sngags la dmigs pa ste/ de kho na nyid phyogs gcig pa'i ting nge 'dzin to/ /gzung ba med par shes nas de la 'dzin pa yang med par shes pa ni sems las dmigs pa zhes bya ba bar chad med pa'i ting nge 'dzin te 'jig rten las 'das</text></item>
<item><p>232b6</p><section></section><text>pa'i sems skye ba la bar du gcod par nus pa ni bar chad de de 'di la med pas na bar chad med pa'o/ /de nas ngag gi bdag nyid kyis sngags yongs su gyur pa las rdo rje 'dzin pa'i skur bskyed pa ni ngag la dmigs pa'o/ /de ltar dmigs pa gsum gyis rdo rje 'dzin pa la dmigs</text></item>
<item><p>232b7</p><section></section><text>pa'i ting nge 'dzin la snyoms par zhugs te byang chub kyi sems 'di zhes bya ba la ngag la dmigs pa'i rdo rje 'dzin pa ni byang chub yin la/ de la nye bar spyod pa'i sems ni byang chub kyi sems so/ /dngos po med par zhes bya ba la sogs pa la dngos po med pa ni chos kyi dbyings kyi</text></item>
<item><p>233a1</p><section></section><text>yul lo/ /bsgom pa med ces bya ba la bsgom pa ni dga' ma rnams kyi 'jug pa ste de med pa ni de rnams kyi spyod yul ma yin pa zhes bya ba'i don to/ /bsgom par bya zhes bya ba ni dga' ma rnams te de dag kyang de la bsgom pa ma yin te de dag ni de'i yul can du med pa'i phyir ro/ /</text></item>
<item><p>233a2</p><section></section><text>'di ltar de rnams ni mngon par brjod pas ro tha dad pa yin la de'i brjod du med pas ro gcig pa'i phyir ro/ /de ltar zhes bya ba ni gang gi phyir bsgom par bya ba bsgom pa min pa dang / de rnams der ro gcig tu gyur pa'i bde ba'i rang bzhin ni de nyams su myong ba yin pa de'i phyir dngos</text></item>
<item><p>233a3</p><section></section><text>po bsgom pa min pa dang / bde ba chen po'i sems bskyed pa don dam par ma skyes pa dang bsgoms pas rnyed pa ma yin zhing dmigs par gyur pa ma yin te/ bsgom pa yang der bkag pa yin pa'i phyir ro zhes bya ba ni rdo rje 'dzin pa nyid kyi byang chub rnam par dpyad pa ste/ bcom</text></item>
<item><p>233a4</p><section></section><text>ldan 'das kyis de skad ces gsungs pa'o/ /de bzhin gshegs pa thams cad kyi sku dang gsung dang thugs kyi rdo rje ni ting nge 'dzin te de la snyoms par zhugs pa de la de skad ces bya'o/ /de bzhin zhes bya ba ni snyoms par zhugs pa yin la gshegs pa zhes bya ba ni 'khor</text></item>
<item><p>233a5</p><section></section><text>rnams kyis de bzhin du rtogs pa'o/ /'dir tshigs su bcad pa ni/ /dga' ma rnams ni bsdus pa yis/ /chos dbyings nyams su myong ba bde/ /de ni skye med rnyed med du/ /rdor 'dzin tshigs su bcad pa shes/ /rnam par snang mdzad kyis gsungs pa/ /de nas zhes</text></item>
<item><p>233a6</p><section></section><text>bya ba la sogs pa la rnam par snang mdzad la sogs pa'i bshad pa ni rdo rje 'dzin gyi rjes su 'brangs nas shes par bya'o/ /bye brag tu gyur pa rnams 'dir bshad par bya ste/ rnam par snang mdzad kyi thugs ka'i zla ba la 'khor lo dkar po rtsibs brgyad pa'i mtshan ma'i nang du rab</text></item>
<item><p>233a7</p><section></section><text>sngags bkod de/ de yang gdod ma nas ma skyes pa'i stong pa nyid kyi rang bzhin gyi don du yi ge gsum po 'dis bstan pa yin no/ /de bzhin gshegs pa thams cad kyi mngon par rtogs pa ni ma lus par yang dag par thugs su chud pa ste byang chub las ma gtogs pa med pas ma</text></item>
<item><p>233b1</p><section></section><text>lus par thugs su chud pa yin la/ stong pa nyid kyi rang bzhin yin pas yang dag pa ste/ gdod nas skye ba med pas so/ /des na gdod nas skye ba med pas stong pa nyid kyi rang bzhin gyi ye shes tsam zhes bya ba'i don to/ /rnam par snang mdzad ces bya ba'i bar du'o/ /dngos po thams cad ces</text></item>
<item><p>233b2</p><section></section><text>bya ba la sogs pa la tshigs su bcad pa 'di ni rkang pa drug pa ste/ yi ge bdun dang bdun dang brgyad dang dgu dang brgyad dang drug gi tshig dag go/ /dngos po thams cad ces bya ba ni phyi rol gyi sngags kyi lha rnams so/ /bral ba ni mi ldan pa'o/ /bstan pa 'di'i nye bar bshad pa ni phung po zhes bya</text></item>
<item><p>233b3</p><section></section><text>ba la sogs pa yin te phung po ni sangs rgyas lnga rnams so/ /khams ni spyan ma la sogs pa lnga'o/ /skye mched ni bcu gnyis te sa'i snying po la sogs pa rnams dang gzugs rdo rje ma la sogs pa rnams so/ /mdor bsdus na gzung ba ni gzugs kyi phung po'o/ /'dzin pa ni tshor ba'i phung po la</text></item>
<item><p>233b4</p><section></section><text>sogs pa'o/ /rnam par spangs pa ni rang rig pa tsam gyi phyir te phung po la sogs pa de rnams rang gi sems yin pas so/ /gnyis kyis stong pa 'di la yod pas na stong pa nyid kyi rang bzhin te stong pa nyid kyis na gdod ma nyid nas ma skyes pa ste skyes nas 'gog pa ma yin pas gdod nas skye ba med pa</text></item>
<item><p>233b5</p><section></section><text>nyid do/ /chos bdag med par mnyam nyid pa/ /zhes chos rnams ni gzung ba dang 'dzin pa rnams so/ /de rnams med pa ni bdag med pa ste/ dus gsum mnyam pa nyid do/ /'dir tshigs su bcad pa ni/ /sangs rgyas 'khor lo 'dir don med/ /de rnams stong pa nyid kyi bdag /gdod</text></item>
<item><p>233b6</p><section></section><text>nas skye med nyid yin zhes/ /brtag pa'i tshigs su bcad pa shes/ /mi bskyod pa yis gsungs pa/ /de nas zhes bya ba la sogs pa la mi bskyod pa'i snying gar nyi ma la mtshan ma rdo rje nag po yid tsam gdengs por 'dug pa'i dbus su de'i sngags yi ge hUM kha dog nag po reg bya tsha ba skra rtsub mo/ /gzung</text></item>
<item><p>233b7</p><section></section><text>ba dang 'dzin pa'i stong pa nyid kyi yid yin pas yi ge gsum po 'di ni shes bya dang shes pa nye bar bsdus pas ro gcig tu gyur pa zhes bya ba'i don to/ /de bzhin gshegs pa thams cad kyi mi zad pa zhes bya ba ni bsdus pa'i mthar thug par bsam gtan lnga pa ste mi bskyod pa zhes bya ba'i don to/ /dngos</text></item>
<item><p>234a1</p><section></section><text>po 'di rnams zhes bya ba ni mtha' yas pa'i sngags kyi lha rnams kyi ma skyes pa zhes bya ba ni mnyam par gzhag pa'i sems la mtha' yas pa'i skye ba med pas rgya che ba dang bral te bsdus pas so/ /de lta na ni chos dang chos nyid du 'gyur te/ sems 'dzin pas na chos te zhi gnas so/ /chos nyid kyi</text></item>
<item><p>234a2</p><section></section><text>rnam pa dang ldan pas na chos nyid de lhag mthong ngo / /de dag kyang bzlog par bya ste de la chos gsum po bsam gtan dang po dang / chos bzhi po bsam gtan gnyis pa dang chos nyid bzhi ste bsam gtan gsum po dag go/ /de bas na chos nyid med pa zhes bzlog par sbyor ro/ /chos nyid ni de dag bsdus pa'i sngags kyi thig le</text></item>
<item><p>234a3</p><section></section><text>bsam gtan bzhi pa'o/ /chos dang chos nyid de dag med pa ni de bsdus pa'i sems kyi thig le dang sngags kyi thig le gcig tu gyur pa'i bsam gtan lnga pa'o/ /nam mkha' lta bur bdag med pa ni sems zad pas nam mkha' lta bu'o/ /byang chub tshul gyis zhes bya ba ni byang chub la rnam par dpyad pa'o/ /brtan pa ni mi phyed pa'o/ /</text></item>
<item><p>234a4</p><section></section><text>'dir tshigs su bcad pa ni/ chos dang blo ni mdor bsdus pa/ /mkha' dang nam mkha' gnyis su med/ /'di ni gsang zad zab mo ste/ /mi bskyod tshigs su bcad pas shes/ /rin chen 'byung ldan gyis gsungs pa/ /de nas zhes bya ba la sogs pa la 'di dang por yang rin chen dpal gyi sgra'i mthar rdo rje'i sgra lta</text></item>
<item><p>234a5</p><section></section><text>bu'o/ /ji ste rdo rje'i sgra med na yang rin chen gyi sgras rin chen 'byung ldan bstan la/ dpal gyi sgras mtshan ma bstan te snying ga'i nyi ma la nor bu rin po che ljang gu zur dgu pa de'i dbus su yi ge swA'i sngags te/ thams cad ces bya ba sku phra mo dang rdo rje zhes bya ba thugs phra mo dang don gyi rjes su 'gro ba'i gsung</text></item>
<item><p>234a6</p><section></section><text>phra mo ste/ de rnams ro gcig par gyur pa'i bsdus pa'i don ni yi ge gsum mo/ /de bzhin gshegs pa thams cad kyi bdag med pa ni rang dang spyi'i mtshan nyid med pa ste de la rang gi mtshan nyid phra mo rnam pa gsum mo/ /spyi'i mtshan nyid ni de dag bsdus pa'o/ /de dag med pa ni ro gcig tu gyur pa ste rin</text></item>
<item><p>234a7</p><section></section><text>chen 'byung ldan zhes bya ba'i don to/ /chos rnams thams cad ces bya ba la sogs pa la chos rnams thams cad ni mtha' yas pa'i sngags kyi lha rnams so/ /de rnams ni dngos po med pa nyid de chos kyi mtshan nyid rnam par spangs pa ste chos rnams kyi rang gi mtshan nyid dang bral ba'i phyir ro/ /chos bdag</text></item>
<item><p>234b1</p><section></section><text>med pa ni phra mo rnam pa gsum mo/ /kun tu 'byung ba gcig tu gyur pa'o/ /'dir tshigs su bcad pa ni/ sngags kyi lha rnams rang dang ni/ /spyi yi mtshan nyid yongs su zad/ /rin chen gsang gsum dam tshig ste/ /rig 'dzin tshigs su bcad pas shes/ /snang ba mtha' yas kyis gsungs pa/ /</text></item>
<item><p>234b2</p><section></section><text>de nas zhes bya ba la sogs pa la snang ba mtha' yas kyi mtshan ma dmar po 'dab ma brgyad kyi dbus su sngags yi ge AHdgod de tha snyad nam mkha' lta bu nyid ni yi ge gnyis kyi don yin no/ /ye shes ni sngags thams cad do/ /de'i 'bar ba ni mnyam pa nyid kyi ye shes kyi rin po che'o/ /sgron</text></item>
<item><p>234b3</p><section></section><text>ma ni de la so sor rtog pa ste snang ba mtha' yas zhes bya ba'i don to/ /ma skyes pa zhes bya ba la sogs pa la chos rnams ni sngags thams cad kyi gsang ba rnams te nam mkha' dang 'dra ba ma skyes pa'o/ /ngo bo med de zhes bya ba ni rin chen 'byung ldan te mtshon par bya ba'o/ /bsgom pa med ces bya ba ni de'i bsgom pa'ang</text></item>
<item><p>234b4</p><section></section><text>med de/ mtshon par bya ba'i phyir ro/ /nam mkha'i gnas su sbyar ba yis/ /zhes bya ba la gsum po bsdus pa ni nam mkha' yin la bzhi po nye bar bsdus pa ni gnas de dag gi sbyor ba'o/ /de ltar zhes pa ni de'i phyir zhes pa ste dngos po zhes bya ba ni rin chen 'byung ldan no/ /rab tu bsgrags zhes bya ba ni so</text></item>
<item><p>234b5</p><section></section><text>sor rtog pa'o/ /'dir tshigs su bcad pa ni/ sngags rnams gsang ba mkha' yin pas/ /mtshan bya mtshan nyid ga la yod/ /de ltar tha snyad mkhar bsdus pas/ /ngag bdag tshigs su bcad pas shes/ /don yod grub pas gsungs pa/ de nas zhes bya ba la sogs pa la 'di'i 'bras bu dang bcas pas na don</text></item>
<item><p>234b6</p><section></section><text>yod grub pa'o/ /de'i snying gar nyi ma la mtshan ma ral gri'i dbus su gnas pa sngags kyi yi ge hA bkod pa ste mgyogs par 'gro ba dang mi g.yo ba ni yi ge gnyis kyi don to/ /de bzhin gshegs pa thams cad kyis zil gyis mnan pa ni sems can thams cad kyi rgyud la gnas pa ste/ don yod grub</text></item>
<item><p>234b7</p><section></section><text>pa zhes bya ba'i don to/ /chos rnams zhes bya ba la sogs pa la rang bzhin 'od gsal ba ni chos rnams rang bzhin gyis de bzhin nyid de de dri ma med cing 'od gsal ba zhes bya ba'i don to/ /gdod nas zhes bya ba ni de nyid gdod nas dag pa yin gyi gnyen po'i mthus phyis dag pa ni ma yin no/ /nam mkha' bzhin</text></item>
<item><p>235a1</p><section></section><text>zhes bya ba ni 'khrul pa'i dri ma rnams de'i rang bzhin ma yin te glo bur ba yin pa'i phyir ro/ /rang bzhin rnam par dag pa ste ji ltar nam mkha' dud pa dang khug rna dang rdul dang sprin la sogs pa'i rang bzhin ma yin pa bzhin no/ /de nyid kyis na byang chub med pa ste don dam par de</text></item>
<item><p>235a2</p><section></section><text>rnams sbyangs pas dag pa ma yin pa'i phyir ro/ /mngon par rtogs pa med pa ni dag par byed pa'i lam gyi 'bras bu ma yin pa'i phyir ro/ /'dir tshigs su bcad pa ni/ 'jig rten rang bzhin 'od gsal bas/ /thams cad du ni sangs rgyas dngos/ /byang chub med cing lam yang med/ /thogs</text></item>
<item><p>235a3</p><section></section><text>med tshigs su bcad pas shes/ /'dir bsdu ba'i tshigs su bcad par gyur pa ni/ dang po'i snying sngags lhag mos gnas/ /dmigs pa rnams kyis mngon du bya/ /lus kyi phyag rgya de nyid gang / /tshigs bcad rnams kyis de dpyad bya/ /phyag rgya che dang tshigs bcad rnams/ /byang</text></item>
<item><p>235a4</p><section></section><text>chub rags pa'i rnam dpyad yin/ /phra mo gnas dang sa bon ni/ /byang chub phra mo'i rnam dpyad do/ /de bzhin gshegs pa thams cad kyi sku dang gsung dang thugs kyi gsang ba'i chos nyid kyi de kho na nyid kyi yi ge rnams thob nas zhes bya ba la de bzhin gshegs pa thams cad ni 'khor</text></item>
<item><p>235a5</p><section></section><text>los sgyur ba drug go/ /de rnams kyi sku la sogs pa'i gsang ba ste de la dmigs pa gsum gyis bsgrubs pa'i sku ni sku'i gsang ba'o/ /sngags ni gsung gi gsang ba'o/ /sngags kyi rnam pa la dmigs pa'i sems ni thugs kyi gsang ba'o/ /de gsal bar byed pa'i skur bstan pa ni</text></item>
<item><p>235a6</p><section></section><text>de'i chos so/ /de'i de kho na nyid kyi yi ge ni de dag ston par byed pa'i tshigs su bcad pa'i yi ge ste/ thos pa ni nges par bzung ba'o/ /ngo mtshar du gyur pa ni mngon par rtogs pa la'o/ /rmad du gyur pa ni byang chub rnam par bcad pa'i tshigs su bcad pa la'o/ /e ma'o sangs rgyas zhes bya ba ni sku'i gsang</text></item>
<item><p>235a7</p><section></section><text>ba'o/ /e ma ho chos zhes bya ba ni gsung dang thugs kyi gsang ba dbyer med pa bstan pa ste/ gang gi phyir 'dir lam gyi chos yin pas na'o/ /de yang gsung dang thugs kyi gsang ba'o/ /chos bshad pa ni ngo mtshar che/ /zhes bya ba chos ni byang chub ste chos thams cad kyi phul du gyur pa yin pa'i phyir ro/ /de</text></item>
<item><p>235b1</p><section></section><text>bshad pa ni byang chub kyis mis tshigs su bcad pa'o/ /de bas na go rims ji lta ba bzhin du ngag dang de nyid don dag don te/ sku'i gsang ba ni ming dang mtshan ma'i dri ma nub pa yin pa dang lam ni de kho na nyid kyi yul can yin pa dang tshigs su bcad pa ni yang dag par rtogs par brjod pa'i phyir ro/ /sku'i gsang</text></item>
<item><p>235b2</p><section></section><text>ba la bstod pa gsungs pa/ bdag med pa zhes bya ba la sogs pa la bdag med pa la dmigs pa'i lam la de skad ces bya'o/ /byung ba ni de las skyes pa ste rnam par rtog pa dang bcas pa'i mi dmigs pa'i lam gyis sangs rgyas kyi byang chub rdzogs pa ma yin pas/ sangs rgyas byang chub rdzogs mdzad</text></item>
<item><p>235b3</p><section></section><text>pa/ /rnam par mi rtog dmigs su med/ /ces bya ba gsungs so/ /sku'i gsang ba ni rnam par mi rtog pa dang mi dmigs pas rdzogs pa yin pa'i phyir ro/ /gsung gi gsang ba la bstod pa gsungs pa/ kun du bzang po zhes bya ba la sogs pa la 'di nyid ni kun du bzang po ste/ sangs rgyas thams cad kyi</text></item>
<item><p>235b4</p><section></section><text>sa bon du gyur pa'i phyir ro/ /chos thams cad kyi de kho na nyid kyi don de nyid kyi don te 'di'i don yin pas na thams cad don no/ /zla ba rdo rje'i sbyor bas sa bon bskyed pa ni byang chub sems kyi 'jug pa'o/ /de las sgrib pa thams cad 'joms pa ni byang chub rtogs pa ste de nyid kyi phyir gsungs pa/ byang chub sems</text></item>
<item><p>235b5</p><section></section><text>ni rab bskor ba/ /byang chub spyod pa rdo rje che/ /zhes so/ /thugs kyi gsang ba la bstod pa gsungs pa/ de bzhin gshegs pa zhes bya ba la sogs pa la thugs ni de bzhin nyid rtogs pas gsal ba tsam ste dus gsum gyi sangs rgyas kyi zhes bya ba dang 'brel to/ /dag pa ni rang bzhin te dri ma rnams glo bur ba yin</text></item>
<item><p>235b6</p><section></section><text>pa'i phyir ro/ /de nyid kyi phyir thabs dang shes rab yang dag par sbyor ba'i sa bon dang bcas pa'o/ /gzung ba rnams thim pas na sku 'dzin pa'o/ /'dzin pa rnams thim pas na thugs 'dzin pa'o/ /gsung thim pas na gsung 'dzin pa'o/ /rdo rje can du gyur pas na rdo rje 'dzin pa'o/ /de lta bu'i mngon par</text></item>
<item><p>235b7</p><section></section><text>rtogs pa'i byang chub tshigs su bcad pas ston par mdzad pa na sangs rgyas byang chub rab ston pa'o/ /de dag thams cad ni byang chub sems kyi gnas skabs yin pas de bas na tshigs su bcad pa bzhi char la yang byang chub sems kyi sgra sbyar ba yin no/ /ji ste gang yang theg pa</text></item>
<item><p>236a1</p><section></section><text>chen po dag las de bzhin nyid dang yang dag pa'i mtha' dang mtshan ma med pa dang don dam pa dang chos kyi dbyings dang chos nyid la sogs pa'i sgra 'di dag gis brjod pa'i don gang yin zhe na/ stong pa nyid yin no/ /de ni 'gyur ba med pas de bzhin nyid du brjod do/ /zas su chu za'o zhes</text></item>
<item><p>236a2</p><section></section><text>bya ba de bzhin du de bzhin gyi sgras nges par gzung ba ston pas rtag tu de bzhin nyid yin pa'i phyir ro/ /yang dag pa ni de kho na yin te de bzhin nyid do/ /mtha' ni mchog ste de las lhag par gyur pa'i de kho na gzhan med pas 'di la yang dag pa'i mtha' zhes brjod do/ /mi bden par snang ba 'khrul pa</text></item>
<item><p>236a3</p><section></section><text>yin la de la gang snang ba de ni de'i mtshan ma yin te des yul du byas pa'i phyir ro/ /de las bzlog pa ni mtshan ma med pa ste 'khrul pa'i yul ma yin pa'i phyir ro/ /de ni mtshan ma med pa zhes brjod do/ /dam pa ni 'jig rten las 'das pa'i ye shes te/ 'di de'i yul yin pa'i phyir 'di la don dam</text></item>
<item><p>236a4</p><section></section><text>pa zhes brjod do/ /chos ni 'phags pa rnams kyi chos te/ phul du byung ba'i phyir ro/ /de nyid la dmigs pas de rnams skye bas chos rnams kyi rgyu yin pa'i phyir 'di ni chos kyi dbyings su brjod do/ /de ni chos thams cad kyi rang bzhin yin pa'i phyir chos nyid ces kyang brjod do/ /de ltar na ni gang</text></item>
<item><p>236a5</p><section></section><text>du brtag pa'i phyir sems kyi skye ba ni gsal bar snang ba tsam yin te/ dper na rtsig pa zhig pas nam mkha' la sogs pa'i skye ba bzhin no zhes bya ba de gang zhig ce na der yang sems zhes bya ba'i sgra ni stong pa nyid la bya ste/ sems kyi rang bzhin yin pa'i phyir ro/ /ci ste stong pa nyid kyi mtshan nyid la</text></item>
<item><p>236a6</p><section></section><text>sogs pa mdor bsdus te rnam par gzhag pa gang yin zhe na/ brjod par bya ste/ stong nyid chos rnams thams cad kyi/ /gnyis kyi stong pa gang yin pa de'o/ /gnyis pa med pa'i mtshan nyid pas/ /de ni thams cad ro gcig nyid/ /stong pa nyid phyir dngos po 'ang min/ /de rnams dngos phyir dngos med</text></item>
<item><p>236a7</p><section></section><text>min/ /lus dngos yin phyir gzhan ma yin/ /mtshan nyid kyis ni gzhan ma min/ /sems kyi chos nyid rtag pa'i phyir/ /nam mkha'i byung ba bzhin de brjod/ /de yi brjod byas bsgoms pa las/ /nye bar brjod pa kun rdzob yin/ /spros pa med pa'i ye shes kyis/ /dri ma rtsa nas bton gyur pas/ /glo</text></item>
<item><p>236b1</p><section></section><text>bur dri ma zad pa na/ /rang bzhin dag ces dag pa yin/ /gal te phyi rol don med na/ /sngon po la sogs pa 'di dag ji ltar snang bar 'gyur zhe na/ /bag chags kyi stobs las skyes pa'i mi bden pa'i don gyi don du snang ste rmi lam gyi shes pa bzhin no/ /bcom ldan 'das kyis kyang / ji ltar byis pas rnam</text></item>
<item><p>236b2</p><section></section><text>brtags pa'i/ /don phyir de ni yod ma yin/ /bag chags kyis ni dkrugs pa'i sems/ /don du snang bar 'gyur ba yin/ /zhes gsungs te/ bag chags kyis dkrugs pa ni nyams par byas pa'o/ /ji ste 'di dag shes pa nyid yin gyi phyi rol gyi don ma yin par ga la shes te/ rmi lam gyi shes</text></item>
<item><p>236b3</p><section></section><text>pa nyid don de dang der snang ba bzhin du sad pa nyid na yang ma yin te/ sngon po la sogs pa'i don nyid snang ba yin la dpe tsam gyi don grub pa med do zhe na/ 'dir brjod par bya ste 'di la gsal ba dang snang ba myong ba dang / bems po ma yin pa dang lkog tu gyur pa ma yin pa rnams ni rtogs pa'i</text></item>
<item><p>236b4</p><section></section><text>mtshan nyid yin la/ sngon po la sogs pa rnams kyang nyams su myong ba ni myong ba de ma gtogs pa med de/ de bas na sngon po la sogs pa yang rtog pa'i ngo bor grub la de nyid kyi phyir phyi rol gyi ngo bo ma yin par grub ste/ be+ems po dang snang ba dag la 'gal ba'i phyir ro/ /'dir dpyod pa can dag</text></item>
<item><p>236b5</p><section></section><text>na re don gyi chos gsal ba can yin zhes bya ba ni bdag nyid kyis myong bas bden na de yang shes pas byas pa yin gyi shes pa'i mtshan nyid ni ma yin no/ /de bas na de ni don gyi chos yin la de gsal bar byed pa'i rgyu shes pa ni skyes bu'i chos yin no zhes zer na/ de yang mi rigs te don gyi rang</text></item>
<item><p>236b6</p><section></section><text>bzhin ni skyes bu rnams kyi thun mong ma yin te/ 'di ltar snam bu dmar po tshos mkhan nyid la dmar por snang gi gzhan dag la dkar por snang ba ni ma yin te/ 'o na ci zhe na/ skyes bu thams cad kyi dmar po yin pas 'di ltar gang zhig gis don gyi chos gsal bar byas pa de thams</text></item>
<item><p>236b7</p><section></section><text>cad kyis mthong bar 'gyur te thams cad kyi snang ba'i chos yin pa'i phyir ro/ /de bas na thams cad kyis mthong ba med pa ma gtogs pa 'ba' zhig gis don 'ga' zhig mthong ba de thams cad du mthong bar 'gyur ro/ /gzhan dag na re bems po ma yin pa dang gsal ba ni rig pa'i mtshan</text></item>
<item><p>237a1</p><section></section><text>nyid de de nyid ni rtogs pa yin la/ de yang skyes bu'i chos yin gyi chos ma yin te/ skyes bu'i shes pa des don gyi phyi rol du rig cing gzung bas rtogs pa yin no/ /de bas na don gsal ba yin te/ gsal ba ni shes pas gsal bar byas pa'o zhe na/ de yang</text></item>
<item><p>237a2</p><section></section><text>rigs pa ma yin te 'di ltar gsal ba'i mtshan nyid sngar bshad pa bzhin nyams su myong ba yin la/ de yang sngon po la sogs pa'i chos ma yin/ de dang gsal ba ma yin pas gzhan gyis kyang nus pa ma yin te rang gis gsal ba ma yin pa ni gzhan gyis gsal bar bya bar nus pa ma yin te/</text></item>
<item><p>237a3</p><section></section><text>gsal bar byas pas gsal bar gyur pa dang / gsal ba ma yin pa yang 'gal ba'i phyir ro/ /ji ste bdag nyid kyis mi gsal ba yang gsal ba pos gsal bar byas pa la skyon ci yod ce na/ de lta na yang gsal bar gyur pa don gyi chos nyid du 'gyur te/ des na dpyod pa pa'i lugs khas blangs pa</text></item>
<item><p>237a4</p><section></section><text>min la de'i skyon yang sngar bshad zin to/ /de ltar na sngon po la sogs pa ni snang ba'i bdag nyid la snang ba yin pas na gzung ba dang 'dzin pas stong pa'i rnam par shes pa tsam mo zhes bya ba 'dis gnas pa yin no/ /'dir tshigs su bcad pa ni/ snang ba min pa snang mi 'gyur/ /gzhan gyis kyang ni snang</text></item>
<item><p>237a5</p><section></section><text>mi nus/ /sngon po la sogs snang ba ste/ /de phyir gnyis med shes pa yin/ /gzhan yang snam bu dang re lde dang rtsig pa la sogs pa snang ba 'di dag gcig gam du ma zhig ji ste gcig yin na thog ma dang tha ma dang dbus kyi cha'i bye brag dmigs par mi 'gyur te bye brag med pa la 'gal</text></item>
<item><p>237a6</p><section></section><text>ba'i phyir ro/ /de ltar cha shas rnams kyang so sor gcig tu mi rung bas cha shas med pa'i rdul phra rab 'ba' zhig gnas grang / de yang yongs su bskor ba'i rdul rnams kyis phyogs gcig nas sbyor du mi rung ste/ cha shas med pa'i phyir ro/ /thams cad kyis kyang mi rung ste rdul phra mo</text></item>
<item><p>237a7</p><section></section><text>rnams gcig la gcig zhugs pas ri la sogs pa yang rdul phra mo'i tshad tsam du thal bar 'gyur ro/ /des na snam bu la sogs pa 'di dag gcig kyang ma yin la du ma yang ma yin te de'i phyir sngon po la sogs pa 'di dag rdul phra mor bshig na/ phyi rol gyi don yod pa ma yin te</text></item>
<item><p>237b1</p><section></section><text>gcig dang du ma dang bral ba'i phyir ro/ /de yang slob dpon dbyig gnyen gyi zhal snga nas/ drug gis cig car sbyar bas na/ /phra rab rdul cha drug tu 'gyur/ /drug po dag ni go gcig na/ /gong bu rdul phran tsam du 'gyur/ /zhes gsungs so/ /ji ltar sngon po la sogs pa phyi rol du khas</text></item>
<item><p>237b2</p><section></section><text>blangs pa la skyon brjod pa 'di dag ni rnam par shes pa'i bdag nyid kyi sngon po la sogs pa la yang mtshungs te/ thal bar gyur pa la bye brag med pa'i phyir ro/ /don dang rnam par shes pa bye brag tsam gyis ni cir yang mi 'gyur ro/ /ji ste don gyi rdul phra rab ni phyogs drug nas bskor ba yin la rnam par</text></item>
<item><p>237b3</p><section></section><text>shes pa'i rdul phra mo ni phyogs bzhi pa'o zhe na/ cha shas dang bcas par mtshungs pa'i phyir des kyang cir yang mi 'gyur ro/ /gcig dang du ma las ma gtogs pa'i dngos po phung po gsum pa gzhan dag kyang med pas sngon po la sogs pa 'di dag ni phyi rol gyi dngos po dang nang gi dngos</text></item>
<item><p>237b4</p><section></section><text>por ma grub pa brdzun pa nyid do/ /gzhan yang 'di ni sngon po la sogs pa 'di dag cig car nyams su myong ba yin la/ nyams su myong ba de yang rig pa dang gsal ba dang snang ba zhes bya ste/ gsal ba de ni myong ba dang bdag nyid gcig pa nyid yin la/ gsal ba dang gsal ba ma yin par</text></item>
<item><p>237b5</p><section></section><text>'gal ba'i phyir dang gsal ba ni gsal ba kho na'i mtshan nyid yin pa'i phyir ro/ /myong ba'i ngo bo nyid yin la/ de ltar gsal ba tsam yin yang bag chags kyis dkrugs pa'i dbang gis med du zin kyang gang zhig gis bdag nyid du snang ste/ bdag nyid de dag ni go rims bzhin du gzhan</text></item>
<item><p>237b6</p><section></section><text>gyis ma bzhag pa dang / bzhag pa yang dag pa dang yang dag pa ma yin pa yang yin te/ gsal ba ni gzhan gyis bzhag pa ma yin pa'i phyir brdzun par mi rung ngo / /gsal ba de yang gsal ba gzhan gyis bzhag pas gsal ba ma yin te thug pa med par thal bar 'gyur ba'i phyir ro/ /de bas</text></item>
<item><p>237b7</p><section></section><text>na gsal ba 'di ni rang gi bdag nyid kyi mngon sum gyi tshad ma yin te gzhan gyis bzhag pa ni nam mkha' la sgra'i tshogs snang ba bzhin 'khrul pas yin no/ /de nyid kyi phyir gsal ba la gnod par byed pa med pa dang de las lhag pa'i tshad ma 'jig rten na med pa'i phyir ro/ /sngon po</text></item>
<item><p>238a1</p><section></section><text>la sogs pa la ni gnod pa yod pa kho na ste/ 'di ltar sngon po dang ser po dang dkar po dang ljang gu la sogs pa'i mtshan nyid phan tshun spangs te snang bas na gcig ma yin la de'i bdag nyid snang ba gcig dang 'gal ba'i phyir du ma nyid kyang ma yin no/ /ji ste de'i bdag nyid yin pa'i phyir</text></item>
<item><p>238a2</p><section></section><text>de dang 'dra bar gsal ba yang tha dad do zhe na/ de dag bdag nyid so sor myong ba'i phyir lhan cig myong ba med pas thams cad la gcig tu myong ba med par thal bar 'gyur ro/ /de bas na sngon po la sogs pa ni gcig dang du ma dang bral bas brdzun pa yin te nam mkha'i ngos la snang ba'i skra'i tshogs</text></item>
<item><p>238a3</p><section></section><text>bzhin no/ /bcom ldan 'das kyis kyang don 'di/ /ji ltar me long la ni gzugs/ /gcig dang gzhan pa rnams spangs pa/ /snang yang de na yod ma yin/ /de bzhin dngos rnams ngo bo nyid/ /ces gsungs so/ /'di ltar gzhan pa zhes bya ba ni gcig la ltos pa ste du ma'o/ /dngos rnams zhes</text></item>
<item><p>238a4</p><section></section><text>bya ba ni rnam par rig pa tsam gyi bdag nyid kyi chos thams cad do/ /ngo bo nyid ces bya ba ni dngos po'i mtshan nyid de sngon po'i lam la sogs pa'o/ /gzhan yang sngon po la sogs pa gsal ba las tha dad dam 'on te tha dad pa ma yin ji ste tha dad pa yin na ni de mi snang bar 'gyur ro/ /gal te tha dad pa ma yin</text></item>
<item><p>238a5</p><section></section><text>na ni/ de rnams gsal ba'i bdag nyid yin pas gcig tu gyur pa'am de yang de rnams dang tha mi dad pas du mar gyur pa des na lhan cig myong ba med par 'gyur ro/ /de bas na sngon po la sogs pa gsal ba las tha dad pa dang / cig shos kyi rang bzhin dang bral bas me long gi nang du byung ba'i</text></item>
<item><p>238a6</p><section></section><text>gzugs brnyan bzhin du brdzun pa yin pa'i phyir yang / ji ltar me long la ni gzugs/ /zhes bya ba la sogs pa gsungs te/ phyogs 'di la ni gcig dang gzhan pa zhes bya ba ni tha dad pa dang tha dad pa ma yin pa'o/ /ji ste sngon po la sogs pa 'di dag lhan cig myong ba'i phyir gcig yin no zhe na/ ma</text></item>
<item><p>238a7</p><section></section><text>yin te tha dad par nyams su myong ba'i phyir dang tha mi dad par nyams su myong bar mi nus pas so/ /ji ste yang sngon po la sogs pa 'di dag lhan cig nyams su myong bas ji ltar nyams su myong ba de ltar gcig yin no zhe na/ tha dad pa nyid tha dad pa ma yin no zhes legs par smras par 'gyur ro/ /ji ste</text></item>
<item><p>238b1</p><section></section><text>blo'i rnam pa yang sngon po la sogs pa ni rang nyid la 'khrul pa mi rigs pas brdzun pa ma yin la/ rang gi snang ba phyi rol gyi don ma yin pa la sngon du mngon par zhen pas bzhag pa'i sngon po la sogs pa ni brdzun pa yin no zhe na/ 'o na ni rang gi snang ba la mngon par zhen pa yin pas de rnam pa</text></item>
<item><p>238b2</p><section></section><text>thams cad du shes pa nyid du zhen par 'gyur gyi don du ni ma yin te de don ma yin pa'i phyir ro/ /de nyid kyi phyir 'khrul pa yin no zhe na/ 'khrul pa de nyid dpyad par bya ba yin no/ /ji ste don la mngon par zhen pa yin na ni de'i don rnam pa thams cad du yod par 'gyur bas don med pa bzhin du zhen par mi</text></item>
<item><p>238b3</p><section></section><text>'gyur ro/ /de bas na don la yang zhen pa ma yin la shes pa la yang ma yin no/ /'o na ci zhe na/ rnam par rtog pa'i blo'i snang ba ldog pa'i lus gtso bor gyur pa tsam ni brdzun pa yin no/ /de yang nyams su myong ba'i phyir dang blo med na mi 'byung ba'i phyir dang so so'i bdag nyid du myong ba'i</text></item>
<item><p>238b4</p><section></section><text>phyir blo'i bdag nyid yin la don mngon par zhen pas don du gyur pa yin gyi don yod pas ni ma yin te/ don med kyang 'byung ba'i phyir ro/ /de las kha cig ni don rnam par 'jog pa yin te don dang 'brel pa'i phyir ro/ /de bas na gang yang sgra rnams ni dngos su dngos po'i don can du mi rigs te 'gal</text></item>
<item><p>238b5</p><section></section><text>ba'i phyir ro/ /brdzun pa'i don can de ni ji ltar grags pa bzhin rnam par gzhag pa yin gyi de kho na nyid ji lta ba bzhin du ni ma yin no/ /de yang gsungs pa/ de la ngo bo phyi rol dang / /gcig lta gzhan las log lta bur/ /snang ba gang yin brtag pa yi/ /yan lag med phyir de nyid min/ /</text></item>
<item><p>238b6</p><section></section><text>yang gsungs pa/ sgra don 'di ni yod min kyang / /ji ltar grags pa bzhin du brjod/ /yang ci'i phyir brdzun par snang zhe na/ /de'i bdag nyid kyi phyir ro/ /'o na ji ltar bden pa dang brdzun pa 'gal bar gyur pa dag /de'i bdag nyid du rung / gsal ba las tha mi dad pa'i phyir rnam par brdzun pa</text></item>
<item><p>238b7</p><section></section><text>yang dngos por gyur pa 'am snang ba brdzun pa las tha mi dad pa'i phyir gsal ba yang brdzun du 'gyur zhe na/ gang yang ji ltar bden pa dang / /brdzun pa 'gal bar gyur pa dag /de'i bdag nyid du rung ba zhes bya ba yang mi rigs te/ bdag nyid kyi dngos por gyur na 'gal bar 'gyur gyi brdzun pa la ni ma</text></item>
<item><p>239a1</p><section></section><text>yin no/ /de bas na brdzun pa'i dbang gis snang ba yang brdzun yin la/ brdzun pa des de'i bdag nyid kyang yin pa la 'gal ba ci yod brdzun pa yang ji ltar grags pa bzhin du rnam par mi gzhag pa ni ma yin no/ /'di ni gdon mi za bar khas blang bar bya ste gzhan du 'khrul pa rgyun</text></item>
<item><p>239a2</p><section></section><text>'chad par 'gyur ro/ /de nas nges pa dang 'jug pa dang phan tshun rtsod pa dang bcings pa dang grol ba la sogs pa med pas thal bar 'gyur ro/ /de bas na gang yang gsal ba las tha mi dad pa'i phyir snang ba brdzun yang dngos por 'gyur ro zhes bya ba'i gtan tshigs 'di la/ gal te dngos po'i rang</text></item>
<item><p>239a3</p><section></section><text>bzhin du tha mi dad do zhe na/ gtan tshigs ma grub par 'gyur ro/ /'on te tha dad pa tsam gtan tshigs yin na ni ma nges par 'gyur te/ gzung ba dang 'dzin pa nyid la sogs pa la de med par gtan tshigs yod pas so/ /de nyid kyis gsal ba yang rnam par brdzun pa de la tha mi dad pa'i phyir zhes bya ba</text></item>
<item><p>239a4</p><section></section><text>la sogs pa yang bshad zin to/ /yang dbu ma pas smras pa/ kho bo'i ltar na thams cad brdzun yin pa'i phyir dngos po cung zad kyang yin pas gtan tshigs 'di bsgrub bya med par yod pa ma yin no zhe na/ de dag gi ltar na yang bzlog pa la gnod par byed pa'i tshad ma med pas ldog pa the tshom za ba'i</text></item>
<item><p>239a5</p><section></section><text>ma nges par 'gyur ro/ /gzhan yang thams cad brdzun pa nyid yin na/ de'i tshe gang gis kyang ci la yang sgro btags pa med par 'gyur te/ bye brag med pa'i phyir ro/ /de'i phyir 'khrul pa rgyun chad par 'gyur la/ sgro ma btags pa la gnod pa byed pa med pas gang gis kyang ci yang brdzun par ma</text></item>
<item><p>239a6</p><section></section><text>grub po/ /gzhan yang gal te thams cad stong pa nyid kyang brdzun pa yin na don dam par bya ba gang la yod na ci ste de ni tshad mas grub pas brdzun pa ma yin no zhe na/ 'o na mi gsal ba yang brdzun du mi 'gyur te/ tshad mas grub pa'i phyir ro/ /'di ltar sngon po la sogs pa'i gsal ba ni thams cad kyi</text></item>
<item><p>239a7</p><section></section><text>nyams su ma myong bas grub ste/ de yang rig pa la 'khrul pa mi dmigs pas mngon sum nyid yin no/ /sngon po la sogs pa myong ba ni 'khrul pa yin la de dag de las ngo bo gzhan du 'gyur te ji ltar bstan pa'i gnod pa yod pa'i phyir ro/ /sngon po dang gsal ba dag ni shin tu dbyer med de bye brag</text></item>
<item><p>239b1</p><section></section><text>mi dmigs pa'i phyir ro zhe na/ de'i tshe tha dad pa med pa tsam du sgrub pa na ni 'grub pa yin no/ /'on te dngos po nyid kyi tha dad pa med pa sgrub na ni ma nges par 'gyur ro/ /de bas na gsal ba'i bdag nyid yang dag pa yang gzhan yin la sngon po la sogs pa brdzun pa yang gzhan yin no/ /</text></item>
<item><p>239b2</p><section></section><text>gzhan yang thams cad brdzun pa nyid yin na/ 'jig rten las 'das pa'i rnam par mi rtog pa'i ye shes nam ri yang skye bar mi 'gyur te/ rtag tu brdzun pa nyams su myong ba'i phyir dang bden pa las so sor rtog pa dang bcas pa yin pa'i phyir ro/ /kha cig na re sems dang sems las byung ba</text></item>
<item><p>239b3</p><section></section><text>'gags pa ni 'jig rten las 'das pa'i yang dag pa'i ye shes so zhes zer na de yang mi bden te/ 'di ltar shes rab la sogs pa 'gog pa na shes pa nyid kyang 'gags na yang dag pa'i ye shes lta smos kyang ci dgos/ kho bo'i ltar na brdzun par snang ba 'gags nas gnyis su med par gsal</text></item>
<item><p>239b4</p><section></section><text>bar myong ba'i 'jig rten las 'das pa'i ye shes skye ba'i phyir nyes pa ci yang med do/ /de'i phyir thams cad brdzun par smra ba ni rtsod pa la mkhas pa ma yin no/ /'dir brdzun pa ni ngo bo med pa'i phyir btags pa'i yod pa'o/ /gsal ba ni rten cing 'brel bar 'byung ba'i phyir rdzas su yod pa'o/ /de gnyis</text></item>
<item><p>239b5</p><section></section><text>kyis stong pa ni don dam par yod pa ste yang dag pa'i ye shes kyi yul yin pa'i phyir ro/ /de nyid kyis na sngon po la sogs pa ni ngo bo nyid med pa'i phyir skye bar yang mi 'gyur la 'gag par yang mi 'gyur te 'khrul pa'i dus na ni snang la 'khrul pa log na ni mi snang bar zad do/ /de skad du yang</text></item>
<item><p>239b6</p><section></section><text>slob dpon klu sgrub kyi zhal snga nas/ /dngos rnams skye ba yod med cing / /'gag pa gang na yod ma yin/ /rkyen nyid 'di rnams kho na ni/ /skye zhing 'gag par 'gyur ba yin/ /'byung ba che la sogs bshad pa/ /rnam par shes su yang dag 'du/ /ye shes kyis ni de bral na/ /log</text></item>
<item><p>239b7</p><section></section><text>par rnam brtag cis ma yin/ /gal te de lta na rnal 'byor spyod pa dang de dag tu bye brag ci zhig yod ce na/ dbu ma pa kha cig dag ni gsal ba'i bdag nyid de yang dpyad mi bzod pas med par khas len na/ de ni rigs pa ma yin te/ sgro ma btags par mngon sum gyis grub par gyur pa/ spros</text></item>
<item><p>240a1</p><section></section><text>pa thams cad log par gyur yang rjes su 'brang ba'i gsal ba ni 'jig rten dang 'jig rten las 'das pa'i dpyod pa'i rgya mtsho las rgal ba cig tu dpyad bzod pa'i bdag nyid can yin te/ gnod pa thams cad ni sgro btags pa'i yul can yin pa'i phyir ro/ /gang gis de la gnod pa</text></item>
<item><p>240a2</p><section></section><text>byas par gyur na de'i rtsa ba can yin pa'i phyir nyam chung bar 'gyur ba'am des gnod par 'gyur ro/ /yang kho bo ni dngos po thams cad gsal ba'i bdag nyid kyis bden la/ sngon po la sogs pa'i bdag nyid kyis mi bden pa ni dbu ma nyid kyi lam yin par smras te/ rnal 'byor spyod pa 'di ltar</text></item>
<item><p>240a3</p><section></section><text>'dod pa ji lta ba de bzhin du/ nA gardzu na'i zhal snga nas kyang bzhed de/ grub pa'i mtha' 'di ni gcig pa yin la/ tha dad par 'dod pa gzhan dag ni kha na ma tho ba med pa ma yin no/ /shin tu spros pas chog go/ /'di ni thams cad du gnas par gyur pa ste/ 'di ltar chos thams cad snang ba</text></item>
<item><p>240a4</p><section></section><text>sems bskyed pa gzung ba dang 'dzin pa dag dang bral bas lus dang ngag bzhin du sems tsam nyid du mos par byas la rnam pa de dag brdzun par rig nas snang ba med par rtogs pa'i sbyor bas spangs te snang ba med pa'i zhi gnas 'di bskyed la/ de nyid gsal bar mthong ba'i lhag mthong dang zung du 'jug pa'i</text></item>
<item><p>240a5</p><section></section><text>bsgom pa rdzogs pa na/ zhi gnas dang lhag mthong gi bdag nyid can 'jig rten las 'das pa'i ye shes snang ba med cing spros pa thams cad dang bral ba skye bar 'gyur ro/ /'dir tshigs su bcad pa gsum yin te/ bden min gnyis su rtogs pa yis/ /'jig rten shes pa rnam par bcas/ /rnam</text></item>
<item><p>240a6</p><section></section><text>pa dag ni brdzun pa'i phyir/ /de ni rnam pa med par brjod/ /'phags pa bden min mi rtog pas/ /ye shes gnyis med rnam pa can/ /bden min rnam pa spangs nas su/ /mnyam nyid ting 'dzin lhag mthong bcas/ /'jig rten las 'das ye shes ni/ /rnam pa dag ni nub gyur</text></item>
<item><p>240a7</p><section></section><text>nas/ /spros pa med par gnyis med pas/ /gtso bo snang ba med pa skye/ /byang chub kyi sems gsal bar byed pa'i le'u ni byang chub sems kyi le'u ste/ gsang ba 'dus pa'i bshad sbyar snyim pa'i me tog las le'u gnyis pa'o// //mchog gi bsnyen pa ni le'u gsum</text></item>
<item><p>240b1</p><section></section><text>pa dang bdun pa dang bcu gcig pa dang bco lnga pa ste le'u bzhi rnams su gtor te gnas pa las de'i mngon par rtogs pa ni le'u gsum pa'i don yin la/ de bas na 'di'i dang por de nyid re zhig mdor bsdus te brjod par bya'o/ /'di sgrub thabs kyi dbang du byas pa'i sngags pa tshogs bsags</text></item>
<item><p>240b2</p><section></section><text>pa'i mtshan ma thob pas me tog dang 'bras bu dri zhim po phun sum tshogs pa gtsang zhing nye bar 'tshe ba med pa'i ri sul la sogs par gnas bcas te sgrub pa'i grogs bzang po dang lhan cig tu mchog gi bsnyen pa rtsom par 'dod pas tho rangs kyi dus su langs la/ lam la brten pa'i bar gyi cho</text></item>
<item><p>240b3</p><section></section><text>ga nas nyams su blangs te/ sems can thams cad la snying rje mngon du byas nas snang ba med pa'i byang chub kyi sems lhag par mos par byas la/ oM shU n+ya tA dz+nyA na badzra swa b+hA ba At+ma ko\u0f85haM/ zhes bya ba'i sngags kyis byin gyis brlab bo/ /de'i rjes la chos 'byung ba'i phyag rgya'i nang du tshud</text></item>
<item><p>240b4</p><section></section><text>pa'i khang bu brtsegs pa bsgoms pa/ gal te rnam par snang mdzad dam/ de'i rigs kyi rnal 'byor pa yin na/ /de'i dbus su gdan zla ba'i dkyil 'khor la rab bsngags kyi yi ge zla ba ltar dkar ba bsams la/ de'i 'od zer gyis nam mkha' khyab pa'i sngags kyi lha rnams bsdus te de nyid du</text></item>
<item><p>240b5</p><section></section><text>bstims pa las byung ba'i bcom ldan 'das rnam par snang mdzad bsgom par bya ste/ mdog dkar po nag po dmar po'i zhal can/ /rtsa ba'i phyag gnyis kyis rang gi 'od zer gyi rig ma la 'khyud cing ma mchu 'dzin pa/ phyag g.yas gnyis kyis 'khor lo dang ral gri 'dzin cing / g.yon gnyis</text></item>
<item><p>240b6</p><section></section><text>kyis rin po che dang pad+ma bsnams pa zla ba'i gdan dang / zla ba'i 'od can/ rdo rje'i skyil krung dang / zhi ba'i nyams dang ldan pa ral pa'i cod pan la mi bskyod pas brgyan pa/ mgo bo dang / mgrin pa snying ga rnams su zla ba rab bsngags dang / AHdang hUM gis byin gyis brlab cing 'od zer</text></item>
<item><p>240b7</p><section></section><text>kha dog sna lnga las de bzhin gshegs pa'i tshogs spros pas nam mkha'i ngos g.yogs par bsam mo/ /de'i rjes la sbyor ba'i yan lag drug po byas te/ ji skad du le'u bco brgyad pa las/ bsnyen pa'i yan lag drug tshul du/ /byas pa mchog ni bsgrub par bya/ /gzhan</text></item>
<item><p>241a1</p><section></section><text>dag tu ni bsgrubs gyur na/ /dngos grub mchog tu mi 'gyur ro/ /so sor sdud dang bsam gtan dang / /srog rtsol de bzhin 'dzin pa dang / /rjes su dran dang ting 'dzin dang / /sbyor ba'i yan lag drug ces bya/ /zhes gsungs te/ de las 'byung ba chen po lnga bsdus</text></item>
<item><p>241a2</p><section></section><text>pa ni nam mkha' bsams nas de'i dbus su 'byung ba las gyur pa'i dbang po lnga bsdus pa'i rdo rje bsam mo/ /de'i lte bar chos kyi dbyings kyi zla ba'i gdan la gnas pa'i sna tshogs pa bsams la shes pa dang shes bya de dag tha dad kyi sbyor ba dang bral bas gdan sna tshogs pa dag</text></item>
<item><p>241a3</p><section></section><text>dbyer med pa'i nges par bya'o/ /de'i rjes la sna tshogs pa'i gdan zla ba las zla ba dang nyi ma'i rnam pa gzugs dang sgra dang dri dang ro dang reg bya rnams rim bzhin du rdo rje nor bu'i sgo nas byung bas pad+ma'i nang du dbus dang / shar dang / lho dang nub dang byang gi cha rnams su bkod la/ sna tshogs</text></item>
<item><p>241a4</p><section></section><text>pa nyid la sangs rgyas lnga'i sngags kyi rnam pa oM hUM swA AHhA/ zhes bya ba rnams spros te/ /de dag tu bkod nas rim pa ji lta ba bzhin du rang rang la rtag pa dang mi bskyod pa dang / rin chen dbang po dang / ngag gi dbang phyug dang / don yod grub pa rnams rang gi rigs mtha' yas pa dang lhan cig tu</text></item>
<item><p>241a5</p><section></section><text>'ongs te bstim mo/ /de ltar dkyil 'khor lnga'i bdag nyid ji srid 'dod kyi bar du bsgom mo/ /de'i rjes la sna tshogs pa'i rang gi gdan la sangs rgyas lnga'i gdan lnga bsdu/ bdag nyid la ni sangs rgyas lnga po bsdu ba 'di ni so sor sdud pa zhes bya ba'i yan lag dang po'o/ /de'i rjes la sna</text></item>
<item><p>241a6</p><section></section><text>tshogs pa las pad mo'i lte ba'i grwa gsum du 'khor lo dang pad+ma dang rdo rje rnams spros pa ni bsam gtan dang po rtog pa zhes bya'o/ /de rnams kyi dbus su ral gri spro ba ni bsam gtan gnyis pa dpyod pa zhes bya'o/ /mtshan ma bzhi'i lte ba rnams su/ oM AHhUM haM zhes bya ba'i dga' ma rnams spro</text></item>
<item><p>241a7</p><section></section><text>ba ni bsam gtan gsum pa dga' ba zhes bya'o/ /de'i rjes la ral gri'i snying po'i lte bar dga' ma rnams bsdus pa las byung ba'i thig le phra mo mu tig gi rdog ma lta bur gang ba bsam pa ni bsam gtan bzhi pa bde ba zhes bya ba'o/ /de'i rjes la mtshan ma bsdus pa las byung ba'i me nang du chud</text></item>
<item><p>241b1</p><section></section><text>pa'i sems kyi thig le bsam pa ni bsam gtan lnga pa sems rtse gcig pa zhes bya ba ste/ 'di ni bsam gtan lnga pa zhes bya ba yan lag gnyis pa'o/ /de'i rjes la sna tshogs pa gdan dang bcas pa byung ste bde ba'i thig le dang sems kyi thig le nang du chud pa'i rin chen chen por bsdus pa'i</text></item>
<item><p>241b2</p><section></section><text>sbyor ba yungs kar ltar phra ba bskyed la/ oM d+harma d+hA tu swa b+hA wa At+ma ko\u0f85haM/ zhes bya ba'i sngags kyis byin gyis brlab po/ /de nas gyen du drangs te sna'i rtse mor bzhag la bsgom pa 'di ni srog dang rtsol ba zhes bya ba yan lag gsum pa'o/ /de nas snying gar zla ba la rang gi sngags bsams</text></item>
<item><p>241b3</p><section></section><text>la de'i thig ler rin chen phra mo phab ste/ de nyid du nges pa bsgoms la de nas rang gi sngags la rab bsngags bstims te sku phra mo'i rin chen phra mo la brtag par bya'o/ /de bzhin du AHbstims pas ni gsung gi phra mo la'o/ /hUM bstims pas ni thugs kyi phra mo la'o/ /de'i rjes la</text></item>
<item><p>241b4</p><section></section><text>rdo rje gsum po dbyer med pa'i rang gi sngags kyi gsang ba gsum po bsdus pa'i rin chen phra mo la gzung bar bya ste/ ji srid du de nyid du sems brtan par gyur gyi bar du gzung ba 'di ni 'dzin pa zhes bya ba yan lag bzhi pa ste/ ji srid du tsa na ka'i 'bru tsam la brtan par ma gyur</text></item>
<item><p>241b5</p><section></section><text>gyi bar du ni yan lag bzhi pa de nyid kyi sbyor ba bya la/ brtan pa'i mtshan ma nye bar thob nas ni yan lag drug pa rdzogs par bya'o/ /ci ste brtan par gyur na sems kyi rin po che rdo rje nor bur phab la de las byung ba'i 'od kyi thig le pad+ma'i nang du phyung ba las 'khor lo phra mor sprul te sku gnyis</text></item>
<item><p>241b6</p><section></section><text>dang nam mkha'i ngos khyab pa'i 'khor lo phra mo spros pa ni sangs rgyas rjes su dran pa'o/ /de bzhin du pad+ma spros pa ni chos rjes su dran pa'o/ /rdo rje spros pa ni rdo rje rjes su dran pa'o/ /ral gri spros pa ni rigs rjes su dran pa'o/ /de nas gtsug tor 'khor los sgyur ba yid kyis bkug</text></item>
<item><p>241b7</p><section></section><text>ste bdag nyid la bcug nas rin po cher bsdus te/ rin po che de nyid las de'i 'khor lo spros pa ni/ khro bo rjes su dran pa'o/ /de nyid las 'od kyi thig le rnams las de nyid du mtshan ma lnga spros te/ dbus su ni 'khor lo ser po'o/ /lhag ma rnams ni ngos bzhi ru sprul la de rnams</text></item>
<item><p>242a1</p><section></section><text>spros pa ni dam tshig rjes su dran pa ste/ 'di ni rjes su dran pa drug ces bya ba yan lag lnga pa'o/ /de nas sems kyi rin po che snying ga'i sngags kyi thig ler drangs te gzhag la nam mkhar spros pa'i mtshan ma rnams 'od kyi dkyil 'khor gcig tu bsdus te/ rin po che phra</text></item>
<item><p>242a2</p><section></section><text>mo'i nang du 'khor los sgyur ba'i gdan gyi rnam pa ltar yun ring du bsgom pa 'di ni ting nge 'dzin zhes bya ba'i yan lag drug pa'o/ /ldang ba'i dus su ni tshigs su bcad pa 'di lngas smon lam gdab par bya ste/ sangs rgyas kun gyi sku gang yin/ /phung po lnga yis rab tu gang / /sangs rgyas sku</text></item>
<item><p>242a3</p><section></section><text>yi rang bzhin pas/ /bdag kyang de dang 'dra bar shog /rdo rje chos kyi gsung gang yin/ /gsung de nges tshig phun sum tshogs/ /bdag gi ngag kyang de 'dra bas/ /chos 'dzin pa dang mtshungs par shog /kun du bzang po'i thugs gang yin/ /gsang ba'i dbang po'i blo ldan</text></item>
<item><p>242a4</p><section></section><text>pa/ /bdag gi sems kyang de 'dra bas/ /rdo rje 'dzin dang mtshungs par shog /sems can kun gyi sems gang yin/ /sku dang gsung dang thugs kyis mtshan/ /bdag gi sems kyang de 'dra bas/ /mkha' mtshungs snying po can gyur cig /rdo rje sngags kyi sku gang yin/ /</text></item>
<item><p>242a5</p><section></section><text>gsung gi sku ni rnam bsgoms te/ /bdag kyang rtag tu de 'dra bar/ /sngags 'dzin pa dang mtshungs par shog /de ltar dngos grub mchog gi sbyor ba'i yan lag drug gis bsnyen pa dam tshig las mi 'da' bar bya'i/ 'dir bsdus pa'i tshigs su bcad pa ni/ 'khor los</text></item>
<item><p>242a6</p><section></section><text>sgyur ba'i rig par bcas/ /khang brtsegs nang du bltas nas su/ /mkha' dang rdo rje gnas na tshogs/ /sbyor ba'i yan lag drug rdzogs byed/ /sems dpa' de yi longs spyod dag /bsdus gnyis phra gsum rin po che/ /rin chen bstan nas khyab par spro/ /de nas rin po</text></item>
<item><p>242a7</p><section></section><text>cher bsdu bya/ /zhes bya ba ste/ bsnyen pa'i mngon par rtogs pa'o/ /'di ni 'khor los sgyur ba'i rnal 'byor pas sbyor ba'i yan lag drug gi rnal 'byor la gnas te/ bsnyen pa'i mngon par rtogs pa bstan pa de las yan lag drug pa ni 'bras bu yin pa'i phyir gtso bo yin la/</text></item>
<item><p>242b1</p><section></section><text>de ni rdo rje bkod pa zhes bya ste/ des na de'i le'u'i don gyi skabs dbye ba'i phyir de nas zhes bya ba la sogs pa gsungs te/ de bzhin gshegs pa thams cad kyi sku dang gsung dang thugs ni gsang ba yin la/ de rnams kyi rdo rje ni 'dus pa yin te gsang ba 'dus pa zhes bya ba'i don</text></item>
<item><p>242b2</p><section></section><text>to/ /gsang ba de dag ji lta ba de bzhin du gsungs pas na de bzhin gshegs pa'o/ /de bzhin gshegs pa thams cad ces bya ba ni yang dag par rtogs pa ste/ 'khor lo dang pad+ma dang rdo rje la sogs pa'o/ /de rnams kyi sprin 'phro ba ni de rnams kyi sprin gyis nam mkha' khyab</text></item>
<item><p>242b3</p><section></section><text>par g.yogs pa'o/ /de'i bkod pa ni rdo rjer bsdus pa'o/ /de nyid rdo rje ste mi phyed pa'i phyir ro/ /de la dmigs pa'i ting nge 'dzin la de skad ces bya ste/ de la snyoms par zhugs pa ni de ston pa'i rnam par thugs rtse gcig tu mdzad pa'i don to/ /rdo rje bkod pa ni ting nge</text></item>
<item><p>242b4</p><section></section><text>'dzin de nyid do/ /de ston par byed pa ni rdo rje bkod pa'i ting nge 'dzin gyi le'u ste/ 'dir so sor sdud pas grub pa'i sku ni gsang ba dang bsam gtan gyi yan lag gis grub pa'i gsung dang / thugs kyi phra mo rnams gong bur byas pas bskyed pa'i yungs kar phra mo'i sems kyi</text></item>
<item><p>242b5</p><section></section><text>rin po che ni srog dang rtsol ba ste/ de snyed 'dzin pa'i yan lag gis brtan par byas pa ni rdo rje zhes brjod de bye brag tu rtogs pa'i phyir ro/ /ji ltar bye brag tu 'gyur zhe na/ der rdo rje sems dpa' zhugs pa'i phyir ro/ /de yang ji skad du/ 'dzin pas rtag tu stobs ldan te/ /rdo rje</text></item>
<item><p>242b6</p><section></section><text>sems dpa' yang dag 'jug /ces gsungs so/ /de nyid las rdo rje dang 'khor lo la sogs pa'i sprin spros pa ni rjes su dran pa'i yan lag go/ /de dag ni rdo rje de nyid du bsdus pa'i bkod pa ste de nyid ni ting nge 'dzin gyi yan lag go/ /de bas na rdo rje bkod pa'i tshig gis yan lag</text></item>
<item><p>242b7</p><section></section><text>drug po rdzogs par bstan pa yin la/ de thams cad kyi sngon du bya ba rnams kyang 'phangs pa yin te/ de bas nang par langs nas lam la brten pa'i bar gyi cho ga nyams su blangs la sems can thams cad la snying rje mngon du byas te/ snang ba med pa'i byang chub kyi sems su</text></item>
<item><p>243a1</p><section></section><text>lhag par mos pa byas la sngags kyis byin gyis brlab par bya'o zhes bya ba la sogs pa yin te/ sngags de nyid bcom ldan 'das kyis gsungs pa/ oM zhes bya ba la sogs pa ste/ rnam par shes pa ni sngags rnams kyi rgyu yin la/ de nyid ni rab sngags</text></item>
<item><p>243a2</p><section></section><text>kyi don yin no/ /de bas na rab sngags ni sngags rnams kyi dang por gyur pa yin no/ /gnyis su 'khrul pa'i mtshan ma nub pas/ chos thams cad gnyis kyis stong la/ gcig tu mtha' yas shing nam mkha' dri ma med pa lta bur snang ba med pa ni sangs rgyas rnams kyi shU n+ya tA dz+nyA na'o/ /</text></item>
<item><p>243a3</p><section></section><text>de nyid ni badzra ste sgrib pa thams cad 'bigs pa'i phyir ro/ /de nyid ni swa b+hA ba ste sems bskyed pa'o/ /de nyid At+ma ko\u0f85haM ste rang bzhin 'di la yod pas na de skad ces bya'o/ /de nas ci zhig bsgom par bya zhe na/ nam mkha'i zhes bya ba la sogs pa gsungs pa la/ nam mkha'i</text></item>
<item><p>243a4</p><section></section><text>dbyings ni chos 'byung ba'i phyag rgya chen po'o/ /des dbus ni de'i nang khang stong gi 'og logs na sna tshogs pad+ma rgya che ba gyen du 'phags pa'i lte ba la gnas pa'i sna tshogs rdo rje'i lte ba gang yin pa de la gnas par bsgom pa ni'o/ /sangs rgyas dkyil 'khor la sangs rgyas ni</text></item>
<item><p>243a5</p><section></section><text>yi ge bruM yongs su gyur pa'i gzhal yas khang ni dkyil 'khor ro/ /gang las 'od zer sprin gyi tshogs chen po 'phro ba de la de skad ces bya'o/ /sangs rgyas nyid 'bar ba ste/ rnam par 'phro ba chen po gang yin pa dang / 'od de dang mnyam pa med pa ste/ dpe med pa gang la yod</text></item>
<item><p>243a6</p><section></section><text>pa de la de skad ces bya'o/ /'od zer sna lngas kun du khyab pa ni gang gis kun du ste/ thams cad khyab cing dkrigs pa de la de skad ces bya'o/ /kun nas yongs su zlum po ste/ zhes bya ba ni nang gi rim pa zlum por gnas pa ste/ phyi rim ni zur bzhi pa yin no/ /'dod par bya ba yin</text></item>
<item><p>243a7</p><section></section><text>pas na 'dod pa ste/ gzugs dang sgra la sogs pa'o/ /de nyid ni lnga'o/ /yon tan dang ldan pas na yon tan te/ longs spyod gcig tu dge ba dang / gcig tu bde ba dang / gcig tu kha na ma tho ba med pa dang / gcig tu dbang bsgyur ba gang yin pa de dag gis khyab pa'o/ /mchod</text></item>
<item><p>243b1</p><section></section><text>pa lnga yang de dang 'dra ba nyid de/ me tog dang / spos dang / mar me dang / dri dang / lha bshos kyi khyad par te de rnams kyis brgyan pa'o/ /dra ba dang / rta babs kyis phun sum tshogs pa ni gzhan la blta bar bya'o/ /dbus su zhes bya ba ni dbus ma'i gdan la'o/ /bsgom par bya zhes bya ba</text></item>
<item><p>243b2</p><section></section><text>ni 'khor los sgyur ba'i sngags bsgom pa'o/ /mdor bsdu na zhes bya ba ni sngags kyis nam mkha' khyab pa'i sngags kyi lha'i bkod pa rnams sngags la bsdu ba'o/ /gzugs zhes bya ba ni 'khor los sgyur ba'i gzugs su bsgom pa'o/ /de nyid kyi khyad par rnam par snang mdzad ces bya ba la</text></item>
<item><p>243b3</p><section></section><text>sogs pa gsungs pa yin te/ rnam par snang mdzad de'i yid kyi rang bzhin can gyi sku gang yin pa de ni phyag rgya chen po'o/ /de skad du yang / yid kyi gzugs ni brtan pa'i phyir/ /phyag rgya dam tshig yin par bshad/ /ces gsungs pa yin te/ nges pa'i tshig gi tshul gyis so/ /de yang</text></item>
<item><p>243b4</p><section></section><text>sangs rgyas rnams kyis kyang 'da' bar mi mdzad pa dang / de kho na'i don gyi rjes su mthun pa'i brdar gyur pa dang / de bzhin gshegs pa'i che ba nyid kyi gzugs brnyan 'phro ba'o/ /de la 'da' bar mi bya ba 'di yang phyag rgya ste/ rgyal po'i phyag rgya bzhin no/ /brda'i don gyis kyang</text></item>
<item><p>243b5</p><section></section><text>yin te/ nyo tshong la lag pa'i brda ston pa lta bu'o/ /gzugs brnyan 'pho ba'i don gyis kyang yin te/ skyes bu'i yid du 'ong ba'i gdu bu'i rgyan gyi rdzas bzhin no/ /phyag rgya che ni phyag rgya chen po'o/ /ji ltar na che ba yin zhe na/ rnam pa thams cad kyi mchog dang ldan pa'i phyir dang rgya che</text></item>
<item><p>243b6</p><section></section><text>ba'i phyir dang / dga' ba chen por gyur pa'i phyir dang / de las gzhan pa'i phyag rgya'i rten yin pa nyid kyi phyir ro/ /sku gsung thugs kyis mtshan pa'o zhes bya ba ni snying ga dang / lkog ma dang / spyi bor yi ge hUM dang / AHdang oM/ zla ba'i dkyil 'khor la nye bar gnas pas mtshan pa'o/ /</text></item>
<item><p>243b7</p><section></section><text>de nas bsgom bya ba zhes bya ba ni gzhal yas khang bsgoms pa'i rjes thogs la bsgom par bya'o/ /tshig gsum po 'di dag ni drug car la yang sbyar bar bya'o/ /sku gsung thugs ni rdo rje'i zhes bya ba ni snga ma bzhin te rdo rje 'chang ba zhes bya ba'i don to/ /phyag rgya zhes bya ba ni phyag rgya chen po'o/ /</text></item>
<item><p>244a1</p><section></section><text>lam zhes bya ba'i sgra ni rnam par rtog pa'i don te drug car la yang sbyar bar bya'o/ /tshogs gnyis ni shes rab dang thabs kyi sku gnyis te/ de dang ldan pa ni zhal bltas te brtan par kun tu sbyor ba de dang de yis so/ /drug car la yang 'di sbyar bar bya'o/ /mi bskyod pa yi rgyal</text></item>
<item><p>244a2</p><section></section><text>mchog dang / /zhes bya ba ni phyag rgya chen po'o/ /dkon mchog dpal gyi rgya chen dang / zhes bya ba ni rin chen 'byung ldan gyi phyag rgya chen po'o/ /tshe dpag med ces bya ba ni 'od dpag tu med pa'i phyag rgya chen po'o/ /'od byed pa ni nam mkha' khyab pa can gyi 'od spro bar mdzad pa'i phyir te 'di</text></item>
<item><p>244a3</p><section></section><text>ni drug car la yang sbyar bar bya'o/ /'o na de dag gang du bsgom par bya zhe na/ sangs rgyas dkyil 'khor la bsgom bya/ /zhes gsungs te/ sangs rgyas gang gi gdan gyi dkyil 'khor gang yin pa de la bsgom par bya ste/ dang po'i gnyis kyis ni zla ba'i dkyil 'khor yin la lhag ma</text></item>
<item><p>244a4</p><section></section><text>rnams kyi ni nyi ma'i dkyil 'khor yin no zhes bya ba'i don to/ /'di rnams kyi sku mdog dang phyag mtshan la sogs pa bstan par bya ba'i phyir sku gsung zhes bya ba la sogs pa gsungs la/ sku gsung thugs kyi rdo rje ni sku dang gsung dang thugs snang ba med par byed pa ste mi bskyod pa'o/ /'di</text></item>
<item><p>244a5</p><section></section><text>la in+d+ra nI la'i kha dog ste mdangs de dang 'dra ba'i kha dog rnam pa mnga' bas na de skad ces bya'o/ /de nyid ni sngar sku mdog nag po can du bshad pa nyid kyi phyir ro/ /'dis khyab pa nyid kyi phyir rab dang 'bar ba ste/ 'od 'phro ba yod pa nyid kyi phyir rab 'bar che'o/ /'di'i phyag na rdo rje rtse lnga pa</text></item>
<item><p>244a6</p><section></section><text>bsnams pas na rdo rje bsnams pa'o/ /rnam par gtsigs pa la 'jigs 'jigs lta ba ni mche ba cung zad gtsigs pa'i phyir dang / khro ba'i nyams dang ldan pa nyid kyi phyir dang skye bo gdug pa rnams skrag par mdzad pa nyid kyi phyir ro/ /'di la dang ba'i phyir shel dang 'dra ba dang / dkar por</text></item>
<item><p>244a7</p><section></section><text>snang ba nyid kyi phyir zla ba'i 'od dang 'dra ba'i sku mdog mnga' ba'i phyir de skad ces bya ste/ rnam par snang mdzad de de nyid ni sngar dkar por bshad pa nyid kyi phyir ro/ /thor tshugs cod pan dag gis brgyan pa ni ral pas spras pa'i cod pan des brgyan pa'o/ /'khor lo ni rtsibs brgyad pa'o/ /sna</text></item>
<item><p>244b1</p><section></section><text>tshogs rgyan ni lta'i rgyan dang gos rnam pa sna tshogs pa ste de dag gis mdzes par brgyan pa'o/ /'dzam bu chu bo'i gser 'od 'dra/ /zhes bya ba ni rin chen 'byung ldan te/ de nyid ni sngar ser por bshad pa nyid kyi phyir ro/ /sangs rgyas rigs kyi sprin gyis te sprin spro ba'i tshogs</text></item>
<item><p>244b2</p><section></section><text>kyis so/ /kun du dkrigs zhes bya ba ni sna tshogs khyab pa yin pa de ltar na de skad ces bya'o/ /rdo rje che zhes bya ba ni rtse dgu ste/ cha dgu pa can gyi phyag mtshan chen po'o/ /de nyid ni 'di'i phyag mtshan yin no/ /khyad par yang margad ces bya ba la sogs pa gsungs pa yin te/ nor bu rin</text></item>
<item><p>244b3</p><section></section><text>po che ljang gu 'od rgyun mi 'chad pas brgyan pa de'i phyag tu rnam par bsgoms la/ sangs rgyas kyi rigs kyi sprin gyi 'od zer rnam par 'khrug par thams cad du bsgom par bya'o/ /'dod chags 'bar zhes bya ba la/ 'dod chags ni shes rab la'o/ /kha dog lnga'i 'od zer 'di la mnga'</text></item>
<item><p>244b4</p><section></section><text>bas na 'od zer sna lnga pa'o/ /'od byed pas na 'od de gzi brjid 'bar ba'o/ /de yang sku mdog ljang gu ste sngar de skad du bshad pa nyid kyi phyir ro/ /zhi ba zhes bya ba ni zhi ba dang / sgeg pa'i nyams dang ldan pa'o/ /phyag gis ral gri bsnams pa ni phyag na ral gri</text></item>
<item><p>244b5</p><section></section><text>bsnams pa'o/ /de la/ thor tshugs cod pan gyis brgyan pa/ /sna tshogs rgyan gyis mdzes par brgyan/ /sangs rgyas sprin gyis kun tu dkrigs/ /rnam par bsgom pa zhes bya ba dang / de bzhin du 'od zer sna lnga zhes bya ba'i sgra lnga char la yang sbyar bar bya'o/ /de la zhi ba smos</text></item>
<item><p>244b6</p><section></section><text>pa ni zhi ba la yang ste mi bskyod pa ni drag po'i nyams dang ldan pa nyid kyi phyir ro/ /rdo rje 'dzin pa ni ral pa'i thor tshugs kyi skabs su rin po che'i cod pan te 'dir bye brag ma smos pa'i phyir ro/ /'dir lnga po'i phyag mtshan gsungs pa yin gyi rdo rje 'chang ba'i ni ming nyid kyis bstan pa yin no/ /'di'i sku mdog</text></item>
<item><p>244b7</p><section></section><text>ni le'u bco lnga pa las/ de ni de ma thag tu yang / rnam par snang mdzad 'od 'dra zhing / /rdo rje sems dpa' rgyal po che/ /sangs rgyas sku gsum rdo rje 'dzin/ /zhes 'chad par 'gyur ro/ /de bas na rtsa ba'i phyag mtshan yin te/ de dag ni de dag gi phyag g.yas pa'i gnyis pa la blta bar bya'o/ /thams cad</text></item>
<item><p>245a1</p><section></section><text>kyang phyag drug dang phyag mtshan lnga dang ldan pa yin no/ /de la sku mdog dang phyag mtshan gyi rigs pa ni bdag gis le'u dang por bshad pa nyid yin no/ /'dir yang in+d+ra nIl la sogs pa'i tshig ni sangs rgyas rnams kyi shin tu rnam par dag pa'i ye shes kyi snang ba'o/ /rdul phra rab kyis</text></item>
<item><p>245a2</p><section></section><text>bsgrub pa nyid kyi phyir ro/ /'dir tshigs su bcad pa ni mchog tu gsal ba'i phra rab rang bzhin de'o/ /rgyal ba rnams kyi sku mchog 'bar ba gang / /pad+ma rA ga dang ni margad gser dang ni/ /zla zer in+d+ra nI la'i 'od 'gyur gang / /de phyir nor bu'i 'od kyi dpe bcas nyid/ /mdog sogs rigs pa dang por</text></item>
<item><p>245a3</p><section></section><text>'dus byas nas/ /'dir ni lha rnams kyi ni pho brang dang / /sku dang rgyan dang phyag mtshan dag yin no/ /bcom ldan 'das zhes bya ba ni rdo rje 'dzin pa'o/ /sku dang gsung dang thugs rdo rje zhes bya ba ni/ sku la sogs pa'i tshogs gcig tu mkhregs par gyur pa ste/ de mdzad pa dang ldan pa'o/ /de'i tshe bcom</text></item>
<item><p>245a4</p><section></section><text>ldan 'das nyid rig pa'i skyes bu'i sbyor bas zhugs te/ nam mkhar chud pa'i rdo rje'i nang du 'dod pa'i yon tan drug po'i gdan la sna tshogs pa bsams nas/ de las pad+ma'i nang du 'dod pa lnga'i gdan dang / de rnams su sngags lnga po spros te sngags kyi 'od zer gyis nam mkha' khyab pa'i rigs</text></item>
<item><p>245a5</p><section></section><text>lnga'i sprin sngags la bsdus pa ni so sor sdud pa dang po'o/ /de nas gdan la ni gdan rnam pa sna tshogs pa bsngags rnams bsdus pa ni gnyis pa ste/ 'dir dus gsum gyi sangs rgyas rnams kyi sku de la bsdus pas na sku rdo rje'o/ /de'i rjes la sna tshogs pa las pad+ma'i lte ba'i grwa gsum du</text></item>
<item><p>245a6</p><section></section><text>'khor lo dang pad+ma dang rdo rje rnams phyung ba ni bsam gtan dang po'o/ /de rnams kyi dbus su ral gri phyung ba ni bsam gtan gnyis pa'o/ /mtshan ma bzhi'i lte bar yi ge bzhi phyung ste dgod pa ni bsam gtan gsum pa'o/ /ral gri'i lte ba'i snying por yi ge bzhi bsdus pa las byung</text></item>
<item><p>245a7</p><section></section><text>ba'i bde ba'i thig le ni bsam gtan bzhi pa ste de ni 'dir gsung rdo rje'o/ /de'i dbus su mtshan ma bzhi bsdus pa las byung ba'i sems kyi thig le ni bsam gtan lnga pa ste de ni 'dir thugs rdo rje'o/ /de dag tu mdzad pa dang ldan pas na sku dang gsung dang thugs rdo rje'o/ /de bzhin</text></item>
<item><p>245b1</p><section></section><text>zhes bya ba ni sku dang gsung dang thugs de nyid do/ /gshegs pa zhes bya ba ni 'khor rnams kyis de ltar mkhyen pa'o/ /chos kyi dbyings kyi ngo bo nyid rdo rje zhes bya ba la chos ni yi ge lnga'i bdag nyid kyi bde ba'i thig le gsung phra mo'o/ /de'i dbyings ni ye shes lnga'i rang bzhin sems kyi thig le</text></item>
<item><p>245b2</p><section></section><text>thugs kyi phra mo ste/ de 'dzin pa'i phyir ro/ /ngo bo ni bdag nyid de dus gsum gyi sangs rgyas rnams kyi skur sna tshogs pa 'dod pa thams cad kyi gdan la gnas pa gang yin pa ste/ de nyid rang gi gdan dang bcas nas sku'i nor bu'i thig ler byung ba sku phra mo ste/ sangs rgyas thams cad kyi rang bzhin</text></item>
<item><p>245b3</p><section></section><text>yin pas so/ /nyid ces bya ba ni de dag gi ngo bo nyid du gyur pa ste/ de ni chos kyi dbyings kyi ngo bo nyid do/ /de nyid ni rdo rje ste de la dmigs pa'i ting nge 'dzin la de skad ces bya'o/ /snyoms par zhugs pa zhes bya ba ni de bzhin gshegs pa zhes bya bar sbyar te/ snyoms par zhugs par gyur pa de lta</text></item>
<item><p>245b4</p><section></section><text>bur gyur pa de bzhin du mkhyen par gyur pa'o/ /sku dang gsung dang thugs ni phra mo rnam pa gsum mo/ /byin gyis rlob pa ni de'i don gyi sngags so/ /sngags kyi don ni sangs rgyas rnams kyi chos kyi dbyings kyi rang bzhin gang yin pa de nyid bdag nyid yin no zhes bya ba'o/ /'di zhes bya ba ni sngags kyi</text></item>
<item><p>245b5</p><section></section><text>sngon rol du gsungs mod kyi de ni sngags kyi 'og rol du blta bar bya ste/ de nas 'di yang gsungs so zhes bya ba'i don to/ /de ltar na sngags gsungs so zhes bya ba ni/ oM la sogs pa'o/ /'di zhes bya ba ni 'di yang ste rin chen zhes bya ba la sogs pa'o/ /kha dog sna lnga pa zhes bya ba ni de bzhin</text></item>
<item><p>245b6</p><section></section><text>gshegs pa rnams kyi sngags gang du thim pa de ni kha dog sna lnga ste/ gdan drug dang bcas pa'i sna tshogs pa'o/ /des byas pa'i rin po che gong bu yang kha dog sna lnga pa ste bar na ni'i sngags kyi yi ge'o/ /de bzhin du yang kha dog sna lnga pa ste dga' ma rnams dang bde ba dag gang du gnas pa de ni kha</text></item>
<item><p>245b7</p><section></section><text>dog sna lnga ste bde ba'i thig le'i nang du chud pa'i sems kyi thig le'o/ /de dag dang lhan cig tu gyur pas na kha dog sna lnga'o/ /'dir bde ba'i thig le ji ltar sngags yin zhe na/ sngags rnams bsdus pas na sngags so/ /de bzhin du rim pa bzhin du yang 'khor los sgyur ba'i rnal 'byor gyi</text></item>
<item><p>246a1</p><section></section><text>kha dog dang bcas pas kyang kha dog sna lnga pa ste rin chen chen po'o/ /yungs kar sbom po'i tshad tsam 'di la yod pas na de skad ces bya ste/ sna'i rtse mo zhes bya ba ni bsgom zhes bya ba dang 'brel to/ /nan tan du zhes bya ba ni chos kyi dbyings kyi sngags kyi byin gyi rlabs te/ de nas</text></item>
<item><p>246a2</p><section></section><text>bslangs la sna'i rtse mor gzhag pa'o/ /'di ni srog dang rtsol ba zhes bya ba yan lag gsum pa'o/ /sbyor ba pa yis rtag tu bsgom/ /zhes bya ba la sbyor ba rnams ni rig pa rnams dang sbyor ba ste/ snying ga'i gdan la rang gi sngags bsams te de'i thig ler rin po che phab la der rig pa rnams</text></item>
<item><p>246a3</p><section></section><text>dang sbyar nas nges par bsgom pa'o/ /rtag tu zhes bya ba ni ji srid du brtan par gyur pa de srid kyi bar du bsgom par bya ba ste/ 'di ni 'dzin pa'i yan lag bzhi pa'o/ /rjes su dran pa ni spro ba'o/ /re zhig de'i dus gsungs pa rin chen zhes bya ba la sogs pa ste/ phra mo brtan pa'i mtshan</text></item>
<item><p>246a4</p><section></section><text>ma ni kun du snang ba'i bye brag dag yin na snang ba'i bye brag de dag 'dir ci 'dra ba zhig snang na mtshan ma spro bar bya zhe na/ sangs rgyas zhes bya ba la sogs pa smos te sangs rgyas ni stong pa nyid kyi nam mkha' gsal bar byed pa yin la/ srin bu me khyer yang de dang 'dra bar nam mkha' gsal bar</text></item>
<item><p>246a5</p><section></section><text>byed pas de skad ces bya'o/ /'bar ba 'dra ba'i 'od ces bya ba la me mar gyi rtse mo lta bu ste/ kun du 'od 'bar ba'i phyir ro/ /rab mchog ces bya ba ni smig rgyu lta bu ste rab mchog gi chos can gyi nor bu las byung ba'i phyir ro/ /sprin zhes bya ba ni sprin dang 'dra ba ste du ba lta bu'o/ /'od ces bya ba ni 'od</text></item>
<item><p>246a6</p><section></section><text>gsal ba ste/ sprin med pa'i nam mkha' ltar snang ba dang bcas pa zhes bya ba'i don to/ /'khor lo zhes bya ba ni de nas rin po che rdo rje nor bur phab ste bzhag la de las pad+ma'i nang du 'od kyi thig le phyung bas sku gnyis kyi nang du khyab par byas te/ ba spu'i bu ga rnams nas 'khor lo la sogs par</text></item>
<item><p>246a7</p><section></section><text>sprul te spro bar bya'o/ /de nyid kyi phyir gsungs pa 'khor lo zhes bya ba la sogs pa ste/ 'khor lo dang rdo rje dang pad+ma dang shugs can zhes bya ba ral gri dang / mtshon mchog ste gtsug tor 'khor los sgyur ba'i 'khor lo rnams kyi sprin de dang de dag ni sangs rgyas dang rdo rje dang / chos dang rigs dang khro bo</text></item>
<item><p>246b1</p><section></section><text>rjes su dran pa ste lnga'o/ /drug pa ni dam tshig rjes su dran pa'o/ /de nyid gsungs pa byang chub sems dpa'i zhes bya ba la sogs pa la byang chub ni gtsug tor gyi mtshan ma dbus na gnas pa'o/ /sems dpa' ni byang chub de'i ngos bzhi na gnas pa'i mtshan ma rnams so/ /de rnams kyi tshogs ni sprin</text></item>
<item><p>246b2</p><section></section><text>no/ /spro ba'i bdag nyid can zhes bya ba ni rin po che dang de las spros pa rnams kyang rnal 'byor pa'i rang gi sems kyi ngo bo nyid ces bya ba'i don to/ /de ltar rjes su dran pa'i rab tu dbye ba drug yongs su rdzogs par bya ba'i phyir gsungs pa/ nam mkha'i zhes bya ba la sogs pa la nam mkha'i dbyings ni</text></item>
<item><p>246b3</p><section></section><text>nam mkha' ji snyed pa'o/ /de'i dbus na gnas pa ni nam mkha' las chad pa'am lhag pa med par khyab pa zhes bya ba'i don to/ /rdo rje zhes bya ba ni mi bskyod pa'i ste mi bskyod pa'i rnal 'byor pas 'od kyi dkyil 'khor bsgom pa'o/ /bri bar bya zhes bya ba ni bsam par bya ba'o/ /bzlas dang</text></item>
<item><p>246b4</p><section></section><text>bsgom par bya zhes bya ba ni spro ba dang bsgom pa'o/ /rin chen brtson pa zhes bya ba ni rin chen phra mo'i dran pa ma nyams pas so/ /de bzhin du gsal ba ni rdo rje 'dzin pa'o/ /de'i dkyil 'khor ni gsal ba'i dkyil 'khor te dbus gnas zhes bya ba ni nam mkha'i dbus te/ de'i rnal 'byor pas</text></item>
<item><p>246b5</p><section></section><text>so/ /de bzhin du 'khor lo ni rnam par snang mdzad do/ /de'i dkyil 'khor ni de'i rnal 'byor pas nam mkha' khyab par spros te bsgom pa'o/ /pad+ma ni snang ba mtha' yas so/ /dkyil 'khor 'dra ba ni kun tu snang ba ste khyab pa zhes bya ba'i don to/ /de bzhin du rin po che'i dkyil 'khor</text></item>
<item><p>246b6</p><section></section><text>ni rin po che'o/ /sbyor ba ni don yod par grub pa ste 'bras bur nges par sbyar bas so/ /dkyil 'khor 'byung ba bri ba zhes bya ba ni dkyil 'khor bskyed pa bsam pa'o/ /nam mkha' 'dra ba'i gter zhes bya ba ni ma lus pa'i gter du gyur pas so/ /'dir rdo rje 'dzin pa dang rnam par snang</text></item>
<item><p>246b7</p><section></section><text>mdzad dag gi 'od kyi dkyil 'khor ni zla ba ltar dkar ba'o/ /gzhan dag gi ni nyi ma gzhon nu ltar dmar ba'o/ /de ltar rjes su dran pa'i yan lag bstan nas ting nge 'dzin gyi yan lag gsungs pa/ 'di dag ces bya ba ni bshad ma thag pa'i dkyil 'khor drug go/ /sangs rgyas rab kyi</text></item>
<item><p>247a1</p><section></section><text>mchog ces bya ba la khyab pas na rab mchog ste rtogs pa'o/ /ci'i phyir zhe na/ sku gsung thugs ni bsgom pa yis/ zhes bya ba ste/ gsang ba gsum po rgyud thams cad la khyab par bltas pa'am bskyed pa'o/ /de nyid kyis na rdo rje las byung ste sems kyi rin po che</text></item>
<item><p>247a2</p><section></section><text>brtan par gyur nas nang du chud par gyur pa'o/ /thams cad mkhyen pa zhes bya ba ni 'bad pa med par thams cad rtogs shing rigs pas na thams cad mkhyen pa nyid du nges par gzung ba'o/ /de'i tshul gang la yod pa de ni rnyed pa ste de 'di rnams la yod pas na thams cad mkhyen pa'i tshul rnyed</text></item>
<item><p>247a3</p><section></section><text>pa'o/ /tshul de yang nyi ma'am zla ba'i dkyil 'khor shin tu phra ba'i dkyil 'khor gyi rnam pa ste 'di ni ting nge 'dzin gyi yan lag go/ /de bzhin gshegs pa thams cad kyi zhes bya ba la sogs pa la de bzhin gshegs pa thams cad ni yang dag par rtogs pa ste/ 'khor lo dang rdo rje</text></item>
<item><p>247a4</p><section></section><text>dang pad+ma la sogs pa'o/ /de rnams kyis nam mkha'i khams kun du khyab par spros pa'i dkyil 'khor gyi snang ba rnams bsdus pa ni rdo rje bkod pa'o/ /de nyid ni ting nge 'dzin te de gsal bar byed pa'i le'u la ste de skad bya'o/ /gsang ba 'dus pa'i bshad sbyar snyim pa'i me tog las le'u gsum</text></item>
<item><p>247a5</p><section></section><text>pa'o// //dngos grub mchog gi thabs gsum pa ni sgrub pa yin te/ de'i mtshan nyid ni slob dpon spyi'i las dang dngos grub dang brtul zhugs dang sdom pa rnams so/ /mtshan nyid de bstan pa yang sgrub pa'i sdom pa'o zhes bsnyen pa'i tshigs su bcad pa'i mthar gsungs pa yin te/ chos</text></item>
<item><p>247a6</p><section></section><text>'byung ba'i nang du chud pa'i gzhal yas khang gi dbus kyi stan la rang nyid mngon par byang chub pa rnam pa lngas rdo rje 'dzin par bsgyur te/ 'dod chags chen po'i tshul la sogs pa'i rim gyis pad+ma'i nang du dam tshig chen po'i dkyil 'khor sprul te de'i dbus su 'khor lo dang bcas pa'i rang gi lha'i ye</text></item>
<item><p>247a7</p><section></section><text>shes sems dpa' bkod la/ de la byang chub sems dpa' rnam lngas dbang bskur ba rnam pa gsum sbyin pa ni slob dpon spyi'i las so/ /de nas rang gi lha'i lus gnyis su bskyed pa la sogs pa nas rigs kyi bdag po'i dbang bskur ba'i bar du ni dngos grub po/ /brtul zhugs ni rig pa'i</text></item>
<item><p>247b1</p><section></section><text>brtul zhugs so/ /mchod pa dang bstod pa la sogs pa'i las ni sdom pa'o/ /de dag ni sgrub pa'i sdom pa zhes bya ste/ mngon par rtogs pa'i sgrub pa gtan la phab pa'o/ /slob dpon gyi las thams cad dang dngos grub thams cad yongs su shes par bya ba dang rig pa'i brtul</text></item>
<item><p>247b2</p><section></section><text>zhugs bzung ba dang / bza' ba dang bsrung ba la sogs pa 'di yang sgrub pa'i sdom pa ste/ dam tshig gi sgrub pa'o/ /de la mngon par rtogs pa ni le'u dang por bstan la dam tshig ni bzhi pa dang bcu drug pa dang brgyad pa dang bcu gnyis pa rnams su ston to/ /de gnyis ka le'u gzhan dag las kyang</text></item>
<item><p>247b3</p><section></section><text>zhar la byung bas ston par rjes su dpag par bya'o/ /de la dkyil 'khor bri ba ni slob dpon gyi las nyid yin te/ bcom ldan 'das kyis kyang / dkyil 'khor dag dang mi ldan zhing / /dam tshig rnams ni spangs pa dang / /gsang ba'i de nyid mi shes pas/ /bsgrubs kyang ci yang mi</text></item>
<item><p>247b4</p><section></section><text>'grub po/ /zhes gsungs pa dang / gzhan yang / dkyil 'khor dag tu ma zhugs shing / /dbang bskur ba yang ma thob la/ /byang chub sems dpa'i brtul zhugs dang / /mtshan ma rnam pa sna tshogs pa/ /sbyin mi bya bar gang gsungs pa/ /de phyir dkyil 'khor bri bar bya/ /zhes</text></item>
<item><p>247b5</p><section></section><text>gsungs pa yin no/ /de bas na sgrub pa'i dkyil 'khor dang dam tshig gi dkyil 'khor bri bar bya ba'i phyir le'u bzhi pa ni de nas zhes bya ba la sogs pa gsungs te/ yang gi sgra ni le'u dang por gsungs pa'i 'dus pa la ltos pa yin no/ /de bzhin gshegs pa thams cad ni dkyil 'khor</text></item>
<item><p>247b6</p><section></section><text>gyi dbang phyug go/ /de rnams kyi sku dang gsung dang thugs ni dkyil 'khor pa rnams so/ /de rnams kyi bdag po ni de ston par byed pa nyid yin pa'i phyir ro/ /yang dag pa'i yon tan brjod pa'i phyir bstod pa'o/ /snying po bsdu ba'i don ni dkyil 'khor gyi don to/ /de la tshigs su bcad</text></item>
<item><p>247b7</p><section></section><text>pa dang pos ni de bzhin gshegs pa thams cad kyi thugs dang sku dang gsung bsdus pa'i don gyi dkyil 'khor la bstod pa yin no/ /tshigs su bcad pa gsum gyis de bzhin gshegs pa rnams kyi sku dang gsung dang thugs kyi yon tan phun sum tshogs pas snying po'i don dang / phun sum</text></item>
<item><p>248a1</p><section></section><text>tshogs pa de dag nyid kyis kun du bzang po'i sgra re res bcom ldan 'das la yang bstod pa yin no/ /bshad du gsol zhes bya ba ni gsol ba gdab pa'i tshig yin te/ bstan du gsol zhes bya ba'i don to/ /de bzhin gshegs pa zhes bya ba la sogs pa la gsang</text></item>
<item><p>248a2</p><section></section><text>ba 'dus pa'i dkyil 'khor gang yin pa de ni de bzhin gshegs pa kun zhi ba'i rang bzhin yin te/ de bzhin gshegs pa lnga'i ngo bo nyid yin pas na shin tu rnam par dag pa rtag pa'i sku yin no/ /de bzhin gshegs pa kun gyi gnas ni chags pa'i gnas te lha mo bzhi'i rang bzhin yin</text></item>
<item><p>248a3</p><section></section><text>pas na chos kyi longs spyod do/ /de bzhin gshegs pa thams cad kyi sems dang sems las byung ba'i chos rnams ni chos kun no/ /de rnams kyi bdag med pa mchog ni khro bo bzhi'i rang bzhin yin pas na shin tu sems tsam nyid de gnyis su snang ba yongs su zad pa'o/ /mchog ni</text></item>
<item><p>248a4</p><section></section><text>mchod pa'i lha mo drug gi rang bzhin gyi mchod par bya ba nyid yin pa'i phyir mchog ste de bshad du gsol zhes bya ba'i don to/ /mtshan rnams ni sku'i yon tan yang dag par rdzogs pa'o/ /mtshan min thams cad de sku'i nyes pa rnams yang dag spangs pa'o/ /sku'i yon tan de dag nyid</text></item>
<item><p>248a5</p><section></section><text>kyis thams cad du bzang ba nyid kyi phyir kun du bzang po'o/ /sku'i mchog ni sku'i snying por gyur pa ste de bzhin gshegs pa lnga'i rang bzhin yin pas na zhes bya ba'i don to/ /zhi ba'i chos ni mchog ste sangs rgyas rnams kyi chos kyi dbyings rnam par dag pa'o/ /de las byung ba ni de'i rgyu mthun</text></item>
<item><p>248a6</p><section></section><text>pa'o/ /ye shes spyod pa ni byang chub sems dpa' rnams kyi byang chub kyi spyod pa'o/ /de rnam par sbyang ba ni de rnam par dag pa'i phyir dmigs pa'o/ /gsung gi yon tan de dag nyid kyis ni kun du bzang po'o/ /gsung gi mchog 'di gsung gi snying po ste/ lha mo bzhi'i rang bzhin yin</text></item>
<item><p>248a7</p><section></section><text>pas zhes bya ba'i don to/ /sems can kun gyi sems chen po ni sangs rgyas thams cad kyi sku gsum de bzhin nyid du ro gcig pa can snang ba med pa'i sems so/ /glo bur ba'i sgrib pa thams cad rnam par dag pas na dag pa'o/ /rang bzhin gyis rnam par dag pa yin pas na rang bzhin</text></item>
<item><p>248b1</p><section></section><text>dri ma med pa'o/ /thugs kyi yon tan de dag nyid kyis na kun du bzang po'o/ /'dul bar 'os pa'i skyes bu rnams yang dag par gdul bar mdzad pas na kha lo sgyur ba'o/ /thugs kyi mchog ni thugs kyi snying po ste khro bo bzhi'i rang bzhin yin pas na zhes bya ba'i don to/ /dkyil 'khor</text></item>
<item><p>248b2</p><section></section><text>dam pa bshad du gsol/ /zhes bya ba ni dkyil 'khor gsungs shig ces bya ba'i don to/ //'di dag gis ni 'di skad du yang ston te/ dbus kyi bdag po'i rnal 'byor pa slob dpon la phyogs kyi sangs rgyas kyi rnal 'byor pa slob ma bzhis dkyil 'khor bri ba'i phyir bstod pa 'dis</text></item>
<item><p>248b3</p><section></section><text>gsol ba gdab po zhes sngon gyi slob dpon thams cad bzhed do/ /la la dag ni bsam gtan gyi dkyil 'khor sprul par bya ba'i phyir/ yang de bzhin gshegs pa thams cad rjes su chags par byed pa'i ting nge 'dzin la gnas pa'i rnal 'byor pa la phyogs bcu nas byon pa'i de bzhin gshegs</text></item>
<item><p>248b4</p><section></section><text>pa rnams kyis/ 'dus pa gsang ba las byung ba/ /de bzhin gshegs pa kun gyi gsang / /rdo rje snying po bsdus pa nyid/ /de nyid bcom ldan bshad du gsol/ /zhes bya ba'i tshigs su bcad pa gcig gis gsol ba gdab par bya zhing de nas 'di ltar dang po dang bcas pa'i tshigs</text></item>
<item><p>248b5</p><section></section><text>su bcad pa gsum po 'di dag gis re re nas 'dus pa'i dkyil 'khor gsum gyi bdag nyid can du bstod do zhes smra'o/ /gzhan dag na re dkyil 'khor gsum dang po dang bcas pa'i tshigs su bcad pa 'di gsum gyis re re nas bstod par bya'o zhes smras te/ de ni bden pa ma yin</text></item>
<item><p>248b6</p><section></section><text>no/ /de ltar na tshigs su bcad pa bzhis gsol ba gdab pas dkyil 'khor gsum char yang bri ba dang / ston pa thob par 'gyur te/ gsum char yang gsol ba 'debs pa'i tshig dang 'brel ba'i phyir ro/ /de nas zhes bya ba la sogs pa la 'di las 'jig rten gsum pa'i</text></item>
<item><p>248b7</p><section></section><text>sku dang gsung dang thugs kyi dkyil 'khor 'byung bas na 'jig rten gsum ste/ de nyid kyi tshe rang gi sems las dkyil 'khor chen po spros pa'i phyir ro/ /'di las khams gsum po ste de rnams nyid kyi khams 'byung bas na khams gsum pa ste de las dang po kho nar bri ba dang 'dra ba'i rten gyi</text></item>
<item><p>249a1</p><section></section><text>dkyil 'khor sprul pa'i phyir ro/ /'jig rten gsum mchog rdo rje gtso/ /zhes bya ba ni 'jig rten gsum po de dag nyid ni rdo rje mchog gi nang nas mchog re re la bsdus pa'i de'i rang bzhin can gyi mtshan ma rnams so/ /de rnams kyi gtso bo ni mchog ste bdag nyid</text></item>
<item><p>249a2</p><section></section><text>dbus ma'i gdan la mi bskyod pa'i mtshan ma'i rnam par bsdus nas de dag gi phyag mtshan bsdus pa gnas ji lta ba bzhin du 'jog pa'i phyir ro/ /de ltar mngon sum du bstan pa'i 'jig rten gsum gyi rjes la lus thob nas gsung gis ston pa ni 'jig rten gsum mchog ston pas</text></item>
<item><p>249a3</p><section></section><text>so/ /de bzhin gshegs pa kun gyi thugs/ /zhes bya ba ni sangs rgyas rnams kyi thugs gang yin pa'i ngo bo ste de yang mi bskyod pa'o/ /mi bskyod pa de yang bsam gtan gyi gnas la gnas pa'o/ /de nyid kyi phyir gsungs pa/ de bzhin gshegs pa kun gyi gnas/ /zhes pa'o/ /dkyil</text></item>
<item><p>249a4</p><section></section><text>'khor zhes bya ba ni gsang ba 'dus pa'o/ /dkyil 'khor 'dra ba zhes pa ni bris pa'i dkyil 'khor 'dra ba'o/ /dkyil 'khor rab tu nyams dga' ba/ /zhes bya ba la zhi gnas kyi cha yis snying po bsdus pas na dkyil 'khor ro/ /lhag mthong gi cha yis dga' ma bsdus pas na</text></item>
<item><p>249a5</p><section></section><text>nyams dga' ba'o/ /de nas zhes bya ba la sogs pa ni rdo rje 'chang bas gsungs pa yin no/ /de nas zhes bya ba ni de ma thag pa nyid du'o/ /rab tu bshad par bya ba ste yang dag par rab tu phye ste bshad par bya'o/ /de las zhes bya ba ni gang gi phyir slob dpon gyis dkyil 'khor bris la</text></item>
<item><p>249a6</p><section></section><text>dngos grub bsgrub par bya ba dang / gzhan rjes su gzung bar bya ba yin pa de'i phyir ro/ /thugs kyi dkyil 'khor zhes bya ba ni mi bskyod pa gtso bor byas pa'i dkyil 'khor ro/ /'o na ci'i phyir dkyil 'khor gcig kho na 'chad ce na/ dkyil 'khor gcig bri ba la yang tshigs su bcad pa bzhis</text></item>
<item><p>249a7</p><section></section><text>gsol ba gdab par bstan pa'i don nyid yin no/ /sku dang gsung dang thugs rnams kyi dkyil 'khor zhes bya ba ni dkyil 'khor gsum gyi ngo bo nyid do/ /thugs kyi rdo rje rab 'dra ba/ /zhes bya ba ni thugs las byung ba'i rdo rje gang yin pa de bstan pa'i phyag mtshan gyi dkyil 'khor te de dang 'dra ba ni</text></item>
<item><p>249b1</p><section></section><text>mthu mtshungs pa'i phyir ro/ /ji skad du/ dpal sangs rgyas thams cad dang mnyam par sbyor ba las/ rdo rje sems sogs lha rnams kyi/ /'khor lo mngon sum mthong ba las/ /bsod nams rtag pa ci 'dra bar/ /phyis bris pa yang de bzhin no/ /zhes gsungs pa lta bu'o/ /</text></item>
<item><p>249b2</p><section></section><text>lus ngag sems ni bsgoms pa yis/ /zhes bya ba ni/ lus dang ngag dang sems mi bskyod par bdag nyid bsgoms pa'o/ /shes rab can gyi zhes bya ba ni cho ga mthong zhing las rnams la ma rmongs pa ste gzhan dag la yang 'di sbyar bar bya'o/ /thig skud sar pa zhes bya ba ni gzhan</text></item>
<item><p>249b3</p><section></section><text>du longs spyod pa'o/ /legs bkal ba zhes bya ba ni yang dag par bsgril ba'o/ /tshad ma zhes bya ba ni chur ni dkyil 'khor gyi nyis 'gyur la/ sboms ni sgo'i nyi shu cha'o/ /rab tu mdzes pa yis zhes bya ba ni mdud pa la sogs pa'i nyes pa dang bral bas so/ /khru ni bcu gnyis zhes</text></item>
<item><p>249b4</p><section></section><text>bya ba ni ngos bzhi 'am ngos re re'o/ /sgrub pa'i dkyil 'khor la nges pa yin gyi dam tshig gi dkyil 'khor la ni 'byor pa ji lta ba bzhin du khru gang nas brtsams te khru stong gi bar du'o/ /ngos bzhi zhes bya ba ni phyogs bzhi'i re khA bzhi'o/ /grwa bzhir ldan zhes bya ba ni de rnams kyi gnyi ga'i</text></item>
<item><p>249b5</p><section></section><text>mtha' phan tshun 'brel pa'i phyir ro/ /sgo bzhi pa ni logs so so'i dbus su sgo dang ldan pa'i phyir ro/ /rab tu brtag ces bya ba ni bri bar bya ba'o/ /de ltar phyi'i dkyil 'khor bris nas de'i dbus su 'khor lo ni dkyil 'khor te bri bar bya'o/ /rab tu zlum po ni kun nas zlum</text></item>
<item><p>249b6</p><section></section><text>pa'o/ /'dis ni 'di skad du/ zur bzhi pa la sgo bzhi pa/ /rta babs bzhis ni rnam par mdzes/ /thig bzhi dang ni yang dag ldan/ /dar dang me tog phreng bas brgyan/ /grwa yi mtshams ni thams cad dang / /sgo khyud kyi ni mtshams su yang / /rdo rje rin chen spras</text></item>
<item><p>249b7</p><section></section><text>par ni/ /phyi yi dkyil 'khor thig gdab po/ /de yi nang gi 'khor lo ni/ /dkyil 'khor brgyad pa 'dra ba la/ /phyi yi dkyil 'khor phyed kyi tshad/ /kun nas yongs su zlum por bya/ /ka ba'i rtse mor rdo rjes spras/ /rdo rje'i phreng ba bzang pos bskor/ /de nas hI dang khro bo</text></item>
<item><p>250a1</p><section></section><text>yi/ /lta bas sgo ni rnam par dbye/ /sgo ni kha khyer ma gtogs pa'i/ /'khor lo'i brgyad char bshad pa yin/ /sgo khyud sgo yi tshad yin te/ /de bzhin lha yi snam bu dang / /kun nas kha khyer sgo yi phyed/ /logs dang 'gram dang de bzhin no/ /rtsa ba'i thig sa'i phyi</text></item>
<item><p>250a2</p><section></section><text>rol du/ /tshon gyi sa ni de yi phyed/ /kha khyer re khA la brten nas/ /rta babs ka bas phyin tshad du'o/ /dra ba dra phyed nyi zla dang / /dar sogs snam bu'ang de bzhin no/ /rdo rje la sogs ka ba'i thig /sa ni tshon gyi cha dang mnyam/ /ba dan g.yer kha dang ldan pa/ /rta babs sgo yi</text></item>
<item><p>250a3</p><section></section><text>sum 'gyur te/ /g.yer bcas rlung gis bskyod pa yi/ /ba dan phyi yi mtshams su bya/ /gzhan dag 'khor lo'i rjes mthun par/ /ji ltar mdzes par rnam par brtag /ces ston to/ /de nas zhes bya ba la sogs pa la/ de nas zhes bya ba ni gzhi'i dkyil 'khor bris</text></item>
<item><p>250a4</p><section></section><text>pa'i 'og tu'o/ /las kyi cho ga mthong ba zhes bya ba ni de kho na nyid bsdus pa dang rdo rje rtse mo dang dpal mchog dang po la sogs pa dang / rgyud 'di'i spyi dang khyad par la sogs pa'i tshul ni cho ga yin la cho ga des nges par byas pa ni las kyi cho ga mthong ba'o/ /don ni rgyud 'dir las kyi ji</text></item>
<item><p>250a5</p><section></section><text>skad gsungs pa gang yin pa de ni de bzhin du gzung bar bya'o/ /ma gsungs pa gang yin pa de ni rigs pa ji lta ba bzhin du rgyud gzhan dag las gzung bar bya'o/ /de las cung zhig blangs pa yang gsang ba 'dus pa'i dkyil 'khor dang rjes su mthun par yongs su bsgyur bar bya'o zhes</text></item>
<item><p>250a6</p><section></section><text>bya ba yin no/ /'di dag kyang thams cad la sbyar bar bya'o/ /las kyi cho ga mthong ba de yang dkyil 'khor gyi cho ga shin tu rgyas par bya'o/ /phyag rgya dgod par bya zhes bya ba ni yid kyi gzugs brtan pa ting nge 'dzin las byung ba'i sems kyi rnam pa phyag rgya chen po la sogs pa'i dbye bas</text></item>
<item><p>250a7</p><section></section><text>phyag rgya sna tshogs yod mod kyi 'dir ni phyag mtshan gyi phyag rgya nyid gzung bar bya'o/ /de'i dgod pa ni rang gi gnas rnams su sna tshogs pad+ma la gnas pa'i zla ba dang nyi ma'i dkyil 'khor bris la de'i dbus su bri ba'o/ /de'i zhes bya ba ni dkyil 'khor gyi'o/ /dbus zhes bya ba ni nang gi</text></item>
<item><p>250b1</p><section></section><text>dkyil 'khor gyi dbus ma'i re'u cha'o/ /rdo rje ni mi bskyod pa'i phyag mtshan no/ /in+d+ra nI la ni sngo ba'o/ /rtse lnga pa ni cung zad kha gyis pa rtse mo shar du bltas pa'o/ /'jigs pa ni 'jigs par byed pa'o/ /'khor lo zhes bya ba la sogs pa la/ de'i shar dang lho dang nub dang byang gi re'u</text></item>
<item><p>250b2</p><section></section><text>cha rnams la rnam par snang mdzad dang rin chen 'byung ldan dang / 'od dpag med dang / don yod grub pa'i mtshan ma rtse mo shar la sogs par blta bar bya ste/ go rims bzhin du 'khor lo rtsibs brgyad pa dkar po dang / rin po che cha dgu pa ljang gu dang / pad+ma 'dab ma brgyad pa dmar</text></item>
<item><p>250b3</p><section></section><text>po dang / ral gri nam mkha' ltar sngo bsangs bri bar bya'o/ /'dir tshigs su bcad pa ni/ phyogs gang gi ni mtshan ma gang / /de ltar de ni bri bar bya/ /dkyil 'khor bdag po'i mtshan ma ni/ /shar du lta bar bri bar bya/ /'dir yang rdo rje 'bar ba la sogs pa'i sgras ni 'bar ba chen</text></item>
<item><p>250b4</p><section></section><text>po nyid ston to/ /dbus na zhes bya ba la sogs pas ni lha mo bzhi'i phyag mtshan bstan pa'i phyir/ shar zhes bya ba la sogs pa gsungs te shar la sogs pa'i mtshams la shar la sogs pa tha snyad du byas pa yin te shar gyi mtshams yin pas shar gyi phyogs so/ /de</text></item>
<item><p>250b5</p><section></section><text>bzhin lho dang nub dang byang gi phyogs te me la sogs pa'i mtshams zhes bya ba'i don to/ /spyan zhes bya ba ni mig dkar po la mig 'bras nag po yod pa ste/ 'di ltar/ dbus ni sprin dang 'dra ba'i 'od/ /ces gsungs pa yin te/ 'di la dbus na sprin dang 'dra ba'i 'od dang ldan pas na zhes</text></item>
<item><p>250b6</p><section></section><text>bya ba ni 'bru mang po pa'o/ /lho phyogs kyi mtshams gang yin pa der ni rdo rje mA ma kI'i rigs zhe sdang yin te/ de las byung ba ni de'i rang bzhin can yin te rtse lnga pa nag po zhes bya ba'i don to/ /kha bya ba zhes bya ba ni pad+ma dmar po kha rgyas pa'o/ /sdong bur bcas zhes bya ba ni yu ba dang</text></item>
<item><p>250b7</p><section></section><text>bcas pa'o/ /mthing ga'i sprin dang 'dra bar bri/ /zhes bya ba ni sgrol ma'i phyag mtshan bri ba'i dkyil 'khor du ni ut+pa la sngon po nyid yin la ting nge 'dzin gyi dkyil 'khor du ni ut+pa la ser por 'chad par 'gyur ro/ /sgo srung rnams kyi phyag mtshan ni tho ba zhes bya ba la sogs pa</text></item>
<item><p>251a1</p><section></section><text>gsungs te/ rdo rje tho ba zhes bya ba ni rdo rjes mtshan pa'i tho ba sngon po'o/ /'bar ba rnams kyi 'od gsal ba ni 'bar ba'i 'od gsal ba'o/ /lho phyogs kyi sgo gang yin pa der ni be con dkar po rdo rjes mtshan pa ste/ nyon mongs pa la sogs pa 'jig par byed pa'i 'bar ba ni</text></item>
<item><p>251a2</p><section></section><text>rdo rje 'bar ba'o/ /sogs pa'i sgras ni rdo rje mtshan pa ste des 'od bzang ba'o/ /ma dag pa gcod par byed pa'i 'bar ba ni ral gri ltar 'bar ba ste/ des 'od byed pa ni snang bar byed pa'o/ /rdo rje 'khyil pa zhes bya ba ni bdud rtsi 'khyil pa'o/ /de nyid ni rdo rje can te sgrib pa thams cad 'jig par byed</text></item>
<item><p>251a3</p><section></section><text>pa'i ye shes dang ldan pa'i phyir ro/ /de'i rdo rje ni sngon po ste rtse lnga pa kha gyes pa'o/ /mchod pa'i lha mo rnams kyi mtshan ma ni phyi'i dkyil 'khor gyi me la sogs pa'i mtshams bzhi dang / rtsa ba'i sgo logs gnyis la go rims bzhin du me long dang pi wang dang dri'i snod kyi dung dang ro'i snod</text></item>
<item><p>251a4</p><section></section><text>dang gos sna tshogs dang chos 'byung ba bri bar bya ste/ le'u bco brgyad pa las/ me long pi wang dung chos dang / /de bzhin snod dang sna tshogs ras/ /chos 'byung ba yi phyag rgya drug /rdo rje'i bdag po rdo rje can/ zhes gsungs pa'i phyir ro/ /yongs su gsal bar zhes bya ba ni yongs</text></item>
<item><p>251a5</p><section></section><text>su rdzogs pa dang gsal ba'o/ /lus dang ngag sems mchod pa yis/ /zhes bya ba ni lus kyi dang ngag gi dang sems kyi mchod pa rnams kyis so/ /bud med ces bya ba ni 'dod can ma'o/ /'di la mdangs dang ldan pa'i kha dog mdzes pa yod pas na rab tu mdangs bzang ba'o/ /</text></item>
<item><p>251a6</p><section></section><text>lo grangs bcu drug lon zhes bya ba ni lo bcu drug lon pa'o/ /dri dang me tog phreng brgyan te/ /zhes pa ni dri dang phreng ba mang po ni dga' ba'i rgyu yin pa'i phyir ro/ /yon tan ska rags zhes bya ba ni sangs rgyas kyi yon tan las nor bu'i 'og pag byas par mos par bya'o/ /de yang ci'i phyir</text></item>
<item><p>251a7</p><section></section><text>zhe na/ sangs rgyas kyi yon tan rnams ni chos kyi dbyings rnam par dag pa la brten pa nyid kyi phyir dang rin po cher gyur pa nyid kyi phyir ro/ /mA ma kIr byin gyis brlabs la zhes bya ba ni snying gar zla ba dang / phyag mtshan la sogs pa'i rim gyis mA ma kI'i gzugs su bskyed pa la</text></item>
<item><p>251b1</p><section></section><text>sogs pa dang / mig la sogs pa dang / sku la sogs pa dang / rigs kyi bdag pos byin gyis brlabs pa dang / rigs lnga'i tshogs can du yang byas pa'o/ /shes rab can gyis zhes bya ba ni bud med kyi 'du shes sam bdag gi 'du shes skad cig tsam yang mi byed kyi/ 'on</text></item>
<item><p>251b2</p><section></section><text>kyang gnyis su med pa'i ye shes kyi de kho na nyid la brtson pa des/ de bzhin nyid kyi ngo bo nyid sangs rgyas thams cad kyi thugs su chud pa'i bya ba bsdus pa dang lha'i sku dang chos kyi longs spyod la gnas pa shes pas so/ /de yi dbus su mnyes par bya/ /zhes bya ba ni 'khor lo'i bdag</text></item>
<item><p>251b3</p><section></section><text>po'i rnal 'byor pa 'khor lo'i dbus su gnas pa'i bdag nyid sangs rgyas thams cad kyi ngo bo yin par mos par byas nas de yang dag par mnyes par bya'o zhes bya ba'i don to/ /de ltar na sku la sogs pa'i gsang ba'i mchod pa yin no/ /sangs rgyas zhes bya ba la sogs pas dkyil 'khor gyi sgrub</text></item>
<item><p>251b4</p><section></section><text>pa'i gsang ba gsungs pa yin te/ zhi ba zhes bya ba ni zla ba zhu ba bskyed pa bsdus pa las byung ba'i mi bskyod pa'i sa bon te byed pa po'o/ /nam mkha'i dbyings ni rab tu brgyan/ /zhes bya ba ni rigs kyi mchog re re spros pas nam mkha' thams cad rgyan can no/ /des ci zhig byed ce na/ sangs</text></item>
<item><p>251b5</p><section></section><text>rgyas gnas spros pa ni mi bskyod pa'i dkyil 'khor te/ rigs kyi tshogs spro ba bsdus pa las bdag nyid ji lta ba bzhin du mi bskyod pa la sogs pa rang rang gi phyag mtshan gyi lte ba la bskyed pa'i phyir ro/ /de yang gsal bas na ma gsungs so/ /de nas de dag gi ye shes kyi dkyil</text></item>
<item><p>251b6</p><section></section><text>'khor dgug pa dang gzhug pa dang mig dang sku la sogs pa byin gyis brlab pa dang / dbang bskur ba dang rig pa'i brtul zhugs dang sdom pa rnams ji ltar rigs par bsam par bya ste/ ma gsungs na yang grub pa yin no/ /gsang ba'i lha bshos ni bshang ba zhes bya ba la</text></item>
<item><p>251b7</p><section></section><text>sogs pa gsungs pa yin te/ rig ma lnga po 'bar ba dang bsreg pa dang gsal ba'i gzugs su bsam pa dang bdud rtsi yang dag par bstim pa dang / ye shes lnga'i bdud rtsir byas nas dbul bar bya'o/ /de zhes bya ba ni gang ci yang rung ba ste thams cad ces bya ba'i don to/ /de la</text></item>
<item><p>252a1</p><section></section><text>sangs rgyas ni lnga po 'di dag gis bsdus pa'o/ /byang chub sems dpa' ni lhag ma rnams so/ /de ltar byas na mnyes zhes bya ba ni gsang ba'i mchod pa de dag gis dgyes par gyur pa'o/ /de ci'i phyir zhe na/ de dag gi bka' las mi 'da' ba'i phyir dang zab mo'i de kho</text></item>
<item><p>252a2</p><section></section><text>na nyid rtogs pa'i phyir ro/ /'dir tshigs su bcad pa ni/ chos kyi longs spyod dam pa ni/ /gsang ba'i mchod pas dbul bar bya/ /byang chub sems 'byung 'khor lo de/ /de ltar des ni sgrub par byed/ /de'i sku gnas phyir rtag tu ni/ /bdud rtsi lnga phul de yi phyir/ /gus pa dang ni de</text></item>
<item><p>252a3</p><section></section><text>nyid shes/ /bsam pa mkhyen pas rgyal ba mnyes/ /lud pa la sogs bdag cag gis/ /gtsang dang mi gtsang brtags pa gang / /rnal 'byor zhen pas de rnams nyid/ /tshangs la sogs pas bsgom par bya/ /thams cad chos nyid du bsgom zhing / /de yang rang</text></item>
<item><p>252a4</p><section></section><text>bzhin dri ma med/ /de phyir de nyid kun dag ste/ /de bzhin nyid tsam mthong phyir ro/ /dam tshig gis ni sngags 'grub cing / /skyob pa'i dam tshig 'di yin la/ /sangs rgyas dngos po'ang dag pa yin/ /thams cad ji bzhin sgrar mi gzung / /gzhan yang sngon du bsnyen pa byas shing sems</text></item>
<item><p>252a5</p><section></section><text>brtan par byas pa can gyis sgrub pa'i dkyil 'khor bri bar bya ste/ de'i tshe de la yang bud med kyi 'du shes mi 'byung bdag gi 'du shes mi 'byung 'khrig pa'i 'du shes mi 'byung gi /'on kyang de bzhin nyid dang de bzhin nyid kyi ye shes kyi bdag nyid kyi lha dang gnyis su med pa'i 'du shes dang /</text></item>
<item><p>252a6</p><section></section><text>chos kyi longs spyod kyi 'du shes su 'gyur ba de bas na ci'i phyir de sdig pa yin/ 'jig rten gyi kha na ma tho ba yang med de spras pa'i phyir/ ma brtags pa'i mchod pa yang ma yin te/ de bzhin gshegs pa ni yongs su dag pa nyid kyi phyir dang yongs su sbyong bar byed pa nyid yin</text></item>
<item><p>252a7</p><section></section><text>pa'i phyir te dri dang phreng ba la sogs pa'i mchod pa lta bu'o/ /bud med las byung ba'i phung khrol yang yod pa ma yin te/ yid brtan du rung ba'i lha dang mi dang klu la sogs pa'i bu mo 'gugs pa yin pa'i phyir ro/ /bdud rtsi la sogs pa yang rigs pa 'di nyid yin no/ /de la dam tshig</text></item>
<item><p>252b1</p><section></section><text>la sdang ba dang cho ga nyams pa ni dngos grub las nyams par 'dra ba yin te/ de skad du/ bcom ldan 'das kyis/ /sangs rgyas sku yi cho ga shes/ /mngon sum bzhin du de mthong dang / /rang gi gzugs ni mi shes shing / /sgra yang thos pa med pa'o/ /ji ltar rtogs par mi 'gyur bar/ /</text></item>
<item><p>252b2</p><section></section><text>thams cad gsang ste bya ba yin/ /gal te rtogs par gyur na ni/ /sangs rgyas kyis kyang mi 'grub po/ /sems can kun gyi sems gang ni/ /dag cing zhi la 'od gsal bas/ /dngos po kun gyis mi gos pa/ /sems zhes bya ba de nyid dngos/ /de bzhin 'dod pa'i cho ga shes/ /de</text></item>
<item><p>252b3</p><section></section><text>nyid kyis na nye bar spyod/ /gzhan du dge ba 'byung ba yi/ /sngags rnams thams cad 'grub mi 'gyur/ /de bas sngags pa'i khyad par gyis/ /bud med mchog ni dgug par bya/ /gzhan du rdo rje sems dpa' dang / /de las byung ba mnyes mi 'gyur/ /de bas spyad bya thams cad kyi/ /</text></item>
<item><p>252b4</p><section></section><text>longs spyod nyams su blang bar bya/ /gzhan du na ni rmongs pa'i bdag /mnar med nges par 'tshed par 'gyur/ /zhes gsungs pa lta bu'o/ /'on te gang gi tshe 'di dag thams cad rkyen 'ga' zhig gis bya ba ma lcogs pa de'i tshe ji ltar bya zhe na/ de bdag nyid kyis bsams la</text></item>
<item><p>252b5</p><section></section><text>bya'o zhes sngon gyi slob dpon dag 'dod do/ /le'u bcu gnyis pa las kyang / /sha rnams thams cad med na yang / /thams cad bsams par rnam par brtag /zhes 'chad par 'gyur ro/ /le'u bcu drug pa las kyang / bsam gtan yig gsum rdo rje can/ /rang gi phyag rgya'am</text></item>
<item><p>252b6</p><section></section><text>sems kyis bsam/ /de ltar sangs rgyas kun mkhyen pa/ /mnyes par 'gyur ba gdon mi za/ /zhes 'chad par 'gyur ro/ /gsang ba zhes bya ba sba bar bya ba ste/ /ji ltar gzhan gyis shes par mi 'gyur bar bya'o/ /rtogs par mi 'gyur ba ni/ /gsang mi thub pa la mi bstan pa'o/ /yid</text></item>
<item><p>252b7</p><section></section><text>kyi rang bzhin la ni tshangs par spyod pa ma yin pa'i dgos pa yang yod pa ma yin te/ lus kyi las med pa'i phyir dang rnam par rig pa tsam la mos pa'i stobs dang ldan pa nyid kyi phyir ro/ /'jig rten pa'i kha na ma tho ba'i dgos pa yang yod pa ma yin te/ gang gis ston pa'i bstan pa sun phyung</text></item>
<item><p>253a1</p><section></section><text>bar gyur na/ gzhan gyi sems yongs su mi shes pa'i phyir ro/ /gzhan gyi sems shes pas kyang de'i thabs la mkhas pa mthong ba'i phyir mngon par dad pa nyid du 'gyur gyi smod par ni mi byed do/ /'dir la la dag rgol te 'di'i le'u bdun pa las ni sku'i rigs la lo bcu drug</text></item>
<item><p>253a2</p><section></section><text>pa dang / thugs kyi rigs la lo bcu gnyis pa'i bu mo gsungs la le'u bco brgyad pa las kyang lo grangs nyi shu pa gsungs te/ de yang lus po'i 'brel pas gsung gi rigs su 'gyur ro/ /de bas na ci'i phyir le'u 'dir thugs kyi rigs nyid la lo grangs bcu drug pa gsungs she na/ nyes pa</text></item>
<item><p>253a3</p><section></section><text>de yang yod pa ma yin te/ rigs gsum char la yang lo grangs bcu drug pa nyid can bzhed pa'i phyir ro/ /de skad du/ le'u brgyad pa las/ na chung gzhon nu mig yangs ma/ /gzugs bzang gzhon pas brgyan pa ni/ /lo grangs nyi shu lnga lon rnyed/ /byol song las kyang rab tu brtag /</text></item>
<item><p>253a4</p><section></section><text>ces 'byung ba gang yin pa de la don ni 'di yin te/ bu mo lo grangs nyi shu pa rnyed nas gsung gi rigs la mchod pa rab tu brtag par bya'o/ /rigs lhag ma rnams la ni lo grangs bcu drug pa dang bcu gnyis pa yin gyi rigs re re zhing bu mo gcig nyid ni gdon mi za bar ma yin no/ /</text></item>
<item><p>253a5</p><section></section><text>'o na ci yin zhe na/ lnga yin no/ /ji ltar byas nas she na/ byol song las kyang ste/ log las kyang zhes bya ba'i don to/ /de yang lang tsho gtso bor byas nas gsung gi rigs la ni g.yon logs nas zhe'o/ /thugs kyi rigs la ni g.yas logs nas so/ /sku'i rigs la ni</text></item>
<item><p>253a6</p><section></section><text>logs gnyi ga nas so/ /de bas na gsung gi rigs la ni lo grangs nyi shu pa dang / bcu dgu pa dang bco brgyad pa dang bcu bdun pa dang bcu drug pa dag ste bu mo lnga'o/ /thugs kyi rigs la ni lo grangs bcu gnyis pa dang bcu gsum pa dang bcu bzhi pa dang bco lnga pa dang bcu drug pa ste lnga'o</text></item>
<item><p>253a7</p><section></section><text>sku'i rigs la ni lo grangs bcu bzhi pa dang bco lnga pa dang bcu drug pa dang bcu bdun pa dang bco brgyad pa ste/ bu mo lnga lngar 'gyur zhes bya ba 'di yin no/ /thugs kyi dkyil 'khor ston par byed pa'i le'u la de skad ces bya'o/ /gsang ba 'dus pa'i bshad sbyar snyim pa'i me tog las</text></item>
<item><p>253b1</p><section></section><text>le'u bzhi pa'o// //dngos grub mchog gi thabs bzhi pa ni sgrub pa chen po ste/ de'i mtshan nyid ni/ sangs rgyas byang chub sems rnams kyi/ /bstan pa dag ni sgrub chen po/ /zhes bya ba ste dkyil 'khor gyi bdag pos dkyil 'khor pa rnams bstan cing phyung ba'i mngon par rtogs pa ni</text></item>
<item><p>253b2</p><section></section><text>sgrub pa chen po'o/ /de yang le'u dang po la sogs pa rnams su gsungs so/ /'dir gnyis su med pa'i ye shes ni 'dir byang chub bo/ /de rnyed pa ni sangs rgyas so/ /de la mos pa brtan pa ni byang chub sems dpa' rnams so/ /de rnams kyi bstan pa ni mdzad pa gang yin pa shin tu gsang ba'i spyod</text></item>
<item><p>253b3</p><section></section><text>pa zhes bya ba'i don to/ /de yang dam tshig gi sgrub pa chen po ste thabs chen po yin pa'i phyir ro/ /de yang lnga pa dang dgu pa mtha' dag dang / /bcu bdun pa la sogs pa'i phyogs kyis ston te/ de las le'u 'di'i don ni kun du spyod pa yin te/ de yang le'u bco brgyad pa las gsungs</text></item>
<item><p>253b4</p><section></section><text>pa/ shes rab thabs las byung ba yi/ /phung po khams dang skye mched lus/ /zhes bya ba nas/ thams cad sems la gang spyod pa/ /kun du spyod par bstan pa yin/ /zhes bya ba'i bar du'o/ /de nyid kyi skabs dbye ba'i phyir/ de nas zhes bya ba la sogs pa gsungs te/ tshig</text></item>
<item><p>253b5</p><section></section><text>rkang pa drug pa'i tshigs su bcad pa 'dis bcom ldan 'das kyi khyad par bstan pa'i sgo nas lhag par mos pa'i spyod pa gang yin pa de bstan pa yin te/ de bzhin gshegs pa thams cad kyi sku dang gsung dang thugs las byung ba de la de skad ces bya'o/ /'dir sangs rgyas rnams kyi</text></item>
<item><p>253b6</p><section></section><text>sku ni rdo rje 'dzin pa ste/ de yang nam mkha' yin no/ /gsung ni de nyid rig pa ste nam mkha'i khams so/ /thams cad de dag las skyes pa nyid gang yin pa der lhag par mos pa de la de skad ces bya'o/ /thugs ni thog ma med pa'i sems so/ /sku la sogs pa thugs de las byung ba</text></item>
<item><p>253b7</p><section></section><text>ni thugs kyi rdo rje ste/ de 'dzin pa ni de bzhin du lhag par mos pas thugs kyi rdo rje 'dzin pa'o/ /rgyal po ni dkyil 'khor gyi dbang phyug go zhes bya ba la/ phyi rol gyi 'byung ba chen po bzhi'i bdag nyid kyi lha mo bzhi'o/ /gzhal yas khang dang yul drug gi /lha mo drug gi yul de dag ni/ /</text></item>
<item><p>254a1</p><section></section><text>gnas te de'i dbang phyug go/ /dkyil 'khor pa gsungs pa/ kun mchog ces bya ba ste/ sangs rgyas dang byang chub sems dpa' rnams kyi mchog 'di la yod pa ste/ sangs rgyas thams cad la bsdus pa'i sangs rgyas lnga ni/ 'di'i phung po lnga rnams so/ /byang chub</text></item>
<item><p>254a2</p><section></section><text>sems dpa' thams cad bsdus pa'i byang chub sems dpa' drug ni 'di'i mig la sogs pa skye mched drug yin pas so/ /spyod pa kun ni kun du spyod pa ste de nyid mchog gi chos te lam gyi dam pa yin pas so/ /de nyid nyams su blang bar bya ba'i don yin pas de skad ces bya'o/ /spyod pa'i</text></item>
<item><p>254a3</p><section></section><text>mtshan nyid ni kun du spyod pa'i rang bzhin te/ bka' stsal pa ni gsungs par gyur pa'o/ /de ci zhig ce na/ rnam par mi rtog ces bya ba la sogs pa gsungs te/ de bzhin nyid dang yang dag pa'i ye shes kyi bdag nyid kyi lha'i rang bzhin yin pas na rnam par mi rtog pa'o/ /don ni</text></item>
<item><p>254a4</p><section></section><text>dngos po thams cad do/ /de las byung ba ni gang dag rdzogs pa'i ngo bo nyid du lhag par mos pa la de skad ces bya'o/ /de bas na 'di ni rdzogs pa'i rim pa'o/ /ji ste dngos po gang zhig gang du lhag par mos par bya zhe na/ 'di la pha dang ma ni thabs dang shes rab kyi bdag nyid du'o/ /</text></item>
<item><p>254a5</p><section></section><text>de dag gi khu ba ni spros pa med pa'i byang chub kyi sems su'o/ /bdag nyid ni de yongs su gyur pa'i dkyil 'khor gyi bdag por ro/ /rang gi phung po dang khams dang skye mched rnams ni dkyil 'khor pa rnams so/ /de rnams kyi chos nyid ni de rnams kyi rig pa rnams su'o/ /</text></item>
<item><p>254a6</p><section></section><text>gzugs la sogs pa drug ni mchod pa'i lha mo drug gi rang bzhin du'o/ /phyi rol la sogs pa rnams ni lha mo bzhi'i bdag nyid kyi gzhal yas khang chen po'i rang bzhin du lhag par mos par bya'o/ /'dod chags zhe sdang gti mug rigs/ /zhes bya ba la/ 'dod chags la sogs</text></item>
<item><p>254a7</p><section></section><text>pa rnams kyis khyab par yang dang yang du mngon du byas te/ de la bdag nyid kyi phung po dang skye mched rnams dang rang gi rig ma la kun du 'khyud par mos pas gzugs la sogs pa 'dzin pa ni gti mug go/ /gnyis kyi rnam par rtog pa rnams nub pa ni zhe sdang ngo / /gnyis su med</text></item>
<item><p>254b1</p><section></section><text>pa'i bde ba'i ro myong ba ni 'dod chags so/ /de lta bur gyur pa'i sgrub pa po ni rab mchog sgrub par byed pa ste/ sangs rgyas nyid du sgrub pa'o/ /de ci zhig ce na/ theg pa'i mchog ni bla na med pa ste/ sangs rgyas nyid kyi byang chub kyi lam dam pa sgrub pa chen po zhes bya ba'i don to/ /mnyam par</text></item>
<item><p>254b2</p><section></section><text>ma bzhag pa'i sems la kun du spyod pa ma yin nam/ de yang dka' ba yin pa de bas na 'di'i phan yon ci yin zhe na/ rigs ngan zhes bya ba la sogs pa gsungs te/ de skye ba gcig gam skye ba brgyud pa de ni rigs ngan yin te gsad bya gsod par byed pa'o/ /smyig ma mkhan ni smyig ma'i</text></item>
<item><p>254b3</p><section></section><text>las byed pas na mda' mkhan dang mdas las byed pa ste rngon pa'o/ /sogs pa'i sgras ni nya pa la sogs pa 'tshe ba byed pa gzhan dag kyang gzung ngo / /bud med rnams la chags shing brgyal ba ni bdag nyid gsod pa yin te/ de dag la gsod pa'i don gyi bya ba yod pas gsod pa'i don</text></item>
<item><p>254b4</p><section></section><text>can te/ shin tu yang chags pa can zhes bya ba'i don to/ /don ni nor dang bu la sogs pa'o/ /gang la don nyid la sems pa yod pa de ni don gnyer sems pa rnams te/ gti mug chen po rmongs pa zhes bya ba'i don to/ /yang gi sgra'i don ni rim pa gzhan du sbyar ba yin te/ rigs ngan smyig ma</text></item>
<item><p>254b5</p><section></section><text>mkhan la sogs kyang ste/ /zhe sdang drag pa dang gsod don dang don gnyer sems pa yang ste/ 'dod chags dang gti mug drag pa yang grub par 'gyur ro/ /theg chen bla na med pa ste sgrub pa chen po'o/ /theg mchog 'di la ste/ dpal gsang ba 'dus pa la kun du spyod pa nyid kyis de rnams kyi nyon</text></item>
<item><p>254b6</p><section></section><text>mongs pa'i sgrib pa zad par 'gyur ro zhes bya bar dgongs so/ /sems can mtshams med ces bya ba la sogs pa la/ de ltar na 'phags pa'i chos rnams la sgrib pa ni gsum ste de skye ba la gegs byed pa'i phyir ro/ /de yang nyon mongs pa'i dbang shin tu drag pa ni nyon mongs pa'i sgrib pa'o/ /</text></item>
<item><p>254b7</p><section></section><text>mtshams med pa la sogs pa'i las ni las kyi sgrib pa'o/ /dmyal ba la sogs par skye ba ni skye ba'i sgrib pa'o/ /mtshams med pa ni bar du gcod par mi nus pa yin te/ 'chi ma thag nyid du 'byung ba'i phyir ro/ /mtshams med pa de yang rnam pa lnga ste/ pha gsod pa dang / ma gsod</text></item>
<item><p>255a1</p><section></section><text>pa dang / dgra bcom pa gsod pa dang / dge 'dun gyi dbyen dang / de bzhin gshegs pa la ngan sems kyis khrag 'byin pa'o/ /sogs pa'i sgras ni dam pa'i chos spang ba la sogs pa dang / mtshams med pa dang nye ba rnam pa lnga gzung ste ji skad du/ ma dgra</text></item>
<item><p>255a2</p><section></section><text>bcom ma sun byas dang / /byang chub sems dpa' nges gnas dang / /slob ma gsod dang dge 'dun gyi/ /'du ba'i sgo ni 'phrog pa dag /mtshams med pa dang cha 'dra ste/ /lnga pa mchod rten 'jig pa yin/ /zhes bshad pa lta bu'o/ /de byed pa'i phyir de skad tha snyad 'dogs so/ /</text></item>
<item><p>255a3</p><section></section><text>mtshams med pa la sogs pa sdig pa chen po byed pa ste/ sdig pa chen po byed pa gang yin pa de dag thams cad kyang gsang ba 'dus pa'i sgrub pa chen po 'di la 'grub par 'gyur te/ kun du spyod pa nyid kyis de rnams kyi las kyi sgrib pa zad par byed pa yin no zhes bya bar dgongs so/ /gang</text></item>
<item><p>255a4</p><section></section><text>yang / las rnams bskal pa brgyar yang ni/ /chud mi za ba 'ang tshogs dang dus/ /rnyed nas lus can rnams la ni/ /'bras bu nyid du smin par 'gyur/ /zhes gang gsungs pa de ni 'di lta bu'i gnyen po'i phyogs bsgom pa yin no zhes bya bar shes par bya'o/ /'dis kyang zad par</text></item>
<item><p>255a5</p><section></section><text>mi 'gyur ba'i las kyi sgrib pa shin tu lci ba gcig nyid yod pa gang yin pa de ni/ snying nas zhes bya ba la sogs pa gsungs te/ 'dir 'ongs nas spyod pa'i phyir slob dpon te/ gsang sngags kyi theg pa 'di la yang dag par dbang bskur ba dang / rjes su gnang ba dang yang</text></item>
<item><p>255a6</p><section></section><text>dag pa gang yin pa de ni slob dpon no/ /'dir gang la sngags sam ting nge 'dzin yang dag pa gcig ston pa gang yin pa de yang de'i slob dpon yin no/ /slob dpon de la yang dang yang du smod par byed pa dang des kyang dga' bar byed kyi 'gyod par ni mi byed pa dang / chos bzhin du phyir</text></item>
<item><p>255a7</p><section></section><text>'chos par mi byed pa gang yin pa de ni snying nas slob dpon smod pa ste/ de ni sgrub pa gsum char la yang 'grub par mi 'gyur ro/ /'phags pa'i chos 'di nyon mongs pa dang las kyi sgrib pa zad pa rnams la 'phags pa'i chos skye bar 'gyur gyi ma zad pa la ni ma yin nam/</text></item>
<item><p>255b1</p><section></section><text>'phags pa yang sgrub pa dang / nye bar sgrub pa'i 'bras bu yin la de dag kyang rtogs nas phyis sgrub pa po sgrub pa chen po la 'jug par byed pa yin pa de'i phyir de'i nyon mongs pa dang las kyi sgrib pa yod pa ma yin no/ /de bas na ci'i phyir kun du spyod pas de dag zad pa yin zhes smra ste de</text></item>
<item><p>255b2</p><section></section><text>ltar yin mod kyi tshigs su bcad pa phyed dang gsum pa de dag nyid ni so so'i skye bos kyang tshogs nye bar bsags par bya ba'i phyir nus pa ji lta ba bzhin du kun du spyod pa la spyad par bya'o zhes bya ba ni thabs kyi phan yon gsal bar byed pa yin par blta bar bya'o/ /'o na ji ltar na kun du</text></item>
<item><p>255b3</p><section></section><text>spyod pa sgrub pa chen po yin zhe na/ thabs chen po yin pa'i phyir ro/ /ji ltar na shin tu gsang ba yin zhe na/ bdag nyid kyi nus pa mi shes par sgra ji bzhin par 'dzin pa rnams don med par byed pas so/ /de ltar yid kyis kun du spyod pa'i nyon mongs pa rnams ming gis bstan nas da ni lus dang</text></item>
<item><p>255b4</p><section></section><text>ngag gi nyes pa kun du spyod pa'i ming gis bstan pa'i phyir srog gcod pa'i zhes bya ba la sogs pa gsungs te/ /'di ni dam tshig rnam pa bzhi ston pa yin no/ /de yang tshigs su bcad pa gsungs pa/ stong nyid ston pa brdzun yin te/ /gzhan dag kyang ni 'di brjod pa/ /rig pa rten dang</text></item>
<item><p>255b5</p><section></section><text>sems zhu dang / /zhu ba de nas len pa'o/ /shing dang bong ba la sogs pa lha'i bdag po nyid du rnam par rtog pas mos par byas te snang ba med par byas pa'i phyir srog gcod pa'o/ /rnam par rtog pa'i ngo bo nyid kyis bden pa ma yin pa'i rnam par rtog pa'i don yang dag gi don yin no zhes</text></item>
<item><p>255b6</p><section></section><text>yang dag par shes pa la smra ba thams cad ni brdzun du smra ba'o/ /de la dga' ba ni mngon par brtson pa'o/ /bdag nyid kyi phung po dang skye mched la sangs rgyas dang byang chub sems dpar mos par byas te de dag la phul nas longs spyod thams cad nye bar longs spyod pa'i phyir gzhan gyi nor la chags pa'o/ /</text></item>
<item><p>255b7</p><section></section><text>rig pa la nye bar longs spyod pa ni 'dod par spyod pa'o/ /bshang gci ni bshang ba la sogs pa lnga'o/ /de dag la de dag nyid za bar byed pa'i don yod pas na de skad ces bya ba ste/ bza' bar bya ba thams cad la lnga por mos la ye shes lnga'i bdud rtsi nyid du mos par byas nas nang gi dkyil 'khor</text></item>
<item><p>256a1</p><section></section><text>la de dag sbyin sreg byed pa'i phyir ro/ /de dag ces bya ba la/ de dag nyid snod du 'gyur ba'i sgrub pa'i zhes bya ba ni sangs rgyas nyid du grub pa la skal ba dang ldan pa ste/ skad cig ma re re la bsod nams dang ye shes mtha' yas pa nye bar bsags pa'i phyir dang dam</text></item>
<item><p>256a2</p><section></section><text>tshig las ma 'das pa'i phyir ro/ /de nas 'dod bya de gang yin zhe na/ ma dang zhes bya ba la sogs pa gsungs pa la mchog dang po'i rig ma ni ma'o/ /lhan cig skyes pa'i rig ma ni sring mo'o/ /dkyil 'khor du spros pa ni bu mo ste/ de dag la mnyes par bya ste/ de'i de dag gi thabs kyi lha nyid du</text></item>
<item><p>256a3</p><section></section><text>nga rgyal byed cing rang gi rig ma la de rnams bcug pa'i phyir ro/ /theg chen mchog gi chos nyid de/ /lam gyi mchog sgrub pa po gang dag la yod pa de dag la de skad ces bya ste/ gsang ba 'dus pa'i sgrub pa chen por zhugs pa zhes bya ba'i don to/ /dngos grub rgya chen zhes bya ba ni byang chub chen</text></item>
<item><p>256a4</p><section></section><text>po'o/ /thob pa ni rnyed par gyur pa'o/ /des de rnams kyi nang du zhes bya ba'i don to/ /sangs rgyas zhes bya ba ni sangs rgyas rnams so/ /dang gi sgras ni byang chub sems dpa' rnams gzung ngo / /gtso bo zhes bya ba ni mchog gi bla ma rnams te rig pa'i brtul zhugs dang ldan pa'i rigs kyi rig</text></item>
<item><p>256a5</p><section></section><text>pa zhes bya ba'i don to/ /yum dag la zhes bya ba ni skyed par mdzad pa la'o/ /rnam par mi rtog blo can gyis/ /zhes bya ba ni de nyid kyi rnam par rtog pa zad pa'i phyir dang yang dag pa'i ye shes nye bar bsngags pa'i phyir ro/ /de ni shes rab kyi pha rol tu phyin pa nyid do/ /de la mnyes par byas pa</text></item>
<item><p>256a6</p><section></section><text>ni bsgom pa nyid yin pa de bas na mi dge ba'i rnam par rtog pa thams cad kyi gnyen po dang yang dag pa'i ye shes kyi rgyu yin no zhes bya bar dgongs so/ /sdig pa rnams kyis kyang mi gos te de nyid kyi sdig pa thams cad zad par byed pa'i phyir ro/ /de nas zhes bya ba ni 'di bstan pa'i rjes thogs la'o/ /</text></item>
<item><p>256a7</p><section></section><text>sgrib pa ni 'dod pa la 'dun pa dang / gnod sems dang / gnyid dang / rmugs pa dang / rgod pa dang / 'gyod pa dang / the tshom ste lnga'o/ /de dag thams cad rnam par sel bar mdzad pas na/ sgrib pa thams cad rnam par sel ba'o/ /rmad du gyur pa ni shin tu ngo mtshar du gyur pa'o/ /'dir</text></item>
<item><p>256b1</p><section></section><text>ngo mtshar dang rmad du ston pa'i tshig nyid du de skad ces bya'o/ /der gyur pa ni de brjod pa zhes bya ba'i don to/ /de rnams kyi tshig de nyid ni bcom ldan 'das zhes bya ba la sogs pa smos so/ /ci'i slad du sgra ni the tshom mo/ /tshig ngan pa ni chos ma yin pa dang ldan pa'o/ /gsung ni bka'o/ /</text></item>
<item><p>256b2</p><section></section><text>gang la de gsungs shing brjod pa mnga' ba de la de skad ces bya ste chos ma yin pa de zhes bya ba'i don to/ /de la de bzhin gshegs pa thams cad kyi bdag po ci'i slad du chos ma yin pa gsungs zhes bya ba ni ngo mtshar te/ de lta bu mi srid pa'i phyir ro/ /de yang ci'i slad du de bzhin gshegs pa</text></item>
<item><p>256b3</p><section></section><text>thams cad kyi 'khor gyi nang du gsungs zhes bya ba ni rmad du gyur pa ste/ de lta bu shin tu mi srid pa'i phyir ro/ /de la so so'i skye bo'i byang chub sems dpa' shin tu mang po the tshom gyi rang bzhin can gyi ngo mtshar dang rmad du gyur pa ste the tshom skye bar 'gyur ro/ /de rnams kyi the tshom bsal bar bya</text></item>
<item><p>256b4</p><section></section><text>ba'i phyir de'i bsam pa nyid byang chub sems dpa' chen po sgrib pa thams cad rnam par sel ba la sogs pas de skad du gsol ba yin gyi rang nyid de dag la the tshom yod pa yang ma yin la/ ngag gi nyes par spyod pa yang ma yin te/ 'phags pa nyid yin pa'i phyir dang ye shes kyi pha rol tu</text></item>
<item><p>256b5</p><section></section><text>phyin pas dgongs pa can gyi chos kyi don mkhyen pa'i phyir ro/ /ci'i phyir sgrib pa thams cad rnam par sel ba la sogs pas de skad ces gsol zhe na/ the tshom rnam par sel ba la ni sgrib pa thams cad rnam par sel ba nyid gtso bo yin pa'i phyir ro/ /rigs kyi bu rnams zhes bya ba la de bzhin gshegs</text></item>
<item><p>256b6</p><section></section><text>pa rnams kyi rigs ni byang chub kyi sems yin te/ de'i rab tu dbye ba ni gti mug la sogs pa'o/ /de las skyes pa ni rigs kyi bu'o/ /thong zhes bya ba ni bzlog pa'o/ /'di nyid kyi bshad pa ni de skad ma zer cig ces bya ba ste/ 'di ni chos ma yin no zhes ma smra shig ces bya ba'i don to/ /'o na 'di</text></item>
<item><p>256b7</p><section></section><text>ci yin zhe na/ snying po zhes bya ba la sogs pa gsungs te/ chos ni lam yin la chos kho na nyid de ting nge 'dzin gyi rang bzhin can gyi sgrub pa zhes bya ba'i don to/ /ji skad du de kho na nyid bsdus pa las/ rdo rje sems dpa' ting 'dzin ni/ /sangs rgyas chos nyid dag tu bshad/ /'di las sangs rgyas</text></item>
<item><p>257a1</p><section></section><text>sangs rgyas nyid/ /gzhan las sangs rgyas 'gyur ma yin/ /zhes bya ba la sogs pa gsungs pa lta bu'o/ /mi zad pa nyid kyi phyir snying po ye shes can rnams te sangs rgyas kyi chos rnams so/ /de dang ldan pa sangs rgyas rnams kyi chos nyid dag pa ste nyon mongs pa dang las kyi</text></item>
<item><p>257a2</p><section></section><text>sgrib pa zad par byed pa 'di nyid gang yin pa de ni 'di lta ste kun du spyod pa'o/ /chos ni le'u lnga pa'o/ /de'i snying po'i don ni lkog tu gyur pa ste dgongs pa can zhes bya ba'i don to/ /de yang sngar bshad pa nyid yin no/ /de las byung ba ni gnas pa'o/ /de bas na chos ni byang chub spyod pa'i gnas 'di</text></item>
<item><p>257a3</p><section></section><text>yin te/ byang chub kyi spyod pa'i gnas na gnas kyi gtso bo yin te/ sgrub pa chen po nyid yin pa'i phyir kun du spyod pa'o zhes bya bar dgongs so/ /le'u 'di'i sgra ji bzhin pa'i don yang ci yin na/ gang chos ma yin pa zhes brjod ce na/ sngags pa bsod nams dang sdig pa tha mi dad par zhen</text></item>
<item><p>257a4</p><section></section><text>pas rnam par mi rtog pa nyon mongs pas dkrugs pa'i mtshams med pa byed pa dang / srog gcod pa dang / ma byin par len pa dang / 'khrig pa dang / brdzun du smra ba la dga' ba dang / bza' bar bya ba ma yin pa za ba dang / bgrod par bya ba ma yin pa la 'gro ba 'grub par 'gyur ro zhes</text></item>
<item><p>257a5</p><section></section><text>bya ba 'di la byang chub sems dpa' gang gi sa 'di chos ma yin no zhes the tshom du gyur pa 'di'i sgra ji bzhin pa'i don yin no/ /byang chub sems dpa' tshig 'di dang sangs rgyas kyi bka' 'di dag gis thos nas ji ltar gyur pa na de nas yang zhes bya ba la sogs pa gsungs te/ byang chub sems</text></item>
<item><p>257a6</p><section></section><text>dpa' sems dpa' chen po rnams zhes bya ba ni rang gi byang chub dang sems can thams cad kyi don la smon par byed pa'i phyir ro/ /'jigs pa ni kha na ma tho bas so/ /skag pa ni ngan 'gro'i dogs pas so/ /brgyal ba ni kun nas brgyal bar gyur pa ste kun nas skrag pa'i phyir ro/ /brgyal ba</text></item>
<item><p>257a7</p><section></section><text>ni sems stor ba'o/ /sku la sogs pa'i bdag po ni de dag de la rag las pa nyid kyi phyir ro/ /byang chub sems dpa' sems dpa' chen po zhes bya ba ni byang chub chen po la smon lam btab pa can no/ /nam mkha' ni rig pa'i pad+ma'o/ /de dang mnyam pa ni gcig tu gyur pa'o/ /de'i gnyis su</text></item>
<item><p>257b1</p><section></section><text>med pa'i rdo rje zhes bya ba la/ sangs rgyas thams cad du zhu ba ni rdo rje'o/ /gnyis su med pa ni rten dang brten pa'i dam tshig chen po'i dkyil 'khor chen po gnyis de nyid du zhu ba'i phyir ro/ /de la dmigs pa'i ting nge 'dzin la de skad ces bya'o/ /'od kyis reg pa tsam gyis zhes bya ba ni byang chub kyi sems kyi bdud</text></item>
<item><p>257b2</p><section></section><text>rtsi de nyid de'i rang bzhin can gyi 'od zer rdul phra rab so so la zhugs te yang dag par gsos nas lus dang sems tshim par byas pa ni reg pa 'ba' zhig yin gyi bsgom pa dang ldan pa yang ma yin no zhes bya ba ni tsam gyi sgra'i don to/ /de nas zhes bya ba ni rig pa tsam gyi rjes thogs la'o/ /'jig</text></item>
<item><p>257b3</p><section></section><text>rten las 'das pa'i byang chub kyi sems thob pas na byang chub chen por gyur te/ 'jigs pa rnam pa lnga las 'das pas na rang rang gi stan la ji lta ba bzhin du gnas par gyur to/ /tshigs su bcad pa gsungs pa'i kun du spyod pa'i che ba'i bdag nyid gang thos pas de dag brgyal ba ni ngo mtshar du gyur pa'o/ /</text></item>
<item><p>257b4</p><section></section><text>rmad du gyur pa ni gang la 'od kyis reg pa tsam gyis de rnams yang dag par gsos pa dang / 'phags pa'i sa la 'jug pa'i ting nge 'dzin la'o/ /dgyes pa ni yid bde ba'o/ /khyab pa ni lus kyi bde ba ste lus yongs su gang bas ba spu langs pa'o/ /der gyur pa ni sems can rnams kyi don gyi thabs chen</text></item>
<item><p>257b5</p><section></section><text>po mthong ba'i phyir ro/ /'di skad ces bya ba ni 'chad par 'gyur ba'o/ /chos kyi dbyings zhes bya ba ni chos 'di nyid bstod pa'i dbyings te rdo rje 'chang ba nyid du rnal 'byor pa'i lus dang ngag dang sems de bzhin du lhag par mos pas kun du spyod pa'i phyir ro/ /de yang don dam par de las tha dad pa ma</text></item>
<item><p>257b6</p><section></section><text>yin te/ bya ba dang byed pa po tha dad pa med pa'i phyir ro/ /kun rdzob tu ni tha dad pa yin pas de bas na 'dir tshigs su bcad pa gsum gyis sku la sogs pa'i rang bzhin dang bzhi pas ni sku la sogs pa'i phrin las kyi rang bzhin du bstod par bya'o/ /de la dang por gsung gi rang bzhin du bstod pa ni/ e</text></item>
<item><p>257b7</p><section></section><text>ma'o zhes bya ba la sogs pa gsungs te/ dang po'i chos kyi sgras ni gsung gi rang bzhin gyi chos bshad pa yin no/ /gnyis pas ni brjod par bya ba'i rang bzhin yin la/ gsum pas ni ye shes kyi rang bzhin yin no/ /chos kyi lam ji ltar bstan pa'i don yang dag par byung ba ni chos kyi don byung ba ste/</text></item>
<item><p>258a1</p><section></section><text>gsum pa 'di yang ngo mtshar yin no/ /de bas na chos kyi rgyal po zhes gsungs te gsung gi rgyal po'o/ /phyag 'tshal 'dud ces bya ba la khyed la zhes bya ba ni lhag ma'o/ /chos ni ye shes kyi rang bzhin no/ /'di las dag pas na chos dag pas so/ /'di la don te yul</text></item>
<item><p>258a2</p><section></section><text>bdag med pa yod pas na don bdag med pa'o/ /'dir chos kyi rgyal po'i sgras ni theg pa chen po ma lus pa 'am rdo rje theg pa dang gsang ba 'dus pa brjod par 'dod do/ /sku'i rang bzhin du bstod pa ni sku dang zhes bya ba la sogs pa gsungs te/ sku dang gsung dang thugs rab tu dag pa ni</text></item>
<item><p>258a3</p><section></section><text>brjod bya'i rang bzhin gzung ba dang 'dzin pa stong pa nyid kyi phyir sku dang gsung dang thugs rab tu dag pa'o/ /nam mkha' dang mnyam pa nyid kyis de bzhin gshegs pa thams cad kyi sku dang gsung dang thugs dang yang dag par sbyor ba'i ngo bo nyid yin pa'i phyir/ nam mkha' dang ni mnyam nyid</text></item>
<item><p>258a4</p><section></section><text>gnas so/ /de nyid kyis na de bzhin nyid du ro gcig pa'i phyir/ rnam par mi 'gyur snang ba med/ /ces bya'o/ /rdo rje'i sku ni sku mi phyed pa nyid kyi phyir ro/ /thugs kyi rang bzhin du bstod pa thugs ni zhes bya ba la sogs pa gsungs te/ 'di de bzhin gshegs pa yin pas na de bzhin</text></item>
<item><p>258a5</p><section></section><text>gshegs pa'o/ /gtso bo ni mchog tu dbang du gyur pa nyid kyi phyir ro/ /de bzhin gshegs pa rnams ci tsam pa yin zhe na/ dus gsum dag gi lam du byung ba ste dus gsum ni dus nyid do/ /de nyid ni lam yin te der byung ba'o/ /de nyid kyis ni go rims bzhin du chos kyi dbyings rnam</text></item>
<item><p>258a6</p><section></section><text>par dag pa'i ngo bo nyid yin pa'i phyir dbyings su gyur pa'o/ /thugs rje chen po ni mchog tu rgyas pa nyid kyi phyir ro/ /'di nam mkha' dang 'dra ba'i lam mnga' bas nam mkha'i lam ste/ rtag pa zhes bya ba'i don to/ /sku la sogs pa las tha dad par byas nas de'i phrin las kyi tshul du bstod</text></item>
<item><p>258a7</p><section></section><text>pa ni nam mkha' zhes bya ba la sogs pa gsungs te/ nam mkha'i sku ni de bzhin nyid du ro gcig pa de bzhin gshegs pa thams cad kyi thun mong du gyur pa'i sku'o/ /de las yang dag par byung ba ni yang dag par skyes pa'o/ /bdag med par ston pa'i gsung ni nam mkha'i gsung ngo / /de</text></item>
<item><p>258b1</p><section></section><text>rab tu 'jug pa'i phyir ro/ /chos kyi dbyings shin tu rnam par dag pa'i thugs ni nam mkha'i thugs so/ /der chos ni yongs su spyod pa'o/ /de rnams kyi mchog ste dam pa'o/ /spyod pa ni kun du spyod pa'o/ /de nyid ni gzhi dang gnas te de nyid la gnas nas sangs rgyas nyid dang sgrub pa yin pa'i</text></item>
<item><p>258b2</p><section></section><text>phyir ro/ /sems kun la spyod pas na kun du spyod pa ste/ le'u bco brgyad pa las/ sems kun la ni spyod pa ste/ /kun du spyod pa zhes bshad do/ /zhes gsungs pa'i phyir ro/ /de'i don du de gtso bor gyur pa ni kun du spyod pa mchog gi le'u'o/ /gsang ba 'dus pa'i bshad sbyar snyim pa'i</text></item>
<item><p>258b3</p><section></section><text>me tog las le'u lnga pa'o// //dngos grub mchog gi nye ba'i sgrub pa ni le'u 'di'i don yin te/ de'i mtshan nyid ni/ drag shul rjes su chags pa ni/ /nye bar bsgrub pa'i sdom pa'o/ /zhes bya bas bstan te nye bar bsgrub pa gtan la phab pa zhes bya ba'i don to/ /de la</text></item>
<item><p>258b4</p><section></section><text>mngon par rtogs pa las byin gyis rlob pa'i sngags lnga ni rjes su chags pa ste sems dga' bar byed pa'i phyir ro/ /de rnams kyis mngon du bya ba'i mngon par rtogs pa ni drag shul te/ zab cing phra ba'i dngos po la drag shul gyis yid 'jug par byed pa'i phyir ro/ /drag shul gyi</text></item>
<item><p>258b5</p><section></section><text>spyod pa ni dam tshig gi drag shul lo/ /nye ba'i longs spyod dang dka' spyod dag ni dam tshig gi rjes su chags pa ste de dag gi lha rnams chags par byed pa'i phyir ro/ /de dag thams cad le'u bzhi rnams su ston to/ /de la mngon par rtogs pa ni gtso bo yin te de'i yan lag drug</text></item>
<item><p>258b6</p><section></section><text>ste/ sngags dgod pa dang / phyag rgya chen po dang / de'i spyad pa dang sku dang gsung dang thugs dang ye shes rdo rje rnams dang phra mo'i rnal 'byor rnams dang sku la sogs pa byin gyis brlab pa rnams so/ /yan lag drug po de rnams las drug po ni 'bras bu yin pa'i phyir gtso bo yin</text></item>
<item><p>258b7</p><section></section><text>te/ de bas na de'i sgo nas de'i don ston pa'i mthar le'u'i ming dang / sku dang gsung dang thugs byin gyis rlob pa'i le'u ste drug pa'o zhes bya ba bstan te/ rdo rje bkod pa'i le'u zhes bya ba'i don to/ /sku la sogs pa byin gyis rlob pa de'i le'u don gyi gtso bo yin pa'i phyir dang por bstan gyi</text></item>
<item><p>259a1</p><section></section><text>mngon par rtogs pa'i dang po yin pa'i phyir ni ma yin te/ sku gsung thugs kyis mtshan pa yi/ /chos kyi tshig rnams rab tu brjod/ /ces bya bas mngon par rtogs pa'i mthar gsungs pa'i phyir mi rigs so/ /de nas zhes bya ba la sogs pa la/ 'dir yang bcom</text></item>
<item><p>259a2</p><section></section><text>ldan 'das rdo rje 'chang ba nyid mi bskyod pa la sogs pa'i rang bzhin can gyi thugs rdo rje la sogs pa'i nga rgyal ston par mdzad pa la mi bskyod pa la sogs pa'i sgrar brjod do/ /de bzhin gshegs pa thams cad kyi sku dang gsung dang thugs kyi gsang ba'i rdo rje gsum mi phyed pa ni bcom ldan</text></item>
<item><p>259a3</p><section></section><text>'das thugs rdo rje ste/ des ni thugs byin gyis brlab par bya'o/ /de la dmigs pa'i ting nge 'dzin la yang de skad ces bya'o/ /de nyid mi phyed pa nyid kyi phyir rdo rje'o/ /thugs byin gyis brlab pa ni rang gi thugs rdo rje dang gnyis su med par byed pa ste de'i don gyi sngags so/ /de bzhin</text></item>
<item><p>259a4</p><section></section><text>gshegs pa thams cad kyi thugs de nyid shin tu rnam par dag pa nyid kyis phan tshun dbyer mi phyed pa'i phyir ram mi 'phrogs pa nyid kyi phyir rdo rje'o/ /lhag ma ni snga ma bzhin no/ /de bzhin du sku byin gyis brlab pa la sogs pa'i sngags rnams la blta bar bya'o/ /rdul dang bral ba'i gnas</text></item>
<item><p>259a5</p><section></section><text>rdo rje/ /zhes bya ba la rdul ni nyon mongs pa rnams te de dang bral ba'i phyir rdul dang bral ba ni zag pa med pa'i chos rnams so/ /de dag nyid kyi gzhir gyur pas na gnas te/ de'i sa bon gyi gzhir gyur pa yin pa'i phyir ro/ /zag pa dang bcas pa rnams kyi gnas ni ma yin te/ de'i sa bon de</text></item>
<item><p>259a6</p><section></section><text>zad par byed pa'i phyir ro/ /de ltar na rdul dang bral ba'i gnas ni kun gzhi rnam par shes par gyur pa las grub pa'i me long lta bu'i ye shes so/ /de bzhin gshegs pa thams cad kyi me long lta bu'i ye shes gang yin pa de ni bcom ldan 'das sku rdo rje ste des kyang sku byin gyis brlab par bya'o/ /</text></item>
<item><p>259a7</p><section></section><text>de bzhin gshegs pa thams cad kyi mnyam pa nyid ni nor bu phra mos rig par bya'o/ /de gnyis su med pa ni brjod par bya ba dang rjod par byed pa mi dmigs pas mtshon pa nyid dang tshig yin te/ de bzhin gshegs pa thams cad kyi mnyam pa nyid mi dmigs pa'o/ /de yang bcom ldan 'das gsung</text></item>
<item><p>259b1</p><section></section><text>rdo rje ste/ des kyang gsung byin gyis brlab par bya'o/ /rdo rje gsum zhes bya ba la sogs pa la/ de bzhin gshegs pa'i gsang ba zhes bya ba ni 'di lta bu'i de bzhin gshegs pa thams cad kyi gnas te go 'phang du de rnams byin gyis brlabs par gyur pas bskyod par bya'o/ /gnas</text></item>
<item><p>259b2</p><section></section><text>su rnam par bsgom zhes pa la/ gnas ni snying ga dang / mgo dang / mgrin pa rnams te/ de rnams su bsgom pa gang la yod pa de la de skad ces bya'o/ /sngags kyi mtshan gyis shin tu mtshan byas pa so sor gsum du sbyar te/ shin tu mtshan pa ni zla ba'i dkyil 'khor ro/ /mtshan</text></item>
<item><p>259b3</p><section></section><text>ma ni de'i steng na gnas pa'i mtshan mar gyur pa'o/ /sngags ni de'i lte bar gnas pa'i yi ge'o/ /de dag kyang go rims bzhin du rdo rje dang 'khor lo dang pad+ma'i mtshan ma rnams la yi ge hUM dang rab sngags dang AHrnams so/ /'dis zhes bya ba ni byin gyis rlob pa'i sngags gsum</text></item>
<item><p>259b4</p><section></section><text>gyis so/ /mchog rab ces bya ba ni dam pa ste don yod pa'i phyir ro/ /de'i rjes la phra mo'i rnal 'byor las dga' ba'i mchod pa rnam pa gsum le'u bcu pa las gsungs pa ni ye shes sgrol ma rdo rje zhes bya ste/ de la dmigs pa'i ting nge 'dzin la de skad ces bya'o/ /sngags 'di</text></item>
<item><p>259b5</p><section></section><text>zhes bya ba ni dga' ba'i mchod pa de dag byin gyis rlob pa'i sngags so/ /sarba ta thA ga ta a nu rA ga Na zhes bya ba ni dga' ba'i mchod pa gsum ste/ swa b+hA ba zhes bya ba rin chen tog gi rang bzhin no/ /grub pa rdo rje gdon mi za ba zhes bya ba ni nam mkha' khyab par spros pa'o/ /de bzhin</text></item>
<item><p>259b6</p><section></section><text>gshegs pa rnams kyi mchod pa ste/ don yod grub pa'i rang bzhin yin pa'i phyir ro/ /ting nge 'dzin de la dmigs pa de la de skad ces bya'o/ /mchod pa de nyid kyi khyad par gsungs pa/ rtag tu zhes bya ba la sogs pa la snying ga'i sngags kyi 'od zer gyi sgo las mchod pa'i lha mo drug phyung</text></item>
<item><p>259b7</p><section></section><text>la/ lha mo lnga'i 'od zer las ni 'dod pa'i yon tan lnga'i sprin spro'o/ /drug pa'i 'od zer las ni mchod pa rnam pa lnga spros te sangs rgyas thams cad la thams cad kyis mchod par bya'o zhes bya ba'i don to/ /phan yon bstan pa'i phyir gsungs pa/ mchod pa zhes bya ba la sogs</text></item>
<item><p>260a1</p><section></section><text>pa ste/ de ltar sangs rgyas rnams mchod nas sangs rgyas nyid myur du thob par 'gyur zhes bya ba'i don to/ /de bzhin gshegs pa thams cad kyi sku dang gsung dang thugs rnams rdo rje ste nor bu dang sna tshogs pa yin la de rnams kyi bdag po ni rdo rje 'dzin pa ste/</text></item>
<item><p>260a2</p><section></section><text>'di bka'i sku la sogs pa'i bdag nyid du byin gyis brlab par byed pa'i phyir ro/ /de nas zhes bya ba la sogs pa la bdag po zhes bya ba ni rnam pa thams cad kyi tshul gyis byed pa po yin pa'i phyir ro/ /de bzhin gshegs pa thams cad ni 'khor los sgyur ba drug go/ /de rnams</text></item>
<item><p>260a3</p><section></section><text>kyi sngags ni sa bon gyi yi ge'o/ /de'i gsang ba'i zla ba dang rdo rje'i sbyor bas de rnams ji lta ba bzhin du bskyed pa dang / dmigs pa gsum gyis de rnams kyi skur ji lta ba bzhin du bskyed pa'o/ /sngags la dmigs pa zhes bya ba ni mtshan bzhi bstan pa'o/ /lhag mas ni mtshan</text></item>
<item><p>260a4</p><section></section><text>nyid bstan pa'o/ /lus dang ngag gis yid ni bskul nas su zhes bya ba la/ yid ni zhes bya ba ni gsum pa'i don gyis bdun pa'o/ /ngag dang lus ni shes rab thabs kyi bdag nyid de/ de dag rgyu'i rang bzhin no/ /yid ni 'bras bu'i rang bzhin gyis bskyed cing rdzogs pa'o/ /de la snying</text></item>
<item><p>260a5</p><section></section><text>ga'i zla ba ni shes rab bo/ /de'i dbus su gnas pa'i mtshan ma ni thabs so/ /mtshan ma'i dbus su bkod pa'i sngags kyi rnam pa'i sems ni yod do/ /rnam pa gsum po de dag las byung ba ni sems bskyed pa'o/ /bsgrub par bya ba ni zhes bya ba la/ ci zhig bsgrub par bya zhe na/</text></item>
<item><p>260a6</p><section></section><text>dngos grub mchog ste byang chub dam pa'o/ /nam mkha'i khongs su khyab pa'i dkyil 'khor pa'i lha'i bkod pa ma lus pa zhes bya ba'i don to/ /ji lta bu zhig gis she na/ yid ni dga' zhing mgu ba yis/ /zhes bya ste sems kyi 'od zer rnams kyis lha'i bkod pa de dag snang bar</text></item>
<item><p>260a7</p><section></section><text>byas te bkug la sngags la bcug ste/ 'di dag thams cad ni sems tsam yin no zhes bya ba'i don 'di gang yin pa de dga' zhing mgu la rangs par byed pa yin te/ sngags kyi lha thams cad rang gi sems tsam du bstan pa'i rnam par mthong ba gang yin pa ni sngags la</text></item>
<item><p>260b1</p><section></section><text>dmigs pa zhes bya ba'i don to/ /sems la dmigs pa zhes bya ba ni mtshan gzhi'o/ /bdag med pa zhes bya ba mtshan nyid do/ /gzung ba med na 'dzin pa yang med pa de lta bas na sems ni sems ma yin pa nyid du mthong ba ni bdag med pa mthong ba ste/ de ni sems la dmigs pa</text></item>
<item><p>260b2</p><section></section><text>zhes bya ba'i don to/ /ngag dang lus kyang rnam par bsgom/ /zhes bya ba ni dmigs pa zhes bya bar sbyar te/ sems la dmigs pa yang ste/ ngag dang 'brel ba'i phyir yang dag par nges pa yin gyi/ sngags thams cad kyi yang dag pa gnyis su med pa'i ye shes kyi lus su</text></item>
<item><p>260b3</p><section></section><text>bdag la mthong ba ni ma yin no/ /de yang gang gi tshe sngags kyi gzugs kyi ngag yongs su gyur nas 'khor los sgyur ba'i lus bdag nyid mthong ba de'i tshe na mthong bar 'gyur te/ sngags yongs su gyur pa las lha'i lus su bsgoms pa gang yin pa 'di ni ngag la dmigs pa zhes bya ba'i don to/ /</text></item>
<item><p>260b4</p><section></section><text>sku de nyid ni byang chub ste de'i rnam par spyad pa ni byang chub kyi sems so/ /de'i phyir gsungs pa/ nam mkha' bzhin du zhes bya ba la sogs pa sbyor ba rnam pa gsum ni lus dang ngag dang sems sbyor bas 'khor los sgyur ba'i skur bya ba ste/ de nyid ni byang chub bo/ /bsgrub par bya zhes bya</text></item>
<item><p>260b5</p><section></section><text>ba ni byang chub kyi tshigs su bcad pas nges par bya ba'o/ /ji ltar nges par bya zhe na/ nam mkha' bzhin du mnyam pa'i gnas/ /zhes bya ba la/ nam mkha' ni stong pa nyid do/ /de'i mnyam pa ni gsum pa'o/ /des na de rnams kyi gnas te gcig tu 'gyur zhing sbyar ba'o/ /de nyid kyi phyir</text></item>
<item><p>260b6</p><section></section><text>gsungs pa/ lus dang zhes bya ba la sogs pa la/ lus dang ngag dang sems dmigs pa ni stong pa nyid do/ /de dag gi ngo bo ni rang gi mtshan nyid de stong pa nyid yin pa'i phyir dmigs su med pa'o/ /de nyid kyi phyir sngags kyi lus su sbyor ba la byang chub med pa ste/ nam mkha' lta bu</text></item>
<item><p>260b7</p><section></section><text>yin pa'i phyir ro/ /dmigs pa gnyis kyis byang chub tu bsgom pa gang yin pa de yang med pa ste/ gnyi ga dmigs su med pa'i phyir ro/ /sku gsung zhes bya ba la sogs pa la/ sku dang gsung dang thugs dang sku gsung thugs rnams te/ sku gsung thugs dang ye shes rdo rje zhes bya ba'i don</text></item>
<item><p>261a1</p><section></section><text>to/ /ji ltar de dag gi mtshan nyid rnam par dpyad ce na/ de dag mdor bsdus te sku la sogs pa de dag so sor gdan dang mtshan ma dang sngags rnams su sbyor bas zhes bya ba'i don to/ /de'i rjes la phra mo'i rnal 'byor yin te/ de'i mtshan nyid ni tshigs su bcad pa phyed lhag ma</text></item>
<item><p>261a2</p><section></section><text>shos kyis bstan to/ /ting nge 'dzin ni mtshan ma phra mo ste de bsgom pa'o/ /byang chub ni zla ba 'am nyi ma'i dkyil 'khor ro/ /de'i nang du chud pa'i sbyor ba gang la yod pa de la de skad ces bya'o/ /sngags ni byang chub la gnas pa'i sa bon no/ /brtags pa ni sbyor ba'o/ /de ltar mtshan</text></item>
<item><p>261a3</p><section></section><text>nyid bstan nas/ de'i rab tu dbye ba bstan pa'i phyir gsungs pa/ de nas zhes bya ba la sogs pa la/ 'dir dpal ni ye shes kyi gdan no/ /de dang ldan pa ni de dang sbyor ba'i mtshan ma ste dpal ldan no/ /de bzhin gshegs pa ni sngags so/ /kun ni ye shes rdo rje'o/ /des mchod pa ni</text></item>
<item><p>261a4</p><section></section><text>sngags te/ mtshan ma'i dbus su bkod pa'o/ /sngags de nyid ni sangs rgyas kun te de'i mchog ni thig le'o/ /de la thams cad mkhyen pa yod pa de la de skad ces bya'o/ /'dir thams cad mkhyen pa de ci zhig ce na/ mtshan ma phra mo'i nang gi gdan la gnas pa'i sngags so/ /de ltar</text></item>
<item><p>261a5</p><section></section><text>phra mo la snyoms par zhugs nas bka' stsal pa zhes bya ba ni rab tu phye ste gsungs pa'o/ /bsgom pa'i mchog ces bya ba la sogs pa la bsgom pa'i mchog ni phra mo'i rnal 'byor ro/ /nam mkha' zhes bya ba la sogs pa la/ nam mkha'i dbyings ni ye shes te/ rdo rje'i sngags kyi</text></item>
<item><p>261a6</p><section></section><text>thig le'o/ /de'i dbus gnas pa ni sangs rgyas kyi gzugs te/ rdo rje 'dzin pa'i sku mtshan ma phra mo'o/ /bsgoms nas zhes bya ba ni bsgom pa byas nas so/ /zla ba'i dkyil 'khor bsgom par bya/ /zhes bya ba ni mtshan ma de'i dbus su zla ba'i dkyil 'khor bsams la phra</text></item>
<item><p>261a7</p><section></section><text>mo'i sbyor ba ste/ rdo rje 'dzin pa'i sa bon bsam par bya ste/ bkod la yun ring du bsam par bya'o/ /de yang dmigs pa gsum gyis bsgrubs pa'i byang chub tshigs su bcad pas rnam par spyad pa'i rdo rje 'dzin pa'i rnal 'byor la gnas te bsgom par bya'o zhes bya bar skabs kyis shes</text></item>
<item><p>261b1</p><section></section><text>par bya'o/ /gsal bar bya ba'i phyir sna'i rtse mor zhes bya ba la sogs pa gsungs te/ sna rtse las byung bas na sna rtse ste rjes su 'gro ba'i dbyings zhes bya ba'i don to/ /sna yang yin la rtse mo yang yin pas na sna rtse ste/ ye shes rdo rje'i sngags kyi steng gi char gyur pas so/ /yungs kar zhes</text></item>
<item><p>261b2</p><section></section><text>bya ba ni yungs kar ltar phra ba'i ye shes kyi thig le zla ba ltar dkar ba'o/ /ji skad du/ nam mkha'i dbus su de nyid mchog /bdud rtsi thig le'i rang bzhin can/ /zla ba ltar dkar stong de nyid/ /mi zad mi nyams shin tu phra/ /rdo rje sems dpa' mi shigs par/ /bshad pa rnam par bsgom par</text></item>
<item><p>261b3</p><section></section><text>bya/ /zhe sdang rdo rje bdud rtsi'i rgyud las gsungs pa lta bu'o/ /'gro dang mi 'gro yungs kar la/ /ye shes gnas bsam zhes bya ba ni yungs kar las mtshan ma spros te/ rgyu ba dang mi rgyu ba sna tshogs mtshan ma'i rang bzhin du byas nas yungs kar gyi nang du bsdus pa de nyid ni ye</text></item>
<item><p>261b4</p><section></section><text>shes kyi gnas te/ de bsgom pa'o/ /ye shes ni 'dir mchog tu phra ba'i dpal mchog dang po'i sa bon no/ /de'i gnas ni rten te zla ba'i dkyil 'khor zhes bya ba'i don to/ /nyams dga' ba ni dga' ma'i rang bzhin yin pa'i phyir ro/ /gsang ba ni phra ba'i phyir ro/ /</text></item>
<item><p>261b5</p><section></section><text>ye shes kyis brtags zhes bya ba ni dpal mchog dang po'i yi ge de nyid kyis mnan pa'i phyir ro/ /sangs rgyas sku yi zhes bya ba ni rdo rje phra mo sngon po rtse mo cung zad gyes pa mi bskyod pa'i rnal 'byor pas sna'i rtse mor bsams la de'i dbus su mtshan ma spro ba dang / bsdu ba las</text></item>
<item><p>261b6</p><section></section><text>byung ba'i nyi ma'i dkyil 'khor bsgom par bya'o/ /de'i steng du gnas pa'i ste mi bskyod pa'i sa bon dgod par bya'o/ /de nyid ni hUM zhes bya bas gsungs so/ /'khor lo'i dkyil 'khor zhes bya ba ni rnam par snang mdzad kyi rnal 'byor pas ni 'khor lo rtsibs brgyad pa phra mo'o/ /spyan</text></item>
<item><p>261b7</p><section></section><text>gyi tshul du sbyor ba la/ zhes bya ba la mtshan ma spro ba dang bsdus pa las byung ba'i zla ba'i dkyil 'khor ni spyan te dbus na gnas pa de'i tshul du ste/ mtshan ma phra mo de nyid du sbyor ba rnam par bsgom zhes bya bar sbyar ro/ /pad+ma zhes bya ba ni zla ba de nyid la'o/ /rdo rje zhes bya ba ni sangs rgyas te rnam</text></item>
<item><p>262a1</p><section></section><text>par snang mdzad kyi sa bon zhes bya ba'i don to/ /rin chen dkyil 'khor zhes bya ba ni rin chen 'byung ldan gyi rnal 'byor pas rin po che phra mo'o/ /dang po'i sbyor ba zhes bya ba la dang po ni sa bon te de dang sbyar ba'o/ /de'i steng du zhes bya ba la de'i sgra ni bar du gcod pa</text></item>
<item><p>262a2</p><section></section><text>yin du zin kyang / nyi ma'i dkyil 'khor la snyegs kyi spyan ni ma yin no/ /pad+ma'i dkyil 'khor zhes bya ba ni 'od dpag tu med pa'i rnal 'byor pas pad+ma phra mo'o/ /'dod chags rdo rje can zhes bya ba ni 'od dpag tu med pa'i sa bon no/ /de'i steng du zhes bya ba ni snga ma dang 'brel</text></item>
<item><p>262a3</p><section></section><text>pa'i phyir nyi ma'i dkyil 'khor gyi steng du'o/ /'od kyi dkyil 'khor zhes bya ba la/ 'od ni don yod par grub pa'o/ /de'i dkyil 'khor ni mtshan ma ste/ don yod par grub pa'i rnal 'byor pas ral gri phra mo'o/ /sangs rgyas tshul ni zhi ba spro/ /zhes bya ba ni don yod par grub pa'i</text></item>
<item><p>262a4</p><section></section><text>sa bon no/ /'khor lo zhes bya ba ni sa bon de nyid kyi gzhi ni nyi ma'i dkyil 'khor ro/ /khyad par dag tu zhes bya ba ni mtshan ma spro ba dang bsdu ba las so/ /mtshan ma phra mo'i tshad bstan par bya ba'i phyir ut+pal zhes bya ba la sogs pa gsungs te/ 'dra ba zhes bya ba ni kha dog go/ /nas kyi</text></item>
<item><p>262a5</p><section></section><text>'bru tsam zhes bya ba ni chur nas 'bru tsam mo/ /khyad par du zhes bya ba ni dbye ba de nyid kyis te/ mi bskyod pa'i rdo rje zhes bya ba'i don to/ /'dab ma brgyad pa zhes bya ba ni pad+ma'o/ /nas zhes bya ba ni bsngags pa'o/ /byang chub gzhol bar 'gyur zhes bya ba ni 'di pha rol tu son pa yod</text></item>
<item><p>262a6</p><section></section><text>pas na/ de skad ces bya ste/ byang chub don du gnyer ba zhes bya ba'i don to/ /'di dag nyid bsgre bar bya ba'i phyir 'khor lo la sogs pa zhes bya ba la sogs pa gsungs pa la/ khyad par du zhes bya ba ni dbyibs kyi bye brag gis so/ /brtag par bya zhes bya ba ni pad+ma dang rdo rje dang yungs kar gyi</text></item>
<item><p>262a7</p><section></section><text>rjes su 'brangs nas dpag par bya ste/ de la 'khor lo ni kun nas zlum pa nyid kyis tshad pad+ma dang 'dra'o/ /ral gri ni chur gnas pa nyid kyis rdo rje 'dra'o/ /rin po che ni zlum pa nyid kyis yungs kar gyi tshad la zur dgu pa ste/ gcig ni steng yin la brgyad ni ngos yin no/ /bsgoms pa'i</text></item>
<item><p>262b1</p><section></section><text>phan yon ni dngos grub ces bya ba la sogs pa gsungs te/ dngos grub thams cad ni thams cad mkhyen pa nyid do/ /yon tan ni sangs rgyas kyi yon tan rnams so/ /de rnams kyi gnas 'di la yod pas na de skad ces bya ste/ nyams dga' ba ni bla na med pa'i bde ba nyid yin pa'i phyir/</text></item>
<item><p>262b2</p><section></section><text>byang chub nyid gnas yin pas na byang chub gnas so/ /'grub 'gyur ni 'grub par byed par 'gyur ba'o/ /sangs rgyas byang chub gnas rnams ni/ /zhes bya ba ni zla ba dang nyi ma la gnas pa'i sangs rgyas rnams kyi sa bon no/ /de ru mdor na spro bar bya/ /zhes bya ba ni mtshan ma phra mo de rnams</text></item>
<item><p>262b3</p><section></section><text>la'o/ /'di dag ni phra mo'i byang chub kyi sems te 'dis byang chub la rnam par spyod pas so/ /de'i 'og tu sngags lngas sku la sogs pa byin gyis brlab par bya ba yin pas/ de bstan pa'i phyir sku gsum zhes bya ba la sogs pa gsungs te/ sku gsung thugs kyis mtshan pa ni sku la</text></item>
<item><p>262b4</p><section></section><text>sogs pa nye bar mtshon pa'o/ /chos kyi tshig rnams ni sngags kyi tshig go/ /rab tu brjod ces bya ba ni brjod par bya'o/ /nga rgyal lnga'i mtshan nyid ni ji skad du/ le'u dang por bshad pa lta bu'o/ /nye bar sgrub pa 'di ni bco brgyad pa las/ sems de'i snying gar mtshon par bya/ zhes</text></item>
<item><p>262b5</p><section></section><text>bya ba la sogs pas bshad par bya zhing de la spyod pa yang bco brgyad pa las/ ji srid mthong ba de srid du/ /zla ba drug tu gnyis su bsgom/ /'dod pa kun la longs spyod pas/ /thams cad du ni rtag tu bya/ /gal te zla ba drug gis ni/ /ji skad gsungs pa ma mthong na/ /ji skad bshad</text></item>
<item><p>262b6</p><section></section><text>pa'i sa bon dang / /sdom pas lan gsum brtsam par bya/ /zhes bshad par bya'o/ /spyod pa de nyid ni de nas zhes bya ba la sogs pa gsungs te/ rnam pa thams cad du yongs su dag pas na dpal ldan no/ /mtshan ma phra mo 'dzin par mdzad pas na rdo rje 'dzin no/ /de nyid</text></item>
<item><p>262b7</p><section></section><text>ni rdo rje 'dzin pa der gyur pa'i don gang yin pa thams cad ston pa ni/ de nyid don kun ston pa'o/ /spyod pa kun mchog ni dka' spyod dang / /bde ba'i spyod pa'o/ /des legs dag pa ni las kyi sgrib pa la sogs pa zad pa'o/ /bcom ldan 'das kyis kyang spyod pa 'di spyad</text></item>
<item><p>263a1</p><section></section><text>pa ste/ 'dis ni spyod pa la gus pas bskyed pa bstan to/ /gsang ba zhes bya ba ni spyod pa'i mchog sba bar bya'o/ /dam pa zhes bya ba ni don yod pa nyid kyi phyir ro/ /gzugs la sogs pa dang ldan pa ni kha na ma tho ba med pa'i yul la longs spyod pa'o/ /gsang ba'i de nyid ni</text></item>
<item><p>263a2</p><section></section><text>shes rab kyi ye shes te/ de nyid mchod pa chen po'o/ /de yis legs par mchod nas bsgom par bya'o/ /ma 'ongs pa'i dus na ka twa rkyen du sbyar te/ kha gdongs nas gnyid log ces bya ba lta bu ste/ de bsgoms nas kyang mchod par bya ba yin gyi/ nges par phyi'i lus gnyis kyis byas nas ni ma</text></item>
<item><p>263a3</p><section></section><text>yin no zhes bya ba'i don to/ /gal te rnam par rig pa tsam gyi tshul la phyi rol gyi lus gang yin zhe na/ thun mong gi lus kyi rnam par snang ba'i kun gzhi rnam par shes pa gang yin pa de ni phyi rol gyi lus yin no/ /legs par mchod nas zhes bya ba ni rang gi lus dang ngag dang sems yang dag</text></item>
<item><p>263a4</p><section></section><text>par bsdus pa'i sangs rgyas thams cad la mchod par bya'o zhes bya ba'i don to/ /gang gi tshe spyod pa 'dis bsgrub pa lan gsum du zhugs su zin kyang ma grub pa de'i tshe 'di'i spyod pa gzhan bstan pa'i phyir dngos grub ces bya ba la sogs pa gsungs te/ dngos grub ni byang chub bo/ /de nyid ni 'bras</text></item>
<item><p>263a5</p><section></section><text>bu ste de nyid 'dod pas so/ /bshang gci zhes bya ba la sogs pas zas kyi bya ba byed pa de nyid kyi phyir de bya ba yin no/ /ci de de'i tshe sangs rgyas 'grub par 'gyur ram mi 'gyur zhe na/ sangs rgyas byang chub ces bya ba la sogs pa gsungs te/ byang chub kyi bdag nyid can gyi sems ni byang chub</text></item>
<item><p>263a6</p><section></section><text>kyi sems so/ /gnyis su snang ba'i dri ma zad pas na skyon med pa'o/ /don dam pa nyid yin pas na yang dag pa'o/ /'di las gong na gzhan med pas na bla na med pa'o/ /gsang ba ni nam mkha' dang mnyam pa nyid kyi phyir ro/ /dngos grub thams cad ni 'khor los sgyur ba drug gi byang</text></item>
<item><p>263a7</p><section></section><text>chub rnams so/ /dam pa zhes bya ba ni mchog go/ /de bza' bar bya'i gzhan mi bza'o/ /zas ni kha zas gzhan te/ gal te ma rnyed na zas gzhan yang bza'o/ /rnam pa'i sgra ni smad pa yin te bshang ba la sogs pa'i tshul du mos pa med pa dang ma sbyangs pa ni 'dir smad pa yin no/ /spyod pa 'di</text></item>
<item><p>263b1</p><section></section><text>ni 'jig rten pa rnams la dka' ba yin gyi/ sgrub pa po rnams la ni sla ba nyid de/ yan lag drug gi bsnyen pas ting nge 'dzin la dbang thob pa de nyid kyis ni bde blag tu 'bar ba dang bsregs pa la sogs pa byed pa'i phyir dang gci ba la sogs pa 'gugs par byed pa'i phyir ro/ /bshang gci la</text></item>
<item><p>263b2</p><section></section><text>sogs pa ci dgar gzung bar ni mi bya ste/ bcom ldan 'das kyis ji skad du/ bshang gci la sogs drangs nas ni/ /zas kyi don du rab tu sbyar/ /zhes gsungs pa lta bu'o/ /de bas na spyod pa 'dis 'di la/ byang chub sems dpa' blo ldan dang / /sangs rgyas rnams ni mnyes par</text></item>
<item><p>263b3</p><section></section><text>'gyur te/ de'i bkas dka' ba spyod pa yin pa'i phyir ro/ /de nas cir 'gyur zhe na/ 'di lta bu zhes bya ba la sogs pa gsungs te/ 'dod khams dbang phyug ni phan 'dogs pa dang tshar gcod par nus pa'o/ /go 'phang ni ngag ste des kyang las byed par 'gyur ro/ /gang du zhe na/ las de yang</text></item>
<item><p>263b4</p><section></section><text>'jig rten te/ 'dod pa'i khams su'o/ /lus kyi ji ltar las byed pa de ni gtso bo zhes bya ba la sogs pa gsungs te/ gzi chen ni lus kyi gzi dang ldan pa'o/ /stobs dang ldan zhes bya ba ni lus kyi stobs dang ldan pa'o/ /mthong na yid du 'ong zhes bya ba ni mtshan phun sum tshogs pa'o/ /</text></item>
<item><p>263b5</p><section></section><text>bskul ba yis zhes bya ba ni btang ba yis so/ /nye bar bsgrub pa'i don mdor bsdus pa ni/ 'di de zhes bya ba la sogs pa gsungs te/ de dag gis sangs rgyas kyi chos thams cad kyi snying po rtogs shing mngon sum du byed pas sangs rgyas thams cad de dmigs pa gsum las grub</text></item>
<item><p>263b6</p><section></section><text>pa'i 'khor los sgyur ba rnams so/ /de rnams kyi gsang ba 'di ni mtshan ma phra mo'i rnam pas phra mo'i ye shes so/ /byang chub dam pa ni shin tu phra ba'i gdan gyi rnam pas byang chub kyi mchog go/ /sngags kyi gsang ba ni mchog tu phra ba'i sa bon gyi rnam pas so/ /de nyid 'di zhes bya ba ni yang dag</text></item>
<item><p>263b7</p><section></section><text>pa'i ye shes so/ /sku dang gsung dang thugs ni lus dang ngag dang sems su snang ba rnams de las 'das pa ste/ rdo rjer byed pa'i phyir ro/ /de bzhin gshegs pa rnams kyi sku la sogs pa byin gyis brlab pa ni nye bar sgrub pa'i 'bras bu'o/ /de'i don gyi le'u la de skad ces bya'o/ /dpal gsang ba</text></item>
<item><p>264a1</p><section></section><text>'dus pa'i bshad sbyar snyim pa'i me tog las le'u drug pa'o// //le'u 'di'i don ni mchog gi bsnyen pa yin te/ de'i mtshan nyid ni dngos grub dang zhing dang mtshan ma'i bsnyen pa'o zhes bya bas bstan te/ dngos grub ni 'khor los sgyur ba'i rnal 'byor ro/ /zhing ni sbyor ba'i yan</text></item>
<item><p>264a2</p><section></section><text>lag drug ste/ de rnams kyi bdag nyid dngos grub mchog gi zhing du byed pa'i phyir ro/ /mtshan ma ni dam tshig dang rmi ltas kyi khyad par te/ dngos grub kyi rgyur gyur pa dang dngos grub ston par byed pa'i phyir ro/ /de dag nyid ni bsnyen pa ste/ de thams cad le'u bzhi rnams su ston pa de bas na skabs</text></item>
<item><p>264a3</p><section></section><text>te gsungs pa/ de nas zhes bya ba la sogs pa la/ sku la sogs pa'i bdag po ni rnam pa thams cad du de rnams bskyed pa dang bsrung ba dang ston par byed pas so/ /sngags zhes bya ba ni sbyor ba'i yan lag drug ste/ shes shing skyob pa yin pa'i phyir ro/ /yan lag drug dang rjes su mthun</text></item>
<item><p>264a4</p><section></section><text>pa'i dam tshig ni spyod pa ste/ sngags dang lhan cig spyod pa ni sngags kyi spyod pa'o/ /'di las byang chub 'ongs pa na dam tshig ste rigs lnga'o/ /de rnams kyi thun mong gi mtshan nyid rdo rje 'dzin pa ni dam tshig chen po'o/ /drug po 'di dag nyid ni de kho na nyid de de bas na dam tshig chen po de kho na</text></item>
<item><p>264a5</p><section></section><text>nyid kyang yin la/ sngags spyod pa yang yin pas na dam tshig chen po'i de kho na nyid kyi sngags spyod pa'o/ /de rnams kyi mchog ni thabs kyi dang po ste bsnyen pa zhes bya ba'i don to/ /mngon par rdzogs par byang chub pa ni de dag ma lus par yang dag par shes pa ste/ de'i don gyi le'u la de</text></item>
<item><p>264a6</p><section></section><text>skad ces bya'o/ /de la dang po'i tshigs su bcad pa gsum gyis ni byang chub myur du sgrub pa'i rgyu gsum gyi spyod pa gsungs te/ sangs rgyas kyis rjes su gnang ba'i phyir dang / sangs rgyas mchod pa'i thabs yin pa'i phyir dang / ting nge 'dzin dang rjes su mthun pa nyid kyi phyir te rim bzhin no/ /</text></item>
<item><p>264a7</p><section></section><text>la zhes bya ba dang / ni zhes bya ba dang / yang ni zhes bya ba ni go rims bzhin du bsdu ba dang / nges par gzung ba dang / bye brag tu ston pa yin no/ /'di lta bu zhes bya ba ni/ ni zhes bya bas bsdus pa'i yan lag drug go/ /myur du zhes bya ba ni mgyogs par ro/ /'dod pa thams cad ces bya ba</text></item>
<item><p>264b1</p><section></section><text>ni 'dod pa drug ste/ de rnams kyi longs spyod la nye bar spyod pa nyid kyis so/ /ji ltar 'dod pa zhes bya ba la/ 'dod pa ni ston pa'i bkas gnang ba de las mi 'da' ba ste/ ji ltar na sdug bsngal dang yid mi bde ba 'phel bar 'gyur ba'i dka' bas sgrub pa la sogs pa ma yin pas</text></item>
<item><p>264b2</p><section></section><text>zhes bya ba'i don to/ /rang gi lha ni rang gi rigs kyi 'khor los sgyur ba'o/ /de'i rnal 'byor ni ting nge 'dzin to/ /rang zhes bya ba ni 'khor los sgyur ba de nyid do/ /gzhan zhes bya ba ni de nyid du dus gsum gyi sangs rgyas rnams bsdus pa'o/ /dka' thub sdom pa zhes bya ba'i rgyud las</text></item>
<item><p>264b3</p><section></section><text>gsungs pa'o/ /sngo tshod dang / sre dang / bsod snyoms gcig pa dang / bsod snyoms kyi kha zas la sogs pa dang / khrus dang mi smra ba la sogs pa'i nges pa ste/ shin tu sdug bsngal ba'i rgyu yin pa'i phyir mi bzod pa'o/ /bsten kyang grub par mi 'gyur zhes bya ba ni de dag</text></item>
<item><p>264b4</p><section></section><text>goms par byas pas ting nge 'dzin skye bar mi 'gyur ba'o/ /de skad du bcom ldan 'das kyis kyang gsungs pa/ /bka' thub sdom pa mi bzad pas/ /lus ni skams shing sdug bsngal 'gyur/ /sdug bsngal gyis ni sems g.yengs te/ /g.yengs pas dngos grub</text></item>
<item><p>264b5</p><section></section><text>gzhan du 'gyur/ /bsgoms na zhes bya ba ni rnal 'byor pa'o/ /ni zhes bya ba'i sgra ni 'di nyid kyis ting nge 'dzin skye bar 'gyur ro zhes bye brag tu nges par gzung bar bya ste/ /sems bde ba ni ting nge 'dzin du 'gyur zhes gsungs pa'i phyir ro/ /le'u 'di'i</text></item>
<item><p>264b6</p><section></section><text>don sngags dang spyod pa las spyod pa cung zad cig bstan te/ cung zad cig ni 'og nas ston to/ /bar du sngags gsungs pa/ slong mo zhes bya ba la sogs pa la sngags ni rtsa ba'i sngags te/ sna tshogs pa'o/ /de'i bzla ba ni rnal 'byor pas spro ba dang bsdu bar bya'o/ /yan</text></item>
<item><p>264b7</p><section></section><text>lag ma nyams pa zhes bya ba ni yan lag 'di la dbang po bcu pa dbyer med pa 'di la yod pas na yan lag ma nyams pa ste 'byung ba'i dbang po lnga ni pad+mas bsdus pa las byung ba las gyur pa'i dbang po rnams ni rdo rje ste/ de dag gis yang dag par sbyar bas so/ /slong mo za zhing</text></item>
<item><p>265a1</p><section></section><text>mi bzla ste/ /zhes bya ba la slong mo ni gang gi tshe phyi rol gyi yul lnga la nye bar spyod pa ni srid pa'i dbang gis de dang de dag tu kun du tshol zhing rgyug pa yin la slong mo'i longs spyod de dag 'dir mi bya'o/ /de bas na rdo rje'i nang du chud pa'i chos kyi dbyings la de don</text></item>
<item><p>265a2</p><section></section><text>bsdus te spyad do/ /slong la dga' bar mi bya'o/ /zhes bya ba la bslang bar bya ba rnams bsdus pa na slong ba ste/ chos kyi dbyings so/ /dga' ba ni mtshan ma sna tshogs su 'dzin pa ste de mi bya'o/ /'o na ji ltar bya zhe na/ der rig bya rnams te rig pa rnams bsdus pa'i yid kyi skye</text></item>
<item><p>265a3</p><section></section><text>mched sna tshogs pa'i gzugs su bzhag nas so zhes bya ba'i don to/ /de ltar rgyud dgod par byas nas/ sngags ji ltar bzla zhe na/ 'dod pa kun la longs spyod cing / /zhes bya ba la/ kun ni sna tshogs pa'o/ /des nye bar spyod pas so so ba ma lus pa dang bsdus pa longs</text></item>
<item><p>265a4</p><section></section><text>spyod pa ste/ nyams su myong bar byed pa'o/ /sna tshogs pa nyid kyis de rnams spro ba dang / sdud par byed pa'i phyir ro/ /tshigs su bcad pa gcig gis bstan pa 'di nyid tshigs su bcad pa gnyis kyi bar du chod pa'i lhag ma rnams kyis nye bar bstan par 'gyur te/</text></item>
<item><p>265a5</p><section></section><text>so sor sdud pa zhes bya ba'i yan lag dang po'o/ /bsam gtan gyi yan lag tshigs su bcad pa gcig gis gsungs pa/ lus dang zhes bya ba la sogs pa la lus dang ngag dang sems rnams pad+ma'i ze 'bru gsum la 'khor lo dang pad+ma dang rdo rje phyung ba ste bsam gtan dang po'o/ /</text></item>
<item><p>265a6</p><section></section><text>yang lus dang ngag dang sems te de rnams kyi dbus su ral gri phyung ba ni bsam gtan gnyis pa'o/ /de ltar na lus dang ngag dang sems dang lus dang ngag dang sems rnams te/ gcig lus pa'i sbyor ba bya'o/ /lus dang ngag dang sems kyi mtshan ma bzhi'i nang du bde bar gnas pa ste/</text></item>
<item><p>265a7</p><section></section><text>dga' ma rnams bkod pa ni bsam gtan gsum pa'o/ /lus dang ngag dang sems dang bde bar gnas pa dag ni lus dang ngag dang sems bde bar gnas pa ste zlas dbye ba'i bsdu ba'o/ /byang chub yang dag thob ces bya ba la de ltar bsam gtan gsum thob nas ral gri'i lte bar</text></item>
<item><p>265b1</p><section></section><text>dga' ma rnams bsdus pa las byung ba'i thig le ni theg pa chen po'i don yang dag par rtogs pas na bsam gtan bzhi pa'o/ /de'i yang dag par thob pa ni yang dag thob ste/ mtshan ma bzhi bsdus pa las byung ba'i dga' ba'i thig le nang du chud pa'i sems kyi thig le ste 'di</text></item>
<item><p>265b2</p><section></section><text>ni bsam gtan lnga pa'o/ /de ltar na ral gri'i lte bar byung ba thig le dang po ni byang chub thob pa yin la/ mtshan ma gsum par ral gri la bsdus te/ de yang phra mor gyur pa'i thig le ni yang dag thob pa'o/ /de bla na med pa'i byang chub kyang nges par rnyed par 'gyur te/ bsam gtan</text></item>
<item><p>265b3</p><section></section><text>lnga thob pa ni dngos kyi 'bras bu yin la/ brgyud pas thob pa'i byang chub ni brgyud pa'i 'bras bu'o/ /'di'i phan yon tshigs su bcad pa phyed phyi mas gsungs pa gzhan du zhes bya ba la sogs pa la/ dmyal ba zhes bya ba ni dmyal ba la sogs pa'o/ /nges par zhes bya ba ni</text></item>
<item><p>265b4</p><section></section><text>gdon mi za ba ste bsam gtan lnga pa ma thob na dus ma yin pa'i 'chi ba dang ngan 'gror ltung bar 'gyur la thob na ni der nges par 'gro bar mi 'gyur ro zhes bya ba'i don to/ /bsam gtan zhes bya ba'i yan lag gnyis pa'o/ /yan lag gnyis kyi dbang du byas pa'i tshigs su bcad pa</text></item>
<item><p>265b5</p><section></section><text>gsungs pa/ sangs rgyas zhes bya ba la sogs pa la/ sangs rgyas ni sna tshogs par bsdus pa rnams so/ /byang chub sems dpa' ni sna tshogs yin pa'i gdan la'o/ /sngags kyi spyad pa ni skabs kyi stobs kyis na bde ba'i thig le nang du chud pa'i sems kyi thig le'o/ /de'i spyod pa</text></item>
<item><p>265b6</p><section></section><text>ni de dang lhan cig tu rgyu ba ste/ gong bu'i sbyor bas phra mor gyur nas snga ma'i thig ler 'gro ba'o/ /de'i mchog ni rtse mo ste/ sna'i rtse mor rgyu zhing gnas pa ste/ srog dang rtsol ba zhes pa ni yan lag gsum pa'o/ /de lta bur gyur pa de ni chos mi g.yo ba brnyes pa ste/ chos kyi sngags su</text></item>
<item><p>265b7</p><section></section><text>bshad pa yin/ /zhes gsungs pas na chos nyid yi ge ste nye ba'i stobs kyis na rang gi snying gar bsam pa'i sngags kyi yi ge zhes bya ba'i don to/ /de'i brnyes pa ni de'i thig ler gzhag pa'i rin po che nyid la nges par gnas pa'o/ /mchog ces bya ba ni dam pa ste/ rang gi sngags</text></item>
<item><p>266a1</p><section></section><text>de la rin po che gnas pa de bzhin du sngags kyi yi ge rab sngags dang / AHdang hUM rnams gnyis su med par byas pa ste/ 'dzin pa zhes bya ba ni yan lag bzhi pa'o/ /ji ste phun sum tshogs pa de lta bur gyur pa'i gzhi gang yin zhe na/ 'dod pa thams cad bsten</text></item>
<item><p>266a2</p><section></section><text>pas so/ /zhes bya ba gsungs te/ thams cad ni sna tshogs pa'o/ /'dod pa bsten pa ni des so so ba dang ma lus pa'i 'dod pa nye bar spyod pa ste de'o/ /de'i bstan pa slong mo zhes bya ba'i tshig bshad pa yin la de'i nye bar bstan pa ni 'og nas 'byung ba'i tshigs su bcad pa brgyad yin te/ /</text></item>
<item><p>266a3</p><section></section><text>de las gcig gis ni tshogs gnyis kyi rgyu bstan to/ /de'i 'og ma lngas ni so so'i nye bar spyod pa lnga bstan to/ /bdun pas ni de nyid gsal bar byed do/ /brgyad pas ni nye ba'i longs spyod thams cad ston to/ /chags can zhes bya ba ni rnal 'byor pa'o/ /ye shes 'dod pa zhes</text></item>
<item><p>266a4</p><section></section><text>bya ba ni bsam gtan lnga po don du gnyer ba gang yin pa'o/ /rtag tu 'dod pa lnga rnams bsten/ /zhes bya ba la 'dod pa yang yin la rnam par dag par byed pas yon tan yang ste de bsten pa ni bsgom par bya'o/ /rtag tu zhes bya ba ni gnas pa ste de rnams de la dgod pa'i las kyis</text></item>
<item><p>266a5</p><section></section><text>so/ /mnyes par bya ba dang chags par bya ba ni don gcig go/ /des ni ye shes kyi tshogs kyi rgyu bstan to/ /byang chub sems dpa' zhes bya ba la sogs pa la gsal ba'i las byed pas na nyi ma ste/ phyogs dang phyogs rnams ye shes kyi snang ba mdzad pas de dag chos mthun pa'i</text></item>
<item><p>266a6</p><section></section><text>phyir ro/ /der sbyor bas rtogs pa'i sngags rnams ni byang chub nyi ma ste/ sangs rgyas zhes bya ba'i don to/ /de ni bsod nams kyi tshogs kyi rgyu bstan to/ /gzugs la zhes bya ba la sogs pa la/ 'dis mchod pas na mchod pa ste/ gzugs la sogs pa'i gdan no/ /bdag nyid ces bya</text></item>
<item><p>266a7</p><section></section><text>ba ni de kho na nyid kyi rang bzhin te chos kyi dbyings zhes bya ba'i don to/ /mchod pa rnams kyi bdag nyid gang la yod pa chos kyi dbyings te/ de nyid las mchod pa rnams spros pa'i phyir ro/ /mchod pa'i bdag nyid kyi rnal 'byor pas spros te/ mchod par bya zhes pa ni byang chub nyi ma zhes bya ba dang</text></item>
<item><p>266b1</p><section></section><text>'brel to/ /des ni rigs rnams dang rigs can gyi sangs rgyas rnams la mchod do zhes bya ba'i don to/ /de la rnam par snang mdzad kyi rigs can ni 'khor los sgyur ba mnga' ba'i sangs rgyas rnams ni rigs so/ /ji ltar mchod ce na/ gzugs la rnam pa gsum shes bya la/ gzugs ni gzugs</text></item>
<item><p>266b2</p><section></section><text>kyi gdan no/ /shes par bya ba ni nyams su myong bar bya ba ste/ ji ltar nyams su myong bar bya zhe na/ sems tsam nyid dang chos kyi dbyings las byung ba nyid dang rdo rje bu ga las byung ba nyid dang pad+ma'i nang na gnas pa nyid du shes par bya'o/ /rnam pa gsum zhes bya ba ni 'dod chags chen po'i rnal</text></item>
<item><p>266b3</p><section></section><text>'byor pa dang / 'dod chags kyi rnal 'byor pa gsum po dag gis ni sim pa'i rgyur ji ltar rigs pa bzhin du bsil ba dang dmar po dag tu'o/ /zhe sdang gi rnal 'byor pas ni gdung ba'i rgyur dmar po dang dro bar 'gyur ro/ /gti mug gi rnal 'byor pas ni bsil ba dang dkar po'o/ /</text></item>
<item><p>266b4</p><section></section><text>chos kyi dbyings las de dag bskyed nas ji ltar bya zhe na/ bcom ldan 'das zhes bya ba smos te/ bsten par bya zhing bsnyen par bya bas na bcom pa ste yul lnga'o/ /de 'di la yod pas na bcom ldan te/ de chos kyi dbyings so/ /de'i phyir de nyid du bsdu bar bya'o/ /'o na sna tshogs pa</text></item>
<item><p>266b5</p><section></section><text>zhes bya ba gsungs te/ sna tshogs pa zhes bya ba de nyid ces bya ba dang 'brel to/ /chos kyi dbyings nyid sna tshogs pa yin te rig pa dang rig bya dbyer med pa'i sbyor bas so/ /'o na gang la mchod ce na/ sangs rgyas zhes bya ba smos te/ sna tshogs pa de nyid sangs rgyas te de nyid las sngags</text></item>
<item><p>266b6</p><section></section><text>spros pas na sngags so/ /sngags gang zhig ce na/ rnam par snang mdzad ces bya ba smos te rab sngags zhes bya ba'i don to/ /ji lta bu zhe na/ gtso bo zhes bya ba smos te/ rnam par snang mdzad kyi rigs mtha' yas pa'i phyogs su khyab pa rnams bkug ste/ rab sngags la bstim pas</text></item>
<item><p>266b7</p><section></section><text>na rigs kyi dbang po yin pas so/ /rin chen 'byung ldan la sogs pa'i tshigs su bcad pa rnams ni dri dang ro dang reg bya dang sgra rnams dang sbyar te gdon par bya'o/ /dbul bar bya zhes bya ba ni mchod par bya ba'o/ /lha rnams zhes bya ba ni rigs dang rigs can rnams la'o/ /shes</text></item>
<item><p>267a1</p><section></section><text>par bya ba ni rtogs par bya'o/ /'dir tshigs su bcad pa ni/ gzugs dang sgra dang de bzhin dri/ /ro dang reg bya la gnas pa/ /rtag dang mi bskyod rin chen dang / /ngag gi bdag po thogs med rnams/ /de bzhin gshegs pa lnga dbus su/ /rang rang</text></item>
<item><p>267a2</p><section></section><text>sbyor bas gnas par bya/ /rdo rje 'dzin pa'i rnal 'byor pas/ /dbus su mi bskyod dgod par bya/ /rdor 'dzin rtag pa'i rnal 'byor pas/ /'dod pa lnga po bzla bar bya/ /'khor los sgyur ba lhag ma yis/ /nyi ma'i gzugs dang sbyar bar bya/ /rin chen zhes bya ba ni byang</text></item>
<item><p>267a3</p><section></section><text>chub sems dpa' rnams so/ /de'i 'byung gnas ni de'i rigs kyi 'byung gnas su gyur pa rin chen 'byung ldan gyi sngags zhes bya ba'i don to/ /'dod chags chos ni shes rab kyi chos te rig pa'i rgyal mo rnams so/ /des ni rigs rnams bstan la de'i 'byung gnas</text></item>
<item><p>267a4</p><section></section><text>ni snang ba mtha' yas kyi sngags zhes bya ba'i don to/ /thogs med ces bya ba ni don yod grub pa'i sngags so/ /thogs med rdo rje 'dzin zhes bya ba la/ 'dod par bya bas na rab ste 'dod pa rnams so/ /rdo rje ni de'i rigs mtha' yas pa'i phyogs su khyab pa</text></item>
<item><p>267a5</p><section></section><text>rnams so/ /de bkug ste gzung bas na thogs med rdo rje 'dzin ni thogs med do/ /bcom ldan zhes bya ba ni sna tshogs pa'o/ /rdo rje can zhes bya ba ni mi bskyod pa'i sngags so/ /mi bskyod pa zhes bya ba'i khro bo'i tshul lo/ /bdag nyid mi bskyod pa yin na gzhan dag kyang khro bo'i</text></item>
<item><p>267a6</p><section></section><text>tshul du bya ba'i don to/ /de mnyes pa ni phyogs bcur khyab pa rnams bkug ste bstims pa'i sbyor bas mi bskyod pa'i sbyor bas mnyes pa'o/ /gzugs sgra zhes bya ba la sogs pa la/ rtag tu zhes bya ba ni bstan pa ste/ zla ba dang nyi ma'i gdan rnams la gnas pas sbyor bar</text></item>
<item><p>267a7</p><section></section><text>gyur pa'o/ /sems zhes bya ba ni sangs rgyas rnams kyi sngags so/ /gsang ba zhes bya ba ni sems de nyid rdzas chen por gyur pa'i gsang ba'o/ /snying po zhes bya ba yang gsang ba de nyid ston pa ste/ dbang po dang bcas pa'i dpag tu med pa'i rigs kyi snying por gyur pa phun sum</text></item>
<item><p>267b1</p><section></section><text>tshogs pa'o/ /bsdus pa ni bsags pa ste/ de gang la yod pa de la de skad ces bya'o/ /de dag gis ci zhig bstan par 'gyur zhe na/ gzugs la sogs pa'i rang bzhin zla ba la sogs pa'i gdan la/ sangs rgyas zhes bya ba sangs rgyas rnams kyi sngags kyi rigs mtha' yas</text></item>
<item><p>267b2</p><section></section><text>pa'o/ /snod du gyur pas gtso bor gyur pa rnams sbyor ba zhes pa de dag la bkod pas mchod pa bya'o/ /gzugs sgra dri la sogs zhes bya ba la lha nyid ces bya ba ni sna tshogs pa'o/ /bsgom zhes bya ba ni mnyes par bya'o/ /rtag tu zhes bya ba ni de la dgod pa'i las kyi ste/ sangs rgyas</text></item>
<item><p>267b3</p><section></section><text>rnams dang gdan rnams dang sna tshogs pa dang gdan la bsdu'o zhes bya ba'i don to/ /yang na de la bsgom pa ni zhes bya ba ni mnyes par bya ba'i mthar rigs kyis phye ba'i sngags rnams rnam par bsgom pa ste/ de la zhes bya ba ni de nyid du mngon du bsdus pa'o/ /'dod pa la nye bar spyod</text></item>
<item><p>267b4</p><section></section><text>pa'i nye bar bstan pa rnams kyi mthar brjod par rigs na ci'i phyir 'dzin pa'i mthar bstan zhe na/ sbyor ba'i yan lag bzhi pa rdzogs par bya ba'i phyir/ sems kyi rin po che la bstan par ma gyur gyi bar du de nyid la gnas par bya ba'i phyir ro/ /brtan nas ni sbyor ba'i yan</text></item>
<item><p>267b5</p><section></section><text>lag drug tu byas te de la yan lag lnga pa rjes su dran pa tshigs su bcad pa gnyis kyis bstan pa'i phyir sangs rgyas rjes su dran pa zhes bya ba la sogs pa gsungs te/ rjes su dran par byed pas na rjes su dran pa ste gsal bar shes pa'o/ /rgyu dang yul dang dus kyi rjes su 'gro</text></item>
<item><p>267b6</p><section></section><text>ba'i dran pa ni rjes su dran pa'o/ /rgyu ni rin po che brtan par gyur pa ste/ de'i rjes su 'gro ba de ni de las skyes shing de dang 'dra bar phra ba'o/ /yul gyi rjes su 'gro ba ni spro ba'i sbyor bas sna tshogs par khyab pa'o/ /dus kyi rjes su 'gro ba ni brtan par gyur pas so/ /</text></item>
<item><p>267b7</p><section></section><text>de nyid ni sbyor ba ste rgyun tu sbyor ba'o/ /bsgoms pas ni yang dang yang goms par byed pa ste/ mang po rnams kyang rigs kyis na gcig gi tshig yin no/ /sbyor bas zhes bya ba ni byang chub thob par 'gyur zhes bya ba dang 'brel to/ /bsgom pas zhes bya ba ni bsgom par bya</text></item>
<item><p>268a1</p><section></section><text>bas so/ /ci ste rjes su dran pas byang chub gang thob ce na/ sku dang gsung dang thugs rnams zhes bya ba smos te gang gis sku la sogs pa'i rdo rje gsum mi phyed pa'i rdo rje can zhes bya ba'i don to/ /rjes su dran pa'i sngon du lhag par bya ba'i rig ma sbyar ba dang dbang po gnyis</text></item>
<item><p>268a2</p><section></section><text>sbyang ba dang 'od kyis brgyan pa rnams bstan par bya ba'i phyir bud med ces bya ba la sogs pa gsungs te/ gzugs ldan zhes bya ba ni 'od bzang po dang bcas pa'i dbyings phun sum tshogs pa'o/ /mdangs bzang zhes bya ba ni kha dog phun sum tshogs pa ste dbyibs dang kha</text></item>
<item><p>268a3</p><section></section><text>dog tu ldan pa de la de skad ces bya'o/ /byin gyis brlab pa ni bskyed pa'o/ /de'i gnas ni rgyu ste de yang 'dir spyan ma'i tshul gyi rnal 'byor dang / rigs lngas dgang ba dang pad+ma dang nor bu sbyang ba'o/ /phyogs gzhan gsungs pa/ de bzhin gshegs pa'i zhes bya ba la sogs pa ste/</text></item>
<item><p>268a4</p><section></section><text>rnam par snang mdzad kyi btsun mo'i mchog ste rig pa chen mo sems brtan par gyur pas bsgoms pa'i rig pa dang snyoms par 'jug pa ste/ de yang de las gzhan dang snyoms par 'jug pa dang yon tan mtshungs pa'i steng du skyon med pa'o/ /yi ge hUM dang zhes bya ba la/ dang gi sgras ni</text></item>
<item><p>268a5</p><section></section><text>AHyang gzung bar bya ste/ de la hUM gis pad+ma dmar po 'dab ma brgyad par ro/ /AHyis ni de'i ze'u 'bru gru gsum mu tig gi rdog ma lta bu nor bu dang 'tsham pa'i bu ga can no/ /yang hUM de nyid kyis rdo rje dmar po thams cad rtse mo shin tu 'bar ba'o/ /de'i rtse mo ni nor bu mu</text></item>
<item><p>268a6</p><section></section><text>tig gi rdog ma ltar dkar ba oM gyis bsgom par bya'o/ /phaT ni mdog ser po ste gnyi ga'i bu gar khu ba dgag pa'i don du'o/ /'khor lo la sogs pa spro ba'i phyir ni ye shes kyi khu ba'o/ /'bar bcas zla 'od bzhin du dkar/ /zhes bya ba ni dkar zhing bsil ba'i 'od dang ldan</text></item>
<item><p>268a7</p><section></section><text>pa'o/ /de nas ci zhig bya zhe na/ sangs rgyas rjes su dran zhes bya ba la sogs pa smos te/ de la zhes bya ba ni dmigs kyis bkar ba'i bdun pa ste rjes su dran pa de las so/ /ji ltar zhes bya ba ni bdag nyid kyis dris nas bdag nyid kyis lan ston par mdzad pa'o/ /'dir sangs</text></item>
<item><p>268b1</p><section></section><text>rgyas la sogs pa'i lha rnams kyi sgra ni mtshan ma la gzung bar bya'o/ /kha cig tu ni lha nyid do/ /chos zhes bya ba ni pad+ma'o/ /rdo rje ni rdo rje nyid do/ /bdag ni rdo rje pad+mar ldan/ /zhes 'og nas 'byung ba de 'di dag kun la sbyar bar bya ste pad+ma dang ldan pa'i rdo rje ste bdun pa'i don gyi gnyis pa yin no/</text></item>
<item><p>268b2</p><section></section><text>b+ha ga ni pad+ma'i lte ba'o/ /ling ga ni sems kyi rin po che'o/ /gzhag pa ni de la bstan par gyur pa'o/ /sangs rgyas gzugs ni gti mug gi mtshan ma 'khor lo phra mo ste/ rin po che las 'dzeg pa'i 'od du bsgom par bya'o/ /de las sangs rgyas kyi sprin te spro ba'i rim gyis lus gnyis 'od</text></item>
<item><p>268b3</p><section></section><text>kyis khyab par bkang la ba spu'i rtse mo'i tshogs kyi bu ga las 'khor lo'i tshogs nam mkha' khyab par spro bar bya zhes bya ba'i don to/ /chos ni 'dod chags rdo rje'o/ /de nyid rdo rje chos ni de'i mtshan ma pad+ma phra mo zhes bya ba'i don to/ /rdo rje sems dpa' ni zhe sdang rdo rje ste/ rdo rje phra mo zhes</text></item>
<item><p>268b4</p><section></section><text>bya ba'i don to/ /rigs ni ye shes rdo rje ste/ rigs gsum po bsdus pa'i phyir de nyid ni sangs rgyas te ye shes yin pa'i phyir ro/ /de'i gzugs ni ral gri phra mo'o/ /khro bo ni gtsug tor chen po'o/ /khro bo'i dbang po zhes bya ba ni ye shes kyi gtsug tor chen po yid kyis</text></item>
<item><p>268b5</p><section></section><text>bkug la bdag la bstims te sems kyi rin po che bsdus la sems kyi rin po che las 'dzag pa'i 'od zer ser po las 'khor lo phra mo rnam par bsgom pa'o/ /dam tshig ni mtshan ma de rnams tshogs pa ste de'i rjes su dran pa ni sangs rgyas rdo rje sems dpa' zhes bya ba la sangs</text></item>
<item><p>268b6</p><section></section><text>rgyas ni dbus na gnas pa gtsug tor gyi 'khor lo'o/ /rdo rje sems dpa' ni ngos rnams ni gnas pa'i 'khor lo dang pad+ma dang rdo rje dang ral gri'i mtshan ma rnams so/ /bsgom zhes bya ba 'di ni spro bar bya ba'o/ /rjes su dran pa drug po de dag ni rjes su dran pa'i yan lag go/ /de la zhes</text></item>
<item><p>268b7</p><section></section><text>bya ba la sogs pa la 'di nas bzung ste de la zhes bya ba rnams ni nye ba'i dbang du byas pa'o/ /bdun pa ste de'i 'og tu zhes bya ba'i don to/ /dkyil 'khor rjes su dran pa zhes bya ba la shes bya thams cad la khyab pa dang dbang du gyur pa'i rjes su 'gro ba'i dran pa ni rjes su dran pa ste gsal bar</text></item>
<item><p>269a1</p><section></section><text>shes pa'o/ /de'i bsgom pa ni mtshan ma phra mo'i lte bar gdan phra mo'i dkyil 'khor la rgyun gyis 'jug pa'i bsgom pa'o/ /dbang po gnyis ni zhes pa la sogs pa la rang gi khu ba zhes bya ba ni ye shes kyi khu ba'o/ /ni zhes bya ba ni nges par gzung ba'o/ /'byung zhes bya ba ni bskyed pa</text></item>
<item><p>269a2</p><section></section><text>ste/ rgyu ba dang skye ba ni don gcig go zhes 'byung ba'i phyir ro/ /tshul zhes bya ba ni bzlog cing bsdu'o zhes bya'o/ /rnal 'byor pa yis rtag tu zhes bya ba la rtag tu 'dzin pa la mnyam par gzhag pa'i stobs kyis so/ /mkhas pa zhes bya ba 'bad pa dang bcas pas rjes su dran pa thams cad shes pa'i</text></item>
<item><p>269a3</p><section></section><text>stobs can de lta bur gyur pa'i sngags pas so/ /dbang po gnyis mnyam par sbyar te/ zhes bya ba ni snying ga'i sngags kyi thig le la nor bu phra mo yar drangs te gzhag la ye shes kyi khu ba de nyid las dkyil 'khor te/ nam mkha' khyab par spros nas de rnams tshul zhes bya ba nor bu phra mor bsdus te 'byung</text></item>
<item><p>269a4</p><section></section><text>ba zhes bya ba zla ba phra mo 'am nyi ma'i dkyil 'khor phra mor bskyed par bya ba ste/ 'di ni ting nge 'dzin gyi yan lag go/ /de la zhes bya ba la sogs pa smon lam gyi rjes su dran pa lnga po 'di dag ni 'thob pa'i rjes su mthun pa'i smon lam ni rjes su dran pa'o/ /sku gang yin zhes bya ba la sku zhes bya ba</text></item>
<item><p>269a5</p><section></section><text>ni sna tshogs pa'o/ /phung po ni so so'i rigs kyi tshogs kyi sngags lnga'o/ /des rab tu rgyas pa ni bye brag tu yongs su gang ba'o/ /ji ltar bye brag yin zhe na/ de dag gi gdan rnams sna tshogs pa'i gdan gyis bsdus pa'o/ /sangs rgyas sku zhes bya ba ni sku rdo rje'o/ /de dang zhes bya ba ni de ji</text></item>
<item><p>269a6</p><section></section><text>lta ba bzhin du'o/ /rdo rje chos zhes bya ba ni gsung rdo rje'o/ /nges tshig ces bya ba la tshig ni ming dang rnam par rtog pa'o/ /phun sum tshogs pa ni nor bu phra mo gsum mo/ /nges pa ni de dag la rnam par grol ba ste de dag mi dmigs pa de ni nges tshig phun sum tshogs pa'o/ /chos 'dzin</text></item>
<item><p>269a7</p><section></section><text>pa dang mtshungs pa zhes bya ba ni rdo rje dang mtshungs pa'o/ /kun du bzang po zhes bya ba ni thugs rdo rje'o/ /gsang ba ba zhes bya ba ni rig bya'o/ /blo zhes bya ba ni rig pa'o/ /rdo rje 'dzin dang mtshungs pa zhes bya ba ni thugs rdo rje lta bur ro/ /sems can zhes bya ba ni ting nge 'dzin la dbang thob pa'i sems</text></item>
<item><p>269b1</p><section></section><text>te de'i rjes su dran pa'o/ /sems can kun zhes bya ba la/ sangs rgyas thams cad ces bya ba ni dus gsum gyi sangs rgyas kyi'o/ /sku dang gsung dang thugs zhes bya ba de nyid ni gsang ba rnams mnyam par sbyor ba'i srog dang rtsol ba'o/ /mtshan zhes bya ba ni 'dzin pa ste de dag 'di'i yin pas de</text></item>
<item><p>269b2</p><section></section><text>skad ces bya'o/ /mkha' dang mtshungs pa zhes bya ba ni rjes su dran pa ste/ des thams cad du khyab pa'i phyir ro/ /spyod gyur cig ces bya ba ni snying po bsdus pa ste ting nge 'dzin la de skad ces bya'o/ /gyur cig ces bya ba ni de dang 'dra bar gyur cig ces bya ba'i don to/ /sngags thams cad ces bya</text></item>
<item><p>269b3</p><section></section><text>ba ni lha thams cad kyi sngags rnams so/ /gzugs zhes bya ba ni bsags pa ste sa bon gyis de rnams bsdus pa de ni sngags thams cad kyi gzugs so/ /de nyid ni sku dang gsung dang thugs kyang yin te sngags dang sngags kyi rnam pa'i sems ni gsung dang thugs yin la de yongs su gyur pa'i sku gang</text></item>
<item><p>269b4</p><section></section><text>yin pa de ni sku'o/ /de lta bu'i sku dang gsung dang thugs 'di la yod pa'o/ /de'i rjes su dran pa'o/ /sngags 'dzin pa dang zhes bya ba ni sngags thams cad kyi bdag nyid 'dzin pa gang yin pa ste de dang 'dra ba ni de lta bur gyur cig pa'o/ /de ltar rjes su dran pa bcu gnyis kyis yan lag</text></item>
<item><p>269b5</p><section></section><text>dang bcas pa'i mngon par rtogs pa bstan nas gzhan bzhis ni de'i dam tshig ston par byed de dam tshig bzhi las brdzun du smra ba ma gtogs pa'i dam tshig go/ /de'i rjes su dran pa ni yid la byed pa'o/ /de bas na 'di ni yid kyi dam tshig go/ /dam tshig gis zhes bya ba ni rigs kyi</text></item>
<item><p>269b6</p><section></section><text>rig ma dang yang dag par sbyar bas so/ /khu ba zhes bya ba ni lha dag gi bdud rtsi'o/ /cho ga bzhin zhes bya ba ni lce sbyang ba'i rtse mor rol pas so/ /'bras 'dod pas zhes bya ba ni byang chub 'dod pa dang ldan pas so/ /bsad na zhes bya ba ni bzhus na'o/ /'dir yang / dang por 'khrig</text></item>
<item><p>269b7</p><section></section><text>dga'i bar du ni/ /bsad dang de rjes rku ba ste/ /gsum po 'ang yang dag ma yin par/ /de 'dra brjod phyir de skad brjod/ /brdzun du smra ba ni dam tshig bzhi pa ste de yang de dang 'dra bar brjod pa'i phyir de skad ces bya'o/ /smra ba de yang yid dang 'dra bar brjod pa'o/ /de yang 'chad par 'gyur ba'i rjes</text></item>
<item><p>270a1</p><section></section><text>su dran pa gnyis yin pa de gnyi ga brjod pa'i dam tshig yin no/ /rnam par rtog pa'i pha rol dang rnam par dag pa'i pha rol tu byon pa'i de bzhin gshegs pa'i shes rab gang yin pa de nyid ni 'dir shes rab kyi pha rol tu phyin par gzung ngo / /de'i dam tshig ni</text></item>
<item><p>270a2</p><section></section><text>thams cad khyab pas na shes rab kyi pha rol tu phyin pa'i dam tshig go/ /de'i rjes su dran pa ni so sor rtog pa dang dam tshig go/ /thams cad ni sems dang sems las byung ba thams cad do/ /rang bzhin gyis ni 'od gsal ba nyid ni rang bzhin gyis gnyis kyis stong pa'i mtshan nyid</text></item>
<item><p>270a3</p><section></section><text>can te dri ma rnams med pa'i phyir ro/ /ci'i phyir de lta bu yin zhe na/ gang gi phyir ma skyes pa dang zag pa med pa ste de rnams kyi rang bzhin ni de bzhin nyid de rtag tu de bzhin du gnas pa'i phyir ro/ /de bas na des de rnams ma skyes pa yin te gnyis kyi rgyu mtshan du snang ba'i rnam</text></item>
<item><p>270a4</p><section></section><text>par rtog pa'i mtshan nyid du ma skyes pa'o/ /de bas na de rnams kyi rgyu mtshan gyi dri ma med pa yin no/ /zag pa rnams kyi dri ma yang yod pa ma yin te/ zag pa rnams kyi rnam par rtog pa'i khyad par gyi mtshan nyid yin pa'i phyir ro/ /de bas na sems dang sems las byung ba</text></item>
<item><p>270a5</p><section></section><text>rnams thog ma med pa nas grub pa'i rang bzhin ni ji skad du bshad pa'i shes rab kyi pha rol tu phyin pa yin no/ /de bas na rang bzhin 'di la byang chub med cing thob par bya ba'i khyad par med pa'i phyir byang chub med na yang mngon rtogs kyang med khams kyang med cing 'byung ba yang med</text></item>
<item><p>270a6</p><section></section><text>pa ste byang chub kyi lam med cing byang chub kyi rigs med la/ byang chub tu sems bskyed pa yod pa ma yin no zhes bya ba'i don to/ /rjes su dran pa 'dis ni byang chub kyi lam ma yin pa yang lam du byed do/ /skyes pa ni 'khor ba'o/ /ma skyes pa ni mya ngan las 'das pa'o/ /de rjes su dran</text></item>
<item><p>270a7</p><section></section><text>pa ni dus thams cad du rjes su 'brang ba nyid kyi so sor rtog pa dang tshig go/ /thams cad ces bya ba ni 'dus byas dang 'dus ma byas rnams so/ /'od gsal ba nyid rang bzhin yin te stong pa nyid kyi mtshan nyid can gyi rang bzhin la ni kun nas nyon mongs pa'i dri ma med pa'i phyir ro/ /de yang ci'i</text></item>
<item><p>270b1</p><section></section><text>phyir zhe na/ gang gi phyir 'di dag thams cad ni mtshan med mi 'gyur te/ stong pa nyid la ni gnyis kyi rgyu mtshan nas brjod par snang ba med de/ mtshan nyid ji lta ba bzhin du ni bems po'i phyir dang stong pa nyid ni der snang ba'i rnam par rtog pa'i mtshan nyid du ma skyes pa'i phyir rang gi mtshan nyid</text></item>
<item><p>270b2</p><section></section><text>kyis rtag pa'o/ /de las cir 'gyur zhe na/ gnyis med gnyis su med min zhes bya ba ni gang las rnam par rtog pa'i mtshan nyid can gyi kun nas nyon mongs pa 'dir 'gyur ba'i gnyis su snang ba thams cad med do/ /gnyis su snang ba'i gnyen po'i lam thams cad med de gnod bya med</text></item>
<item><p>270b3</p><section></section><text>na gnod pa can yang mi rung ba'i phyir ro/ /'o na 'di ci yin zhe na/ zhi zhes bya ba gsungs te/ kun nas nyon mongs pa rnams thog ma nas ma skyes pa'i phyir zhi ba ste mya ngan las 'das pa zhes bya ba'i don to/ /gal te 'on kyang ji srid zhi ba med pa de srid du kun nas nyon mongs pa las rang bzhin</text></item>
<item><p>270b4</p><section></section><text>gyis 'od gsal ba zhes bya ba'i nges par mi 'grub po zhe na/ shin tu dri med ces bya ba gsungs te/ kun nas nyon mongs pa'i ngo bo nyid ni nam yang ma skyes pa de ltar na rtag tu kun nas nyon mongs pa med pa'i phyir shin tu dri ma med pa ste gcig tu rnam par byang ba yin no/ /de bas na nam</text></item>
<item><p>270b5</p><section></section><text>mkha' bzhin te ji ltar nam mkha' rang bzhin gyis rnam par dag pa yin gyi sngar kun nas nyon mongs pa yin pa las phyis rnam par dag pa ni ma yin pa de bzhin du thams cad rang bzhin gyis shes pa'i don to/ /rjes su dran pa 'dis ni 'khor ba yang mya ngan las 'das par byed do/ /</text></item>
<item><p>270b6</p><section></section><text>gal te 'o na shes rab kyi pha rol tu phyin pa rtag pa dang / mya ngan las 'das pa rtag pa yin na ji ltar sngar rnam par rtog pa dang / kun nas nyon mongs pa rnam par gzhag ce na/ chos rnams kyi rang gi mtshan nyid la brten pa yin gyi chos nyid la ni ma yin no/ /ci'i phyir chos nyid la ma yin</text></item>
<item><p>270b7</p><section></section><text>zhe na/ dri ma rnams ni de'i rang bzhin ma yin pa nyid kyis de la glo bur ba nyid yin pa'i phyir te nam mkha' la mun pa dang khug rna la sogs pa lta bu'o/ /'dod pa'i longs spyod thams cad dang mchod pa rjes su dran pa yang bskul ba'i dam tshig go/ /lo grangs bcu gnyis zhes bya ba ni zhe</text></item>
<item><p>271a1</p><section></section><text>sdang gi rigs la ste de nyid thos pa nyid kyi phyir ro/ /gti mug gi rigs la ni lo grangs bcu drug par sngar bshad pa nyid yin no/ /'dod chags kyi rigs la ni nyi shu pa yin par brgyad pa las 'chad par 'gyur ro/ /de yang ji lta bu zhe na/ sems ni rab brtan</text></item>
<item><p>271a2</p><section></section><text>pa ces bya ba ni mnyam par gzhag pa'o/ /rigs rnams la sbyor bas de rnams kyi dbye ba ste zhe sdang dga' ma la sogs pa'i sbyor bas bsams la zhes bya ba'i don to/ /rnyed ces bya ba ni 'dir bsam gtan gyis byas pa yang rnyed par bzhed de phyi'i rnyed pa kho nar nges pa ni ma yin no/ /phyi'i</text></item>
<item><p>271a3</p><section></section><text>rnyed pas nyes pa med pa la ni nges pa med pa'i phyir dang dam tshig las 'da' bar bya ba ma yin pa nyid kyi phyir ro/ /ji ste mchog gi bsnyen pa 'ba' zhig gis ci thob ce na/ 'dis ni zhes bya ba ste/ bsnyen pa nyams su blangs pas so/ /de bzhin gshegs pa'i sku zhes bya ba ni sku</text></item>
<item><p>271a4</p><section></section><text>rdo rje'o/ /ji ste bsnyen pa'i mthar thug pas dman pa'i dngos grub ji ltar 'grub ce na/ sku dang gsung dang thugs kyang 'grub/ /ces bya ba la sogs pa smos te/ gang gzhan zhes bya ba ni sku la sogs pa bstan ma thag pa las gzhan gang yin pa rnal 'byor dman pa las 'byung</text></item>
<item><p>271a5</p><section></section><text>bar 'gyur ba gang yin pa de ni dman pa las 'byung ste mi snang ba'i dngos grub la sogs pa'o/ /bshad pa rnams ni gsungs pa rnams so/ /'grub par 'gyur zhes bya ba ni de rnams 'grub par 'gyur ro zhes bya ba'i don to/ /de zhes bya ba ni bsnyen pa nan tan du byed pa can no/ /ji ltar</text></item>
<item><p>271a6</p><section></section><text>'grub par 'gyur zhe na/ rdo rje mi phyed gsum bsgoms te/ bzlas pa le'u bcu gsum pa las 'chad par 'gyur ba gang yin pa des 'grub par 'gyur ro/ /sngags kyi spyod pa nyid mchog ste thabs dang po yin la de gsal bar byed pa'i le'u ni sngags kyi spyod pa'i mchog gi le'u'o/ /gsang</text></item>
<item><p>271a7</p><section></section><text>ba 'dus pa bshad sbyar snyim pa'i me tog las le'u bdun pa'o// //thabs gsum po ni sgrub pa'o/ /de la mchod pa'i cho ga rgyas pa yang dam tshig yin la de ni le'u 'di'i don yin no/ /de brtsam pa'i phyir de nas zhes bya ba la sogs pa gsungs te/ de las sangs rgyas la mchod</text></item>
<item><p>271b1</p><section></section><text>pa ni sbyin pa'i mchog yin te de yang dbang phyug las yin no/ /de la dbang phyug ni dkon mchog dpal lo/ /rdo rje 'chang ba ni dbang phyug dam pa'o/ /de bas na de nyid la 'dir gsol ba 'debs pa yin no/ /gang gi phyir de bzhin gshegs pa thams cad kyi sku dang gsung dang thugs kyi bdag po yin pa de</text></item>
<item><p>271b2</p><section></section><text>nyid kyi phyir dbang phyug dam pa'o/ /de la 'dir bstod pa dang po ni rgyu nyid yin la gnyis pa dang gsum pa ni ma yin te 'bras bu nyid kyis rang gi don dang gzhan gyi don phun sum tshogs pa'i tshul tha dad pa'i phyir ro/ /bzhi pa ni rgyu dang 'bras bu'i ngo bo nyid kyis so/ /de la sangs rgyas kyi rgyu ni byang chub kyi</text></item>
<item><p>271b3</p><section></section><text>sems rnam pa lnga ste/ smon pa byang chub kyi sems dang / 'jug pa'i byang chub sems dang / 'jig rten las 'das pa dang / kun du bzang po dang mchod pa'i mchog go/ /rdo rje sems dpa' zhes bya ba la rdo rje ni byang chub ste/ dbyer mi phyed pa dang rin po che nyid kyi phyir</text></item>
<item><p>271b4</p><section></section><text>ro/ /de la sems dpa' ni dgongs pa'o/ /theg pa che zhes bya ba ni pha rol tu phyin pa la sogs pas 'jug pa chen po'o/ /nam mkha'i spyod pa rnam par sbyor/ /zhes bya ba ni de bzhin nyid du ro gcig pa'i sems kyi spyod pa nam mkha'i mthar thug pa rnam par sbyong ba'o/ /'di la kun du bzang po</text></item>
<item><p>271b5</p><section></section><text>mnga' bas na kun du bzang po ste/ 'di'i sku thams cad sems can gyi don gyi rgyu yin no zhes bya ba'i don to/ /mchod pa'i mchog ces bya ba ni 'di las sangs rgyas rnams kyi mchod pa'i mchog yin pa de ltar na mchod pa'i mchog go/ /rgyal ba rnams kyi rgyur gyur pa nyid kyi</text></item>
<item><p>271b6</p><section></section><text>phyir rgyal mchog go/ /bshad pa dang gsungs pa dang bstan pa zhes pa ni bshad du gsol zhes bya ba'i don to/ /nyid kyi don phun sum tshogs pa ni bla na med pa'i byang chub yin te/ de yang mi gnas pa'i mya ngan las 'das pa'o/ /de yang sku dang gsung dang thugs kyi mchog tu rgya che ba</text></item>
<item><p>271b7</p><section></section><text>dang zab pa yongs su dag pa yin no/ /'dod chags zhe sdang gti mug che/ /zhes bya ba la che zhes bya ba'i sgra ni lhan cig spyod pa yin pa'i phyir gsum char la yang sbyar bar bya'o/ /zag pa dang bcas pa'i chos thams cad kyi bag chags zad pa'i phyir dang / sangs rgyas kyi chos thams</text></item>
<item><p>272a1</p><section></section><text>cad kyi bag chags rgyas pa nyid kyi phyir kun gzhi rnam par shes pa gnas gyur pas 'bad rtsol med par sku mtha' yas par sprul pa ni gti mug chen po'o/ /rang bzhin gyis 'od gsal ba'i chos nyid kyi thugs la glo bur ba'i sgrib pa thams cad zad zin pa ni zhe sdang</text></item>
<item><p>272a2</p><section></section><text>chen po'o/ /chos thams cad ro gcig pa rjes su bstar ba dang / de'i rgyu mthun pa rnam pa thams cad yongs su spyod pa dang gsung dang g.yo 'gul ni 'dod chags chen po ste 'di ni rgya che ba'o/ /zab mo ni/ nam mkha'i dbyings dang mtshungs pa'i mchog /ces bya ba gsungs te/ chos kyi</text></item>
<item><p>272a3</p><section></section><text>dbyings shin tu rnam par dag pa nam mkha'i dbyings dang mtshungs pa'i mchog ste/ dam par gyur pa'i sku de 'di la mnga' bas na de skad ces bya'o/ /de ci'i phyir zhe na/ sangs rgyas rnams ni shin tu rnam par dag pa'i de bzhin nyid kyi mtshan nyid can yin pa'i phyir ro/ /rdo rje theg pa ji skad du</text></item>
<item><p>272a4</p><section></section><text>bshad pa'i byang chub kyi sems so/ /de nyid rab tu ster ba ste/ 'di 'bras bu rab tu stsol bar mdzad pa 'di la mnga' ba nyid kyi phyir rdo rje theg pa rab tu ster ba'o/ /gzhung la la las ni rab tu 'jug pa zhes 'byung ste/ de la ni rdo rje theg pa la 'jug par mdzad pa mnga' bas na zhes bya bar</text></item>
<item><p>272a5</p><section></section><text>tshig rnam par sbyar ro/ /sangs rgyas kyi gnas nyid yin pas na rgyal gzhi'o/ /gzhan gyi don phun sum tshogs pas bstod pa'i phyir thar pa'i zhes bya ba la sogs pa gsungs te/ thar pa'i lam ni theg pa gsum gyi lam yin te byang chub rnam pa gsum ni theg pa gsum yin la de ni</text></item>
<item><p>272a6</p><section></section><text>thar pa'o/ /de'i lam ni lam du gyur pa'o/ /de thob par byed pa'i 'jig rten las 'das pa'i shes rab ni lam dngos yin la 'dir ni lam gsal bar byed pa'i tshig la lam zhes bya'o/ /de rab tu ston pa ni 'byin par mdzad pa'o/ /theg pa gsum gyi lam la gnas/ /zhes</text></item>
<item><p>272a7</p><section></section><text>bya ba ni lam dngos la 'jig rten pa 'jug par mdzad pa ste de ston par mdzad pas gdul bya rnams kyi rgyud la tshul de skye ba'i phyir ro/ /de bas na gdul bya rnams la sangs rgyas rnams kyi skal ba bzang po ston pa la dga' ba gang yin pa de byed pa nyid kyi phyir sangs rgyas skal mchog</text></item>
<item><p>272b1</p><section></section><text>go/ /dul ba dang ma dul ba rnams la rjes su chags pa dang khong khro ba mi mnga' bas na dag pa'i bdag go/ /de ltar na skyes bu dam pa'i bla na med pa'i chos dang ldan pas na mi mchog go/ /byang chub sems zhes bya ba 'di ni brdar btags pa'i byang chub kyi sems so/ /rgyas pa'i</text></item>
<item><p>272b2</p><section></section><text>spyan zhes bya ba ni don dam pa byang chub kyi sems des chos thams cad don dam pa'i tshul du gzigs par mdzad pa'i phyir ro/ /'di tsam gyis ni rgyu nyid gsungs pa yin no/ /chos ni lam yin la de nyid ni chos kyi 'khor lo rab bskor ba zhes bya ba yin te/ gdul bya</text></item>
<item><p>272b3</p><section></section><text>rnams kyi rgyud la 'pho bar byed pa'i don gyis na de nyid ni 'khor lo ste 'jig rten du rab tu bskor ba'o/ /'di tsam gyis ni gzhan gyi don phun sum tshogs pa'o/ /'di la sku dang gsung dang thugs rnam pa thams cad du dag pa mnga' bas na de skad ces bya'o/ /'di tsam gyis ni rang gi</text></item>
<item><p>272b4</p><section></section><text>don phun sum tshogs pa'o/ /de ltar na sangs rgyas rnams gang gis gshegs pa dang gang du gshegs pa'i lam dang 'bras bu de dag ni theg pa ste mi zad pa'i rin po che nyid yin pas na rdo rje yang de yin la theg pa yang yin pa de ltar na rdo rje theg pa la'o/ /de nas zhes bya ba ni gnyi ga</text></item>
<item><p>272b5</p><section></section><text>la ste/ de nas mchod pa bshad do zhes bya bar sbyar ro/ /sus bshad ce na/ rdo rje rin chen 'dzin te mchog dang po'o/ /de yang 'di'i rdo rje ni dga' ba sgrub par byed pa nyid kyi phyir rin po che'o/ /rgyal po zhes bya ba la sogs pa'i tshig drug ni 'di nyid kyi khyad par yin no/ /mdzes</text></item>
<item><p>272b6</p><section></section><text>pas na rgyal po ste rnam par snang mdzad kyi rang bzhin nyid yin pa'i phyir ro/ /mi bskyod pa'i rang bzhin nyid yin pas na rdo rje 'dzin pa'o/ /nam mkha' thams cad 'di la mnga' bas na thams cad nam mkha' ste/ rin chen 'byung ldan gyi rang bzhin nyid yin pa'i phyir ro/ /shin tu mi zad</text></item>
<item><p>272b7</p><section></section><text>pas na mi 'gyur che ste tshe dpag tu med pa'i rang bzhin nyid yin pa'i phyir ro/ /'di las thams cad dbang bskur ba'i ye shes kyi 'od zer gyi sprin rnams kyis thams cad kyi don 'byung ba de ltar na dbang bskur gyi don te/ don yod grub pa'i rang bzhin nyid yin pa'i phyir ro/ /</text></item>
<item><p>273a1</p><section></section><text>'di dag thams cad kyi bdag nyid 'ba' zhig yin par ma zad kyi/ 'on kyang rgyur gyur pa nyid kyi dbang phyug kyang yin pas na kun dbang ngo / /'dir mchod pa'i khyad par rnam pa lnga gsungs pa la de bzhin gshegs pa zhes bya ba ni zhing gi khyad par te de rnams la</text></item>
<item><p>273a2</p><section></section><text>'dir mchod pa nyid yin pa'i phyir ro/ /mchog ces bya ba ni 'dir rgya che ba'i khyad par yin te/ thams cad las dam par gyur pa zhes bya ba'i don to/ /rdo rje mi phyed gsum gnas pa/ zhes bya ba ni zab pa'i khyad par yin te/ 'dir ni mchod pa'i rdzas thams cad ni rdo rje gsum mi phyed</text></item>
<item><p>273a3</p><section></section><text>pa ste/ sangs rgyas thams cad bsdus par gyur pa/ sku dang gsung dang thugs rdo rje ro gcig pa'i de kho na nyid de bzhin du brdar byas pa'i phyir ro/ /de la gnas pa ni de la dmigs pa'i bde ba dang yid bde ba'i ngo bo nyid ces bya ba'i don to/ /sku dang gsung dang thugs skal</text></item>
<item><p>273a4</p><section></section><text>mchog /ces bya ba'i las kyi khyad par te 'di las sangs rgyas kyi sku dang gsung dang thugs kyi skal ba mchog yod cing de tshim par mdzad pas na de skad ces bya'o/ /rgyal ba 'byung bar gyur pa zhes bya ba'i rgyu'i khyad par te rgyal ba rnams las 'di 'byung ba yin zhing de rnams nyid kyis</text></item>
<item><p>273a5</p><section></section><text>de ltar mdzad pa'i dam tshig yin pa'i phyir zhes bya ba'i don to/ /yang na 'bras bu'i khyad par te/ 'di las rgyal ba rnams 'byung ba yin pa'i phyir ro/ /na chung zhes bya ba la sogs pa mchod pa'i gtso bo'i skabs 'byed pa yin te/ rab tu brtag ces bya ba ni bsgrub par bya ba yin te/ mchod pa zhes</text></item>
<item><p>273a6</p><section></section><text>bya ba'i skabs dang sbyar ro/ /na chung gzhon nu zhes bya ba ni bud med de/ lo grangs nyi shu zhes bya ba ni 'dod chags kyi rigs la ni nyi shu pa'o/ /gti mug gi rigs la ni lo grangs bcu drug pa dang / zhe sdang gi rigs la lo grangs bcu gnyis pa ste/ le'u bdun pa las de skad du gsungs pa nyid kyi phyir</text></item>
<item><p>273a7</p><section></section><text>ro/ /gzhon nu smos pa ni na tshod gtso bor bstan pa'i don to/ /rigs re re la re re ni ma yin no/ /'o na ci yin zhe na/ lnga zhes bya ba gsungs te de'i phyir byol song las kyang lnga gzung bar bya zhes bya ba la sogs pa dag la yang rigs re re la bu mo lnga blangs nas brtag par bya'o zhes bya ba'i don to/ /</text></item>
<item><p>273b1</p><section></section><text>na chung gzhon nu rnams zhes bya ba ni ji ltar yin zhe na/ don gyi tshig rnam par bsgrub pa'i phyir ro/ /rigs re re zhes bya ba ji ltar yin zhe na/ dud 'gro las kyang zhes bya ba mang po pa'i tshig yin pa'i phyir ro/ /de bas na 'dir na tshod gtso bor gyur pa'i 'dod chags kyi rigs la bu mo lo nyi shu pa dang / de'i yang</text></item>
<item><p>273b2</p><section></section><text>g.yon gyi logs la bzhi ste lo bcu drug pa'i bar du'o/ /zhe sdang gi rigs la lo grangs bcu gnyis pa dang / de'i yang g.yas kyi logs la bzhi ste lo bcu drug pa'i bar du'o/ /gti mug gi rigs la bu mo lo bcu drug pa dang / de'i logs gnyis la bcu</text></item>
<item><p>273b3</p><section></section><text>bzhi pa dang bco lnga pa gnyis bcu bdun pa dang bco brgyad pa gnyis so/ /de ltar byas na rigs gsum la lo grangs bcu drug pa mchog yin no/ /de nyid kyi phyir thugs kyi dkyil 'khor gyi le'ur bcu drug pa gsungs pa yin no/ /dang por gnas dang bdag dang rig pa'i sbyang ba</text></item>
<item><p>273b4</p><section></section><text>gsungs pas phyogs zhes bya ba ni bsam gtan gyi gnas so/ /gtsang zhing zhes bya ba ni sbyangs pa'o/ /rnam par dben pa zhes bya ba ni skye bo med pa'o/ /rgyal ba nyid skyes zhes bya ba rgyal ba rnams kyi bdag nyid de bzhin nyid de las skyes pa ste byang chub kyi sems kyi bdag</text></item>
<item><p>273b5</p><section></section><text>nyid thabs kyi lus zhes bya ba'i don to/ /zhi ba dge ba'i gnas rnams su/ /zhes bya ba la rnam par rtog pa de rab tu zhi ba'i phyir dang / kun du bzang po nyid yin pa'i phyir zhi dge ste byang chub kyi sems so/ /de'i gnas ni dmigs par bya ba ste/ de bzhin nyid kyi bdag nyid</text></item>
<item><p>273b6</p><section></section><text>can gyi shes rab kyi lus zhes bya ba'i don to/ /gsum po de dag la byug par bya'o/ /'am gyi sgra ni byug pa'am mos pa ci rigs par ro/ /gang gis she na/ bshang gci la sogs pa bsres pa dag gis so/ /sogs pa'i sgras ni gnyi ga la yang sbyar bar bya ste/ sbyangs pa'i</text></item>
<item><p>273b7</p><section></section><text>bshang gci la sogs pa nyung ngu ni dam tshig gi don yin la chu dang tsan+dan la sogs pa shin tu mang ba ni dri zhim pa'i don to/ /rtag par zhes bya ba ni nyin re re'o/ /spyan la sogs par bsgoms pas rig pa bskyed de sbyang ba gang yin pa de nu ma'i dbus zhes bya ba la sogs pa la</text></item>
<item><p>274a1</p><section></section><text>rigs lnga rnams ni zhes bya ba ni rigs lnga po rnams na'o/ /ci sku'i rang bzhin yin nam ma yin zhe na/ rgyal ba'i sras zhes bya ba gsungs te/ rgyal ba'i bdag nyid rnams la yod pas na rgyal ba'i sras te rgyal ba'i sa bon las zhes bya ba'i don to/ /cho ga shes pa ni</text></item>
<item><p>274a2</p><section></section><text>rigs pa shes pa'o/ /de la rigs pa ni 'di yin te spyi gtsug gi mtha' ni spyi bo'i rtse mo ste de'i dbus nas nu ma'i dbus kyi bar du yi ge oM spro ba'i tshul gyis dgod par bya'o/ /nu ma'i dbus ni snying ga ste de'i tshu rol thams cad du zhes bya ba'i don to/ /nu ma'i dbus nas lte ba'i bar la yi</text></item>
<item><p>274a3</p><section></section><text>ge hUM dgod par bya'o/ /lte ba nas rked pa dang / gsang ba'i bar la yi ge swA dgod par bya'o/ /rked pa dang gsang ba nas rkang pa'i bar tshun chad du yi ge AHdgod par bya'o/ /rkang pa'i bar thams cad la yi ge hUM dgod par bya'o/ /'dir rkang pa'i sgras ni rkang pa'i mthil nas brla rtsa'i bar gyi</text></item>
<item><p>274a4</p><section></section><text>lus kyi yan lag rnams bzung ste dper na rkang pa g.yas pa bskum pa zhes bya ba la sogs pa'i sgra lta bu'o/ /rkang pa nyid las brtsams pa'i bar ni mthar thug pa ste rkang pa'i bar ro/ /pad+ma dang nor bu sbyang ba ni le'u gzhan dag las shes par bya'o/ /byugs pa'i rjes thogs nyid la don</text></item>
<item><p>274a5</p><section></section><text>dam pa byang chub kyi sems la mos par byas la de sngags kyis byin gyis brlabs nas bya ba gang yin pa de ni nam mkha'i zhes bya ba la sogs pa gsungs te nam mkha'i dbyings ni chos 'byung ba'i rnam pa'i rdo rje 'chang ngo / /de'i dbus su gnas pa ni khong stong thams cad khyab pa'o/ /</text></item>
<item><p>274a6</p><section></section><text>ye shes rgya mtsho zhes bya ba ni sku dang gsung dang thugs dang rdo rje ste mtshan ma bzhi'i rnam pa'i ye shes kyi 'od zer bkod pa'o/ /de nas ye shes kyi rgya mtsho spro bar bya ba'i phyir ci zhig bsgom par bya zhe na/ bdag nyid ces bya ba la sogs pa gsungs te snying gar zhes bya ba ni chos 'byung bar te chos</text></item>
<item><p>274a7</p><section></section><text>'byung ba'i nang du chud pa'i sna tshogs pad+ma la gnas pa'i sna tshogs rdo rje'i lte bar zhes bya ba'i don to/ /bdag nyid ces bya ba ni yi ge bruM gyi de nyid las ye shes kyi rgya mtsho spro bar bya'o zhes bya bar dgongs so/ /'di dag thams cad ni sems tsam yin no</text></item>
<item><p>274b1</p><section></section><text>zhes rtogs pas na mkhas pa'o/ /bsdu ba dag ces bya ba ni ye shes kyi rgya mtsho'i bsdu ba'o/ /bsdu ba ci 'dra ba zhig ce na/ zhi ba rdo rje 'dzin 'dod na/ /zhes bya ba ste nam mkha'i dbyings kyi rang bzhin can gyi rdo rje 'dzin pa'i 'dod pa gang yin pa ni sa la sogs pa'i khams bzhi'i lha mo'i</text></item>
<item><p>274b2</p><section></section><text>rang bzhin zhes bya ba'i don to/ /mtshan ma de rnams lha mo bzhi'i dngos por yongs su bsgyur nas/ bsdu bar bya ste gzhal yas khang gi 'byung ba chen po bzhir gyur pa nyid yin pa'i phyir zhes bya ba'i don to/ /de zhes bya ba ni de ltar bsdus pa'i ye shes kyi rgya mtsho'o/ /gnas te</text></item>
<item><p>274b3</p><section></section><text>bzhugs gnas su rnam par bsam mo/ /rdo rje gsum zhes bya ba ni sangs rgyas kyi ste de'i don gyi bzhi pa'o/ /mchod rten la zhes bya ba ni gzhal yas khang la'o/ /rin chen sna bzhi zhes bya ba ni lha mo bzhi'i rang bzhin no/ /'od zer phreng ba ni kha dog lnga pa ste nor bu kha dog sna lnga'i</text></item>
<item><p>274b4</p><section></section><text>gzugs su yongs su gyur pa 'byung ba bsdus pa'i gzhal yas khang gi rnam par 'jog pa'i phyir ro/ /bdag gi ni dkyil 'khor gyi bdag por gyur pa'i sgrub pa po rang nyid kyi ste de'i ba spu'i'o/ /de rnams kyi tshogs ni phung po ste de'i bu ga nas zhes bya ba'i don to/ /mkhas</text></item>
<item><p>274b5</p><section></section><text>pas zhes bya ba ni sngar bshad pa bzhin no/ /me tog gi mchod pa ni mkhas pas zhes bya ba la sogs pa gsungs te/ 'dir me tog ces bya ba'i ming gis ni lha mo dgu'i nam mkha'i dbyings ston pa yin te/ de ni me tog dang 'dra bar kha bye ba dang zum pa dang sbrang rtsi dang rdul dang dri zhim</text></item>
<item><p>274b6</p><section></section><text>pa dang shin tu mnyen pa dang ldan pa'i phyir te de la/ lha mo dgu yi nam mkha'i dbyings/ /me tog ces ni bya bar bshad/ /ces gsungs pa'i phyir ro/ /ut+pa la dag dang zhes bya ba ni dga' ma bzhi po gang yin pa'o/ /de ji ltar na ut+pa la yin zhe na/ skyes pa de nyid kyis mtshon par bya ba</text></item>
<item><p>274b7</p><section></section><text>nyid yin pa'i phyir ro/ /pad+ma rnam pa lngar zhes bya ba ni 'dod pa'i lha mo gang yin pa'o/ /de ji ltar na pad+ma yin zhe na/ gti mug la sogs pa skye ba'i gnas nyid yin pa'i phyir ro/ /gzugs sgra la sogs 'dod pa rnams/ /bde sdug gnyis kyi bdag nyid can/ /rtag tu snying</text></item>
<item><p>275a1</p><section></section><text>la skye bar 'gyur/ /'dod chags zhe sdang mun pa 'byung / /zhes bya ba le'u bco brgyad pa las gsungs so/ /shes bya zhes bya ba ni sprul nas so/ /de gnyi ga lha rnams la ni dbul bar bya ste/ rigs kyi dbye bas dbul bar bya'o/ /mkhas pas</text></item>
<item><p>275a2</p><section></section><text>zhes bya ba ni me tog dang ldan pa rnams yang dag par sbyar bas yang dag par me tog dbul ba'i phyir ro/ /dzA ti zhes bya ba ni pad+ma lnga pa ste 'di las gti mug la sogs pa skye ba'i phyir ro/ /rnam gsum byas na ni zhes bya ba ni bde ba dang sdug bsngal ba dang gnyi ga bskyed pa nyid kyis</text></item>
<item><p>275a3</p><section></section><text>'dod chags dang zhe sdang dang gti mug gi rigs la go rims bzhin du dbul bar bya'o/ /ut+pa la'i grangs ma gsungs pa/ de ni me tog kar+Ni ka nang zhes bya ba la sogs pas gsungs te nga la zhu bas na ma li ka ni mA ma kI ste de ni me tog yin no zhes bya ba'i don to/ /me tog lhag ma</text></item>
<item><p>275a4</p><section></section><text>rnams ni dga' ma lhag ma rnams kyi yin te kha dog mthun pa'i phyir ro/ /mchod pa'i dkyil 'khor 'di la mdor bsdus pa la dga' ba rnams kyi phyir tshad mdor bsdus pa dang lha rnams kyi dgod pa bstan pa'i phyir dpag tshad brgya'i zhes bya ba la sogs pa gsungs so/ /</text></item>
<item><p>275a5</p><section></section><text>'khor lo'i dkyil 'khor zhes bya ba ni rnam par snang mdzad kyi dkyil 'khor ro/ /rigs rnams zhes bya ba ni 'khor los sgyur ba lhag ma rnams kyi'o/ /rtag par zhes bya ba ni 'khor gyi dngos por ro/ /ni'i sgra ni nges par bzung ba ste rigs nyid ces bya ba'i don to/ /rdo rje</text></item>
<item><p>275a6</p><section></section><text>sems dpa'i dkyil 'khor la yang 'di ltar dga' ma nyid dgod par mi bya ba ste de rnams mchod pa'i khyad par yin pa'i phyir ro/ /rnam par mkhas pas zhes bya ba ni thams cad dgod pa'i gnas la mkhas pa'o/ /pad+ma zhes bya ba la sogs pa la de bzhin zhes bya ba ni 'khor lo'i dkyil</text></item>
<item><p>275a7</p><section></section><text>'khor dang 'dra bar tshad dang lha rnams dgod pa'o/ /'dir pad+ma ni 'od dpag tu med pa'i dkyil 'khor ro/ /rdo rje ni mi bskyod pa'am rdo rje 'chang gi'o/ /ral gri ni don yod par grub pa'o/ /ut+pa la ni rin chen dpal gyi ste/ rdo rje'i mchog ni ut+pa la yin pa'i phyir ro/ /rgya chen po</text></item>
<item><p>275b1</p><section></section><text>'dod pa rnams kyi ched du tshad gzhan bstan pa'i phyir ro/ /dpag tshad bye ba'i khyon zhes bya ba la sogs pa gsungs so/ /mchod rten zhes bya ba ni gzhal yas khang ngo / /mchod pa'i phyir zhes bya ba ni mchod pa'i don du'o/ /lha'i dgod pa dang mchod pa ni snga ma dang 'dra zhing dkyil 'khor</text></item>
<item><p>275b2</p><section></section><text>gnyi ga la'ang dkyil 'khor pa dgod pa ni 'dra ba yin te de nyid kyis thams cad bsdus pa'i phyir ro/ /gnas yangs pa nyid ni mchod pa rgya chen po'i go skabs byed pa'i don to/ /de'i rnam pa ni grwa bzhi zhes bya ba'i dbyings so/ /rin chen sna bzhi zhes bya ba ni lha mo bzhi'i rang bzhin</text></item>
<item><p>275b3</p><section></section><text>no/ /gsal zhing dri ma med ces bya ba ni chos kyi dbyings rgyu mthun pa yin pa'i phyir ro/ /rigs rnams thams cad ces bya ba ni dkyil 'khor pa rnams la bla na yod pa dang bcas pa'i mchod pa bya ba'i phyir gnas bsgom pa'o/ /de nyid bstan par bya ba'i phyir 'dod pa'i yon tan</text></item>
<item><p>275b4</p><section></section><text>zhes bya ba la sogs pa smos te de rnams kyi mchod pa'i rgya mtsho brtsam par bya'o/ /rin chen ni rin po che la sogs pa'o/ /sogs pa'i sgras ni gdugs dang rgyal mtshan la sogs pa nam mkha' khyab pas mchod pas so/ /bla na med pa'i mchod pa bstan pa ni mchod pa lnga</text></item>
<item><p>275b5</p><section></section><text>rnams kyis zhes bya ba la sogs pa gsungs pa yin no/ /na chung zhes bya ba ni phyi'i ste rig pa'i rgyal mor byas pa'o/ /rin chen 'byung gnas zhes bya ba ni rigs kyi tshogs can yin no/ /mchog ces bya ba ni gzugs la sogs pas so/ /sgrub tshe zhes bya ba ni sgrub</text></item>
<item><p>275b6</p><section></section><text>pa'i thabs so/ /rab tu 'grub pa'i phyir zhes bya ba ni dngos grub mchog gi phyir ro/ /rin po che thams cad ces bya ba ni sangs rgyas thams cad kyi'o/ /zhing 'dir zhes bya ba ni gzhal yas khang ngo / /rin chen sna bdun ni gser dang dngul dang baiDUr+ya dang mu sa</text></item>
<item><p>275b7</p><section></section><text>la gar+b+ha dang rdo'i snying po dang mu tig dmar po dang bdun pa ni karke ta'o/ /mkhas pa dag gis ni zhes bya ba ni sangs rgyas thams cad kyi zhing gi tshogs nyid du shes pa dag gis so/ /shes rab can ni thabs la mkhas pa'i phyir ro/ /rnal 'byor gang la gnas nas</text></item>
<item><p>276a1</p><section></section><text>mchod pa de ni bdag po zhes bya ba la sogs pa gsungs pa la/ bdag po'i phyag rgya zhes bya ba ni dkyil 'khor gyi bdag po ste rang gi 'khor los sgyur ba'i phyag rgya chen po'o/ /mnyam gzhag la zhes bya ba ni bdag nyid kyis sems brtan por byas pa'o/ /reg</text></item>
<item><p>276a2</p><section></section><text>pa'i sbyor ba zhes bya ba ni ji skad du bshad pa'i mchod pa rnams kyis bde ba dang ldan pa'o/ /sangs rgyas la zhes bya ba ni sangs rgyas dang byang chub sems dpa' thams cad la bsdus par gyur pa'i dkyil 'khor pa rnams la'o/ /sangs rgyas rnams la mi bde ba mi mnga' zhing yid</text></item>
<item><p>276a3</p><section></section><text>mi bde ba yang mi mnga' la/ de la 'dod chags mi mnga' ba yang ma yin nam/ de bas na de dag la mchod pa med cing de len par mdzad pa yang mi mnga'o zhe na/ de'i phyir 'dod chags blo can zhes bya ba gsungs te/ 'dod chags dang chos mthun pa'i phyir 'dod chags ni snying rje</text></item>
<item><p>276a4</p><section></section><text>yin la blo ni ye shes yin te de dag phul du byung ba mnga' ba'i phyir 'dod chags blo can no/ /de la rnam pa thams cad du sems can thams cad kyi sdug bsngal bsal ba'i dgongs pa rab kyi mthar phyin pa ni thugs rje phul du byung ba'o/ /shes bya thams cad kyi rnam pa thams</text></item>
<item><p>276a5</p><section></section><text>cad la shin tu rnam par dag pa chags pa med pa thogs pa med pa 'jig rten las 'das pa dang dag pa 'jig rten pa'i ye shes ni blo phul du byung ba'o/ /de bas na de dag gi ye shes phul du byung bas mchod par byed pa dang mchod pa'i dngos po rnams gzigs shing thugs rje phul du byung</text></item>
<item><p>276a6</p><section></section><text>bas ni 'jig rten las 'das pa'i bde ba dang du len par mdzad cing stobs kyis yid bde ba nyams su bstar bar 'gyur ba de ltar na mchod pa len par mdzad pa grub pa yin no/ /bdag po'i sbyor ba 'ba' zhig gis kyang sangs rgyas thams cad la mchod par bya'o zhes bya ba de nam</text></item>
<item><p>276a7</p><section></section><text>mkha'i dbyings kyi zhes bya ba la sogs pa gsungs pa yin no/ /dkyil 'khor bkod pa zhes bya ba ni gzhal yas khang ngo / /de bzhin gshegs pa'i bdag ces bya ba ni rang rang gi rigs kyi sngags kyi mchog bsdus pa las byung ba'i de bzhin gshegs pa rnams dang gnyis su</text></item>
<item><p>276b1</p><section></section><text>med par 'gyur ba'o/ /bdag gi lus zhes bya ba ni de'i dbus ma'i gdan la gnas pa'i rang gi lus so/ /bla ma zhes bya ba ni rang gi 'khor los sgyur ba'i gzugs so/ /bshang dang gci rnams kyis zhes bya ba ni mang po'i ming gis sogs pa bsdus te byug pa la sogs pa sngar bshad pa'i</text></item>
<item><p>276b2</p><section></section><text>byug pa la sogs pa'i mchod pa rnams kyis zhes bya ba'i don to/ /na chung zhes bya ba ni sngar bshad pa'i bu mo'o/ /de nyid mchod pa ni dga' ba'i mchod pa'o/ /brtan pa'i blo ldan pas zhes bya ba ni bsnyen pa dang nye bar bsgrub pa dag la shes pa brtan par bya bas so/ /bza'</text></item>
<item><p>276b3</p><section></section><text>bar bya zhes bya ba ni cho ga bzhin du'o/ /sngags rnams zhes bya ba ni sngags kyi lha rnams so/ /ye shes rdo rje can gyi gsang / /zhes bya ba ni sangs rgyas rnams kyi gsang ba'i rdzas so/ /'di dag gis ni snod ma yin pa rnams la de gsang bar bya'o zhes ston to/ /bshang</text></item>
<item><p>276b4</p><section></section><text>ba ni 'jug pa yin la gci ba ni 'ching ba ste sgrib pa'o/ /'di ltar sgrub pa la 'jug pa na dngos grub la sgrib pa de las skyob par byed na bshang gci'o/ /de yang yin la 'da' bar mi bya ba nyid kyi phyir dam tshig kyang yin pa de ltar na ji skad du bshad pa'i mchod pa'i rgyun ni bshang</text></item>
<item><p>276b5</p><section></section><text>gci'i dam tshig yin no/ /de gsal bar byed pa'i le'u la de skad ces bya'o/ /gsang ba 'dus pa'i bshad sbyar snyim pa'i me tog las le'u brgyad pa'o// //sgrub pa chen po la mnyam par gzhag pa'i rnal 'byor gyi bdag nyid can gyi dam tshig bstan</text></item>
<item><p>276b6</p><section></section><text>pa'i phyir le'u dgu pa ni/ de nas zhes bya ba la sogs pa gsungs te/ 'da' bar bya ba ma yin pas na dam tshig ste bka'o/ /rgyal po nyid kyi bka' las kyang 'da' bar dka' ba yin pa de ltar na rgyal po zhes gsungs so/ /khyad par du tshar gcod par mdzad pa</text></item>
<item><p>276b7</p><section></section><text>yin pa de'i phyir rdo rje 'dzin pa zhes gsungs so/ /de'i dam tshig la gnas pa la yang rang gi byang chub la de rnams dbang phyug nyid du rang dbang du gyur pa nyid kyis sangs rgyas rnams kyi dngos grub gdon mi za bar mi stsol ba ma yin nam zhe na/ de'i phyir dbang phyug dam pa zhes bya ba</text></item>
<item><p>277a1</p><section></section><text>gsungs te sangs rgyas rnams dbang phyug yin pa de bden te de ni de rnams kyi yang dbang phyug yin pas na dbang phyug dam pa ste de bas na de'i bka' ni rgyal ba rnams kyis kyang 'da' bar bya ba ma yin no zhes bya bar dgongs so/ /ci'i phyir dbang phyug dam pa yin zhe na/ 'di</text></item>
<item><p>277a2</p><section></section><text>ltar kun don te 'di las don thams cad 'byung bas na kun te sangs rgyas rnams kyi byang chub ni de la rag las pa yin no zhes bya ba'i don to/ /dam tshig dang spyod pa zhes bya ba ni rnam grangs so/ /de bas na zhe sdang gi dam tshig brjod par bya ba ma yin la/ bcom ldan 'das kyi spyod</text></item>
<item><p>277a3</p><section></section><text>pa'i 'bras bu rab tu sgrub par byed pa nyid dang spyod pa la rab tu 'jug par byed pa nyid ni tshigs su bcad pa'i rkang pa gnyis kyis gsungs te/ gsal ba nyid ni thams cad nam mkha' ste/ shes bya yongs su zad pa'i phyir ro/ /shes pa yongs su zad pa'i mi 'gyur che ste/ chos kyi</text></item>
<item><p>277a4</p><section></section><text>dbyings shin tu rnam par dag pa'i ye shes yin pa'i don to/ /'di ni zhe sdang gi rigs kyi 'bras bu ste de rab tu sgrub par mdzad pa nyid kyi phyir bcom ldan 'das la de skad ces bya'o/ /lus la sogs pa'i rgyu mtshan gyi dri ma thams cad 'khrud par mdzad cing mi snang bar mdzad pa ni</text></item>
<item><p>277a5</p><section></section><text>thams cad dbang bskur ro/ /de nyid ni spyod pa yin la de'i mchog ni dang po yin te de la 'jug par byed pa ni thams cad dbang bskur spyod pa'i mchog go/ /spyod pa de nyid bstan pa'i phyir sku zhes bya ba la sogs pa gsungs te sku dang gsung dang thugs la longs spyod pa ni</text></item>
<item><p>277a6</p><section></section><text>dmigs su med par rab tu bshad ces bya bar sbyar ro/ /ji lta bu zhe na/ rdo rje mi phyed pa gsum dkyil 'khor te sku la sogs pa'i rdo rje gsum po mi phyed cing ro gcig pa'i dkyil 'khor ni snying po bsdus pa ste de bzhin nyid du ro gcig pa'i ye shes zhes bya ba'i don to/ /gsang</text></item>
<item><p>277a7</p><section></section><text>ba ni gzhan gyis rig par bya ba ma yin pa'o/ /nyams dga' ba ni bla na med pa'i bde ba dang yang dag par ldan pa'i phyir ro/ /mchog ni 'jig rten las 'das pa nyid yin pa'i phyir ro/ /gang gi zhe na/ sangs rgyas ye shes can gyi ste mi bskyod pa'i ye shes dang ldan pa'o/ /</text></item>
<item><p>277b1</p><section></section><text>ji ltar zhe na/ nam mkha'i zhes bya ba la sogs pa gsungs te/ chos 'byung ba'i nang du chud pa'i gzhal yas khang ni 'dir nam mkha'i dbyings te de'i dbus su bdag nyid rdo rje mi bskyod pa khro ba dang bcas pa rab bsgoms nas zhes bya ba'i don to/ /sangs rgyas dkyil</text></item>
<item><p>277b2</p><section></section><text>'khor bsgom par bya ba ni mi bskyod pa'i dkyil 'khor pa rnams so/ /lag tu zhes bya ba ni thams cad kyi'o/ /rdo rje zhes bya ba ni sgrib pa thams cad 'jig par byed pa byang chub kyi sems kyi rang bzhin gyi drag po'i rdo rje'o/ /'od 'phro zhes bya ba ni 'bar ba'o/ /bsgoms nas zhes bya ba ni</text></item>
<item><p>277b3</p><section></section><text>nam mkha'i ngos la'o/ /longs spyod ni tshogs so/ /brlag pa ni mthong ba med pa ste/ snang ba med par gyur pa zhes bya ba'i don to/ /bsgoms pa yis zhes bya ba ni mi bskyod pa'i rnal 'byor pas so/ /'bras bu ni bsam gtan zhes bya ba la sogs pa gsungs te/ bsam gtan</text></item>
<item><p>277b4</p><section></section><text>mchog 'di'o/ /thugs kyi dngos grub thob par 'gyur te/ mi bskyod pa'i ye shes sgrub pa'o/ /'di ni rnal 'byor 'di'i mchog go/ /'phral gyi 'bras bu bstan pa'i phyir rdo rje gsang ba zhes bya ba la sogs pa gsungs te/ gsang ba'i rdo rje zhes bya ba ni gsang ba'i ting nge 'dzin to/ /</text></item>
<item><p>277b5</p><section></section><text>sems can thams cad bsad na ni/ /zhes bya ba ni 'dod pa tsam gyis gsod par nus par 'gyur ro/ /de dag bsad pas cir 'gyur zhe na/ mi bskyod pa zhes bya ba la sogs pa gsungs te rgyal ba rnams kyi thugs ni thugs te chos kyi dbyings so/ /de la dmigs pa na</text></item>
<item><p>277b6</p><section></section><text>ye shes kyi lus su skyes pa ni rgyal ba'i thugs sras te byang chub sems dpa' zhes bya ba'i don to/ /'di ni zhe sdang gi rigs kyi dam tshig ces bya ba ni nye bar bsdu ba'o/ /'di'i rigs thams cad kyis bya ba ni rigs zhes bya ba la sogs pa gsungs pa la rigs thams cad</text></item>
<item><p>277b7</p><section></section><text>kyi rgya mtsho ni rgya mtsho chen po ste chu'i thigs pa dang 'dra bar skyes bu grangs med pa nyid kyi phyir ro/ /ji ltar shes par bya zhe na/ rigs thams cad la yang rigs kyi bdag po'i dkyil 'khor gyi dbang phyug khro bo'i rnal 'byor la gnas nas phyag gis khro bo'i dkyil 'khor</text></item>
<item><p>278a1</p><section></section><text>drag po'i rdo rje 'phen pas snga ma bzhin du sangs rgyas thams cad yang dag par phye mar mdzad pa'i phyir ro/ /de nas zhes bya ba la sogs pa la ye shes ni rang gi lha'i rnam pas rgyas btab pa'i me long lta bu'i ye shes te/ de'i thar pa ni sgrib pa thams</text></item>
<item><p>278a2</p><section></section><text>cad las rnam par grol ba'o/ /kun nas nyon mongs pa'i chos rnams kyi bag chags zad pa 'di ni gti mug gi rigs kyi spyod pa'i 'bras bu yin no/ /de rab sgrub pa ni thob par byed pa'o/ /ngo bo nyid kyis dag pa dang mi mthun pa'i phyogs thams cad zad par byed pa nyid</text></item>
<item><p>278a3</p><section></section><text>kyi phyir gos pa med pa ste/ sangs rgyas kyi chos thams cad kyi rin po che thams cad kyi rgyan gyi phyag rgya'o/ /de rnams kyi byang chub ni thugs su chud pa ste de ni spyod pa yin la/ de rab tu ston pa ste 'jug par byed pas so/ /sangs rgyas byang chub ni rnam</text></item>
<item><p>278a4</p><section></section><text>par snang mdzad kyi ye shes so/ /yang dag ces bya ba ni phyin ci ma log pa'i lam mo/ /'khor lo'i dkyil 'khor zhes bya ba ni rnam par snang mdzad kyi dkyil 'khor pa rnams so/ /sangs rgyas thams cad rnam par bsgom/ /zhes bya ba nam mkha'i ngos la'o/ /rin chen kun</text></item>
<item><p>278a5</p><section></section><text>gyi sbyor ba yis/ /rab tu rtog ces bya ba ni rin po che thams cad kyi rgyan dang ldan par bsgom par bya'o/ /rdo rje'i gzugs ni zhes bya ba ni sangs rgyas rnams kyi sku'o/ /nor rnams thams cad ces bya ba ni rgyan thams cad do/ /rdo rje gsum zhes bya ba ni sku dang gsung dang thugs kyis</text></item>
<item><p>278a6</p><section></section><text>so/ /'phral gyi 'bras bu ni nor gyi zhes bya ba la sogs pa gsungs te/ gang gis 'phrog par 'dod pa de ni nor gyi rgya mtsho gang bar 'gyur ro/ /'phrogs par gyur pa gang yin pa de dag shi nas cir 'gyur zhe na/ sangs rgyas zhes bya ba la sogs pa gsungs te/ rnam par snang mdzad kyi</text></item>
<item><p>278a7</p><section></section><text>sangs rgyas kyi zhing du byang chub sems dpar 'gyur zhes bya ba'i don to/ /'bras bu'i mchog ni thub pa'i zhes bya ba la sogs pa gsungs te/ thub pa'i skyes bu'i mchog ni rnam par snang mdzad kyi ye shes can no/ /lhag ma ni snga ma'i rjes su 'brang bar bya'o/ /de bzhin du dam tshig</text></item>
<item><p>278b1</p><section></section><text>'og ma rnams la yang 'bras bu rnam pa gnyis dang / gzhan gyi don thams cad la ci rigs par sbyar bar bya'o/ /de nas zhes bya ba la sogs pa 'dod chags ni so sor rtog pa'i ye shes so/ /de'i thar pa ni sgrib pa thams cad las rnam par grol ba'o/ /'di ni 'dod chags kyi</text></item>
<item><p>278b2</p><section></section><text>rigs kyi spyod pa'i 'bras bu snyed rab tu sgrub par byed pa'o/ /sba bar bya ba nyid kyi phyir gsang ba yang de yin la nyes pa med pa nyid kyis na dag pa yang yin la de bzhin nyid la dmigs pa nyid kyis na dmigs pa med pa yang yin te/ lha mo thams cad 'phrog par byed pa'i</text></item>
<item><p>278b3</p><section></section><text>mtshan nyid can gyi lam mo/ /de la rab tu 'jug par byed pa nyid kyi phyir gsang ba dag pa dmigs pa med pas so/ /dkyil 'khor zhes bya ba ni snying po bsdus pa'o/ /bud med lta bu ni bud med kyi rnam par ro/ /dam tshig bzhi yi sbyor ba yis/ /zhes bya ba la dam tshig</text></item>
<item><p>278b4</p><section></section><text>bzhi ni dga' ma bzhi ste/ thams cad kyang lha mo bzhi'i sbyor bas bya'i bud med gzhan gyi sbyor bas ni ma yin no zhes bya ba'i don to/ /nyon mongs pa med pa rnams nyon mongs pa med pa rnams su ci'i phyir yang dag par sbyor ba'am/ de yang dag par sbyor bar bsgoms na yang</text></item>
<item><p>278b5</p><section></section><text>ci'i phyir sdig pa ma yin zhe na/ de'i phyir/ 'di ni rdo rje tshul mchog go/ /zhes bya ba gsungs te/ 'di ni rdo rje theg pa mchog yin gyi grong ba'i chos ni ma yin no zhes bya ba'i don to/ /le'u bco brgyad pa las/ gti mug zhe sdang 'dod chags dang / /rdo rje</text></item>
<item><p>278b6</p><section></section><text>la dga' rtag par gnas/ /des na sangs rgyas rnams kyi thabs/ /rdo rje'i theg pa zhes bshad do/ /zhes gsungs pa'i phyir ro/ /nye bar spyod ces bya ba ni yid kyis bkug nas so/ /nye bar longs spyod pa de yang de bzhin gshegs pa thams cad dang 'brel pa'i rdo rje yin</text></item>
<item><p>278b7</p><section></section><text>no/ /bsgoms pa'i 'bras bu ni 'di zhes bya ba la sogs pa gsungs pa la rdo rje thams cad kyi zhes bya ba ni sangs rgyas thams cad kyi'o/ /mi phyed sku gsum ni sku dang gsung dang thugs ro gcig par rnam par mi rtog pa'i bde ba bla na med pa'o/ /de bsgom pa ni de thob par byed pa'i</text></item>
<item><p>279a1</p><section></section><text>lam gyi bden pa zhes bya ba'i don to/ /sngags pa rnams kyis zhes bya ba ni rigs thams cad kyi rnal 'byor pa rnams kyis so/ /de nas zhes bya ba la sogs pa la rdo rje ni don yod pa ste/ 'bras bu la sgrib pa thams cad 'joms pa'i phyir ro/ /de'i sngags ni chos thams</text></item>
<item><p>279a2</p><section></section><text>cad rang bzhin gyis 'od gsal ba'o/ /de'i don ni 'bras bu ste bya ba nan tan gyi ye shes zhes bya ba'i don to/ /'di ni las kyi rigs kyi spyod pa'i 'bras bu ste 'di'i sgrub par byed pa'o/ /ye shes ni sangs rgyas dang byang chub sems dpa' rnams so/ /de 'byung ba ni thams cad du yang</text></item>
<item><p>279a3</p><section></section><text>dag par 'byung ba ste/ sems can thams cad kyi rgyud la 'pho bar byed pa'o/ /de'i bdag nyid med pa ni med pa ste de ston pa de nyid ni sngags so/ /brdzun du smra ba dang 'dra bas brdzun du smra ba ste 'di ni sangs rgyas kyi rigs kyi spyod pa'o/ /de la 'jug par byed pa'i phyir bcom ldan 'das</text></item>
<item><p>279a4</p><section></section><text>la yang de skad ces bya'o/ /sangs rgyas dkyil 'khor zhes bya ba ni don yod grub pa'i dkyil 'khor pa rnams so/ /sangs rgyas thams cad ces bya ba ni nam mkha'i ngos na gnas pa'i sangs rgyas dang byang chub sems dpa' rnams so/ /sngags de nyid brdzun du smra ba dang chos</text></item>
<item><p>279a5</p><section></section><text>mthun pas na brdzun no/ /don dam pa gsal bar byed pas na/ rdo rje'i tshig go/ /yang dang yang du zlos pas na mang po'i tshig ste thams cad kyis de zlos par mtshon pa'o/ /gzugs rnams kun zhes bya ba ni dkyil 'khor pa thams cad do/ /rgyal ba'i gnas zhes bya ba ni</text></item>
<item><p>279a6</p><section></section><text>byang chub sems dpa'o/ /kun zhes bya ba ni nam mkha'i ngos la bsams pa rnams so/ /bslu bar bya zhes bya ba ni bzlas pa des bsgyur ba'o/ /'bras bu ni 'di zhes bya ba la sogs pa gsungs pa la/ nam mkha'i gsung ste zhes bya ba ni de kho na nyid kyi don gyi gsung ste/ dri ma</text></item>
<item><p>279a7</p><section></section><text>med pa zhes bya ba ni rnam par rtog pa thams cad kyi gnyen por gyur pa nyid kyi phyir ro/ /ye shes blo can ni dag pa'i ye shes kyi tshul du chos thams cad rtogs pa ste de dang ldan pa'o/ /gsang ba ni gsang ba'i rdzas so/ /don ji lta ba bzhin du zhes bya ba ni ci rigs par ro/ /</text></item>
<item><p>279b1</p><section></section><text>spro bar bya'o zhes bya ba ni rigs thams cad la sbyar bar bya'o/ /de nas zhes bya ba la sogs pa dus gsum gyi sangs rgyas rnams kyi gsang ba gsum sdud par byed pas na rdo rje mi phyed gsum mo/ /'dir thim pas na gnas te bde ba'o/ /rgyal ba'i gnas te 'di la</text></item>
<item><p>279b2</p><section></section><text>yod pas na rgyal gnas te mnyam pa nyid kyi ye shes zhes bya ba'i don to/ /'di ni nor bu'i rigs kyi spyod pa'i 'bras bu'o/ /de sgrub par mdzad pa nyid kyi phyir/ bcom ldan 'das la yang de skad ces bya'o/ /dngos grub ni ye shes nyid do/ /de'i rdo rje ni gsum gyi bzlas pa'o/ /</text></item>
<item><p>279b3</p><section></section><text>'di ni nor bu'i rigs kyi spyod pa'o/ /'di ni rab tu ston pa ni rab tu 'jug par byed pa'o/ /dam tshig dkyil 'khor zhes bya ba ni rin chen tog gi dkyil 'khor pa rnams so/ /gzugs rnams kun gyis 'di dag dgang / zhes bya ba ni nam mkha'i ngos su sangs rgyas</text></item>
<item><p>279b4</p><section></section><text>thams cad kyis khyab par dgang ba'o/ /bsten na zhes bya ba ni sangs rgyas de dag nyid hUM oM AHzhes bya ba'i bzlas pa yang dang yang du zlos pa'i sbyor ba bsten pa'o/ /de dag ni go rims bzhin du tshig rtsub mo dang / phra ma dang / 'khyal pa ste rtsub pa dang 'byed pa dang</text></item>
<item><p>279b5</p><section></section><text>bag chags pa las skyes pa'i phyir ro/ /de la hUM zhes bya ba ni khyed kyi thabs kyi yi gsad pa'o/ /oM zhes bya ba ni 'byung ba rnams nga'i gan du byon cig pa'o/ /AHzhes bya ba ni mchog tu bde ba myong ngo zhes pa ste de lta bu'i tshig rtsub la sogs pa bstan na ye shes thob par</text></item>
<item><p>279b6</p><section></section><text>'gyur ba ni mnyam pa nyid kyi ye shes thob par 'gyur ro/ /de bzhin gshegs pa thams cad kyi rdo rje ni gsang ba rnams so/ /de rnams kyi bkod pa ni rang gsang bar sdud pa'o/ /de ston pa po la yang de skad ces bya'o/ /'di ni lnga po 'di dag kyang bzlas pa'i rang bzhin yin</text></item>
<item><p>279b7</p><section></section><text>te/ de la dang po gsum ni spro ba dang bsdus pa'i bdag nyid can yin pa'i phyir ro zhes ston par byed do/ /phyi ma ni ngag tu bzlas pa yin pa'i phyir ro/ /de nas zhes bya ba la sogs pa la de bzhin gshegs pa thams cad kyi dam tshig rdo rje ni sgrib pa thams cad 'jig par byed pa'i dam</text></item>
<item><p>280a1</p><section></section><text>tshig go/ /de nyid ni dpal te mtshan ma'o/ /de'i rtse mo thob pa gang yin pa de la de skad ces bya'o/ /de yang bcom ldan 'das sgrib pa thams cad rnam par sel ba'o/ /ngo mtshar du gyur pa ni smad par bya ba ma yin pa'i phyir ro/ /rmad du gyur pa ni shin tu ngo mtshar te dman pa ma yin pa</text></item>
<item><p>280a2</p><section></section><text>nyid kyis de thob pa'o/ /de rnams kyi bdag nyid ngo mtshar dang rmad du gyur pa'i rgyu mtshan bcos ma yang dag par ston pa nyid yin pa'i phyir smras pa yin te/ yun ring por chos rnams mngon sum du byas pa de dag la ni ngo mtshar dang rmad du gyur pa dag mi rung ba'i phyir ro/ /</text></item>
<item><p>280a3</p><section></section><text>tshig gi lam ni tshig gi rgyun no/ /de rdo rje'i tshig ni sgra gcig nyid yin pa'i phyir dbyer mi phyed pa'i sgra mang po ste de smras so/ /ci'i phyir zhe na de nyid byang chub sems dpa' byis pa shin tu mang po rnams kyi the tshom de bzhin gshegs pas bcad pa'i phyir ro/</text></item>
<item><p>280a4</p><section></section><text>ci'i slad du zhes bya ba ni 'dri ba yin te rang nyid la the tshom med kyi the tshom du gyur pa'i byang chub sems dpa' rnams kyi bsam pa la brten nas/ de bzhin gshegs pa thams cad la 'di skad zhus pa yin no/ /de bzhin gshegs pa thams cad gsod pa dang rku ba</text></item>
<item><p>280a5</p><section></section><text>dang slu ba dang rtsub mo la sogs pa'i chos ma yin pa de nyid chos ma yin pa de nyid du ston par mdzad pa mi srid pa nyid kyi phyir rmad du gyur pa'o/ /rmad du gyur pa yang de yin la rnam par rtog pa tsam nyid yin pa'i phyir tshig gi lam yang yin pas na de skad ces bya'o/ /rnam par</text></item>
<item><p>280a6</p><section></section><text>rtog pa tsam ni gzung ba dang 'dzin pa dang brjod par bya ba dang rjod par byed par snang ba nyid kyi phyir dang de bzhin gshegs pa gsod pa la sogs pa shin tu mi srid pa'i phyir ro/ /byang chub la sgrib pa 'jig par byed pa nyid kyi phyir rdo rje yang yin la byang chub thob par byed pa nyid</text></item>
<item><p>280a7</p><section></section><text>kyi phyir tshig ste des na rdo rje'i tshig [(]so[,]go[)]/ /rmad du gyur pa'i tshig gi lam yang de yin la rdo rje'i tshig kyang yin te/ rdo rje'i tshig nyid kyis ston par mdzad pa nyid kyi phyir de skad ces bya'o/ /khams gsum po 'di dag 'jig rten gyi khams gzhan thams cad na dad pa dang ldan</text></item>
<item><p>280b1</p><section></section><text>pa rnams kyis nyams su blang bar mi nus pa nyid kyi phyir khams gsum las 'das shing 'jig rten thams cad las 'das pa'o/ /gzhung la yang / las ni 'das shing 'das pa rnams/ /zhes 'byung ste/ der ni skabs kyis dam tshig lnga rnams zhes khong du chud par bya'o/ /de la yang tshig</text></item>
<item><p>280b2</p><section></section><text>gi sgras gzhi mthun pa dang rtags dang grangs kyi dbye ba la yang skyon yod pa ma yin te/ dper na/ gang rnams smad pa'i gnas mi 'gyur/ /zhes bya ba lta bu'o/ /de dag la 'di skad ces bka' stsal to zhes bya ba ni de'i sgo nas the tshom du gyur pa dag la 'di skad ces bka' stsal to/ /dman</text></item>
<item><p>280b3</p><section></section><text>pa'i 'du shes zhes bya ba ni rnam par rtog pa tsam gyi 'du shes te/ rnam par rtog pa tsam ni sangs rgyas kyi theg pa ma yin pa'i phyir ro/ /smad pa'i 'du shes zhes bya ba ni chos ma yin pa'i 'du shes so/ /'du shes gnyis po'i gnyen por go rims bzhin du spyod pa'i mchog dang de bzhin</text></item>
<item><p>280b4</p><section></section><text>gshegs pa'i spyod pa'o zhes gsungs so/ /sngags kyi spyod pa zhes bya ba ni sngags dang phyag rgya la sogs pa'i rnam pa ste/ rdo rje sems dpa'i ting nge 'dzin thams cad ni sngags te de kho na nyid kyi don shes pa'i phyir dang 'gro ba skyob pa'i phyir ro/ /sngags kyi spyod pa ni sngags spyod pa'o/ /</text></item>
<item><p>280b5</p><section></section><text>de la shes pa ni ye shes kyi tshogs yin zhing skyob pa ni bsod nams kyi tshogs yin la/ tshogs gnyis kyi spyod pa nyid ni byang chub kyi spyod pa nyid kyang mchog yin pas na dman pa'i 'du shes ni rigs pa ma yin no/ /de bzhin gshegs pa thams cad kyi spyod pa ni mdzad spyod do/ /'phags</text></item>
<item><p>280b6</p><section></section><text>pa gzhan dag kyang chos ma yin pa la mi spyod na de bzhin gshegs pa rnams pa lta smos kyang ci dgos de rnams 'di la spyod par mdzad pa'i phyir smad pa'i 'du shes rigs pa ma yin no/ /gal te 'dir gsad par bya ba dang gsod par byed pa dang gsod pa la sogs pa rnam par rtog pa 'ba'</text></item>
<item><p>280b7</p><section></section><text>zhig tsam skye bar 'gyur na shes par byed pa yang ma yin zhing skyob par byed pa yang ma yin no/ /'dir rigs kyi bu 'di lta ste dper na zhes bya ba la sogs pa gsungs te/ rjes su song ba zhes bya ba ni khyad par gnas pa'o/ /chos thams cad kyang zhes bya ba ni gzugs can gyi rdzas</text></item>
<item><p>281a1</p><section></section><text>thams cad de nam mkha' nyid la de dag gi go skabs yod pa'i phyir nam mkha'i khams su gtogs pa ni khyab pa'o/ /chos de dag ces bya ba la sogs pa ni 'dod pa dang gzugs dang gzugs med pa'i khams rnams dang 'byung ba chen po sa dang chu dang me dang</text></item>
<item><p>281a2</p><section></section><text>rlung ste/ re res gzugs can de dag thams cad du mi gnas te/ 'di dag re re la ma khyab pa nyid kyi phyir ro/ /'on kyang nam mkha' nyid ni thams cad du gnas so/ /de ltar zhes bya ba ni gzugs can thams cad nam mkha'i khongs su gtogs pa dang chos mthun pa'i phyir ro/ /chos</text></item>
<item><p>281a3</p><section></section><text>thams cad ces bya ba ni sngags thams cad do/ /rjes su rig par bya'o zhes bya ba ni dpag par bya ste/ 'di ltar de rnams kyang nam mkha' lta bu byang chub kyi sems zhes bya ba ni de bzhin nyid ye shes kyi bdag nyid rjes su 'gro ba yin to/ gsal ba ni gsal ba'i bdag nyid du</text></item>
<item><p>281a4</p><section></section><text>gyur pa nyid kyi phyir dang rang rig pa gnyis kyis stong pa de yang ngo bo nyid kyi de bzhin nyid yin pa'i phyir ro/ /de nyid la gnas pa'i mthar phyin pa ste/ de nyid la de rnams sangs rgyas thams cad kyis brdar mdzad pa nyid kyi phyir dang / brda shes pa'i rnal 'byor pa rnams</text></item>
<item><p>281a5</p><section></section><text>la de rnams de kho na nyid bzhin du snang ba'i phyir ro/ /rnam pa rnams ni brdzun pa nyid du snang ba'i phyir sangs rgyas rnams kyi sku dang gsung dang thugs sam de'i gzhir gyur pas sa dang chu dang me dang rlung gi rdzas rnams kyis de dag gnas pa yang ma yin te de rnams la de dag brdar</text></item>
<item><p>281a6</p><section></section><text>ma mdzad pa nyid kyi phyir ro/ /gzhan du na ni sngags de kho na nyid gzhan du mi 'gyur te/ de kho na nyid kyi don yongs su mi shes pa'i phyir dang 'gro ba skyob pa'i nus pa dang bral ba'i phyir ro/ /gal te sngags ma yin pa dag kyang sngags kyi theg pa rnam pa mang du ston par mdzad</text></item>
<item><p>281a7</p><section></section><text>na de bzhin nyid kyi ye shes yin zhe na/ 'di la yang de bzhin gshegs pa rnams ni zhes bya ba la sogs pa gsungs pa la don gyi dbang zhes bya ba ni don gyi stobs dang / don gyi de kho na nyid do/ /'di lta bu zhes bya ba ni bstan ma thag pa'o/ /mkhyen cing zhes bya ba ni dgongs pa'o/ /</text></item>
<item><p>281b1</p><section></section><text>gang dang gang gi zhes bya ba ni zlos pa ste/ bsam par bya ba dang bzla bar bya ba la sogs pa'i chos gang 'chad par mdzad pa de dang de ni de bzhin nyid kyi ye shes nyid la de lta bur dgongs nas zhes bya ba'i don to/ /gal te don gyi de kho na nyid gcig pa yin na/ ci'i phyir sna tshogs pa'i chos</text></item>
<item><p>281b2</p><section></section><text>ston par mdzad ce na/ de'i phyir sems can thams cad kyi bsam pa mkhyen nas zhes bya ba gsungs te/ sems can ni gdul bya rnams te/ de yang bsam pa sna tshogs par ro/ /de bas na dam tshig ji lta bu bzhin du chos ston par mdzad do/ /gal te 'gyur ba bla ste/ de lta na yang</text></item>
<item><p>281b3</p><section></section><text>dam tshig lnga po nyid de bzhin nyid kyi ngo bo nyid kyi ye shes kyi ngo bo nyid ma yin no zhe na/ 'dir rigs kyi bu zhes bya ba gsungs te/ 'di la nam mkha' la gnas pa yod pas na nam mkha'i tshig ste/ stong pa nyid la gnas pa byang chub kyi sems rnam pa lnga'o/ /de'i nges pa brjod pa ni rdo rje</text></item>
<item><p>281b4</p><section></section><text>dam tshig ston pa'i tshul du brjod pa'o/ /des na de dag ste rdo rje'i dam tshig lnga yin par blta bar bya'o zhes bya ba'i don to/ /de ltar na dngos su rdo rje gsum ro gcig pa'i sems nyid ni zhe sdang gi dam tshig go/ /sangs rgyas kyi chos thams cad ye shes tsam nyid du rtogs</text></item>
<item><p>281b5</p><section></section><text>pa ni gti mug gi dam tshig go/ /sangs rgyas thams cad kyi zhes bya ba de bzhin nyid kyi ye shes ni 'dod chags kyi dam tshig go/ /rang bzhin gyis 'od gsal ba nyid du sems can thams cad sangs rgyas kyi chos rnams dang yang dag par sbyor ba ni las kyi dam tshig go/ /sangs</text></item>
<item><p>281b6</p><section></section><text>rgyas thams cad dang bdag nyid mnyam pa nyid du rtogs pa ni rin po che'i dam tshig go/ /'dir sangs rgyas rnams kyi byon pa dang bzhud pa dang gsod pa dang rku ba la sogs pa yod pa ma yin nam de dag med na ni der snang bar mi rung ba'i phyir ro/ /de ltar na dman pa'i 'du shes ni rigs</text></item>
<item><p>281b7</p><section></section><text>pa nyid yin la/ gal te rdo rje'i dam tshig brdzun par snang ba de'i tshe de dag gi log pa'i rnam par rtog pa yin pa de ltar na/ de dag las me long lta bu la sogs pa'i yang dag pa'i ye shes skye bar mi 'gyur ba de lta na yang dman pa'i 'du shes rigs pa nyid yin no zhe na/ 'dir</text></item>
<item><p>282a1</p><section></section><text>rigs kyi bu zhes bya ba la sogs pa gsungs pa la gtsub shing ni steng nas bsrubs pa'o/ /gtsub gtan ni 'og gzhi'o/ /bskyod pa ni bya ba'o/ /rkyen gyis zhes bya ba ni 'tshogs gnas so/ /du ba 'byung zhing mi 'byung bar 'gyur mod kyi zhes bya ba ni mi nye</text></item>
<item><p>282a2</p><section></section><text>bar 'byung bar ston pa la ma 'byung ba zhes bya ste/ dper na kha ba bsad pa ston pa la kha ba 'joms pa zhes bya ba lta bu'o/ /ston pa ni 'dir bshad pa yin te/ dgos byed med pas na ni bshad/ /ces bya ba la sogs pa lta bu'o/ /de yang zhes bya ba la yang gi sgra ni bsdu ba yin te</text></item>
<item><p>282a3</p><section></section><text>du ba de dang me zhes bya ba'i don to/ /de bzhin du zhes bya ba ni tshul 'di nyid kyis so/ /'gro ba dang 'ong ba la sogs pas zhes bya ba ni rang gi rgyud rnams la 'gro ba dang 'ong ba la sogs pa med pa'i rnam pa du ba'i gnas lta bu dang me long lta bu'i ye shes la sogs pa'i 'bras bu</text></item>
<item><p>282a4</p><section></section><text>me'i gnas lta bu'i nye bar skye ba rnams kyi rjes su rig par bya'o/ /de dag ces bya ba ni sgrib pa rnam par sel ba la sogs pa'o/ /tshig 'di skad ces smras so zhes bya ba ni de bzhin gshegs pas gsungs pa'i don nyid byis pa rnams la gsal bar bya ba'i phyir ro/ /rmad</text></item>
<item><p>282a5</p><section></section><text>byung chen po'i zhes bya ba la sogs pa la/ chos rnams ni zhes bya ba ni sangs rgyas kyi chos rnams te mdor bsdu na me long lta bu dang mnyam pa nyid dang so sor rtog pa dang bya ba sgrub pa dang chos kyi dbyings shin tu rnam par dag pa'i ye shes rnams ni'o/ /rmad byung chen po'i</text></item>
<item><p>282a6</p><section></section><text>zhes bya ba ni mchog tu rgya chen po bstan pa'o/ /nam mkha' dang ni mtshungs pa dang / /zhes bya ba ni mchog tu zab pa yin te/ spros pa'i rgyu mtshan thams cad dang bral bas 'di dag ni nam mkha' dang mnyam pa nyid yin pa'i phyir ro/ /rgya che ba dang zab pa dag gis ni byang chub kyi</text></item>
<item><p>282a7</p><section></section><text>sems ma lus pa'i mtshan nyid bstan pa yin no/ /dag pa la zhes bya ba ni sgrib pa dang bral ba ste/ gsal bar phye ba rnams la zhes bya ba'i don to/ /kun rdzob tu yang bshad pa mtshar/ /zhes bya ba la/ dang zhes bya ba ni nges par gzung ba'o/ /ni'i sgra yang nges par gzung ba'i don</text></item>
<item><p>282b1</p><section></section><text>to/ /sangs rgyas kyi chos zab mo dang rgya chen po nyid gang yin pa de ni kun rdzob kyi yul nyid yin pa'i phyir kun rdzob bo/ /rdo rje dam tshig de ston pa 'dis bshad pa ni bstan pa'o/ /gang nyan thos la sogs pa'i chos rnams kyang ma yin no/ gang nyes par spyod pa'i rgyu mtshan la lta ci</text></item>
<item><p>282b2</p><section></section><text>zhig smos/ sangs rgyas kyi chos rnams kun rdzob nyid du ston gyi de dag gi rang gi ngo bo nyid kyi tshul gyis ni ma yin no/ /yang ci'i phyir ma yin zhe na/ de'i phyir rnam par mi rtog ces bya ba smos te/ de dag ni rnam par rtog pa'i yul yang ma yin na tshig gis lta smos kyang ci</text></item>
<item><p>282b3</p><section></section><text>dgos/ de bas na de dag ni kun rdzob nyid du bshad pa yin no/ /de nyid kyi phyir kun rdzob kyi de kho na nyid la rgya che ba'i de kho na nyid ces bya ste/ byis pa'i spyod yul nyid yin pa'i phyir ro/ /don dam pa'i de kho na nyid ni phra mo'i de kho na nyid de/ 'phags pa rnams kyi spyod yul yin pa'i</text></item>
<item><p>282b4</p><section></section><text>ngo / /'di ltar kun rdzob kyang rnam pa gsum ste/ brtags pa'i kun rdzob ni chos thams cad brtags pa'i rang bzhin no/ /shes pa'i kun rdzob ni log pa'i shes pa thams cad do/ /brjod pa'i kun rdzob ni sgra dang rtog pas don dam pa ston par byed pa'o/ /don dam</text></item>
<item><p>282b5</p><section></section><text>pa yang rnam pa gsum ste/ de bzhin nyid ni don dam pa'o/ /sgrub pa don dam pa ni yang dag pa'i ye shes so/ /thob par bya ba don dam pa ni mya ngan las 'das pa ste/ ji skad du dbus dang mtha' rnam par 'byed pa las/ brtags pa dang ni shes pa dang / /de bzhin brjod</text></item>
<item><p>282b6</p><section></section><text>pa rags pa yin/ /zhes bya ba dang / don dang thob dang sgrub pa dang / /don dam rnam pa gsum du 'dod/ /ces bshad pa lta bu'o/ /de la rdo rje'i dam tshig 'di dang de las gzhan pa'i sngags thams cad ni brjod pa'i kun rdzob yin te/ yang dag pa la so sor rtog</text></item>
<item><p>282b7</p><section></section><text>pa'i bdag nyid can yin pa'i phyir ro/ /yang dag pa la so sor rtog pa yang rnam par rtog pa ma yin zhing rnam par mi rtog pa yang ma yin no/ /ci'i phyir rnam par rtog pa ma yin zhe na/ rnam par mi rtog pa skyed pa dang rjes su mthun pa nyid kyi phyir ro/ /ci'i phyir rnam par mi</text></item>
<item><p>283a1</p><section></section><text>rtog pa ma yin zhe na/ yang dag pa'i don la rnam par rtog pa'i phyir ro/ /rnam par mi rtog pa nyid las kyang rnam par mi rtog pa skye ba ma yin te/ byis pa rnams la de med pa'i phyir ro/ /tha mal pa'i rnam par rtog pa las kyang skye ba ma yin te/ de ni de'i</text></item>
<item><p>283a2</p><section></section><text>gnyen po nyid yin pa'i phyir ro/ /'on kyang yang dag pa'i don nyid la rnam par 'jog pa'i yid kyis so sor rtog pa rnams de bsgom pa'i rjes su 'gro bas na 'bad rtsol med par chos kyi dbyings spros pa med pa las sems mnyam par gzhag par 'gyur ro/ /spros pa med</text></item>
<item><p>283a3</p><section></section><text>pa de la rnam par mi rtog pa'i ye shes zhes bya'o/ /de skad du yang rnam par mi rtog pa'i gzungs las de yang yang dag par sbyor bas kun du bsten pas rjes su 'gro bar byed/ bsgoms pas rjes su 'gro bar byed/ mang du byas pas rjes su 'gro bar byed/ yang dag par</text></item>
<item><p>283a4</p><section></section><text>yid la byed pas rjes su 'gro bar byas na/ mngon par 'du byed pa med cing lhun gyis grub pas rnam par mi rtog pa'i dbyings la reg ste zhes gsungs pa dang / tshad ma rnam par nges pa las kyang / bsam pa'i rang bzhin can nyid kyis shes rab la goms par byas na don dam pa'i ye</text></item>
<item><p>283a5</p><section></section><text>shes 'khrul pas dben pa dri ma med pa 'jigs pa med pa mngon sum du byed par 'gyur ro zhes bshad do/ /de bas na bcom ldan 'das kyis gsungs pa'i yang dag pa la so sor rtog pa nyid kyi rnam par mi rtog pa byang chub rtogs par 'dod pa rnams kyis brten par bya'o zhes bya ba</text></item>
<item><p>283a6</p><section></section><text>ni grub pa'i mtha' yin no/ /'di la don dam pa'i 'bras bu yod pas na don dam pa ste/ byang chub kyi 'bras bu can yin pa'i phyir ro/ /gsal bar byed pa nyid kyi phyir de kho na nyid lnga'i dag pa'i don gyi yul 'di la yod pas na dag pa de kho na nyid kyi don to/ /yang dag par rtogs par</text></item>
<item><p>283a7</p><section></section><text>bya ba yin pa'i phyir dang 'da' bar bya ba ma yin pa'i phyir dam tshig ste/ rdo rje dam tshig rnam pa lnga'o/ /don dam pa yang de yin la dag pa de kho na nyid kyi don yang yin pas na de skad ces bya'o/ /de dag kyang yin la dam tshig kyang yin pas na zhes bya ba ni bsdu ba'o/ /de gsal</text></item>
<item><p>283b1</p><section></section><text>bar byed pa'i le'u la de skad ces bya'o/ /gsang ba 'dus pa'i bshad sbyar snyim pa'i me tog las le'u dgu pa'o// //nye bar sgrub pa'i mngon par rtogs pa ni gnyis pa dang drug pa dag tu gsungs pa yin la 'di las kyang mdor bsdus te ston to/ /de la spyod pa gsum dang rjes</text></item>
<item><p>283b2</p><section></section><text>su mnyes par bya ba ni dam tshig yin te le'u bco brgyad pa las/ ji srid mthong ba de srid du/ /rnam gnyis zla ba drug tu bsgom/ /'dod pa kun la longs spyod pas/ /thams cad du ni rtag tu bya/ /gal te zla ba drug gis ni/ /ji skad gsungs pa ma mthong na/ /ji skad</text></item>
<item><p>283b3</p><section></section><text>gsungs pa'i cho ga dang / /sdom pas lan gsum brtsam par bya/ /de ltar byas kyang sgrub pa pos/ /mthong ba 'byung bar ma gyur cing / /gang tshe byang chub ma grub na/ /drag shul sbyor bas bsgrub par bya/ /de tshe de yi ye shes ni/ /sgrub pa nges par nye bar 'byung / /</text></item>
<item><p>283b4</p><section></section><text>rigs kyi dbye ba'i sbyor bas ni/ /rdo rje phur bus phur bu gdab/ /de nas dbang du bya ba dang / /bsrung ba'i sbyor ba dag kyang bya/ /zhes 'chad par 'gyur ro/ /de la drug pa las gsungs pa'i spyod pa dang po gnyis ni 'di lta ste/ nye bar longs spyod pa'i spyod pa dang / /dka'</text></item>
<item><p>283b5</p><section></section><text>ba'i spyod pa'o/ /gsum pa ni drag shul gyi spyod pa ste/ de dang rjes su mnyes par byas pa bstan pa'i phyir le'u bcu pa ni/ /de nas zhes bya ba la sogs pa gsungs te/ dam tshig chen po ni rdo rje can no/ /de'i rdo rje ni sku dang gsung dang thugs so/ /de rnams kyi de kho na nyid</text></item>
<item><p>283b6</p><section></section><text>ni nam mkha' dang mnyam pa nyid do/ /de'i mngon par rdzogs par byang chub pa ni thugs su chud pa'o/ /de'i don gyi sku dang gsung dang thugs kyi gsang ba ni sku la sogs pa'i gsang ba ste/ gsang ba'i sgras ni 'dir sba bar bya ba yin pas na phur bus</text></item>
<item><p>283b7</p><section></section><text>bsnun pa gsungs pa yin no/ /de'i bdag nyid yin pa'i phyir dang / de ston par mdzad pa nyid yin pa'i phyir/ bcom ldan 'das la yang de skad ces bya'o/ /sngags ni lha thams cad do/ /de rnams kyi snying po ni bdag nyid thams cad do/ /de'i bdag nyid</text></item>
<item><p>284a1</p><section></section><text>thams cad kun bsdus pa ni/ 'dis yang dag par bsdus pa'i phyir ro/ /de nyid ni dmigs pa'i gnyen po nyid yin pa'i phyir ro/ /sku dang gsung thugs gsang bar bsgrags/ /zhes bya ba ni/ phur bus 'debs pa zhes bya ba'i</text></item>
<item><p>284a2</p><section></section><text>don to/ /phur bus 'debs pa ji lta bu zhe na/ dngos grub chen po'i tshul gyi mchog ste/ nye bar sgrub pa'i 'bras bu'i thabs phyi mar gyur pa'o/ /de nas zhes bya ba ni gsol ba btab pa'i de ma thag tu'o/ /gsung ni 'di skad ces bya ba ni phur bus 'debs</text></item>
<item><p>284a3</p><section></section><text>pa'i mdo'i tshigs su bcad pa'o/ /'bar ba ni mi bskyod pa la sogs pa la rab tu khro ba'o/ /khro ba ston pa'i sku dang gsung gi rnam par 'gyur bas drag po'o/ /khro bo nyid kyi spyan yangs pa ste/ spyan rgya che ba'o/ /gal te nyon mongs pa spangs pa rnams la khro ba ci'i phyir yod</text></item>
<item><p>284a4</p><section></section><text>ce na/ gsungs pa/ nyon mongs kun nyid rgya mtsho yin te re re zhing dbye ba mtha' yas pa nyid kyi phyir ro/ /de'i gtso bo ni dbang bsgyur ba ste/ sems can gdul bar bya ba'i phyir 'di dag ji ltar 'dod pa bzhin du yang dag par ston par mdzad pa'i phyir ro/ /rgyal po ni sngags thams cad</text></item>
<item><p>284a5</p><section></section><text>kyi'o/ /de nyid kyi phyir de dag la yang khro ba yin te khro bo'i gar mdzad pa yin no/ /lus dang ngag ces bya ba la sogs pa la/ lus la sogs pa sku dang gsung dang thugs te/ dkyil 'khor pa rnams so/ /rdo rje ni dkyil 'khor pa thams cad kyi bdag po'o/ /de ni de</text></item>
<item><p>284a6</p><section></section><text>rnams kyi sku yang yin la ngag kyang yin zhing thugs kyang yin te/ 'khor los sgyur ba ni rang gi lus so/ /de bsgom pa ni yid dang ngag gi ste/ go rims bzhin du dmigs pa gsum dang / byang chub kyi tshigs su bcad pas so/ /de mi dmigs pa ni mtshan</text></item>
<item><p>284a7</p><section></section><text>ma phra mo ste/ ye shes tsam du dmigs pas so/ /de mi dmigs pa de rnam par mi rtog pa ni gdan phra mos te/ ci'i phyir zhe na/ mnyam pa nyid kyi phyir te gnyis su med pa zhes bya ba'i don to/ /de las gang na 'ang mi gnas pa ni mchog tu phra ba'i sa bon gyi sngags kyis te/</text></item>
<item><p>284b1</p><section></section><text>don la yang ma yin shes pa la yang ma yin mnyam pa nyid du gnas pa ni yid la ma yin no/ /ting nge 'dzin de lta bu la rang nyid snyoms par zhugs pa bstan pa'i phyir/ /de nas zhes bya ba la sogs pa gsungs te/ rang bzhin gyis dag pa zhes bya ba ni stong pa ste/</text></item>
<item><p>284b2</p><section></section><text>dmigs pa gsum gyis bsgrub pa'i de bzhin gshegs pa zhes bya ba ni byang chub kyi tshigs su bcad pa ste/ de ji lta ba bzhin du ston pa'i phyir ro/ pha rol tu phyin pa'i sngags kyi tshul rdo rje zhes bya ba la pha rol tu phyin pa bzhi ni rig pa'i rgyal mo ste/ ye shes kyi pha rol tu</text></item>
<item><p>284b3</p><section></section><text>phyin pa dang / rdo rje'i pha rol tu phyin pa dang / chos kyi pha rol tu phyin pa dang / las kyi pha rol tu phyin pa'o/ /de rnams kyang rang gi gnas ji lta ba bzhin du shin tu phra ba'i mtshan ma'i nang du chud pa ni shin tu phra ba'i gdan dag yin no/ /de la rdo rje 'dzin pa'i mtshan ma phra mo ni drug par bshad do/ /</text></item>
<item><p>284b4</p><section></section><text>de'i nang du pha rol tu phyin pa gnyis pa la mchog tu phra ba'i sngags kyi snying po'o/ /de nyid ni tshul te yang dag par rdzogs pa'i byang chub kyi lam mo/ /de la dmigs pa'i ting nge 'dzin la de skad ces bya'o/ /de nyid ni mi phyed pa nyid kyis na rdo rje'o/ /snyoms par zhugs nas</text></item>
<item><p>284b5</p><section></section><text>zhes bya ba ni mngon du mdzad pa'o/ /gal te ci'i phyir ting nge 'dzin 'di la snyoms par zhugs par mdzad ce na/ 'di lta bu la snyoms par zhugs shing de bzhin gshegs pa'i 'dus pa bsgoms nas/ dang por nyes pa bsgrags par byas pa de'i 'og tu drag shul sgrub par</text></item>
<item><p>284b6</p><section></section><text>byed ces ston pa'i phyir ro/ /de dag ces bya ba ni 'dus pa la zhugs pa'o/ /'di skad ces bka' stsal to zhes bya ba ni 'chad par 'gyur ba'i nyes pa bsgrag pa'o/ /yod ces bya ba ni 'di zhes bya ba'i don to/ /sems can thams cad kyi don ni phan pa'o/ /de'i bya ba ni byed</text></item>
<item><p>284b7</p><section></section><text>pa'o/ /de'i don du rol pa ni bcos pa'i skyes pa dang bud med kyi rnam pa dang de'i bya ba la sogs pa'o/ /de 'jig rten gyi khams thams cad du ston par mdzad do/ /ci stong gnyis pa 'am stong gsum pa gcig gi 'jig rten gyi khams thams cad du zhe na/ ma yin te phyogs bcu'i</text></item>
<item><p>285a1</p><section></section><text>zhes bya ba la sogs pa gsungs pa la/ phyogs bcu'i 'jig rten gyi khams kyi stong gsum gyi mthar thug pa gang yin pa de dag ni thams cad du zhes bya ba'i don to/ /'dod pa'i yon tan lnga rnams kyis/ /zhes bya ba ni rol mor gyur pa rnams kyis te/ de lta bu'i</text></item>
<item><p>285a2</p><section></section><text>skabs yin pa'i phyir ro/ /rol cing zhes bya ba ni bstan pa ste/ bde ba'i sku nyams su bstar zhes bya ba'i don to/ /dgyes la yongs su spyod pa zhes bya ba ni bshad pa ste/ yid dang dbang po lngas bde bar spyod ces bya ba'i don to/ /sngags la spyod pa la mngon par</text></item>
<item><p>285a3</p><section></section><text>brtson pa rnams la zhes bya ba ni bsnyen pa dang nye bar sgrub pa dag gis yid skyob pa'i mtshan nyid can no/ /de la mngon par brtson pa ni rnam pa thams cad du bya ba dang ldan pa ste/ sgrub pa po 'ga' zhig go/ /spyan ras kyis mi 'tsho ste zhes bya ba ni ye shes kyi dngos grub stsol</text></item>
<item><p>285a4</p><section></section><text>ba'i phyir mi gzigs pa 'am gnyis su med pa'i chos nyid lta bar mi mdzad ces bya ba'i don to/ /'dir yang mi bskyod pa la sogs pa 'jig rten gyi khams thams cad du rol pa ston par mdzad pas dbang du gyur pa nyid dang thugs rje chen po dang ldan pa nyid du</text></item>
<item><p>285a5</p><section></section><text>gsungs pa la/ sngags kyi spyod pa la mngon par brtson pa nyid kyis sgrub pa po thugs rje chen po'i snod nyid du gsungs pa de lta na yang de rnams 'di la spyan ras kyis mi 'tsho zhes bya ba ni nyes pa bsgrags pa'o/ /de ci'i phyir zhes bya ba ni de rnams kyi nyes pa bsgrags pa de'o/ /</text></item>
<item><p>285a6</p><section></section><text>bya ba gang gis she na/ bya ba ni rdzogs par gyur na zhes bya ba gsungs te/ mthar thug par gyur pa'o/ /gang du zhe na/ de bzhin gshegs pa thams cad kyi sngags kyi spyod pa'i tshul gyi chos te/ 'dul ba'i lam gang yin pa de la'o/ /lam gang yin zhe na/ yan lag drug gi</text></item>
<item><p>285a7</p><section></section><text>bsnyen pa'i mthar phyin pa nye bar sgrub pa'i sbyor ba la gnas pas 'dod pa'i longs spyod kyi spyod pa la zla ba drug pa can gyi sgrub pa gsum yin la/ de nas dka' ba'i spyod pa la yang zla ba drug pa can gyi sgrub pa gcig yin no/ /de bas na 'di ni rjes su brtse bar bya ba yin pa de ltar rjes su brtse</text></item>
<item><p>285b1</p><section></section><text>ba la kye ma'i sgra yin no/ /'dis ni nyes pa bsgrag par bya ba drag shul gyi spyod pa rigs so zhes ston par byed do/ /bcom ldan 'das kyi 'di 'dra ba ni yin du chug na sgrub pa pos ji ltar nyes pa bsgrag par byed ce na/ des kyang bcom ldan 'das zhes bya ba nas yod kyang zhes bya ba'i</text></item>
<item><p>285b2</p><section></section><text>bar gyi ngag gis sgrogs par byed do/ /de la khyad par ni 'di tsam yod de/ sngags spyod pa la mngon par brtson pa zhes bya ba de'i 'og tu bdag la zhes bya ba gzhug pa dang / kye ma'o 'di dag ces bya ba byung la kye ma bdag ces bya ba brjod par bya'o/ /de skad gsungs nas ci bka' stsal</text></item>
<item><p>285b3</p><section></section><text>ce na/ de'i phyir de bas na zhes bya ba la sogs pa gsungs te/ de bas na ni de'i de ma thag tu'o/ /sngags pa 'di lta bu gsungs so zhes bya bar sbyar ro/ /sngags ni mi bskyod pa la sogs pa'i de kho na nyid ston par byed pa'i sgra'o/ /de rnams kyis bsdus pa ni tshogs pa'o/ /ji</text></item>
<item><p>285b4</p><section></section><text>ltar ston par byed ce na/ tshig gi lam nges par brjod pas te rjod par byed pa'i sgra ni tshig yin la de'i lam ni don to/ /de rnams 'dren par byed pa'i yi ge rnams kyis brjod pa yin te des so/ /de ni le'u gnyis par bshad zin to/ /ci'i phyir gsungs she na/ skyes bu</text></item>
<item><p>285b5</p><section></section><text>zhes pa la sogs pa gsungs te/ mi bskyod pa la sogs pa'i skyes bu dam pa de rnams kyis sgrub pa po la spyan ras kyis btsa' ba'i phyir ro/ /sngags bsdus pa ji lta bu zhe na/ de bzhin gshegs pa thams cad kyi sku dang gsung dang thugs ni dkyil 'khor thams cad</text></item>
<item><p>285b6</p><section></section><text>do/ /de'i rang bzhin can ni sngags so/ /sngags la dmigs pa yin pas na/ sngags kyang yin la sems la dmigs pas rdo rje yang de yin zhing ngag la dmigs pas gsang ba yang de yin pa de la de skad ces bya'o/ /de ltar 'khor los sgyur ba'i sku nyid du gyur</text></item>
<item><p>285b7</p><section></section><text>nas yang de nyid snying gar gnas pa'i gdan la mtshan ma phra mo'i dbus su gdan phra mo la mchog tu phra ba'i rang gi ngo bor gnas pas na rab tu gsang ba'o/ /sngags thams cad ni 'khor los sgyur ba drug go/ /de rnams kyi snying po sgrub pa po la spyan ras kyis mi 'tsho ba</text></item>
<item><p>286a1</p><section></section><text>kun du skul bar byed pa ni yang dag par sad par byed pa'o/ /ji ltar na de de'i sad par byed pa yin zhe na/ rim pa bzhin gsum po dag las rdo rje lcags kyu la sogs pa spros la cig shos 'khyil pa'i sa bon du bsgyur te/ phur bu bskyed do zhes bya ba ni de skad ces bya bar grags</text></item>
<item><p>286a2</p><section></section><text>pa'o/ /de bzhin gshegs pa thams cad dang rdo rje 'dzin pa thams cad dang chos 'dzin pa thams cad kyi sgras ni sngags thams cad rigs gsum gyi dbye bar bstan pa yin no/ /de rnams kyi sku dang gsung dang thugs kyi dam tshig ni de rnams kyi ste/ gnas ji lta ba bzhin du gzhag pa'o/ /de la</text></item>
<item><p>286a3</p><section></section><text>dmigs pa ni skye ba'i gnas so/ /rab tu 'dar zhing zhes pa ni skyed pa ste/ rang gi ting nge 'dzin las bzhengs pa zhes bya ba'i don to/ /brgyal bar gyur zhes bya ba ni phur bus 'debs pa'i 'jigs pa ston pa'o/ /rdo rje sems dpa' rjes su dran nam zhes bya ba ni bzhengs nas yongs su skyob</text></item>
<item><p>286a4</p><section></section><text>par gar mdzad par ston pa'o/ /dam tshig ces bya ba ni rdo rje gsum dang ldan pa'o/ /nam mkha'i dbyings kyi dbus gnas par/ /zhes bya ba ni chos 'byung ba'i nang du chud pa'o/ /bkod pa'i dkyil 'khor zhes bya ba ni gzhal yas khang ngo / /de'i zhes bya ba ni bkod pa'i</text></item>
<item><p>286a5</p><section></section><text>dkyil 'khor gyi'o/ /dbus gnas zhes bya ba ni rang gi snying gar chud pa'o/ /yi ge hUM ni shin tu dkar ba'o/ /rang gi gzugs su zhes bya ba ni rang gi mtshan ma ste/ dang po'i rdo rje dang ldan pa de'i dbus na gnas pa zhes bya ba'i don to/ /rang gi stan la gnas nas zhes bya ba ni ma smras kyang</text></item>
<item><p>286a6</p><section></section><text>grub pa yin no/ /rab tu brtag ces bya ba ni shes par bya'o/ /rdo rje'i 'od zer zhes bya ba ni rdo rje'i 'od dang ldan pa'o/ /cher 'bar ba zhes bya ba ni shin tu 'bar ba'o/ /rnam par 'phro ba zhes bya ba ni phyogs bcur khyab par gyur pa'o/ /sangs rgyas kyi ni sku gsung thugs/ /zhes bya ba ni dkyil</text></item>
<item><p>286a7</p><section></section><text>'khor chen po'i lha rnams kyi sku'i phyogs su mthong ba'o/ /drangs pa zhes bya ba ni 'od zer de nyid kyis drangs la yi ge hUM du bcug pa'o/ /de ltar na gzung bar bya ba med pa'i ye shes gang yin pa de ni sngags la dmigs pa'o/ /de nas 'dzin pa yang med do zhes sems la sems med pa</text></item>
<item><p>286b1</p><section></section><text>nyid du shes pa ni sems la dmigs pa'o/ /de nas tshigs su bcad pa ni ngag la dmigs pa'o/ /sku gsung thugs kyi rdo rje 'dzin/ /zhes bya ba ni rdo rje gsum dang ldan pa'i phyir ro/ /rdo rje sems dpa' zhes bya ba la sangs rgyas thams cad kyi rang bzhin gyi sems dpa' yin</text></item>
<item><p>286b2</p><section></section><text>la rgya chen po ni dbus ma'i gdan la bzhugs pa'i phyir ro/ /kun gyi gtso bo ni byang chub sems dpa' thams cad kyi bdag po nyid yin pa'i phyir ro/ /dbang phyug mchog ni sangs rgyas thams cad kyi gtso bo nyid du gyur pa'i phyir ro/ /rang gi dkyil 'khor zhes bya ba</text></item>
<item><p>286b3</p><section></section><text>la sogs pa ni rdo rje 'dzin par bshad pa'i cho ga thun mong nyid yin par gsungs pa yin no/ /rang gi dkyil 'khor ni rdo rje dang 'khor lo la sogs pa'o/ /rang sngags kyis zhes bya ba ni hUM dang oM la sogs pa dang ldan pa'o/ /skabs 'dis ni rdo rje sems dpa' la nges par</text></item>
<item><p>286b4</p><section></section><text>bstan pa'i dmigs pa gsum gyi mtshan nyid can 'di ni skyed par byed pa'i tshul du 'khor los sgyur ba drug car 'gyur ro/ /sngags rnams zhes bya ba la sogs pa gsungs pa la/ sngags thams cad ni sngags kyi lha thams cad do/ /snying po zhes bya ba ni nam mkha' dang</text></item>
<item><p>286b5</p><section></section><text>mnyam pa ste/ rang gi byang chub kyi tshigs su bcad pas de ltar sgrub pa yin pa'i phyir ro/ /rdo rje bsdus pa yin zhes bya ba ni rdo rje gsum bsdus par gyur pa'o/ /de ltar rdo rje'i dam tshig tshigs su bcad pa bzhi gsungs pa/ nam mkha' rdo rje'i dam tshig tshigs su bcad pa gcig gis</text></item>
<item><p>286b6</p><section></section><text>bstan pa'i phyir rang sngags zhes bya ba la sogs pa gsungs te/ rang sngags skyes bu ni bsten par bya ba 'am/ phur bus gdab par bya ba'i rang gi 'khor los sgyur ba 'am 'debs pa'i phur bu ste/ gsum po gang yang rung ba'o/ /de bsgoms nas de dmigs pa gsum dang byang</text></item>
<item><p>286b7</p><section></section><text>chub kyi tshigs su bcad pas bskyed nas so/ /rab tu bsgom pa ni rnam par dgang bar bya'o/ /gang du gang gis she na/ gnas bzhi rnams su ste/ mgo dang mgrin pa dang sems dang ye shes kyi gnas rnams su shes rab kyi rang bzhin du brtag par bya ba na gzugs kyi</text></item>
<item><p>287a1</p><section></section><text>tshul te gdan rnams so/ /gzugs de dag la zhal gsum zhes bya ba ni rnam par thar pa'i sgo gsum yin pa'i phyir sku dang gsung dang thugs so/ /de rnams kyi lta bu ni so so dang bsdus pa ste/ sku dang gsung dang thugs dang ye shes sems dpa'i mtshan ma zhes bya ba'i</text></item>
<item><p>287a2</p><section></section><text>don to/ /sbyor ba ni de yang dag pa'i sbyor ba ste/ mtshan ma bzhi'i nang du kha dog gsum po gang yin pa ste/ yi ge gsum po gang yin pa so so ba dang / bsdus pa dang bcas pa dgod pa ste/ sku dang gsung dang thugs dang ye shes sems dpa' rnams kyi sa bon zhes bya ba'i don te de dag gi dga'</text></item>
<item><p>287a3</p><section></section><text>ba'o/ /nam mkha' rdo rje'i dam tshig ces pa la nam mkha' ni nang ngo / /dam tshig ni der rdo rje rnams 'dus pa'o/ /de ston par mdzad pas bcom ldan 'das la yang de skad ces bya'o/ /rdo rje'i mchog gi gsang ba zhes bya ba la mchog ni mchog tu phra ba'i sa bon no/ /rdo rje ni shin tu</text></item>
<item><p>287a4</p><section></section><text>phra ba'i mtshan ma'o/ /gsang ba zhes bya ba ni sngags kyi gdan phra mo ste/ zlas dbye ba'i bsdu ba'o/ /snying ga zhes bya ba ni ye shes kyi sa bon te/ de'i phyogs gcig yin pas de'i thig le yang snying ga'o/ /dkyil 'khor zhes bya ba ni mtshan ma'o/ /yi ge mchog tu gyur pa zhes</text></item>
<item><p>287a5</p><section></section><text>pa ni mchog tu phra ba'o/ /gnas zhes bya ba ni sngags kyi gdan zhes bya ba'i don to/ /de'i zhes bya ba ni mtshan ma phra mo'i dbus su'o/ /de ltar 'khor los sgyur ba'i rnal 'byor gyis gnas nas de bzhin gshegs pa thams cad phyogs su bltas la de rnams la de'i nyes pa bsgrags</text></item>
<item><p>287a6</p><section></section><text>la phur bu'i lha'i rnal 'byor yang byas nas gang zhig bya ba de gsungs pa/ rdo rje chen po zhes bya ba la sogs pa la ye shes kyi bdud rtsi 'khyil pa cho ga bzhin du bkug ste bdag la bstims te/ ro gcig par sbyor ba de'i 'og tu rdo rje dang pad+ma dang mi phyed par mos pas khros</text></item>
<item><p>287a7</p><section></section><text>bzhin du pad+ma'i nang du bsgrub bya de bsams te/ de'i rigs kyi rdo rje lcags kyu dam tshig gi stobs kyis song nas ye shes kyis bsgrub par bya ba'i snying ga phug la dgug pa dang gzhug pa dang bcings pa'i sbyor ba bsams te/ nam mkhar son pa'i rdo rje'i nang du</text></item>
<item><p>287b1</p><section></section><text>'khyil pa'i sa bon las rdo rje chen po zhes bya ba ni rdo rje'i rang bzhin phra mo'i phur bu ste/ phur bu'i 'og rtse gcig pa'o/ /rtse lnga pa zhes bya ba ni rdo rje rtse lnga pa'o/ /rtag tu zhes bya ba ni yun ring du ste/ 'di ni re zhig rdo rje rigs kyi phur bu yin no/ /'khor lo dang pad+ma'i rigs dag gi</text></item>
<item><p>287b2</p><section></section><text>yang rnam par bsgom par bya zhes gsungs so/ /rdo rje ni phur bu'i rigs kyi dbye ba las rdo rje lcags kyu dang 'dra bar khyad par gyis te/ rdo rje dang 'khor lo dang pad+ma'i rigs rnams la rdo rje dang 'khor lo dang pad+ma mgo bor bya'o zhes bya ba'i don to/ /de yis zhes bya ba ni rang gi rigs kyi</text></item>
<item><p>287b3</p><section></section><text>phur bus so/ /snying gar zhes bya ba ni bsgrub par bya ba'i'o/ /lha rnams rab tu bskul ba 'am zhes bya ba la 'am gyi sgra ni de srid kyi don te bcu bzhi pa las 'chad par 'gyur ba'i de'i sngags dang phyag rgya dag gis phur bu'i lha de srid kyi bar du bskul bar bya zhing de nas sngags kyi</text></item>
<item><p>287b4</p><section></section><text>mthar gdab par bya'o zhes bya bar dgongs so/ /'di zhes bya ba ni bshad ma thag pa'i phur bus gdab bo/ /de zhes bya ba ni sbas pa gang yin pa'o/ /rdo rje thams cad kyis zhes bya ba ni lha thams cad kyi'o/ /sangs rgyas byang chub ni sgrub pa'i 'bras bu'o/ /de'i rab</text></item>
<item><p>287b5</p><section></section><text>sgrub pa ni khyad par can gyi sgrub pa'o/ /'khor lo pad+ma zhes bya ba la sogs pa la 'khor lo'i rigs la sogs pa'i rgyur gyur pas ci rigs par rdo rje lcags kyu la sogs pa gsungs nas 'khor lo dang rdo rje dang pad+ma'i rigs rnams kyis lha rnams dgug par bya ba'i phyir go</text></item>
<item><p>287b6</p><section></section><text>rims bzhin du 'khor lo dang rdo rje dang pad+mas mtshan pa'i lcags kyu spyi bo dang lkog ma dang snying gar gnas pa'i 'khor lo la sogs pa las spros la bsgom par bya ba ngas gsungs pa yin no zhes bya ba'i don to/ /snying ga ru ni bskul bar bya ba ni snying ga phug nas</text></item>
<item><p>287b7</p><section></section><text>dgug pa'o/ /drag shul gyi sgrub pa 'di la nyes byas su 'gyur bar dogs pa bsal bar bya ba'i phyir/ 'di ni rol mo'i 'byung ba de/ /zhes bya ba gsungs te/ rol mo las skyes pa zhes bya ba'i don to/ /'dir sangs rgyas byon pa'am thugs gar gdab pa yang ma yin gyi/ 'on</text></item>
<item><p>288a1</p><section></section><text>kyang don med pa la don du snang ba'i rnal 'byor pa'i sems tsam ni de ltar rten cing 'brel par 'byung ba yin pa de bas na rol mo 'byung ba 'di ni bcom ldan 'das de rnams nyid kyis gdul bya rnams la thugs brtse ba'i phyir gsungs pa yin te/ 'di lta</text></item>
<item><p>288a2</p><section></section><text>bu'i nye bar dmigs pa dka' ba bsgom pa ni nye bar dmigs pa zad par bya ba'i phyir de'i bka' bzhin byed pa'i dad pa dang shes rab 'phel ba'i phyir ro/ /dngos grub kyi don gyi rdo rje ni byang chub kyi sems te de'i tshul mchog go/ /ye shes rdo rje can ni sems brtan pa rnams kyi'o/ /</text></item>
<item><p>288a3</p><section></section><text>gsang ba zhes bya ba ni ro gcig pa'o/ /grub par 'gyur zhes bya ba ni zhag bdun tsam gyis 'grub par 'gyur ro/ /rim pa gang gis 'grub par 'gyur zhe na/ mchog stsol ba dag ces bya ba la sogs pa gsungs so/ /yid ni 'jigs shing skrag gyur nas/ zhes bya ba la 'dir bcom</text></item>
<item><p>288a4</p><section></section><text>ldan 'das sgrub pa po btang snyoms su bzhag pas bdag nyid brtse ba med pa'i rtog pa ni 'jigs pa'o/ /dam tshig las 'das pas brdzun du smra ba'i rtog pa ni skrag pa'o/ /yid la zhes bya ba la sogs pa la sems dga' bar byed pa'i phyir mgu ba zhes bya ba'i don to/ /dngos grub</text></item>
<item><p>288a5</p><section></section><text>rgya chen po ni sku gsum nam mkha'i mtshan nyid can gyi rdo rje gsum mo/ /sngags kyi spyod pa'i mchog sgrub pas/ /zhes bya ba ni sngags ni spyod pa'i mchog 'di rab tu mdzad pas so/ /de nyid kyis na de dag gi bka' 'di dag gal te sgrub pa po 'ga' zhig gis 'da' bar byas na ste/ kha</text></item>
<item><p>288a6</p><section></section><text>na ma tho ba'i dgos pas nyams su len par mi byed na ni'o/ /rmongs pa dag ces bya ba ni ma rig pa'i rang bzhin can no/ /gang gi phyir de ni thugs rje chen pos bstan pa dmigs pa'i gnyen po'i rnal 'byor pas kyang gang kha na ma tho ba dgos par 'gyur ba'i phyir rigs</text></item>
<item><p>288a7</p><section></section><text>pa'i rjes su 'brang bar bya'i rgyu med par bsgrags par ni mi bya'o/ /de'i zhes bya ba ni 'da' bar byed pa'o/ /srog ces bya ba ni dngos grub kyi snod nyid de 'di ltar dge slong tshul khrims 'chal ba ni bstan pa 'di la shi ba zhes brjod de/ nyan thos kyi 'bras bu'i skal ba med pa'i</text></item>
<item><p>288b1</p><section></section><text>phyir ro/ /de bzhin du de yang dngos grub 'di la shi bar 'gyur ba yin te/ skal ba med pa'i phyir ro/ /de ci'i phyir zhe na/ dang po'i spyod pa dag gis ni ma grub pa nyid kyi phyir dang spyod pa 'di la ni rgyab kyis phyogs pa'i phyir ro/ /gang yang dus ma yin pa'am cho ga ma yin pas drag shul gyi sbyor ba</text></item>
<item><p>288b2</p><section></section><text>byed pa'am gzhan dam tshig med pa la gsang ba 'di ston par byed na de'i nyes pa ni dus ma yin par 'chi ba dang dmyal bar ltung ba la sogs pa 'di yin no/ /drag shul sgrub pa'i tha ma dang sngar gyi spyod pa la cho ga bzhin du sangs rgyas thams cad rjes su mnyes par bya ba yin pas na de nas zhes bya ba</text></item>
<item><p>288b3</p><section></section><text>la sogs pas cho ga de dag nyid gsungs te rigs gsum bsdus pa'i lha rnams ni 'jig rten gsum yin la de rnams kyi mchog ni rjes su mthun pa yin zhing sngar bshad pa'i drag shul gyi sbyor bas ston par mdzad pas na 'jig rten gsum mchog ston pa po'o/ /'jig rten gsum po de dag</text></item>
<item><p>288b4</p><section></section><text>nyid kyi mchog gi rdo rje mnyes pa'i cho ga 'chad par 'gyur bas longs spyod dam pa dang mchog tu dgyes par 'gyur ba de ni 'jig rten gsum mchog rdo rje gtso bos so/ /gsung ni zhes bya ba ni rjes su mnyes par bya ba ston pa na'o/ /ci snyed pa zhes bya ba ni sngar bsten nas gang du phur</text></item>
<item><p>288b5</p><section></section><text>bus btab pa rang gi rdo rje'i skam pas phyung nas ye shes kyi bdud rtsis dbang bskur nas yang snga ma bzhin du bskyed pa'i bar du'o/ /rdo rje gsum gyi ye shes rdzogs/ /zhes bya ba ni spyi bo dang / lkog ma la sogs par sku dang gsung dang thugs dang ye shes kyi mtshan ma sngags dang</text></item>
<item><p>288b6</p><section></section><text>bcas pa byin gyis rlob pa'o/ /dbang po gnyis kyi sbyor ba yis/ zhes bya ba ni rdo rje dang pad+ma yang dag par sbyar bas so/ /dngos po thams cad brtag par bya/ /zhes bya ba ni de rnams la bya'o zhes bya ba lhag ma'o/ /dngos po thams cad ni longs spyod bzhi ste/ gti mug dang</text></item>
<item><p>288b7</p><section></section><text>zhe sdang dang 'dod chags dang rdo rje'o/ /de rnams brtag par bya ba ni sna tshogs su brtag par bya ste/ ye shes kyi mtshan ma las nam mkha' khyab par byed pa spro ba'o/ /'di dag gang zhe na/ 'di ni zhes bya ba la sogs pa gsungs te/ sngags de nyid ni longs spyod yin la de rnams</text></item>
<item><p>289a1</p><section></section><text>kyi dam tshig ni kun du 'gro ba'o/ /rig ma'i dbang phyug ces bya ba ni ye shes kyi mtshan ma'i nang du chud pa'i nyi ma dang zla ba'i dkyil 'khor gyi rnam pa can gyi gtso mo'o/ /zhugs pa la zhes bya ba ni de dag nyid la dngos po thams cad bsdu ba'i sbyor bas ro</text></item>
<item><p>289a2</p><section></section><text>gcig par gyur pa dag la'o/ /rdo rje'i sbyor ba rab bsgom zhing / /zhes bya ba ni de la gnas pa'i sngags kyi ye shes lhan cig sbyor zhing phan tshun chags par bsgom pa'o/ /ji ltar zhe na/ chags pa zhes bya ba la sogs pa gsungs te/ chags pa ni rig pa'i rgyal mo</text></item>
<item><p>289a3</p><section></section><text>de la chags pa'o/ /blta ba ni ye shes te sngags so/ /'di la chags pas blta ba yod pas na de skad ces bya ba ste/ gnyi ga chags pas blta bar bya'o zhes bya ba'i don to/ /de gang zhe na/ 'di ni dam tshig dkyil 'khor ro/ /zhes gsungs te/ sngags kyi dam tshig de nyid bsdu ba'i</text></item>
<item><p>289a4</p><section></section><text>sbyor bas snying por bsdu ba'o zhes bya ba'i don to/ /de nas zhes bya ba la sogs pa la/ de bzhin gshegs pa kun bdag sras ni byang chub sems dpa' rnams so/ /'di las bshad ma thag pa'i byang chub sems dpa'i tshogs spros pa dang bsdus pa las de bzhin gshegs pa kun gyi sras su</text></item>
<item><p>289a5</p><section></section><text>gyur pas na de skad ces bya'o/ /'di las 'chad par 'gyur ba'i rig ma'i tshogs spros pa dang bsdus pas thams cad dbang bskur ba de ltar na thams cad dbang bskur ro/ /de lta bu yang de yin la sangs rgyas gtso bo yang yin te/ 'di las 'chad par 'gyur ba'i sangs</text></item>
<item><p>289a6</p><section></section><text>rgyas kyi tshogs spro ba dang bsdus pas sangs rgyas rnams mchog yin pa'i phyir ro/ /de byed pa'i phyir rnal 'byor pa la yang de skad ces bya la de ston par mdzad pa nyid kyi phyir bcom ldan 'das la yang de skad ces bya'o/ /ji snyed yod ces bya ba ni bud med de rig ma ji snyed yod pa'o/ /</text></item>
<item><p>289a7</p><section></section><text>bshad pa ni bsams pa ste/ mchog tu dga' ba'i rig ma thams cad spro ba'i phyir ro/ /phyag rgya chen po'i sa dang po ni sa bon no/ /de la sbyor ba ni de'i stan la rjes su zhugs pa'o/ /de thams cad ces bya ba ni de dag thams cad la'o/ /bye ba grangs med rdo rje can/ zhes bya ba ni sangs</text></item>
<item><p>289b1</p><section></section><text>rgyas bye ba grangs med pa'o/ /mthar bsdu ba ni ma bshad kyang grub pa yin no/ /sangs rgyas gnas ni der zhes bya ba ni der gnas pa'i ye shes kyi sa bon no/ /spro bya zhes bya ba ni mchog tu 'debs so/ /byang chub kyi dam tshig ces bya ba ni byang chub tu yang dag par sbyor ba 'di nyid ston</text></item>
<item><p>289b2</p><section></section><text>par mdzad pa de la de skad ces bya'o/ /rdo rje zhes bya ba la sogs pas ni 'bras bu gsungs pa yin te gang la rdo rje gsum po mkha' 'dra ba yod pa de la de skad ces bya'o/ /byang chub ni don dam pa mthong ba'o/ /'di la byang chub la gnas pa'i sems yod pas na byang chub sems dpa'o/ /</text></item>
<item><p>289b3</p><section></section><text>des bdag nyid sangs rgyas thams cad dang mnyam pa nyid kyi phyir rgyal ba rgya mtsho'o/ /rdo rje sems dpa' ni byang chub sems dpa' ste/ de rnams kyi mchog ni don dam pa mthong ba'i phyir ro/ /des zhes bya ba ni rnal 'byor pas so/ /de bzhin gshegs pa thams cad kyi snying po bskul ba</text></item>
<item><p>289b4</p><section></section><text>ni yang dag par sad pa ste/ drag shul gyi sbyor ba'i phyir dang rjes su mnyes pa'i phyir ro/ /de gsal bar byed pa nyid kyi phyir le'u la yang de skad ces bya'o/ /gsang ba 'dus pa'i bshad sbyar snyim pa'i me tog ces bya ba las le'u bcu pa'o// //dngos grub mchog ni bsnyen</text></item>
<item><p>289b5</p><section></section><text>pa ni le'u 'di'i don yin te/ le'u gsum pa dang bdun par sbas pa'i don gsal bar bya ba'i phyir dang zhar las 'ongs pa'i dman pa'i dngos grub kyang brjod par bya'o/ /ji ltar na zhar las 'ongs pa yin zhe na/ sbyor ba'i yan lag drug ni dngos su bdag nyid zhing du byed pa yin la/ de rnams kyis kyang</text></item>
<item><p>289b6</p><section></section><text>cung zad tsam zhing du byed pa yin pa'i phyir ro/ /de yang sems brtan pa las yin la sems brtan pa de yang yan lag bzhi'i sbyor ba las yin pas de nyid dang por bya'o/ /de bas na de'i don gyi le'u bstan par 'dod nas zhes bya ba la sogs pa gsungs te/ de bzhin gshegs pa thams cad</text></item>
<item><p>289b7</p><section></section><text>ces bya ba ni 'khor los sgyur ba drug po rnams te/ de rnams kyi rdo rje skyes bu'i mchog ces bya ba la rdo rje ni byang chub kyi sems so/ /de nyid ni skyes bu ste sems nyid skyes bu'i bya ba byed pas skyes bu yin te de rnams kyi mchog ni rdo rje skyes bu mchog go/ /ji ltar na mchog yin zhe na/ dus gsum</text></item>
<item><p>290a1</p><section></section><text>gyi sangs rgyas rnams kyi gsang ba'i dam tshig yin pa dang de bzhin du sngags kyis nye bar mtshon pa yin pa'i phyir te ting nge 'dzin de la dmigs pa de la de skad ces bya'o/ /de la snyoms par zhugs pa ni de ston pa'i rnam par thugs rtse gcig tu mdzad pa zhes bya ba'i don to/ /</text></item>
<item><p>290a2</p><section></section><text>de bzhin gshegs pa thams cad kyi sngags rdo rje zhes bya ba ni sngags la gnas pa'i rdo rje ste/ sngags dang rig pa dag gi don gcig pa yin pa'i phyir de nyid ni rig pa'i skyes bu'o/ /de rnams kyi mchog ni sngar bshad pa bzhin no/ /de gsal bar byed pa'i le'u ni de'i le'u'o/ /rdo rje</text></item>
<item><p>290a3</p><section></section><text>gsum zhes bya ba la sogs pa la tshigs su bcad pa 'dis ni yan lag bzhi pa mdor bstan to/ /chen por gyur pa'i phyag rgya ni phyag rgya chen po ste/ phra mo gsum gyi rin chen chen po'o/ /de'i bsgom pa ni rnam par dpyad par bya'o/ /ye shes rdo rje zhes bya ba ni ye shes snying po ste</text></item>
<item><p>290a4</p><section></section><text>des bya ba'o/ /byang chub thams cad ces bya ba ni thams cad mkhyen pa ste/ de'i thob par byed pa ni rgyur gyur pa'o/ /ci ste sngags gang gis de bsgom par bya zhe na/ rdo rje gsum yig sngags mchog gis te/ rdo rje gsum gyi yi ge ni rab bsngags dang / AHhUM rnams so/ /</text></item>
<item><p>290a5</p><section></section><text>sngags kyi mchog ni rang gi sngags te/ de rnams kyis so/ /de la so sor sdud pa ni dus gsum gyi sangs rgyas rnams kyi sku bsdus pa'o/ /bsam gtan gyi yan lag ni gsung dang thugs bsdus pa'o/ /srog dang rtsol ba ni sku dang gsung dang thugs rnams bsdus pa'i sems kyi rin</text></item>
<item><p>290a6</p><section></section><text>po che phra mo'o/ /de yang sngags kyi rtse mo'i thig le la de rnam par bkod nas de nyid la brtan par gnas te sngags kyi mchog de nyid du rim pa bzhin rab sngags dang AHdang hUM rnams bstim pas sku phra mo la sogs pas nye bar mtshan pa'i nor bu phra mo ni 'dzin pa'i yan lag ste/ de dag ni yan</text></item>
<item><p>290a7</p><section></section><text>lag bzhi'i sbyor ba'o/ /'di la goms pas sems kyi rin po che brtan par gyur nas rjes su dran pa dang ting nge 'dzin yang bsgom pa ni yan lag drug go/ /de gnyi ga yang 'khor los sgyur ba'i phyag rgya chen po sku dang gsung dang thugs kyis mtshan pa bsgom par byas nas phyis bsgom par bya'o/ /de</text></item>
<item><p>290b1</p><section></section><text>la sku la sogs pa rnams kyi rang bzhin don dang 'bras bu rnams ma bstan pa de dag bstan par bzhed nas tshig rkang drug pa'i tshigs su bcad pa gsungs pa/ oM zhes bya ba la sogs pa la 'di sngags rnams kyi rang bzhin gyi sku la sogs pa'o/ /de rnams kyi don ni ye shes la</text></item>
<item><p>290b2</p><section></section><text>sogs pa'o/ /'bras bu ni rdo rje'i sku la sogs pa'o/ /gdod ma nas skye ba med pa'i stong pa nyid kyi rang bzhin gyi yid ni oM zhes bya'o/ /de bas na 'di ni ye shes kyi snying po ste des ye shes tsam du dmigs pa'o/ /sangs rgyas rnams kyi sku dang mtshungs par gyur pa ni rdo rje'i sku ste/ de thob par</text></item>
<item><p>290b3</p><section></section><text>byed pa ni lha rnams kyi phyag rgya chen po gzugs brnyan lta bu dang mnyam par byed pa yin te/ thob par byed pa ni skyed par byed pa'o/ /tha snyad rnams nam mkha' lta bu ni AHzhes bya ste/ des na 'di ni byang chub bdag med pa ste/ byang chub de'i mtshan nyid ming dang don dang blo rnams dmigs su med pas</text></item>
<item><p>290b4</p><section></section><text>bdag med pa'o/ /de la dmigs pa de la de skad ces bya ste/ lhag ma snga ma bzhin no/ /gzung ba dang 'dzin pas stong pa'i yid ni hUM zhes bya'o/ /de bas na 'di ni sku gsung thugs yin te/ sku la sogs pa'i nges pa'o/ /gang gi phyir lus la sogs pa sangs rgyas rnams kyi sku la sogs</text></item>
<item><p>290b5</p><section></section><text>par snang ba'i sku la sogs pa dmigs su med do/ de rnams ji ltar snang ba bzhin du mi bden pa'i phyir ro/ /de ltar na sku dang gsung gi gzung ba med pas thugs kyang 'dzin par yod pa ma yin te/ gnyis po mi dmigs pa 'di ni sku dang gsung dang thugs te/ sku la sogs pa dmigs su med</text></item>
<item><p>290b6</p><section></section><text>pa zhes bya ba'i don to/ /rdo rje gsum mi phyed pa de'i phyir thugs ni rdo rje'o/ /sngags yongs su gyur pa'i skyes bu ni sngags kyi skyes bu ste/ de bzhin gshegs pa thams cad kyi sku la sogs pa rnams kyis mtshan ma'i sngags kyi skyes bu de ni sku la sogs pa'i sngags kyi skyes bu'o/ /de ston</text></item>
<item><p>290b7</p><section></section><text>par mdzad pa la yang de skad ces bya'o/ /so sor sdud pa'i dbang du byas nas nam mkha' rdo rje zhes bya ba la sogs pa tshigs su bcad pas gsungs te/ 'byung ba dang 'byung ba bsdus pa las gyur pa'i rnam pa ma bstan pa de nam mkha' rdo rje zhes bya bas bstan te/ pad+ma dang rdo rje zhes bya ba'i</text></item>
<item><p>291a1</p><section></section><text>don to/ /kun zhes bya ba ni sna tshogs pa'o/ /rdo rje ni stong pa nyid de chos kyi dbyings zhes bya ba'i don to/ /rdo rje sku las skyes pa'i dkyil 'khor ni 'dod pa lnga'i longs spyod par bya ba dang nye bar spyod pa'i sangs rgyas rnam pa lnga ste/ nam mkha' rdo rje dbus su bsam/ /zhes bya bar sbyar</text></item>
<item><p>291a2</p><section></section><text>ro/ /de dag gi rnam pa ni bdun par bshad zin to/ /sdud pa ni nye bar spyod pa'o/ /so so'i sgra ni don rnam pa gnyis te so sor rnam par phye ste/ spyod pa dang so sor bsdus pa'o/ /gang gi tshe so sor rnam par phye ba yin pa de'i tshe rdo rje kun las skyes pa'i dkyil 'khor nam mkha'i dbus su bsams la/ gang</text></item>
<item><p>291a3</p><section></section><text>gi tshe so sor bsdus pa de'i tshe rdo rje kun las skyes par gyur pa rdo rje'i nang du bsdu bar bya'o zhes bya ba'i don to/ /de la dang por de'i rgyu dgod par bya ba ni de ru zhes bya ba la sogs pa rkang pa gsum pa yin te/ yi ge bruM sna tshogs pa'i gzugs can bsgom par bya'o/ /de la zhes bya ba ni chos kyi dbyings</text></item>
<item><p>291a4</p><section></section><text>skabs kyi nam mkha' rdo rje dbus zhes bya ba dang 'brel to/ /rnam par bsgyur ba bzlog pa'i dbang gis don gzhan gyi skabs su don gzhan du 'gyur te nam mkha' dang ldan pa'i rdo rje'i chos kyi gdan la yi ge bruM dang por blta bar bya ba'i don to/ /bruM ji lta bu zhig ce na/ rdo rje sprin ni 'phros gnas pa/</text></item>
<item><p>291a5</p><section></section><text>zhes bya ba smos te/ 'di ni so sor bsdus pa gnyis gsal bar byed de/ rdo rje zhes bya ba ni sangs rgyas rnams te/ rtag pa'i sku yin pa'i phyir ro/ /sprin zhes bya ba ni 'dod ma rnams te/ dga' bas dbang bskur bar byed pa'i phyir ro/ /de rnams kyi spror gnas pa ni spro ba dang sdud pa ste/ spro ba</text></item>
<item><p>291a6</p><section></section><text>ni rnam par phye ste spro ba'o/ /gnas pa ni de nyid nye bar bsdu ba ste/ spro ba yang yin la bsdu ba yang yin no/ /gang gi phyir chos kyi dbyings la gnas pa'i sna tshogs pa la rim bzhin du rdo rje nor bu'o/ /lam nas 'dod pa lnga po phyung la pad+ma'i dbus su gzhag ste/ de'i rjes la rang nyid las sangs</text></item>
<item><p>291a7</p><section></section><text>rgyas lnga po rim bzhin du phyung ste/ de rnams su bkod pa ni de rnams kyi spro bar 'gyur ro/ /de'i rjes la pad+ma'i dbus nas 'dod pa lnga po bslangs te/ rdo rje'i lam nas chos kyi dbyings la bsdus la/ de nas sangs rgyas lnga po yang de bzhin du bslangs te bdag nyid la bsdus pa ni de rnams</text></item>
<item><p>291b1</p><section></section><text>kyi gnas pa ste bsdu bar 'gyur ro/ /de la zhes bya ba ni yan lag bzhi po bstan ma thag pa'o/ /ye shes rdo rje snying po ni bruM zhes bya ba 'di'o/ /bsam gtan rnams kyi rang gi ngo bo ma bstan pa de bstan par 'dod nas rdo rje dkyil 'khor bya ba la sogs pa tshig rkang drug pa'i tshigs su bcad pa</text></item>
<item><p>291b2</p><section></section><text>ste/ dkyil 'khor zhes bya ba'i sgra 'og ma gnyis ni mtshan ma'i tshig ste/ mtshan ma de yang gsal ba zhes bya ba ni rnam par snang mdzad yin la/ de'i mtshan ma ni 'khor lo'o/ /chos zhes bya ba ni 'od dpag tu med pa ste/ de'i mtshan ma ni pad+ma'o/ /rdo rje ni rdo rje nyid do/ /pad+ma'i lte ba'i grwa</text></item>
<item><p>291b3</p><section></section><text>gsum du de rnams phyung ba ni bsam gtan dang po'o/ /rdo rje dkyil 'khor zhes bya ba la dkyil 'khor gyi tshig ni ral gri yin te/ ral gri la dkyil 'khor mchog ces zer ba las tshig phyi ma mi mngon par byas pa'o/ /de bas na pad+ma'i lte ba'i dbus su ral gri phyung ba ni bsam gtan gnyis</text></item>
<item><p>291b4</p><section></section><text>pa'o/ /oM zhes bya ba ni 'khor lo'i dbus su bsgom par bya ba yin la/ AHzhes bya ba ni pad+ma'i dbus su'o zhes bya ba ni tshig gnyis pa la sogs pa rkang pa bzhi'i don to/ /rdo rje dkyil 'khor dbus gnas zhes bya ba tshig rkang pa dang po dang / de ru hUM ni zhes bya ba drug pa dang sbyar te rdo rje dang ral gri</text></item>
<item><p>291b5</p><section></section><text>dang dbus su rim bzhin du sa bon hUM dang hoM gi sa bon dgod pa'o/ /hUM zhes bya ba ni dbus gnas pa zhes bya ba dang 'brel te dang zhes bya ba'i don kyang blta bar bya'o/ /don gzhan gyi skabs su don gzhan du yang 'gyur bas hUM dbus gnas bya bar yang 'gyur te/ sa bon hUM gi dbus su yi ge gsum du</text></item>
<item><p>291b6</p><section></section><text>phral bas u'i gnas su AHsbyar zhing mi mngon par byas pas sa bon hUM du gyur pa zhes bya ba'i bar du'o/ /de'i don ni gsang ba rnams kyi ro dbyer med pa'i yid de snang ba med pa'i phyir ro zhes bya ba'i haM zhes bya'o/ /sa bon bzhi po 'di dag mtshan ma bzhi'i lte bar dbyung ba ni bsam gtan gsum pa'o/ /</text></item>
<item><p>291b7</p><section></section><text>rab tu bsgom zhes bya ba ni bye brag tu bsgom pa ste/ gang yang phra mor bsgoms pas zhes bya ba'i don to/ /de ji ltar zhe na/ kar sa zhes bya ba la ka ni bde ba dang chu'o/ /a ran ni sems te myur du 'gro ba'i phyir ro/ /ga dang a ran ni ka ran te zlas dbye ba'i bsdu ba'o/ /dga' ma bsdus pa las byung ba bde bar</text></item>
<item><p>292a1</p><section></section><text>zhu ba'i thig le mu tig gi rdog ma lta bu ni bsam gtan bzhi pa yin la mtshan ma rnams bsdus pa las byung ba'i sems kyi thig le'i nang du chud pa rang gi 'khor los sgyur ba'i kha dog lta bu ni/ bsam gtan lnga pa'o/ /srog dang rtsol ba la bskyed pa'i rin po che gsal bar bya ba'i phyir/</text></item>
<item><p>292a2</p><section></section><text>yi ge bruM gyis zhes bya ba la sogs pa la de bzhin gshegs pa rnams kyi sku dang gsung dang thugs kyi phra mo rnams bsdus pa'i sems kyi rin po che ni rdo rje gsum mo/ /de'i 'byung ba ni de bskyed pa ste/ de bsgom par bya ba'o/ /ji lta zhe na/ yi ge bruM gyi gnas bsgoms te/ zhes bya ba la bsam gtan</text></item>
<item><p>292a3</p><section></section><text>lnga par grub pa'i phra mo gnyis la khyab pa 'di la yod pas na gnas te/ so sor sdud par grub pa'i yi ge bruM gdan dang bcas pa gong bur gyur pa'i sbyor ba sku'i phra mo thig le gnyis nang du chud pa 'od gsal bar byas pa ni gnas zhes bya ba'i don to/ /dam tshig gsang ba zhes bya ba ni</text></item>
<item><p>292a4</p><section></section><text>sems kyi rin po che bsdus pa'o/ /de ston pas bcom ldan 'das la yang de skad ces bya'o/ /'dzin pa'i dbang du byas nas tshig rkang drug pa'i tshigs su bcad pa'i snying po zhes bya ba la sogs pa gsungs te/ drug pa'i don gyi lnga pa'o/ /dus gsum sangs rgyas kyi sku gsung thugs</text></item>
<item><p>292a5</p><section></section><text>zhes bya ba ni dam tshig gsang ba ste/ sems kyi rin po che zhes bya ba'i don to/ /de'i mnyes byed de 'di la yod pa'o/ /de ci zhig ce na snying po ste/ rang gi snying gar bsgoms pa'i 'khor los sgyur ba'i sa bon no/ /des de dag ji ltar mnyes par byed ce na/ de'i thig le la de dag</text></item>
<item><p>292a6</p><section></section><text>gi mtshan nyid dmigs pa'i phyir ro/ /de ji ltar snying po yin zhe na/ dam par gyur pas te/ de rnams kyi sngags so/ /ci'i phyir zhe na/ mdor bsdus pa'i phyir ro/ /ji skad du le'u bco brgyad pa las/ dregs pa'i sa ni kha dog dbye/ /de bzhin ro yi snying po'o/ /zhes gsungs te/</text></item>
<item><p>292a7</p><section></section><text>ro dang snying po dam par gyur pa ni rnam grangs yin no/ /de bas na ros snying po dbye ba ste/ snying po'i don gsal bar byas pa zhes bya ba'i don to/ /de nyid kyi phyir de bzhin gshegs pa thams cad kyi sku dang gsung dang thugs kyi snying po dang rdo rje 'dzin pa dang / chos kyi dbyings kyang yin no/ /</text></item>
<item><p>292b1</p><section></section><text>khyad par du sgrib pa med pa rnam par dag pas nam mkha'i dbyings so/ des na sngags kyi mchog gi thig ler yang dag par sbyor bas grub pa'i ni rig pa'i mchog ste/ mchog ces bya ba ni rdo rje gsum po mi phyed pas yang dag par mtshon pa'i phyir ro/ /de nyid bstan pa'i phyir/ oM zhes bya ba</text></item>
<item><p>292b2</p><section></section><text>la sogs pa gsungs te/ yi ge oM rtsa ba'i sngags la thim pas sangs rgyas sku'i mchog ces bya ba dus gsum gyi sangs rgyas rnams kyi sku bsdus pa sku phra mo'i nor bu ste/ mtshon par bya zhes bya ba ni lhag ma'o/ /gang zhe na/ oM zhes bya'o/ /AHthim pas ni sangs rgyas gsung gi lam ste/</text></item>
<item><p>292b3</p><section></section><text>dus gsum gyi sangs rgyas rnams kyis bstan pa'i don gsung phra mo ste AH'o/ /hUM thim pas ni thugs ye shes kyi rgya mtsho ste/ mtha' yas pa'i zhi gnas dang lhag mthong bsdus pa sems kyi phra mo ste hUM ngo / /de dag ci zhig yin zhe na/ byang chub tshul mchog ces bya ba la sogs pa smos te/</text></item>
<item><p>292b4</p><section></section><text>byang chub kyi rin po che'i mtshan nyid de'i tshul mchog ste/ mchog tu 'dren pa'o/ /'di dag ces bya ba la sogs pas ni nye bar bsdu ba ston te/ 'di zhes bya ba ni bstan ma thag pa'i yan lag bzhi po thams cad do/ /bstan pa de dag sangs rgyas kyi byang chub skyed pa por bstan pa'i phyir thams cad</text></item>
<item><p>292b5</p><section></section><text>ces bya ba la sogs pa smos te/ sangs rgyas thams cad ni 'khor los sgyur ba rnams so/ /de rnams kyi sangs rgyas byang chub dam pa ste/ de rab tu bsgrub par bya'o/ /ji ltar yan lag bzhi'i sbyor ba des byang chub tu 'gyur zhe na/ sangs rgyas rgyu dang 'bras bu 'byung / /zhes bya ba smos te/</text></item>
<item><p>292b6</p><section></section><text>sangs rgyas rnams kyi rgyu ni mtshan ma ste/ byang chub sems kyi khyad par yin pa'i phyir ro/ /'bras bu ni gdan te/ byang chub nyid yin pa'i phyir ro/ /de ltar na mtshan ma spros pa ni rjes su dran pa'i yan lag yin la/ de bsdus pa las byung ba'i gdan ni ting nge 'dzin gyi yan lag ste/ rjes</text></item>
<item><p>292b7</p><section></section><text>su dran pas bar du chod pa'i byang chub yan lag bzhi'i sbyor bas sgrub po zhes bya bar 'gyur ro/ /mtshan ma dang gdan dag ji ltar na rgyu dang 'bras bur 'gyur zhe na/ bco brgyad pa las/ rang gi rgyu yis dbang bskur ba/ /'bras bu bzhi yis phye ba nyid/ /ces gsungs so/ /ji ltar mtshan</text></item>
<item><p>293a1</p><section></section><text>mas dbang bskur yin zhe na/ dam tshig rjes su dran pa las mtshan ma nyid spro ba bstan pa dang yang rdo rje'i dbang bskur ba yin pa'i phyir ro/ /gang yang smra ba ye shes su zhu ba'i dbang bskur ba'o zhes pa de ltar na ni/ rgyu la 'bras bus rgyas btab cing / /'bras bu 'ang rgyu yis rgyas btab</text></item>
<item><p>293a2</p><section></section><text>bsgom/ /zhes bya ba mi 'thad pas mi rung ngo / /rig pa'i skyes bu nyid sbyar ba'i phyir 'di dag ces bya ba la sogs pa smos te/ 'dzin pas grub pa gang yin pa de ni skyes bu'o/ /de nyid ni sangs rgyas skyes bu yin la sngags kyi skyes bu zhes bya ste/ sangs rgyas dang sngags dang rig pa'i sgra rnams ni don</text></item>
<item><p>293a3</p><section></section><text>gcig pa'i phyir ro/ /skyes bu zhes bya ba'i sgra ni gsum ka la yang sbyar ro zhes kyang bsgrags zhes bya ba ni sgra de las byung bar bsgrags pa'o/ /ji ltar zhe na/ rig pa'i skyes bur bskyed pa ste/ de'i dam tshig gi rin po che bskyed de dang po'i rang gi sa bon dang sbyar ba'o/ /ji ltar bsgrags she na/</text></item>
<item><p>293a4</p><section></section><text>rdo rje mi phyed gsum bsgoms te/ /rin po che de nyid du yi ge gsum gyis mtshan pa'i rdo rje mi phyed pas so/ /yan lag bzhi ting nge 'dzin gyi ming gzhan gsungs pa/ de bzhin gshegs pa zhes bya ba la sogs pa ste/ de bzhin gshegs pa thams cad kyi sku dang gsung dang thugs rnams kyi</text></item>
<item><p>293a5</p><section></section><text>dam tshig ni sems kyi rin po che phra mor bsdu ba'o/ /de'i de kho na nyid kyi ye shes ni sngags bzhi pa'o/ /de nyid ni rdo rje byin gyis rlob pa ste/ rdo rje sems dpa' 'jug pa'i rgyu'o/ /bco brgyad pa las/ 'dzin pa yis ni stobs ldan te/ rdo rje sems dpa' yang dag 'jug /ces gsungs pa'i phyir ro/ /</text></item>
<item><p>293a6</p><section></section><text>'di nas bzung ste le'u'i mthar thug pas ni dman pa'i dngos grub brjod par bya ba yin na/ de rnams kyi zhing dang dus tshigs su bcad pa gcig gis gsungs pa/ dben zhing zhes bya ba la sogs pa la nyams dga' ba zhes bya ba ni me tog dang 'bras bu dang chu la sogs pa phun sum tshogs shing nye bar 'tshe ba</text></item>
<item><p>293a7</p><section></section><text>med pa'o/ /'di ni zhes bya ba ni 'og nas 'byung ba rnams so/ /zla phyed ni zla ba phyed do/ /'dir yang bsnyen pa'i dus su rdo rje bzhi yin pa ji lta ba de bzhin du sgrub pa'i dus su yang yin te/ bco brgyad pa las/ dang po stong pa'i byang chub ste/ /gnyis pas sa bon bsdu ba'o/ /gsum pa gzugs nyid</text></item>
<item><p>293b1</p><section></section><text>rdzogs pa ste/ /bzhi pa la ni yi ge dgod/ /ces gang gsungs pa yin no/ /gsal ba'i dkyil 'khor zhes bya ba la sogs pa la/ nam mkha' rdo rje'i dbus gyur zhes bya ba ni snang ba med pa'i stong pa nyid kyi ye shes bskyed de sngags kyis byin gyis brlabs pa'i mthus chos 'byung bar gyur pa'i nang du sna tshogs</text></item>
<item><p>293b2</p><section></section><text>pad+ma la gnas pa'i sna tshogs rdo rje blta ba ni 'dir nam mkha'i rdo rje zhes bya ste/ stong pa nyid kyi byang chub bo/ /de nam mkha' rdo rje'i dbus su gyur par gsal ba ste/ sku rdo rje'o/ /de'i dkyil 'khor ni sna tshogs pad+ma la gnas pa'i ston ka'i zla ba lta bu'i gzugs so/ /'dir byang chub sems dpa' rnams</text></item>
<item><p>293b3</p><section></section><text>kyi gdan yang zla ba'i dkyil 'khor nyid yin te de rnams rigs kyi dbye bas phye ba yin gyi rang gi ni ngo bo ma yin no/ /rang sngags ni sku'i rdo rje'o/ /de'i dam tshig ni phyag rgya chen po bskyed pa'o/ /ji ltar zhe na/ zla ba'i dkyil 'khor nyid du rab sngags bltas te/ sangs rgyas rnams spros la de nyid du bsdu ba</text></item>
<item><p>293b4</p><section></section><text>'di ni gnyis pa sa bon nye bar bsdu ba'o/ /rab sngags de nyid las phyag rgya chen por bskyed pa 'di ni gzugs rdzogs pa'o/ /oM ni snying gar gzhag ces bya ba ni snying ga'i zla ba la gzhag pa ste/ yi ge dgod pa'o/ /'od zer lnga yi sprin chen po/ /zhes bya ba ni kha dog lnga'i 'od zer gyi tshogs te/ rab</text></item>
<item><p>293b5</p><section></section><text>sngags de nyid las spro bar bya zhes bya ba lhag ma yin no/ /rnam par snang mdzad mchog tu zhes bya ba ni sangs rgyas lnga'i gtso bor rnam par snang mdzad gyur pa'o/ /bsgom zhes bya ba ni spro ba'o/ /'di zhes bya ba la sogs pas ni 'bras bu gsungs te/ sangs rgyas rnams kyi zhes bya ba ni</text></item>
<item><p>293b6</p><section></section><text>sku rdo rje'i sku ni sku nyid do/ /rdo rje zhes bya ba ni sangs rgyas rnams so/ /de rnams kyi rnam par snang mdzad ni mtha' yas pa'i sku'o/ /de rnams kyi rgya mtsho ni tshogs so/ /sangs rgyas sku ni 'dra ba'i 'od/ /ces bya ba la sogs pas na 'od kyi dkyil 'khor gyis brgyan pa'o/ /de tsam gyis</text></item>
<item><p>293b7</p><section></section><text>mtshungs pa yin gyi tshe tshad kyis ni ma yin par bstan pa'i phyir ye shes zhes bya ba la sogs pa smos te/ sangs rgyas bsten bzhin pas bskal pa gsum du gnas nas/ phyis tshegs chung ngus byang chub bsgrub par 'gro'o zhes bya ba'i don to/ /sku rdo rje'i gsang ba zhes bya ba ni sgrub</text></item>
<item><p>294a1</p><section></section><text>thabs de nyid de ston par mdzad pa la yang de skad ces bya'o/ /'od zer gyi bkod pa 'od zer 'phro ba'o/ /de la dmigs pa'i ting nge 'dzin la de skad ces bya'o/ /chos zhes bya ba ni gsung rdo rje'o/ /ngag gi lam zhes bya ba ni chos kyi ye shes kyi gnas te/ snying gar pad+ma chen pos khyab</text></item>
<item><p>294a2</p><section></section><text>pa'i ye shes las 'od zer 'phro ba'i don to/ /'jig rten dbang phyug ces bya ba ni 'od dpag tu med pa'o/ /dam tshig ces bya ba la sogs pa ni 'bras bu bstan te/ dam tshig ye shes ni gsung rab rnams kyi ye shes so/ /ci lta zhe na/ tshig gi dam tshig spros pa zhes bya ba la tshig bstan par</text></item>
<item><p>294a3</p><section></section><text>bya'o/ /dam tshig ni don rtogs pa ste/ so so yang dag par rig pa bzhi'o/ /de'i spros pa ni khyad par du skyed par byed pa ste/ der bskyed na rdo rje chos te gsung rdo rje dang mtshungs par 'gyur ro/ /chos ni dam tshig ye shes de nyid yin la tshig gi lam de nyid ni tshig gi dam tshig go/ /de dag la gnas pa</text></item>
<item><p>294a4</p><section></section><text>ni rab tu gnas pa ste/ dam tshig ni 'byung ba'i 'od zer 'phro ba'o/ /rdo rje ni thugs kyi rdo rje ste/ rdo rje thugs dang rdo rje dang / sku dang gsung dang thugs zhes bya ba ni rnam grangs so/ /sems zhes bya ba ni thugs kar khyab pa'i ye shes te/ dam tshig chen po'o/ /de'i de kho na nyid ni 'od zer 'phro</text></item>
<item><p>294a5</p><section></section><text>ba'i phyag rgya'o/ /ye shes rdo rje ni thugs ka'i sa bon no/ /rdo rje kun dang rgyal ba ni/ /sangs rgyas kyi 'od zer rnams so/ /gnas ni de nyid de de nyid la spro ba dang bsdus pa'i phyir ro/ /ston pa ni sdang ba rnams 'dul bas so/ /ye shes ni ting nge 'dzin to/ /yon tan ni mngon par shes pa la</text></item>
<item><p>294a6</p><section></section><text>sogs pa'o/ /de rnams kyi rgya mtsho ni tshogs so/ /dam tshig rdo rje zhes bya ba ni kun du 'gro ba'i 'od zer can no/ /de dag ni sku rdo rje la sogs pa'i dngos grub ste/ sa'i snying po dang / 'jig rten dbang phyug dang / phyag na rdo rje rnams kyang de bzhin no/ /ye shes dang rdo rje chen po dang / nam mkha' rdo rje dang</text></item>
<item><p>294a7</p><section></section><text>rdo rje ye shes nam mkha' dang / sku dang gsung dang thugs rdo rje dang nam mkha'i snying po rnams ni rnam grangs so/ /bsgom par bya ba ni bsam par bya ba'o/ /lus rnams kun la zhes bya ba ni bsgom par bya zhes pa dang 'brel to/ snying gar bsams pa de las ba spu'i bu ga thams cad spro ba'o/ /</text></item>
<item><p>294b1</p><section></section><text>mchod pa ni rab tu bsngags pa'o/ /bskal pa'i dus ni bskal pa chen po'i dus so/ /mi gzigs zhes bya bas ni mi snang ba'i dngos grub tu ston to/ /nam mkha'i rdo rje dam tshig ni spro ba ste/ de ston par mdzad pa de la yang de skad ces bya'o/ /mi snang ba zhes bya ba ni khaM ngo / /de las byung ba ni</text></item>
<item><p>294b2</p><section></section><text>lus thams cad du byung ba'o/ /de nyid kyi phyir bkod pa'i phreng ba ste/ 'od zer so so'i sprin des gsal ba'i phreng ba'o/ /rdo rje dang dam tshig rdo rje ni sgrib pa rnam par sel ba'o/ /de rjod par byed pa ni rdo rje haM zhes bya ba ste/ haM yang yin la rdo rje yang yin no/ /rnam par bsgom pa ni spro ba ste zhes bya ba</text></item>
<item><p>294b3</p><section></section><text>lhag ma yin no/ /'jam dpal zhes bya ba la sogs pas ni 'dra ba'i 'bras bu bstan pa yin te/ yid du 'ong bas na 'jam pa'o/ /dga' ma rnams bsdus pas na dpal dam tshig ste/ de'i longs spyod yod pa de la de skad ces bya'o/ /rdo rje gsum po ro gcig tu gyur pas na sku gsung</text></item>
<item><p>294b4</p><section></section><text>thugs kyi rdo rje can no/ /sa bcu dag la gnas pa'i byang chub sems dpa' ni rdo rje 'dod pa'o/ /ye shes ni snying ga'i sngags so/ /de'i dam tshig ni 'od zer spro ba'o/ /de'i zla ba ni tshim par byed pa'i phyir ro/ /rdo rje ni mi phyed pa'i phyir ro/ /'byung ba lnga'i rang bzhin yin pa'i phyir/ nam mkha'i dbyings</text></item>
<item><p>294b5</p><section></section><text>ni kun du bzang po'o/ /de nyid ni sangs rgyas thams cad kyi rang bzhin yin pa'i phyir/ nam mkha'i rdo rje dang rdo rje'i sku'o/ /tshogs kyi sgra ni sku'i don to/ /de nyid mchog gi thabs yin pas na mchog gi mtshon pa'o/ /'dir mtshon cha mchog gi rnal 'byor pa la yang mtshon mchog ces bya ste/ de</text></item>
<item><p>294b6</p><section></section><text>nam mkha'i rdo rje'i sku dang mtshungs par 'gyur ro/ /ci zhig byas nas she na/ th+lIM bsgoms nas so/ /nam mkha'i dbyings kyi dbus gyur ni/ /snying ga'i dbus su gyur par ro/ /'od zer 'bar ba ni 'od zer 'phro ba'o/ /sangs rgyas sku zhes bya ba ni 'od zer spros pa las sangs rgyas kyi sku'i sprin 'phro ba'o/ /</text></item>
<item><p>294b7</p><section></section><text>sa dang chu dang 'bar ba dang / dri'i bzhon pa rnams kyi dbang phyug gi yid ni th+lIM zhes bya ba'o/ /nam mkha'i rdo rje dam tshig gi bkod pa zhes pa ni 'od zer 'phro ba'o/ /de nyid kyi gnas la dmigs pa gang yin pa de la de skad ces bya'o/ /byang chub sems dpa' rnams dang 'dra ba'i dngos grub bo/ /sangs</text></item>
<item><p>295a1</p><section></section><text>rgyas mngon shes zhes bya ba la sogs pa la sangs rgyas mngon shes ni rdo rje gsum gyi dngos grub bo/ /mchog ni byang chub sems dpa' rnams so/ /de rnams kyi dam tshig ni mngon par rtogs pa ste/ sngar bstan pa dang 'og nas 'byung ba rnams so/ /des mngon shes lnga ste/</text></item>
<item><p>295a2</p><section></section><text>mngon shes lnga grub pa dag dang / mngon shes lnga po rnyed pas kyang mtshungs par 'gyur ba'o/ /sangs rgyas kyi mngon shes kyi skabs gsungs pa/ 'di de zhes bya ba la sogs pa la/ dngos grub thams cad ni dman pa'i dngos grub thams cad kyi nang na'o/ /sangs rgyas mngon shes ni sangs rgyas kyi</text></item>
<item><p>295a3</p><section></section><text>rtog pa'o/ /mchog ni rdo rje gsum mo/ /sgrub pa ni sgrub thabs so/ /nam mkha'i dbyings ni nam mkha'i rdo rje ste/ dbyings zhes bya ba ni 'dzin pa ste/ sna tshogs rdo rje'o/ /der dang por sangs rgyas mi bskyod pa dang rin chen tog dang / tshe dpag med dang / thogs med rnams te/ de dag nyid rdo rje</text></item>
<item><p>295a4</p><section></section><text>sems dpa' dang nam mkha' dang 'jig rten dbang phyug dang / rdo rje ut+pal dang / rdo rje dang / rin chen dang / chos dang dam tshig ces kyang bya ste/ de 'di rnams kyi dkyil 'khor ni nyi ma'o/ /de rnams kyi ting nge 'dzin ston pa'i rdo rje 'dzin pa yang mi bskyod pa la sogs par bstan to/ /rdo rje gsum</text></item>
<item><p>295a5</p><section></section><text>ni sku la sogs pa rnams so/ /dam tshig ni bsam pa ste/ rab sngags bsams pa des rdo rje gsum po mi bskyod pa la sogs pa dang mtshungs par 'gyur ro/ /de nyid nye bar bstan pa ni mi bskyod pa zhes bya ba la sogs pa tshigs su bcad pa gcig yin te/ gsung dang thugs mchog ni gsung</text></item>
<item><p>295a6</p><section></section><text>dang thugs kyi mchog go/ /mi bskyod rdo rje zhes bya ba ni mi bskyod pa'i sku rdo rje la sogs pa ste/ de dang ldan pa'o/ /mi bskyod pa'i dam tshig ni yang dag pa'i ye shes so/ /sku ni sku gsum mo/ /de rnams kyi mngon par byang chub pa ni de thob par byed pa'i rgyu ste de la de skad ces bya'o/ /dpal ni rin</text></item>
<item><p>295a7</p><section></section><text>chen tog ste/ 'od ni mdzes pa'o/ /byang chub ni dus gsum gyi sangs rgyas rnams kyi chos thams cad do/ /de'i bdag med pa ni rang dang spyi'i mtshan nyid stong pa nyid do/ /ye shes ni mnyam pa nyid kyi ye shes te/ de'i gsang ba'i gnas ni de bzhin gshegs pa rnams kyi gsang ba</text></item>
<item><p>295b1</p><section></section><text>bsdus pa'o/ /rin po che'i dam tshig ni mnyam pa nyid kyi ye shes so/ /longs spyod ni sku gsum ste/ de dag thob par byed pa'i rgyu de la de skad ces bya'o/ /theg chen ni bla na med pa'i byang chub bo/ /lam ni der bgrod pa'i lam ste gang las de 'byung ba'o/ /gang las she na/ yang dag pa'i</text></item>
<item><p>295b2</p><section></section><text>chos bstan pa las so/ /'od dpag tu med pa'i yon tan ni shes rab dang snying rje la sogs pa'o/ /rdo rje ni sku gsum ste/ de'i 'od kyis dpal ni nus pa phun sum tshogs pa ste/ de thob par byed pa de la de skad ces bya'o/ /ut+pal zhes bya ba la nye bar song nas gnas la dmigs pas na ut+pala'o/ /</text></item>
<item><p>295b3</p><section></section><text>dpal ldan zhes bya ba ni de rnams nyid spro ba'i phyir ro/ /ye shes mtsho zhes bya ba ni mtha' yas pa'i ye shes kyi rang bzhin yin pa'i phyir ro/ /sems can kun don 'byung bar 'gyur/ /zhes bya ba ni spros pa de rnams kyi don byed pa'o/ /gdon mi za ba'i dam tshig ni thams cad shes pa'o/ /de rnams</text></item>
<item><p>295b4</p><section></section><text>kyi 'byung ba ni 'od zer de las ye shes kyi mchog 'byung ba des sems can gyi tshogs kyi don gang las 'byung ba de la de skad ces bya'o/ /rnam par snang mdzad kyi dkyil 'khor ni zla ba'i gzugs so/ /sku gsum oM ni sku gsum gyi 'byung gnas so/ /ye shes rdzogs byang chub ni ye shes tsam du</text></item>
<item><p>295b5</p><section></section><text>thams cad thugs su chud pa yin no/ /sku gsum mi phyed sgrub byed pa ni sku dang gsung dag kyang ye shes nyid kyi snang ba yin pas so/ /lus dang ngag nyid dmigs pa ste/ yongs su shes par bya ba'i phyir ro/ /de'i mngon par byang chub pa ni yongs su shes pa ste/ de'i rgyu byed pa de la de skad ces</text></item>
<item><p>295b6</p><section></section><text>bya'o/ /sangs rgyas rnams dang mnyam pa'i dngos grub bo/ /mngon par shes pa'i dngos grub kyi dbang du byas te gsungs pa/ /rnam par dben pa zhes bya ba la sogs pa la klung ni chu rnams skye zhing rab tu 'bab pa'o/ /ye shes rdo rje zhes bya ba ni rnam par snang mdzad do/ /sogs pa'i sgras ni rin chen</text></item>
<item><p>295b7</p><section></section><text>dang / tshe dpag med dang / don yod grub pa rnams kyi mngon par shes pa rnams kyang bsdus te/ brtsam pa ni mngon shes lnga'i sbyor ba 'dis brtsam par bya'o/ /gnas rnams su zhes bya ba ni mig dang rna ba dang sna dang lce dang / mgo rnams su sangs rgyas mchog gi zhes bya ba la mchog ni dang po ste/</text></item>
<item><p>296a1</p><section></section><text>sangs rgyas rnams kyi dang po sa bon las byung ba'i mtshan ma de nang du chud pa bsgom par bya ba'o/ /rdo rje chen po zhes bya ba ni de bzhin gshegs pa rnams kyi mtshan ma'o/ /de'i dam tshig ni sngags dang 'brel ba ste/ sngags las skyes nas sngags kyi nang du mtshan pa'o/ /der rdo rje ni ting</text></item>
<item><p>296a2</p><section></section><text>nge 'dzin brtan pa ste/ mngon par shes pas mkhyen pa de la de skad ces bya'o/ /mngon shes lnga zhes bya ba ni mi bskyod pa'o/ /rdo rje mngon shes zhes bya ba ni rnam par snang mdzad do/ /de bzhin du rin chen 'byung ldan la sogs pa'i yang ngo / /mngon par shes pa'i dngos grub bo/ /'khor lo zhes bya ba ni bdag nyid</text></item>
<item><p>296a3</p><section></section><text>bruM las skyes pa'i gzhal yas khang du bya'o/ /gzhan dag la ni oM las skyes pa'i 'khor lo dkar po rtsibs brgyad pa yin no zhes zer ro/ /sangs rgyas 'jug pa zhes bya ba ni spro ba dang bsdu bas so/ /sangs rgyas kyi gnas dang mnyam pa'i dngos grub bo/ /sangs rgyas dkyil 'khor dbus gnas</text></item>
<item><p>296a4</p><section></section><text>pa/ /zhes bya ba ni chos 'byung ba'i nang du chud pa'i sna tshogs pad+ma dang sna tshogs rdo rje la gnas pa'i sna tshogs pad+ma las sangs rgyas dkyil 'khor te/ zla ba'i gzugs la dbus gnas pa/ /zhes bya ba ji ltar 'byung ba bzhin du bkod pa ste/ bdag gi lus la snang mdzad gzhag /ces</text></item>
<item><p>296a5</p><section></section><text>bya ba yi ge oM las bdag nyid rnam par snang mdzad du bsgom par bya'o zhes bya ba'i don to/ /sngags la rnam par shes pa bsgom/ /zhes bya ba ni snying gar zla ba'i rang sngags kyi steng du thig le brtan par byas la rnam par shes pa ste/ sems kyi rin po che phra mo'i thig le la bsgom par bya'o</text></item>
<item><p>296a6</p><section></section><text>zhes bya ba'i don to/ /ji srid du thig le la brtan par gyur pa de srid du de nyid du de brtan pa ni 'gog pa'o/ /brtan par gyur pa de nyid ni rdo rje ste gyur pa ni rnal 'byor pa'i sems der gyur pa thob pa ste/ rnal 'byor pa de ni yid bzhin gyi nor bur 'gyur ba ste/ de nyid ni ji ltar 'dod pa de bzhin du sangs</text></item>
<item><p>296a7</p><section></section><text>rgyas rnams spro ba dang sdud par byed pa'i phyir ro/ /dpal ldan pa ste ting nge 'dzin gyi stobs kyis sku la sogs pa'i phun sum tshogs pa thob pa'i phyir ro/ /sangs rgyas kun gyi mchog ni rdo rje sems dpa'o/ /de 'dzin pa ni der 'jug pa'o/ /de ltar gzhan dag la yang sbyar bar bya'o/ /mi bskyod pa dang snang ba</text></item>
<item><p>296b1</p><section></section><text>mtha' yas kyi dkyil 'khor ni nyi ma'o/ /sems ni thig ler gyur pa zhes bya ba ni thig le'i bye brag ste/ gyur pa dang rnam pa dang bye brag rnams ni rab tu dbye ba'i phyir zhes bya ba gsungs pa'i phyir ro/ /gang du gzhag ces sngags kyi thig le la ste sngar bzhin no/ /dam tshig ces bya ba ni ting nge 'dzin to/ /de</text></item>
<item><p>296b2</p><section></section><text>rnams kyi mchog gi mchog ni bla ma'i bla ma'o/ /rdo rje mi phyed gsum bsgoms pa/ /zhes bya ba ni de nyid du sems brtan par gyur pa na lus dang ngag kyang mi dmigs pa'i phyir ro/ /'gog pa'i dam tshig ye shes te/ /zhes bya ba ni zhi gnas dang lhag mthong gis 'gog pa la dmigs pa'o/ /</text></item>
<item><p>296b3</p><section></section><text>sangs rgyas ni rdo rje 'dzin pa'o/ /dngos grub ni de dang 'dra ba'o/ /'gog pa'i rdo rje'i dngos grub bo/ /gsal ba ni rnam par snang mdzad do/ /de'i dkyil 'khor ni gdan no/ /bsams na de ni rtag par gnas/ /zhes bya ba la rtog pa ni rnal 'byor te/ rdo rje gsum po mnyam pa'i ye shes kyi thig le</text></item>
<item><p>296b4</p><section></section><text>zhes bya ba'i don to/ /de gang du bsams she na/ snying ga'i sngags ni thig le'o/ /gnas zhes bya ba ni rnal 'byor pa de'i sems brtan par gnas pa ste/ rdo rje gsum gyi rtog pa zhes bya ba ni rdo rje gsum dang bcas pa'o/ /de'i dam tshig ni ye shes te zhi gnas dang lhag mthong ngo / /'bras bu</text></item>
<item><p>296b5</p><section></section><text>gsungs pa sku dang zhes bya ba la sogs pa la/ klog pa zhes bya ba ni thos pa'i shes rab kyi bdag nyid kyi don du dad pa bskyed pa'o/ /sems kyang rung zhes bya ba ni bdag nyid kyis bsams pa las byung ba'i shes rab kyi nges pa'o/ /de yang rdo rje 'dra bar 'gyur/ /zhes bya ba ni rdo rje sems</text></item>
<item><p>296b6</p><section></section><text>dpa' dang 'dra bar 'gyur ba ste/ lha rnams kyis mchod pa dang bsrung ba la sogs pa byed pa'i phyir ro/ /kyang gi sgras ni bsgoms pas sems brtan par byas pa rnams kyi sku dang gsung dang thugs de la mnyam par 'gyur ro zhes bya ba'i don to/ /rdo rje rtog pa'i dngos grub bo/ /de bzhin</text></item>
<item><p>296b7</p><section></section><text>gshegs pa thams cad ni 'khor los sgyur ba drug go/ /de rnams kyi sngags kyi dam tshig gi de kho na nyid ni sngags la gnas pa'i gsang ba'i phra mo gsum gyi sems kyi rin po che'o/ /de nyid ni rig pa'i skyes bu mchog ste/ rig pa ni rig ma bzhi'i rang bzhin yin pa'i phyir ro/ /skyes bu ni</text></item>
<item><p>297a1</p><section></section><text>gsang ba gsum po 'dus pa'i phyir te/ de bzhin gshegs pa thams cad kyi sngags kyi dam tshig gi de kho na nyid rig pa'i skyes bu'i mchog go/ /de gsal bar byed pa'i le'u la de skad ces bya'o/ /gsang ba 'dus pa'i bshad sbyar snyim pa'i me tog las le'u bcu</text></item>
<item><p>297a2</p><section></section><text>gcig pa'o// //dngos grub mchog gi thabs gsum pa sgrub pa zhes bya ba ni le'u 'di'i brjod par bya ba yin te/ dman pa'i dngos grub yan lag dang bcas pa ni de'i yang dam tshig yin la lhag ma ni mngon par rtogs pa yin no/ /dman pa'i dngos grub rnams kyi sgrub pa ni lha rnams kyi phyag rgya sku</text></item>
<item><p>297a3</p><section></section><text>dang gsung thugs kyi rnam pa can yin te/ de dag sgrub pa pos gang de kho na nyid du mthong na 'grub par 'gyur bas na de gsal bar byed pa'i tshigs su bcad pa dang po'i skabs su dbye ba'i phyir de nas zhes bya ba la sogs pa gsungs te/ de nas zhes bya ba ni 'das ma thag pa'o/ /ston pa ni phyag rgya</text></item>
<item><p>297a4</p><section></section><text>de rnams nyid gsung gis ston par mdzad pa'i phyir ro/ /rdo rje 'dzin pa ni don dang ldan pa'i mtshan no/ /bskyed pa ni de dag nyid sgrub pa po'i rgyu las bskyed par mdzad pa'i phyir ro/ /ye shes mchog ni bskyed pa de rnams kyi de kho na nyid mkhyen pa'o/ /de sgrub pa ni rdzogs par mdzad pa ste/ tshigs</text></item>
<item><p>297a5</p><section></section><text>su bcad pa dang po nyid kyis so/ /rdo rje gsum dam tshig de nyid/ /ces bya ba la rdo rje gsum ni phyag rgya de rnams nyid do/ /de'i dam tshig ni ro gcig par thugs su chud pa ste/ de nyid ni yang dag pa'i ye shes nyid yin pa'i phyir ro/ /de gsal bar mdzad pa ni rdo rje gsung la de skad ces</text></item>
<item><p>297a6</p><section></section><text>bya'o/ /gsung zhes bya ba ni 'chad par 'gyur ba'i tshigs su bcad pa'o/ /de nyid ni rdo rje ste/ yang dag pa'i don can nyid yin pas na rdo rje dang 'dra bar dbyer mi phyed pa nyid kyi phyir ro/ /bka' stsal zhes bya ba ni gsungs pa'o/ /rdo rje gsung de gang zhe na/ mkha' dang mtshungs par</text></item>
<item><p>297a7</p><section></section><text>zhes bya ba la 'di dag ces bya ba ni 'chad par 'gyur ba'i phyag rgya chen po la sogs pa'i mtshan nyid can gyi lam mo/ /dper na rol mo dga' byed dang lak+Sh+mI la sogs par snang ba nyid kyang / ji ltar snang ba bstar med pa nyid snang ba de bzhin du sku la sogs par snang ba nyid kyi lam 'di yang snang ba</text></item>
<item><p>297b1</p><section></section><text>de ltar na sgrub pa po la rol mo dang chos mthun pa'i phyir rol mo'o/ /'di dag kyang chos rnams rang bzhin dag par rab tu bsgom pa ste/ rang gi lhan cig 'byung ba'i tshul nyid kyis/ stong pa nyid ston par byed mtshon par byed pa de ltar na rang bzhin yang de dag yin la gnyis su rtogs pa med pa'i phyir</text></item>
<item><p>297b2</p><section></section><text>dag pa yang yin pa de ltar na rang bzhin gyis dag pa'o/ /de lta bu yang de dag yin la lam nyid yin pa'i phyir chos rnams chos kyang yin pa de ltar rang bzhin gyis dag pa ste/ dag pa 'jig rten pa'i lam zhes bya ba'i don to/ /dag pa dang 'jig rten pa'i rig pa'i tshig rkang gnyis pos rim pa bzhin du</text></item>
<item><p>297b3</p><section></section><text>gsungs pa/ rnam par mi rtog ngo bo nyid de de dag ni sku la sogs pa'i rtog pa med pa'i phyir rnam par mi rtog pa yang de yin la sku la sogs pa'i rang gi ngo bo nyid dang tha mi dad par snang ba tsam dang ldan pa'i ngo bo nyid kyang yin pas so/ /sku la sogs pa'i snang ba brdzun pa nyid kyis ji ltar snang ba bzhin du med pa nyid</text></item>
<item><p>297b4</p><section></section><text>du snang ba'i phyir nam mkha' dang mtshungs pa yang de yin la yang dag par rtogs pa nyid kyi phyir dam tshig kyang yin pa de ltar na nam mkha' dang mtshungs pa'i dam tshig go/ /de nyid kyi dngos po ni de'i rang bzhin yin pa de ltar nam mkha' dang mtshungs pa dam tshig dngos te de lta bu'i rnam pa can gyi dngos po de dag</text></item>
<item><p>297b5</p><section></section><text>rab tu bsgom par bya zhing rnam par gzhag par bya'o/ /dag pa 'jig rten pa'i lam 'di yang rnam par mi rtog pa'i ngo bo nyid can dang nam mkha' dang mtshungs pa'i dam tshig gi ngo bo zhes bya ba'i don to/ /sgrub pa pos rang gi lha'i sku la sogs pa bskyed cing der snang ba rang gi sems tsam ji ltar</text></item>
<item><p>297b6</p><section></section><text>snang ba bzhin du med pa nam mkha' dang mtshungs par snang ba don dam pa can de la mos pas byas nas de bzhin du yun ring du bsgoms na 'grub par 'gyur gyi don dam pa la kun du rmongs pa ni ma yin no zhes bya ba'i bar du'o/ /le'u 'dir yang dngos grub la la ni snga na med pa nyid du gsungs pa yin/</text></item>
<item><p>297b7</p><section></section><text>la la ni bcu gcig pa las gsungs pa kha skongs pa yin no/ /de la dngos grub kyi zhing ni dgon pa chen po zhes bya ba la sogs pa gsungs so/ /brgyan pa nyid de dben pa ni tshig gcig pa yin te/ ri bo dang 'brel ba'i phyir ro/ /sa phyogs dang 'brel pa la ni mang po'i tshig bya'o/ /maM zhes</text></item>
<item><p>298a1</p><section></section><text>bya ba la sogs pa la ni 'jam pa'i rdo rje'i ri lu bsgrub pa gsungs pa yin te/ shes bya bsdus pa'i bde ba la chags pa yin pa'i phyir 'jam pa yang de yin la shes pa bsdus pa'i phyir rdo rje yang yin pa nyid kyi phyir maM mo/ /lus dang ngag dang sems rdo rje la zhes bya ba ni bdag nyid</text></item>
<item><p>298a2</p><section></section><text>kyi lus la sogs pa la rdo rje 'jam pa rab tu bsgom pa ste/ stong pa nyid kyi byang chub dang sa bon bsdus pa dang gzugs rdzogs pa dang / yi ge dgod pas sku la sogs pa bsgom pa'o/ /de la sa bon yi ge ni yi ge maM mo/ /lus dang ngag dang sems las zhes bya ba ni yi ge maM de nyid las</text></item>
<item><p>298a3</p><section></section><text>so/ /spros pa ni 'od zer lnga dag go/ /grub pa'i bdag nyid ces bya ba ni rnal 'byor 'dis ril bu sgrub pa las grub par 'gyur na'o/ /rdo rje 'jam pa'i dam tshig mi snang bar byed pa zhes bya ba rdo rje 'jam pa mchog gi dam tshig gi ting nge 'dzin to/ /des mi snang ba de byed pa'o/ /ma tshang ba bskang</text></item>
<item><p>298a4</p><section></section><text>bar bya ba'i phyir rdo rje zhes bya ba la sogs pa gsungs te/ yi ge AHdang oM dang hUM la sogs pas rnam par sbyangs pa'i phyir 'di dag la rdo rje mi phyed pa gsum las byung ba yod pas na'o/ /ji skad du bshad pa'i bshang ba la sogs pa las ri lu byas nas/ lcags gsum las byung ldan</text></item>
<item><p>298a5</p><section></section><text>byas te/ /dkris la de bcug nas ni'o/ /gang du zhe na/ khar te rang gi kha'am rig ma'i pad+mar ro/ /sangs rgyas kun gyi thugs ni zhes bya ba ni 'jam pa'i rdo rje zhes bya ba'i don to/ /de la lcags gsum gyi tshad ni ra ti brgya nyi shu rtsa lnga'o/ /de dag gi cha bgo ba ni man ngag rnam pa gnyis yod de/ la</text></item>
<item><p>298a6</p><section></section><text>la dag ni ri lu dkri la mdog bzangs dang / zla ba nyi ma ma sha ni/ /gsum bzhi rig byed tshad ra ti/ /drang srong gsum mda' rim bzhin bskyed/ /ces zer ro/ /gzhan dag na re/ ri lu dkri la gser dang dngul nyi ma/ /ma sha me dang dus dang mda' dag la/ /ra ti cha bcu cha phyed bcas pa dang / /phyed dang bzhi</text></item>
<item><p>298a7</p><section></section><text>dang bdun gyis rim bzhin bskyed/ /ces zer ro/ /man ngag ni brjod par bya ste/ dam tshig sdom pa la gnas shing / /rnam sbyangs rta sha longs spyad pa'i/ /rang rig las byung de bzhi dang / /sha bzangs zhes bya dam tshig lnga/ /de dag blangs nas rnam sbyangs la/ /tsa na ka'i rus pa tsam mam/ ku la</text></item>
<item><p>298b1</p><section></section><text>tha'i rus pa tsam gyi ri lu byas te/ ji skad du bshad pa'i tshad kyi gser dang dngul dang zangs ma 'dab mar byas nas go rims bzhin du dkri bar bya'o/ /dam tshig lnga la ye shes lngar nges par byas te/ yar ngo'i tshes gcig nas brtsams la/ thun bzhir sangs rgyas thams cad la phyi dang nang gi mchod pa byas la ri lu</text></item>
<item><p>298b2</p><section></section><text>de rang gi kha'am rig ma'i pad+mar bcug la lag pa g.yon pa 'am rdo rjes bkab la/ 'jam pa'i rdo rje'i dkyil 'khor yang dag par bris pa'i dbus su yid kyis 'jam pa'i rdo rje'i rnal 'byor gyis 'dug la de bzhin du bcom ldan 'das de'i yi ge ma las bskyed pa'i ri lu'i dbus su bsgoms nas yi ge</text></item>
<item><p>298b3</p><section></section><text>ma~M bzla bar bya zhing ri lu las kyang du ba 'thul bar mos par byas nas de dang por dro bar 'gyur ro/ /de nas du ba 'thul bar 'gyur ro/ /de nas ji skad du bshad pa'i sku mdog dang rnam pa dang 'od dang mthu dang ldan pa'i mi snang ba'i bdag po 'grub par 'gyur ro/ /dngos grub de yang zhag bdun nas zla ba phyed dam</text></item>
<item><p>298b4</p><section></section><text>zla ba gcig gam zla ba phyed dang gnyis sam gzhan dag na re zla ba phyed kyi nang du'o zhes zer te/ phyogs gnyi ga la thun bzhi'i rnal 'byor nyid kyis 'grub par 'gyur te/ le'u bco brgyad pa las/ gang zhig thun bzhi'i rdo rje dag ni sgrub byed pa/ /mi snang la sogs sna tshogs dman pa'i dngos grub</text></item>
<item><p>298b5</p><section></section><text>sgrub byed cing / zhes gsungs pa'i phyir ro/ /la la ni zla ba nya la nyin zhag thams cad du nyi ma nub pa nas brtsams te ji srid skya rengs 'char gyi bar du sbyor bas bya ba yin par 'dod do/ /de bzhin du sgrub pa 'og ma rnams la yang ci rigs par sbyar bar bya'o/ /sku rdo rje la sogs pa'i dngos grub kyi rnam pa</text></item>
<item><p>298b6</p><section></section><text>gzhan ni 'khor lo zhes bya ba la sogs pa gsungs te/ 'khor lo zhes bya ba ni sngags kyi snying po can no/ /rang gi sngags ni yi ge oM mo/ /sangs rgyas thams cad bzhugs pa'i gnas/ /zhes bya ba ni de nyid las de bzhin gshegs pa'i rigs spro ba dang / bsdus pa'i phyir dang de dang ro gcig</text></item>
<item><p>298b7</p><section></section><text>par gyur pa'i sngags des bdag nyid 'khor lo'i lte ba la rnam par snang mdzad kyi skur bsgom pa'i phyir ro/ /'khor lo'i dam tshig ni de bzhin gshegs pa'i rigs kyi mnyam pa nyid de de la dmigs pa'i ting nge 'dzin to/ /de bzhin du rdo rje dang pad+ma'i rigs dag la yang blta bar bya'o/ /rdo rje</text></item>
<item><p>299a1</p><section></section><text>chen po ni mi bskyod pa'o/ /chos rnams kun ni 'od dpag tu med pa'o/ /'jog par byed ces bya ba ni sems can de snyed do/ /gang du zhe na/ sangs rgyas rdo rje mchog dkyil 'khor te/ sku dang thugs dang gsung gi dkyil 'khor rnams la ste theg pa chen po thob pa'i phyir ro/ /dag pa'i</text></item>
<item><p>299a2</p><section></section><text>bdag nyid ces bya ba ni dngos grub 'di nyid kyis yongs su dag pa'i ye shes can no/ /sgrub pa gsum po 'di dag nyid kyi thun mong gi 'bras bu ni ye shes lnga ldan zhes bya ba la sogs pa gsungs te/ don ni snga ma bzhin no/ /gsang ba gsum la bsnyen bkur byed/ /ces bya ba ni sku dang gsung thugs mnyes</text></item>
<item><p>299a3</p><section></section><text>par byed pa'o/ /'khor lo la sogs pa brdungs pa rnams a shwat+tha'i lo ma la sogs pa sgrub pa las rig pa 'dzin pa'i bdag po'i dngos grub ni 'od zer zhes bya ba la sogs pa gsungs pa la 'od zer lnga zhes bya ba ni re re zhing rang gi rigs spro ba'i phyir ro/ /mdog 'dra ba zhes bya ba ni rigs bsdus</text></item>
<item><p>299a4</p><section></section><text>nas ro gcig pa'i sngags kyis rnam par snang mdzad la sogs par bskyed pa'i phyir ro/ /rang gi sngags kyis zhes bya ba ni bdag po'i sngags kyis te de bskyed cing de'i snying po can zhes bya ba'i don to/ /ral gri zhes bya ba ni rigs kyi bdag po'i mtshan ma'o/ /lag na thogs na zhes bya ba ni mtshan ma drug</text></item>
<item><p>299a5</p><section></section><text>pa lag na thogs pa ni'o/ /rdo rje gsum yang de yin la rig pa 'dzin pa yang yin pas na rdo rje gsum rigs 'dzin par 'gyur ro/ /mi gnas gzung ba tshangs pa'i bar de rnams kyi mchog go/ /gang rnams zhes bya ba ni dngos grub ji lta ba rnams te rang gi don dang gzhan gyi don to/ /sku gsung thugs kyi</text></item>
<item><p>299a6</p><section></section><text>rdo rje 'dzin/ /zhes bya ba ni rdo rje 'chang ba'o/ /de lta bu'i dngos grub ster zhes bya ba la de la zhes bya ba lhag ma'o/ /rdo rje'i thugs las te de'i skad cig ma can gyi mnyam par gzhag pa las so/ /mtshan ma thams cad kyi mchog ni ral gri thams cad kyi mchog ste/ de la dmigs pa'i ting nge 'dzin</text></item>
<item><p>299a7</p><section></section><text>to/ /'dir man ngag ni sgrub pa'i dkyil 'khor gyi dbus su lcags rnon po 'am gser gyi 'am/ dngul gyi 'khor lo a shwat+tha'i 'dab mar bzhag la yi ge oM las 'bar ba dang bcas par bskyed nas 'bar ba dang bcas pa'i rang nyid kyi snying po can zhag bdun nam zla ba phyed dang zla ba</text></item>
<item><p>299b1</p><section></section><text>gcig gam/ zla ba phyed dang gnyis sam ji srid 'bar bar gyur pa de srid kyi bar du bsgom par bya'o/ /de nas rang gi rigs kyi rig pa'i sngags bzlas shing blang bar bya'o/ /gang gi tshe de shin tu 'bar bar gyur pa de'i tshe dbang chen gyi dkyil 'khor gyi cho gas mnan la bzlog par bya'o/ /de</text></item>
<item><p>299b2</p><section></section><text>bzhin du yi ge hUM las lcags gsum gyi rang bzhin can gyi rdo rje'o/ /yi ge swA las nor bu margad dam/ gser gyi rang bzhin gyi rin po che'o/ /yi ge AHlas tsan+dan dkar po 'am dmar po'i rang bzhin can nam zangs ma'i rang bzhin can gyi pad+ma 'dab ma brgyad pa'o/ /yi ge hA las lcags</text></item>
<item><p>299b3</p><section></section><text>rnon po 'am lcags gzhan gyi rang bzhin gyi ral gri ste/ snga ma bzhin no/ /rin po che dang pad+ma ni gos dkar mo'i rig pas blang bar bya'o/ /'jam pa'i rdo rje'i ri lu'i dngos grub gsungs pa de bzhin du sku rdo rje la sogs pa'i yang ngo / /de la khyad par gang yin pa de ni oM ni zhes bya ba la sogs pa</text></item>
<item><p>299b4</p><section></section><text>gsungs so/ /byang chub kyi rang bzhin gyi sems dpa' ni sku rdo rje'o/ /de dang 'od 'dra bar 'gyur zhes bya ba ni gzugs dang mthu mtshungs pa can du 'gyur ba'o/ /nyi ma shar ba'i 'od 'dra zhing / /zhes bya ba ni gser gyi kha dog dang 'dra ba'i mdog can no/ /byang chub ye shes ni gsung gi rdo rje'o/ /rdo rje'i rang</text></item>
<item><p>299b5</p><section></section><text>bzhin can gyi sku ni thugs rdo rje'o/ /lag par mtshan ma sgrub pa'i phyir rig pa 'dzin pa'i dngos grub ni nam mkha'i dbyings gsal ba zhes bya ba la sogs pa gsungs te/ 'dir mkha'i dbyings ni chos 'byung ba'i sna tshogs rdo rje dang pad+ma'o/ /de la gnas gsal ba la sogs pa ni rigs par zla</text></item>
<item><p>299b6</p><section></section><text>ba dang nyi ma'i dkyil 'khor ro/ /rab tu bsgom zhes bya ba ni rdo rje bzhi pos so/ /lag tu 'khor lo zhes bya ba ni brdungs pa 'am ma brdungs pa ste/ yi ge oM las bskyed pa'i yi ge oM gyi snying po can gyi 'khor lo'o/ /ye shes mchog 'di rab bsgrub bya/ /zhes bya ba ni 'khor lo bsgrub pa'o/ /'khor</text></item>
<item><p>299b7</p><section></section><text>lo chen po'i rigs bsgoms te/ /de bzhin gshegs pa'i rigs la gang gi rang gi lha gang yin pa de'i sbyor ba zhes bya ba'i don to/ /ye shes rdo rje dag gis ni/ /sangs rgyas sku mchog rab sbyor zhing / /zhes bya ba ni rang gi rigs spro ba dang bsdu ba dang / gcig tu gyur pa'i sngags de nyid ni ye</text></item>
<item><p>300a1</p><section></section><text>shes rdo rje yin la des bskyed pa'i sangs rgyas kyi sku'i 'khor lo'i lte bar bsgom par bya'o zhes bya ba'i don to/ /de bzhin du rdo rje la sogs pa'i sgrub pa la yang blta bar bya'o/ /rtse gsum zhes bya ba la sogs pa la rtse gsum ni stobs po che'i'o/ /ye shes lcags kyu ni 'dod pa'i</text></item>
<item><p>300a2</p><section></section><text>rgyal po'o/ /sogs pa'i sgras ni zhags pa la sogs pa bsdu'o/ /rdo rje khyad par gyis zhes bya ba ni rigs kyi khyad par te rang gi lha'i rnal 'byor gyi rigs kyi bdag po sna tshogs kyi snying po can gyi rtse gsum la sogs pa sgrub pa'i phyir te snga ma bzhin no/ /sku gsung thugs kyi sgrub pa yis/ /</text></item>
<item><p>300a3</p><section></section><text>zhes bya ba la thugs ni mtshan ma'o/ /gsung ni sngags so/ /sku ni de las byung ba'i sangs rgyas kyi sku'o/ /dam tshig chen po'i dngos grub rdo rje zhes bya ba la dam tshig chen po ni mtshan ma rnams yin la de rnams kyi dngos grub de de'i don can gyi rdo rje ste ting nge 'dzin to/ /de ston par mdzad pa nyid</text></item>
<item><p>300a4</p><section></section><text>kyi phyir de skad ces bya'o/ /rdo rje dgug pa zhes bya ba ni sku la sogs pa'i lcags kyu yin no/ /de'i sgrub pa sangs rgyas la sogs pa'i 'gugs par byed pa'i don de ni lam gyi bzhi mdor zhes bya ba la sogs pa gsungs so/ /khyad par gyis zhes bya ba ni rdo rje'i khyad par ram rab</text></item>
<item><p>300a5</p><section></section><text>kyis mthar thug pas so/ /sbyor gsum rdo rje can rnams kyis/ /zhes bya ba ni rdo rje sems dpa'o/ /sku dang gsung dang thugs kyi gnas gsum po dag la sngags dang ldan pa'i phyir dang / sngags las byung ba'i skyes bu'i gzugs can nyid yin pa'i phyir ro/ /sbyor gsum sngags</text></item>
<item><p>300a6</p><section></section><text>kyi skyes bu ste/ 'di lta bur rtsom pa'o/ /kyo ba zhes bya ba ni brdungs pa 'am ma brdungs pa'i rdo rjes mtshan pa'i lcags kyu yi ge hUM las byung ba dang yi ge hUM gi snying po can lag par bsam par bya'o/ /ji lta bur zhe na/ sku zhes bya ba la sogs pa gsungs te/ hUM de nyid las sangs rgyas</text></item>
<item><p>300a7</p><section></section><text>rnams kyi sku dang gsung dang thugs rdo rje spros la sku gsung ye shes tsam yin no zhes nges par byas nas de dag yi ge hUM la bsdus pa'i phyir ro/ /'di dag la ye shes tsam nyid kyi blo mnga' ba de ltar na/ sangs rgyas ye shes blo can gyi ste/ de rnams kyi sku dang gsung dang thugs gang yin</text></item>
<item><p>300b1</p><section></section><text>pa'i phyir de skad ces bya'o/ /rlung gi zhes bya ba la sogs pa la lcags kyu grub pas sangs rgyas dang rdo rje 'dzin pa la sogs pa'i rlung gi dkyil 'khor la gnas pa bkug ste/ rang gi bka' bsgo ba la sbyor bar bya'o/ /'di ni sangs rgyas dgug pa'i dam pa'o/ /de bzhin du gong bu dgug par bya'o/ /</text></item>
<item><p>300b2</p><section></section><text>zhes bya ba la sogs pa gzhan dag la yang ngo / /dam tshig 'byung ba zhes bya ba la sogs pa la dam tshig ni bud med rnams so/ /'byung ba phyogs bcu na yod par 'gyur ro/ /rdo rje lcags kyu 'am yi ge hUM nam mkha'i dbyings ni rdo rje 'chang ba'o/ /des dam tshig rnams dang rdo rje rnams dgug pa ni</text></item>
<item><p>300b3</p><section></section><text>'di nyid do/ /rnam par snang mdzad 'khor lo tshe/ /zhes bya ba la sogs pa ni 'khor los mtshan pa'i lcags kyu'o/ /rgyal gnas zhes bya ba ni de bzhin gshegs pa'i rigs spro ba dang sdud pa'i phyir rgyal gnas so/ /lcags kyu ste dam tshig dgug par bya'o zhes sbyar ro/ /rdo rje pad+ma la sogs pas/ /</text></item>
<item><p>300b4</p><section></section><text>zhes dang gi don du rtogs par bya ste/ mi bskyod pa'i ni rdo rjes mtshan pa'i lcags kyu'o/ /'od dpag tu med pa'i ni pad+mas mtshan pa'o/ /rin chen 'byung ldan la sogs pa'i ni rin po che la sogs pas mtshan pa ste/ sogs pa smos pa'i phyir ro/ /khams gsum ni gti mug dang zhe sdang dang</text></item>
<item><p>300b5</p><section></section><text>'dod chags yin la de rnams kyi dam tshig ste/ sangs rgyas dang rdo rje 'chang la sogs pa rnams dgug pa 'di yin no/ /'khor lo lcags kyu la sogs par lha'i rnal 'byor ma bstan pas de ni rnam pa'i mchog rnams zhes bya ba la sogs pa gsungs te/ sangs rgyas ni rnam par snang mdzad la sogs</text></item>
<item><p>300b6</p><section></section><text>pa'o/ /kyo ba la sogs zhes bya ba la ni 'khor lo'i lcags kyu la sogs pa'o/ /'di dag lta bu zhes bya ba ni 'chang bar 'gyur ba'o/ /de ni zhes bya ba ni rnal 'byor pa'o/ /tshig ni dag tsam ste/ de nyid kyis dgug pa la sogs pa'i las byed par 'gyur ro/ /rdo rje sku zhes bya ba ni rang gi lha'i sku'o/ /rdo rje</text></item>
<item><p>300b7</p><section></section><text>lce'i sbyor ba ni lce'i nang du chud pa'i zla ba la gsung gi rdo rje bsgom pa'o/ /bsgoms nas zhes bya ba ni rnal 'byor rdzogs par byas nas te/ rdzogs pa mngon sum bzhin du mthong ba'i phyir ram 'od zer mthong ba'i phyir ro/ /rdo rje gsung gi don yod pa'i gsung can te lce des ji skad smras pa de bzhin du 'gyur ba'o/ /</text></item>
<item><p>301a1</p><section></section><text>dngos grub rnams bshad zin pa de rnams kyi sgrub pa ni gsang ba'i mchod pa sngon du 'gro ba can yin pa'i phyir de ni gsang gsum zhes bya ba la sogs pa gsungs te/ gsang ba gsum ni rdo rje 'dzin pa'o/ /de'i dam tshig ni yang dag pa'i rigs pa'o/ /des mchod pa gang yin pa de ni mchog ste</text></item>
<item><p>301a2</p><section></section><text>de gtso bor gyur pa can yin no/ /mchod pas zhes bya ba ni sangs rgyas thams cad kyi mchod pas so/ /mchod nas zhes bya ba ni rjed par byed nas so/ /des sangs rgyas rnams mnyes par byas pa nyid de ni de'i rjed pa yin no/ /rab sgrub ces bya ba ni dngos grub sgrub pa'o/ /dngos grub ces bya ba ni</text></item>
<item><p>301a3</p><section></section><text>sgrub pa'i yan lag rnams so/ /snying po ni gtso bo'o/ /gsang ba bsdus pa yin zhes bya ba ni mchod pa'i gsang ba mdor bsdus pa'o/ /gsang ba chen po ni mchod pa thams cad kyi gsang ba'o/ /de rnams kyi dam tshig ni mdor bsdus pa'o/ /de ston par mdzad pa nyid kyi phyir de skad ces bya'o/ /sgrub</text></item>
<item><p>301a4</p><section></section><text>pa la zhugs pa rnams kyis dngos grub kyi dbye bas dam tshig tha dad pa bsten pa de ni sha chen zhes bya ba la sogs pa gsungs te/ sha chen po la sogs pa nyid dam tshig gi mchog yin no/ /zhes bya ba'i tshig bsdus pa'o/ /de bzhin du rta'i sha yang de yin la dam tshig kyang de yin pas na zhes bya bar</text></item>
<item><p>301a5</p><section></section><text>tshig bsdu ba'o/ /dngos grub thams cad 'grub par 'gyur/ /zhes gang du bshad pa der ni tshig gi dngos grub kyi yang de nyid dam tshig yin pa'am/ gang rdo rje gsum gyi dngos grub kyi yang ngo / /sha rnams thams cad med na yang / /zhes bya ba la sogs pa la ma rnyed pa dang chos ma yin par rnyed</text></item>
<item><p>301a6</p><section></section><text>pa dang bstan pa la kha na ma tho bar thal bar 'gyur ba zhes bya ba rnam pa gsum ni ma rnyed pa yin no/ /de'i tshe thams cad bsams pas rnam par brtag par bya'i dngos su ni ma yin no/ /'di tha mal pa'i nga rgyal gyis kyang mi bya ste/ 'bras bu med pa nyid kyi phyir ram ngan song gi 'bras bu can nyid yin</text></item>
<item><p>301a7</p><section></section><text>pa'i phyir ro/ /de bas na rnal 'byor gyi khyad par rdo rje'i sbyor ba zhes bya ba la sogs pa gsungs te/ rdo rje'i sbyor ba ni ye shes lngas byin gyis brlabs pa'i rnal 'byor ro/ /'di byas na zhes bya ba ni 'chad par 'gyur ba'o/ /de la/ rnam pa'i mchog rnams kun ldan pa/ /zhes bya ba ni rang gi lha'i rtsa ba'i rnal 'byor</text></item>
<item><p>301b1</p><section></section><text>ro/ /sku gsung thugs ni rdo rje can/ /zhes bya ba ni sku la sogs pa gsum gyis byin gyis brlabs pa'o/ /snying gar ye shes dam tshig dang / /zhes bya ba ni ye shes sems dpa' dang / yang dag par ldan pa ste yang dag par sbyor ba'i phyir ro/ /'di ni byin gyis brlabs pa bzhi pa'o/ /rdo rje mchog ni rang</text></item>
<item><p>301b2</p><section></section><text>gi rigs kyi bdag po ste/ de 'dzin pa'o/ /'di ni byin gyis brlabs pa lnga pa'o/ /tshigs su bcad pa'i mthar bsgom mo/ /zhes bya ba ni lhag ma'o/ /sangs rgyas thams cad byin gyis rlob/ /zhes gsungs pa de las cir 'gyur zhe na/ sangs rgyas thams cad mnyes par 'gyur/ /zhes bya ba</text></item>
<item><p>301b3</p><section></section><text>gsungs so/ /dam tshig tshul mchog ste zhes bya ba ni dam tshig longs spyod pa'i don can te ting nge 'dzin to/ /dam tshig mchog gis zhes bya ba ni de'i longs spyod kyi dang po nyid du'o/ /yang ni 'di la dam tshig gi mchog yod pas na dam tshig mchog ste/ des dam tshig la gus par gyur zhes</text></item>
<item><p>301b4</p><section></section><text>bya ba'i don to/ /dam tshig thams cad ye shes rdo rje ni de bzhin gshegs pa thams cad kyi 'dus pas longs spyod par mdzad pa ste/ de'i don can gyi ting nge 'dzin la de skad ces bya'o/ /de la lce sbyang bar bya ba'i phyir lce zhes bya ba la sogs pa gsungs te/ lce'i dam tshig ni ro gcig par gyur pa'o/ /</text></item>
<item><p>301b5</p><section></section><text>rdo rje mchog ni yi ge hUM las byung ba'i rdo rje phra mo dkar po spros pa'i rdo rje'i ra ba ste/ /der rdo rje can gyi rang bzhin gyi yi ge hUM de nyid lte bar tshud pa bsgoms te zhes bya ba'i don to/ /rdzas sbyang ba la sogs pa ni bdud rtsi lnga'i zhes bya ba la sogs pa gsungs te/ bdud rtsi lnga'i sbyor ba de nyid kyis stobs lnga'i yang</text></item>
<item><p>301b6</p><section></section><text>zhes bya ba'i don to/ /de nyid bstan par bya ba'i phyir AHdang zhes bya ba la sogs pa gsungs te/ yi ge AHlas byung ba'i pad+ma ni yi ge AH'o/ /de la yi ge oM gyis mtshan pa'i dam tshig AHdang oM gyi dam tshig go/ /de las yi ge hUM las byung ba'i rdo rje'i tshul mchog ste/ sbyang ba'i thabs dam</text></item>
<item><p>301b7</p><section></section><text>pa'o/ /'di ni zhes bya ba ni 'bar ba dang / sreg pa dang / gsal bar bya ba dang / gzugs su lta ba dang / bdud rtsi bstim pa dang / ye shes lnga dang / yi ge gsum gyis byin gyis brlabs pa'o/ /dam tshig rnams la ye shes kyi 'od zer gyi rdo rje rnams kyi bdud rtsi bstim pa'i phreng ba ni rdo rje dam</text></item>
<item><p>302a1</p><section></section><text>tshig bdud rtsi phreng ba ste/ de la dmigs pa'i phyir de dang ldan pa'i ting nge 'dzin to/ /dngos grub phra mo'i mthu'i dbye ba dang / rdo rje gsum dang / rdo rje gcig gi dngos grub kyi dbye ba bstan par bya ba'i phyir rdo rje zhes bya ba la sogs pa gsungs pa la/ rdo rje'i dam tshig gsum ni le'u</text></item>
<item><p>302a2</p><section></section><text>bcu gcig pa las/ sangs rgyas dang mnyam pa nyid bstan pa yin no/ /de nyid grub mchog ste/ dngos grub phra mo rnams kyi ngo bo nyid yin pa'i phyir ro/ /de la sku gsum rdo rje can du 'gyur te/ rdo rje gsum thob par 'gyur zhes bya ba'i don to/ /sangs rgyas thams cad kyi nor bu yid bzhin rgya</text></item>
<item><p>302a3</p><section></section><text>mtshor 'gyur zhes bya ba ni ji ltar 'dod pa bzhin du sangs rgyas 'di dag thams cad spros pa'i phyir/ yid bzhin nor bu yang de yin la/ ji ltar 'dod pa bzhin du 'di rnams sdud pa'i phyir rgya mtsho yang yin pas so/ /thams cad du zhes bya ba ni kun du'o/ /rdo rje'i bdag nyid ces bya ba ni rdo rje</text></item>
<item><p>302a4</p><section></section><text>gsum gyi bdag nyid can no/ /snang bar byed ces bya ba ni 'od zer rnams dang / sems can rnams kyi don mdzad pa rnams kyis snang bar mdzad pa'i phyir ro/ /'khor lo'i dam tshig grub pa'i mchog /ces bya ba la mchog gi sgra ni sogs pa'i don yin pas na/ 'khor lo'i dam tshig grub pa</text></item>
<item><p>302a5</p><section></section><text>zhes bya ba la sogs pa'i don to/ /'khor lo dang / rdo rje dang / pad+ma'i mnyam pa nyid grub na zhes bya ba'i don to/ /sangs rgyas sku dang 'dra ba ni go rims bzhin du/ rnam par snang mdzad la sogs pa'i sku dang mnyam pa nyid thob pa'i phyir ro/ /phyogs bcu gang gA'i klung gi bye ma snyed thams</text></item>
<item><p>302a6</p><section></section><text>cad du ste/ thams cad dang sna tshogs dang / 'jig rten gyi khams zhes bya ba ni rnam grangs so/ /kun du zhes bya ba ni phyogs bcu'o/ /dam tshig mchog nyid kyi zhes bya ba ni ral gri mchog rnams kyi'o/ /rig pa 'dzin pa'i gtso bor 'gyur/ /zhes bya ba ni rdo rje gsum gyi rig pa 'dzin pa'o/ /mtshan</text></item>
<item><p>302a7</p><section></section><text>ma'i dngos grub gzhan dang mnyam pa nyid kyi dngos grub ni dam tshig yin la de rnams kyi mchog ni tshogs te/ de thams cad yod na sku rdo rje'i mthu yis na'o/ /gang yin zhe na/ ji skad du/ 'bras bu stong khams gcig ni snang bar byed/ /ces bshad pa dang / sku yi rdo rje'i mthu yis ni/ /zhes bya</text></item>
<item><p>302b1</p><section></section><text>ba nyid kyis 'phrog pa dang / lha mchog las skyes bu ma spyod/ /ces bya ba la lha mchog ni lha'i gtso bo'o/ de las skyes bu'i bu mo nyid do/ /mngon par shes pa grub pa yod na de rnams kyi mthus tshigs su bcad pa re res gsungs pa ni gsang ba gsum nyid ni gnas yin la/ de rnams la bzhugs pa ste/ de'i</text></item>
<item><p>302b2</p><section></section><text>rang bzhin can zhes bya ba'i don to/ /gzugs ldan zhes bya ba la sogs pa la rang gi lag par skyu ru ra bzhag pa bzhin du gsal ba'o/ /zhing rnams na zhes bya ba ni zhing rnams la'o/ /sgra bsgrags pa zhes bya ba ni sgrar brjod pa'o/ /thos pa ni zhes bya ba ni mngon par shes pa ste/ lha'i rna ba'i mngon par shes</text></item>
<item><p>302b3</p><section></section><text>pa mchog gis rtsa ba'i drung na sgra gcig 'khod pa bzhin du thos pa'o/ /gang gi zhes bya ba la sogs pa la gang gA'i bye ma snyed kyi zhing rnams na/ sems can kun gyi gang yin pa rnams kyi lus dang ngag dang sems kyi mtshan nyid de rig pa'o/ /sems zhes bya ba ni rdo rje'i sems so/ /</text></item>
<item><p>302b4</p><section></section><text>bsgom pa'i mchog ni mngon par shes pa'i mchog go/ /bskal pa zhes bya ba ni gsal ba rnams su'o/ /'khor ba na gnas pa 'byung ba rnams te/ 'jig pa dang gnas pa dang / chags pa gang yin pa de rnams zhag gsum pa de bzhin du dran par 'gyur ro/ /'di ni sngon gyi gnas kyi dam tshig yin te</text></item>
<item><p>302b5</p><section></section><text>sngon gyi gnas rjes su dran pa'i mngon par shes pa'o/ /sangs rgyas sprin ni spros pa'am ba spu'i khung bu re re la gnas pa'o/ /sogs pa'i sgras ni byang chub sems dpa' la sogs pa'i sprin no/ /rdzu 'phrul rdo rje mchog can ni rdo rje'i rdzu 'phrul te de dang ldan pa'o/ /'gengs zhes bya ba ni nam mkha'</text></item>
<item><p>302b6</p><section></section><text>khyab pa'o/ /dam tshig mngon par mkhyen pa ni rdo rje mngon par shes pa'o/ /de ston par mdzad pa nyid kyi phyir na de skad ces bya'o/ /mngon par shes pa'i dngos grub yod na rdo rje gcig kyang thob pa yod do zhes bstan pa'i phyir/ sangs rgyas mngon shes zhes bya ba la sogs pa la/ sangs rgyas</text></item>
<item><p>302b7</p><section></section><text>rnams kyi mngon par shes pa rnams kyi don de thabs de yang dag par 'grub na'o/ /dngos grub dman pa'i las dang dam tshig dang mthu rnams bstan zin nas bsnyen pa zhes bya ba la sogs pas ni dus der bya ba ston te bsnyen pa'i dus su'o/ /sbyor ba ni rdo rje bzhi'i sbyor ba ste/ de shes pas</text></item>
<item><p>303a1</p><section></section><text>nyams su blang zhing sgrub pa'i dus su yang sbyor ba de nyid la gnas te sku rdo rje la sogs pa byin gyis brlabs pa'i mtshan nyid nye bar sgrub pa la rgyu rnams la rang rang gi tshigs su bcad pa gnyis kyis gsol ba gdab pa nyams su blang bar bya'o/ /de nas sangs rgyas</text></item>
<item><p>303a2</p><section></section><text>rnams kyis 'od zer spro ba la sogs pas ji skad du bstan pa'i las rnams nyams su blang ba gang yin pa nyin re thun mtshams su byas na zla ba phyed kyi nang rol du 'grub par 'gyur ro/ /'dis de dang mnyam par byed pas na dam tshig go/ /'dis las 'byung bar 'gyur bas na 'byung ba'o/ /</text></item>
<item><p>303a3</p><section></section><text>sgrub pa chen po zhes bya ba yang dam tshig ces bya ba dang 'brel to/ /dngos grub mchog gi thabs bzhi'i mtshan nyid bstan pa'i phyir bsnyen pa zhes bya ba la sogs pa gsungs te/ bsnyen pa'i ting 'dzin rab sbyor ba/ /zhes bya ba ni ting nge 'dzin gyi mthar thug pa ma lus pa'i sbyor ba ste/ sbyor ba'i</text></item>
<item><p>303a4</p><section></section><text>yan lag drug ces bya ba'i don to/ /de ni bsnyen pa'o/ /des ji ltar bya zhe na/ byang chub mchog ni bsgom par bya/ /zhes gsungs te/ so sor bsdus pa la sogs pa'i rim gyis sna tshogs snang ba rnams ye shes su bsdus pa las byung ba'i rin po che phra mo'i nang du zla ba 'am nyi ma'i byang chub</text></item>
<item><p>303a5</p><section></section><text>dam pa de bsgom par bya'o/ /nye bar sgrub pa nyid grub pa'i mchog ste grub pa'i thabs so/ /de la rdo rje'i skye mched rnam par dpyad par bya ste/ rdo rje ni byang chub kyi sems so/ /de'i skye mched ni byang chub de la dmigs pa rnam par dpyad pa ste/ 'dir dmigs pa gsum gyis bsgrubs pa'i</text></item>
<item><p>303a6</p><section></section><text>'khor los sgyur ba'i sku ni byang chub rags pa'o/ /byang chub rags pa de ni rnam par dpyad pa ni tshigs su bcad pa'o/ /spro ba dang bsdus pa las byung ba mtshan ma phra mo'i nang du nyi ma dang zla ba'i gzugs ni byang chub phra mo'o/ /de'i rnam par dpyad pa ni de la gnas pa'i mchog tu phra ba'i</text></item>
<item><p>303a7</p><section></section><text>sngags so/ /de ltar na byang chub rnam par dpyad pa rnam pa gnyis te de'i mtshan nyid ces bya ba'i don to/ /sgrub pa la ni bskul bar gsungs/ /zhes bya ba la bskul ba ni rang gi lha bskyed par bya'o/ /gsungs pa zhes bya ba ni dam tshig chen po'i dkyil 'khor la dbang bskur nas phyi'i dkyil</text></item>
<item><p>303b1</p><section></section><text>'khor chen por mngon par byang chub par bya ba bstan pa ste/ de byas pa ni sgrub pa'i mtshan nyid ces bya ba'i don to/ /bskul ba rnam par bshad pa'i phyir sngags zhes bya ba la sogs pa smos te/ sngags kyi bdag po ni rang gi lha nyid de dkyil 'khor gyi dbus chos kyi sku'i rang bzhin du bskyed pa'i</text></item>
<item><p>303b2</p><section></section><text>phyir ro/ /de'i sgom pa ni 'dod chags chen po'i tshul la sogs pa'i rim gyis bskyed la/ mig dang sku la sogs pa byin gyis brlabs nas spyi bor dbang bskur te brtul zhugs dang sdom pa bsam par bya'o/ /sgrub pa chen po byed pa'i tshe/ zhes bya ba la sogs pa la rdo rje ni gsang ba</text></item>
<item><p>303b3</p><section></section><text>gsum ste/ dkyil 'khor pa zhes bya ba'i don to/ /de dang sbyor bas na rdo rje can te rang sngags nyid rdo rje can no/ /rang sngags rdo rje can gyi gzugs bsams la ye shes rdo rje can gyi gzugs bsam par bya'o/ /ye shes nyid rdo rje can te dam tshig dang ye shes kyi dkyil 'khor dang de'i</text></item>
<item><p>303b4</p><section></section><text>bdag po dag gnyis su med par bya'o zhes bya ba'i don to/ /de dag nyid gnyis su med par byas pa'i dbu rgyan gyi bdag po bsgom par bya ste/ cho ga ji lta ba bzhin du dbu rgyan du rang rang gi bdag po bsams nas sgrub pa chen po byed pa'i tshe rnal 'byor pa 'grub par 'gyur te/ de lta bu'i mtshan nyid</text></item>
<item><p>303b5</p><section></section><text>kyi rnal 'byor ni grub pa chen po zhes bya ba'i don to/ /'dir tshigs su bcad pa ni/ rgyal ba can la las spros rgyal ba lnga po rnams/ /sprul byed de la thim par rigs pa yin/ /sangs rgyas rigs las spros la rgyal yin par/ /le'u dang po nyid du grub pa yin/ /rgyal ba lta gnas ji ltar</text></item>
<item><p>303b6</p><section></section><text>spyir bstan pa/ /le'u dang po nyid du grub pa yin no/ /gang zhig dbus su gnas par gyur pa na/ /de yi gnas su sems kyi dbang phyug go/ /bsnyen pa zhes bya ba la sogs pa 'dis ni mchog gi bsnyen pa rnam par bshad pa yin te/ thams cad ces bya ba ni sna tshogs pa'o/ /rtag tu zhes bya</text></item>
<item><p>303b7</p><section></section><text>ba ni yan lag drug cur la yang dus rtag tu'o/ /ye shes bdud rtsi ni sna tshogs pa las byung ba ste/ de nyid kyis bsnyen par bya'o/ /de la so sor sdud pa'i dus su ni ye shes ni sangs rgyas rnams yin la/ bdud rtsi ni zla ba rnams so/ /bsam gtan gyi dus su ni ye shes ni rdo rje rnams yin la</text></item>
<item><p>304a1</p><section></section><text>bdud rtsi ni dga' ma rnams kyi bde ba ste/ de rnams ro gcig tu gyur pa'o/ /srog dang rtsol ba'i dus su ni dus gsum gyi sangs rgyas rnams kyi bde ba nyams su myong ba'i sems dpa' rin po che ni ye shes bdud rtsi'o/ /'dzin pa'i dus su ni sems kyi rin po che de nyid bstan</text></item>
<item><p>304a2</p><section></section><text>par byed pa'o/ /rjes su dran pa'i dus su ni spro ba'i sbyor bar sna tshogs de'i rang bzhin du byas pa'o/ /ting nge 'dzin gyi dus su ni de nyid rin po che phra mo'i nang du bsdus pa'o/ /'di ni zhes bya ba ni sna tshogs pa'o/ /sngags rnams thams cad ces bya ba ni sngags kyi lha thams cad kyi'o/ /sngags ni rigs kyi</text></item>
<item><p>304a3</p><section></section><text>sngags rnams te/ rab sngags la sogs pa dang dzi na dzika ces bya ba la sogs pa'o/ /de rnams kyi don ni so sor sdud pa la sogs pa'i yan lag drug go/ /sgrub pa ni de dag gi bskyed pa'o/ /dgon pa chen po zhes bya ba la sogs pa la dman pa'i dngos grub kyi gnas ni sngar bshad zin to/ /</text></item>
<item><p>304a4</p><section></section><text>mchog gi dngos grub kyi gnas ni rnam pa bzhi ste/ dgon pa chen po dang / dben pa chen po dang / mtsho 'gram chen po dang / ri sul dang chu ngogs rnams so/ /gnas de rnams su mchog gi dngos grub rtag par thob par 'gyur te/ /'dir bsgrub par bya bas na sgrub pa'o/ /sgrub pa chen</text></item>
<item><p>304a5</p><section></section><text>po ni mchog gi dngos grub kyi sgrub pa'o/ /de nyid gzhan du mi 'gyur bas na rdo rje ste/ de ston par mdzad pa la yang de skad ces bya'o/ /dman pa'i dngos grub kyi bsnyen pa gsungs pa/ yang na zhes bya ba la sogs pa la brtul zhugs brtan pa ni/ dam tshig mnyam pa'o/ /dang po stong nyid</text></item>
<item><p>304a6</p><section></section><text>byang chub ste/ /gnyis pas sa bon sdud pa yin/ /gsum pa la ni gzugs rdzogs te/ /bzhi pa na ni yig 'bru dgod/ /ces bya ba ni rdo rje bzhi'o/ /rdo rje gsum zhes bya ba la sogs pas ni don de nyid bstan te gzugs rdzogs pa'i mthar thug pa ni rdo rje gsum mo/ /sngags kyi de</text></item>
<item><p>304a7</p><section></section><text>kho na nyid ni de kho na nyid gsal bar byed pa'i sngags kyi yi ge dgod pa ste snying ga dang mgo bo dang mgrin pa rnams dang snying ga ru zhes zlas dbye bar bsdu'o/ /bsnyen pa'i dus su cho ga 'dis rang gi lha bsgom par byas na sgrub pa'i dus su dngos grub thob par 'gyur ro/ /dngos grub</text></item>
<item><p>304b1</p><section></section><text>mchog gi sgrub pa ni le'u bco lnga pa'i dang por rgyas par ston par 'gyur ro/ /de las 'dir cung zad cig brjod par bya ste/ dus bzhi dag tu zhes bya ba la sogs pa la rab tu sbyor ba ni nges pa'o/ /blo dang ldan pa zhes bya ba ni rigs kyi tshogs dgang ba la lta bas mthong bas so/ /gnas lnga zhes bya ba ni</text></item>
<item><p>304b2</p><section></section><text>rigs kyi rig ma'i mgo dang snying ga dang lte ba dang pad+ma dang rkang pa rnams su'o/ /ye shes rdo rje'i yi ge oM/ /zhes bya ba la ye shes rdo rje ni hUM gis sbyangs pa'i rdo rje'o/ /oM ni rab sngags te des sbyangs pa'o/ /bsgoms nas zhes pa ni pad+mar gzhug pa'o/ /sdom pa gzhug par bya zhes bya ba la</text></item>
<item><p>304b3</p><section></section><text>sdom pa ni bde ba'i mchog ste/ bde ba chen po spro bar bsgom pa'o/ /de gzhug pa ni rab tu gzhug pa ste de las gzhan mi dmigs pa'o/ /der cir 'gyur zhe na/ zhag bdun zhes bya ba la sogs pa la rdo rje ni bde ba chen po'o/ /de'i dam tshig ni spro ba'o/ /dngos grub ni de las skyes</text></item>
<item><p>304b4</p><section></section><text>pa'i mchog gi dngos grub bo/ /myur ba ni mgyogs par thob par 'gyur ba'o/ /zhag grangs bye brag ni zhag bdun nam zla ba phyed dang gnyis kyi bar du'o/ /rab tu bskul ba ni bskyod par bya ba'o/ /rgyas par bshad ces bya ba ni mchog gi dngos grub kyi'o/ /dman pa'i dngos grub kyi ji snyed</text></item>
<item><p>304b5</p><section></section><text>cig ce na/ gsang ba mchog ces bya ba la sogs pa smos te/ gsang ba mchog ni byang chub sems dpa' rnams kyi lus dang ngag dang sems so/ /de las byung ba ni dman pa'i dngos grub ces bya ba'i don te/ zla ba phyed kyis grub par gsungs/ /zhes bya ba ni sku dang gsung dang thugs</text></item>
<item><p>304b6</p><section></section><text>rnams kyi zla ba phyed kyis gdon mi za zhes gsungs pa'o/ /dman pa'i dngos grub kyi sgrub pa gsungs pa/ de la zhes bya ba la sogs pa la/ de la zhes bya ba ni dman pa'i dngos grub kyi rgyu mtshan la'o/ /'di ni zhes bya ba ni 'og nas 'byung ba'i tshigs bcad gnyis so/ /nye bar sgrub pa</text></item>
<item><p>304b7</p><section></section><text>zhes bya ba ni sku rdo rjer byin gyis brlabs pa'o/ /sgrub pa ni gsung rdo rjer ro/ /sgrub pa chen po ni thugs rdo rjer ro/ /de dag gi sdom pa ni kun du gsol ba gdab pa ste de'i yul brjod par bya ba 'di la yod pas de skad ces bya'o/ /de dag gis ni nyin re zhing dus tshigs rnams su rdo rje rnam pa bzhis</text></item>
<item><p>305a1</p><section></section><text>rang gi sbyar ba la gnas te/ rdo rje gcig gi dngos grub la ni ci rigs par tshigs su bcad pa gnyis sdom par bya la/ rdo rje gsum gyi dngos grub la tshigs su bcad pa gnyis pa gsum gyis sdom pa gsum byas la las rnams byas na zla ba phyed kyi nang rol</text></item>
<item><p>305a2</p><section></section><text>du 'grub par 'gyur ro zhes bstan pa yin no/ /sangs rgyas rnams kyi sku 'dzin pas na/ sangs rgyas sku 'dzin te sku rdo rje'o/ /dpal dang ldan pa ni rigs dang sbyor ba'o/ /rdo rje gsum po mi phyed dngos/ /zhes bya ba ni thun mong nyid du grub pa 'di yin pas de skad ces bya'o/ /byin gyis</text></item>
<item><p>305a3</p><section></section><text>brlab pa nyid gnas te phun sum tshogs pa'o/ /sku'i rdo rje zhes bya ba ni bdag gi sku rdo rje'o/ /phyogs bcur bzhugs pa'i sangs rgyas zhes bya ba ni gang rnams kyi sku rdo rje 'dzin pa'i sku 'dzin pa rnams te/ sku rdo rje 'jug pa na de rnams kyis kyang 'jug pa rnams so/ /de'i zhes bya ba ni sgrub pa'o/ /rdo rje'i</text></item>
<item><p>305a4</p><section></section><text>gsang ba de'i'o/ /sku'i mtshan zhes bya ba ni skus nye bar mtshan pa ste nyid kyi sku rdo rje dang bcas pa'i sku yang zhugs pa'o/ /'dir tshigs su bcad pa gnyis ni sdom pa yin la/ tshigs su bcad pa gsum pa ni de'i 'bras bu yin par bshad do/ /'di'i rjes su 'brangs nas tshigs su bcad pa</text></item>
<item><p>305a5</p><section></section><text>gsum po gzhan dag kyang sbyar bar bya'o/ /chos zhes bya ba ni gsung rdo rje'o/ /gsung lam zhes bya ba ni sangs rgyas thams cad kyi gsung gi gnas so/ /gsung lam las byung ba zhes bya ba ni rang gi gsung gi rdo rje dang rang gi gsung rnams kyis 'jug pa'i phyir ro/ /de bzhin gshegs pa thams cad kyi</text></item>
<item><p>305a6</p><section></section><text>thugs ni rdo rje'i thugs te de 'dzin pa'i phyir rdo rje'i thugs 'dzin pa'i thugs rdo rje'o/ /lam gsum las byung can zhes bya ba ni rang gi thugs rdo rje'i lam gsum dang rang gi sku dang gsung dang thugs kyi lam gsum las byung zhing 'jug pa gang la mnga' ba de dag la de skad ces bya'o/ /nges par byin</text></item>
<item><p>305a7</p><section></section><text>gyis brlab par mdzad pa'i phyir sangs rgyas zhes bya ba la sogs pa gsungs pa la/ rmongs bdag ces bya ba ni dgongs par mi mdzad pa'i phyir ro/ /tshal bar 'gas pa zhes bya ba ni ji ltar de dag la tshal bar 'gas pa mi srid pa de bzhin du shin tu 'da' ba yang zhes bya ba'i don to/ /de ltar rdo rje gsum</text></item>
<item><p>305b1</p><section></section><text>gyis byin gyis brlabs pa yod na yang / rdo rje gcig nyid kyi mnyam pa nyid du 'grub cing cig shos dag la ni cha yis yin te/ rdo rje dam tshig rnams ni 'bras bu dang bcas pa nyid kyi phyir gsum po mnyam pa nyid du grub pas na rdo rje gsum gyi dngos grub nyid du 'gyur ro/ /rdo rje sbyor ba zhes bya ba la</text></item>
<item><p>305b2</p><section></section><text>sogs pa la rdo rje ni sku rdo rje la sogs pa'o/ /de rnams kyis byin gyis brlab pa'i phyir gsol ba 'debs pa ni sbyor ba ste rdo rje sbyor ba'o/ /de'i dam tshig rnams ni dman pa'i dngos grub kyis lhag par mos pa'o/ /de dang grub pa'i mchog ni dngos grub mchog gi sgrub pa ste rdo rje sbyor ba'i dam tshig</text></item>
<item><p>305b3</p><section></section><text>dngos grub mchog go/ /de bstan pa yang yin la le'u yang yin pas so/ /gsang ba 'dus pa'i bshad sbyar snyim pa'i me tog las le'u bcu gnyis pa'o// //le'u 'di'i don ni sgrub pa chen po yin no/ /de la mngon par rtogs pa cha gnyis te rdo rje bzlas pa dang rig pa'i skyes bu bsgom pa'o/ /</text></item>
<item><p>305b4</p><section></section><text>lhag ma rnams ni zhar las 'ongs pa'o/ /de nas zhes bya ba la sogs pa la bcom ldan 'das zhes bya ba ni gdon par mi bya ste/ tshigs bcad las lhag pa yin pas so/ /ye shes ni sna tshogs pa'o/ /rdo rje ni sku la sogs pa'i rdo rje'o/ /de rnams kyi mchog ni tshogs te yang dang yang du spros pa'o/ /</text></item>
<item><p>305b5</p><section></section><text>de 'dzin pa ni yang dang yang du sdud pa'i phyir te/ de ltar na ye shes rdo rje mchog 'dzin pa'o/ /blo ldan ni ye shes phul du byung ba de nyid rdo rje bzlas pa dang ldan pa'o/ /sems can kun don phan pa'o/ /de'i ched du yang dag par byung ba ni tshogs pa ste/ 'dus pa mdzad pa zhes bya ba'i don to/ /ston pa ni ston pa po ste/</text></item>
<item><p>305b6</p><section></section><text>yang dag pa thams cad ston pa'i mthu dang ldan pas ni ston chen no/ /thams cad yang dag par nan tan du byed pa'i rten nyid yin pa'i phyir dang 'bras bu nyid yin pa'i phyir na thub pa dang kun don no/ /rdo rje 'chang ni rdo rje 'chang ngo / /dam tshig ni ye shes kyi rdo rje'o/ /de'i de nyid ni rdo rje gsum mi phyed pa nyid do/ /de</text></item>
<item><p>305b7</p><section></section><text>mkhyen par mdzad pa de ltar na dam tshig de nyid mkhyen pa'o/ /de la phyag 'tshal nas zhes bya ba ni btud pas so/ /mchod de zhes bya ba ni gzugs rdo rje la sogs pa'i sprin gyis so/ /sgra gcig nyid yin pa'i phyir rdo rje yang de yin la zhal gyi sgo re re nas gsungs pa'i phyir gsung yang yin pa de ltar na rdo rje dbyings</text></item>
<item><p>306a1</p><section></section><text>so/ /de yang 'chad par 'gyur ba'i tshigs su bcad pa drug go/ /de gsungs pa ni bka' stsal pa'o/ /de la dang pos bzlas pa nyid kyi bstod pa ni e ma'o zhes bya ba la sogs pa la e ma zhes bya ba ni ngo mtshar ro/ /tshul dang rigs pa dang yongs su shes pa ni rnam grangs yin no/ /</text></item>
<item><p>306a2</p><section></section><text>sangs rgyas tshul re bzang zhes bya ba ni ye shes kyi rdo rje shin tu rnam par dag pa'i de bzhin nyid kyi bdag nyid can gyi chos kyi sku'o/ /de nyid ni sangs rgyas rnams kyi byang chub yin la/ de nyid ni bzang ba yin te nam mkha' dang mnyam pa'i phyir ro/ /nam mkha'i khams thams cad khyab pa'i sangs rgyas</text></item>
<item><p>306a3</p><section></section><text>thams cad kyi sku dang gsung dang thugs ni sangs rgyas kyi chos rnams yin la de nyid ni sangs rgyas yin zhing de ni sngags yin te/ de rnams bzang ba nyid de chos kyi sku las byung ba nyid du yongs su shes na ni sangs rgyas tshul re bzang ste/ de yang ye shes rdo rje las rtsa ba'i sngags kyis de rnams spros</text></item>
<item><p>306a4</p><section></section><text>pa'i phyir ro/ /byang chub tshul gyi mchog ces bya ba ni chos kyi sku'i bdag nyid can gyi byang chub de nyid ni mchog ste sangs rgyas kyi chos kyi mchog rang bzhin nyid du yongs su shes pa ni byang chub kyi tshul gyi mchog ste/ de yang rtsa ba'i sngags kyis ye shes rdo rje nyid las spros pa'i ye shes rdo rje rnams</text></item>
<item><p>306a5</p><section></section><text>dang de rnams ro gcig par byed pa'i phyir ro/ /chos kyi tshul re zhi zhes bya ba ni sangs rgyas kyi chos de rnams nyid zhi ba nyid de gzung bar bya ba'i ngo bo nyid rang gi shes pa tsam nyid du yongs su shes pa ni zhi ba'i chos kyi tshul te de yang ye shes kyi snying pos de rnams dbye ba gsum po sdud pa'i phyir ro/ /</text></item>
<item><p>306a6</p><section></section><text>sngags kyi tshul re brtan zhes bya ba ni sngags de rnams nyid de/ brtan pa ni snying po nyid de de dag gi shes pa yang yod pa ma yin te/ gzung ba med na 'dzin pa yang med pa'i phyir gnyis kyis stong pa'i mtshan nyid du yongs su shes pa gang yin pa de ni sngags kyi tshul du brtan pa ste/ de yang</text></item>
<item><p>306a7</p><section></section><text>byang chub bdag med pa'i sngags kyis de rnams de bzhin du nges pa'i phyir ro/ /rdo rje bzlas pa ni rnam pa gnyis te gcig las spros pa dang kun las spros pa'o/ /de ltar dang po la tshigs su bcad pas bstod nas gnyis pa la bstod pa'i phyir/ ma skyes pa'i chos rnams ni zhes bya ba la</text></item>
<item><p>306b1</p><section></section><text>sogs pa gsungs te nam mkha'i khams thams cad khyab par mdzad pa'i sangs rgyas rnams kyi sku dang gsung dang thugs de dag nyid ni sangs rgyas rnams kyi chos kho na yin pas na chos rnams ni'o/ /de rnams las ye shes 'byung ba ni nges pa bskyed pa'o/ /rab tu bshad pa ni sangs rgyas thams cad</text></item>
<item><p>306b2</p><section></section><text>kyis rab tu bsngags pa'o/ /ji lta bu las she na/ ma skyes pa las te chos kyi sku'i dkyil 'khor la bzhugs pa'i sku gsum po nyid 'di ltar khyab par byed par snang gi snga na med pa 'byung ba ni ma yin no/ /de yang rtsa ba'i sngags kyis dbye ba gsum las rang rang gi rigs spro ba nyid do/ /ji lta bu las</text></item>
<item><p>306b3</p><section></section><text>she na/ ngo bo nyid kyi khyad par can las te khyad par ni mchog gi tshul bdag med pa'o/ /de nyid kyi dngos po ni ngo bo nyid de rang bzhin 'di dag la yod pas na de skad ces bya'o/ /de rnams las ye shes 'byung ba de yang zhe sdang gi sngags kyis ye shes rdo rje nyid las spros pa'i ye shes rdo rje rnams dang de</text></item>
<item><p>306b4</p><section></section><text>rnams ro gcig tu byed pa'i phyir ro/ /yang ji lta bu las she na/ rnam par mi rtog pa las de rnam par brtag par bya ba yin pas na rnam par rtog pa ste/ gzung ba'i ngo bo nyid do/ /de med pas na rnam par mi rtog pa las te 'di ni nga'i sems tsam yin no zhes bya'o/ /de yang gti mug gi sngags</text></item>
<item><p>306b5</p><section></section><text>kyis ye shes rdo rje de rnams bsdus pa'i phyir ro/ /yang ji lta bu las she na/ yang dag las zhes bya ba gnyis kyis stong pa'i ngo bo nyid yin pa'i phyir phyin ci ma log pa'i rang bzhin las te de dag ni shes pa yang ma yin te gzung ba med na 'dzin pa yang med pa'i phyir ro/ /de yang de bzhin du bsdus pa</text></item>
<item><p>306b6</p><section></section><text>de rnams 'dod chags kyi sngags kyis de bzhin du nges pa'i phyir ro/ /de ltar rdo rje bzlas pa la bstod nas de nyan par 'dod pa'i gdul bya rnams la de bstan par bya ba'i phyir/ bcom ldan 'das la gsol ba btab pa'i tshigs su bcad pa bzhi ni yid 'ong zhes bya ba la sogs pa gsungs te 'dis</text></item>
<item><p>306b7</p><section></section><text>dga' zhing don dam pa yang dag par shes pas na yid 'ong ngo / /gti mug dang 'dod chags dang rtsa ba dang zhe sdang gi sngags ni sngags rnams kun no/ /de rnams bsdus pa ni gang las bar ma chad par brjod pa yod pa'o/ /gang la ye shes che ste yongs su shes pa bzhi yod pa'o/ /sku gsum ni dbye</text></item>
<item><p>307a1</p><section></section><text>ba gsum ste/ ye shes rdo rje mi phyed pa'i dkyil 'khor gang la yod pa de la de skad ces bya'o/ /rdo rje rnams kyis sam rdo rje rnams kyi spro ba dang bsdu ba ni rdo rje bzlas pa'o/ /rdo rje bzlas pa'i bskal pa'i 'bras bu ni sangs rgyas ye shes zhes bya ba la sogs pa gsungs te de bzhin</text></item>
<item><p>307a2</p><section></section><text>gshegs pa thams cad kyi sku dang gsung dang thugs rdo rje gsum po mi phyed pa'i bdag nyid can gyi de kho na nyid ni rang gi ye shes rdo rje'o/ /de bsgom pa ni yang dag par shes pa ste/ rdo rje bzlas pa zhes bya ba'i don to/ /nye ba'i 'bras bu ni rdo rje bzlas pa zhes bya ba la sogs pa gsungs te/ /rdo rje rnams</text></item>
<item><p>307a3</p><section></section><text>gcig tu sbyor ba ni rdo rje'i sbyor ba'o/ /gal te gcig las spros pa ni gsum la sdud pa'i phyir ji ltar rdo rje gcig la sbyor ba yin zhe na/ de nyid las spros pa'i phyir dang de nyid kyis ro gcig par byed pa'i phyir dang de nyid kyi rab tu dbye ba las sdud pa'i phyir ro/ /'di ni re zhig lha thams cad kyi thun mong</text></item>
<item><p>307a4</p><section></section><text>gi sngags bzhi'i don gyi bzlas pa bstan pa'i phyir gsol ba 'debs pa yin no/ /thun mong ma yin pa'i sngags kyis don gyi bzlas pa ni gsang sngags zhes bya ba la sogs pa gsungs te/ rigs ni de kho na nyid lnga ste sangs rgyas rnams so/ /gsang sngags ni khro bo'i nyams la sogs pa'o/ /</text></item>
<item><p>307a5</p><section></section><text>de rnams kyi sku dang gsung dang thugs kyi mtshan nyid can ni sku la sogs pa'i de kho na nyid yang dag par shes pa'o/ /gsungs zhes bya ba ni ston cig pa'o/ /ye shes rgya mtsho ni ye shes kyi phung po ste 'dis ni 'khor snod du rung ba gsungs pa yin no/ /sku gsung thugs kyi zhes bya ba la sogs</text></item>
<item><p>307a6</p><section></section><text>pa'i rdo rje bzlas pa'i bgrod pa gcig pa nyid gsungs pa yin no/ /rdo rje ni sangs rgyas dang byang chub sems dpa' rnams so/ /de rnams kyi sngags dang sngags rnams kyis so/ /rab bsgoms pas ni yang dag par shes pa ste thun mong ma yin pa'i bzlas pa de rnams kyis zhes bya ba'i don to/ /ye</text></item>
<item><p>307a7</p><section></section><text>shes ni bla na med pa'i byang chub ste mnyam pa med pa de thob par gyur pa'o/ /de nas zhes bya ba ni gsol ba btab pa'i rjes thogs la'o/ /ci'i phyir ston pa yin zhe na/ 'di ltar/ nam mkha'i rdo rje'i ye shes 'byung / /nam mkha' dang rdo rje ni nam mkha' rdo rje ste ye shes kyi 'khor lo'o/ /</text></item>
<item><p>307b1</p><section></section><text>de'i ye shes ni sngags bzhi'i tshul du'o/ /de 'byung ba ni rtsa ba'i rgyu'o/ /de nyid ni byed pa po yin zhing ye shes kyi dkyil 'khor skyed pa po yin te/ de las rigs kyi tshogs spros pa'i phyir ro/ /dam pa'i mchog gi gtso bo mdzad pa'i phyir dam pa'i mchog gi gtso bo'o/ /dam pa mchog</text></item>
<item><p>307b2</p><section></section><text>ni rigs kyi tshogs yin la de rnams kyi gtso bo ni mchog tu phyed pa ste/ ye shes mchog gi dkyil 'khor la sdud par mdzad pa'i phyir ro/ /de la dang por ye shes kyi dkyil 'khor gsungs pa sngags kyi don kun zhes bya ste/ ye shes bzhi yongs su shes pa'i de kho na nyid kyi bzlas pa ste/</text></item>
<item><p>307b3</p><section></section><text>yang dang yang bzlas par bya ba la bkod pa zhes bya bar sbyar ro/ /ye shes sems dpa'i thugs ka'i zla ba la rnam par bkod pa ni bkod pa'o/ /ji ltar bkod ce na/ /rdo rje dbye ba gsum ni mthar ji ltar 'gyur ba ste/ dbye ba gsum ni sku dang gsung dang thugs rdo rje ste ye shes rdo rje'i mthar</text></item>
<item><p>307b4</p><section></section><text>thug pa'i logs gsum gang yin pa'i bkod pa la de skad ces bya'o/ /bkod pa 'di nyid la brjod gsum/ /zhes bya ba ste/ gsum dang rdo rje zhes bya ba'i dbang du byas nas so/ /ji lta bu zhe na/ rdo rje gsum mi phyed mtshan nyid de rdo rje gsum dbyer mi phyed pa'i ye shes kyi mtshan nyid la</text></item>
<item><p>307b5</p><section></section><text>so sor rtog pa'o/ /kha cig na re sku rdo rje la sogs pas spyi bo dang lkog ma la sogs par byin gyis rlob pa gang yin pa de nyid rdo rje gsum 'di yin mod ces zer mod kyi de ni bden pa ma yin te/ shes zin pa de tshig 'di la rtsol ba mi rung ba'i phyir dang / rdo rje'i dbye ba gsum gyi mthar gyi sgra ni de'i rjod</text></item>
<item><p>307b6</p><section></section><text>par byed pa ma yin pa'i phyir dang / ye shes kyi dkyil 'khor gyi thugs ka las gzhan mi rung ba'i phyir dang / mnyam par gzhag pa rnams la spro ba dang bsdu ba cig car mi nus pa'i phyir dang / dkyil 'khor kun gyi logs rnams la/ zhes logs smos pa'i phyir dang / longs spyod kyi dkyil</text></item>
<item><p>307b7</p><section></section><text>'khor dang sku la sogs pa byin gyis brlabs pa dag kyang bco brgyad pa las rdo rje 'chang ba gang yin pa'i rig pa yod pa'i sbyor ba dang / bdag byin rlabs sogs de bzhin te/ /de yi longs spyod bzhir zhes bya/ /zhes tha dad par gsungs pa'i phyir ro/ /shin tu spros pas chog go zhes bya ba ni de skad</text></item>
<item><p>308a1</p><section></section><text>gsungs pa'i dgos pa'o/ /kyang gsungs so zhes bya ba ni rdo rje'i bzlas pa rgyas par ro/ /rnam pa gsum dag ces bya ba ni sku dang gsung dang thugs tha dad pa'i phyir ro/ /spro ba ni khyab par byed pa'i sprul pa'o/ /ngos rnams su zhes bya ba ni phyogs char te rigs mthun</text></item>
<item><p>308a2</p><section></section><text>pa nyid yin pa'i phyir dang de rnams nyid la mthar bsdu ba'i phyir ro/ /sangs rgyas thams cad kyi rdo rje gsum gyi thugs dang mtshungs pa 'di la yod pas na rdo rje gsum gyi thugs 'dra ste de rnams sems tsam nyid du yang dag par mthong ba'i phyir ro/ /rnam pa gsum po ni ji lta bu bya ba gzhan</text></item>
<item><p>308a3</p><section></section><text>yang gang yin zhe na/ sangs rgyas rnams kyi zhes bya ba la sogs pa gsungs te/ bsgoms nas zhes bya ba ni yang dag par spros nas so/ /mchod pa'i mchog brtag pa na mchod pa'i mchog bskyed pa'o/ /de rnams byed pa po gang gis spro ba rnam pa gsum dang / mchod par bya ba yin zhe na/</text></item>
<item><p>308a4</p><section></section><text>ye shes rdo rje byas na ni'o/ /mchod pa'i rdzas gang gis mchod ce na/ sangs rgyas rnams kyi zhes bya ba la sogs pa gsungs so/ /ye shes rdo rje zhes bya ba ni ye shes rdo rje las spro ba rnam pa gsum gyis so/ /byang chub mchog thob pa'i zhes bya ba ni bdag med par yongs su shes pa'i</text></item>
<item><p>308a5</p><section></section><text>sangs rgyas kyi chos thams cad khong du chud pa ni byang chub kyi mtshan nyid can yin pa'i phyir ro/ /de ltar gcig las spros pa'i rdo rje'i bzlas pa gsungs nas kun nas spros pa'i rdo rje'i bzlas pa gsungs pa'i phyir/ yang na zhes bya ba la sogs pa gsungs te/ dbye ba rnam pa gsum gyis</text></item>
<item><p>308a6</p><section></section><text>zhes bya ba ni sku dang gsung dang thugs kyi dbye ba rnam pa gsum gyi byed pa pos so/ /de dag las ji ltar spro zhe na/ so so dag tu ste re re las rigs mthun pa spro ba'i phyir ro/ /mchod pa'i mchog brtag pa ni ye shes rdo rje nyid kyis de bzhin du byas te gnod pa can med pa'i phyir ro/ /</text></item>
<item><p>308a7</p><section></section><text>'o na sngags gang gis ci zhig spro zhe na/ sku dang zhes bya ba la sogs pa gsungs te/ sku dang gsung dang thugs ni rtsa ba'i sngags kyis so/ /de rnams kyi bdag med pa ni zhe sdang gi sngags kyis zhes bya ba'i don to/ /dang po'i sngags gnyis kyis bsdu'o zhes bya ba ni lus pa las</text></item>
<item><p>308b1</p><section></section><text>shes par bya ste/ bco brgyad pa las/ sangs rgyas sna tshogs rdo rje'i bdag /ye shes sa bon bdag gis bsdu/ /byang chub bdag med sa bon gyi/ /brtul zhugs can gyis bdag med bzung / /zhes gsungs pa'i phyir ro/ /brjod nas zhes bya ba la sogs pa la ji ltar bden</text></item>
<item><p>308b2</p><section></section><text>pa rnams dang por mthong ba ni mthong ba'i lam yin pa de bzhin du 'dir brjod nas zhes bya ba ste sngags bzhi po dang por brjod nas zhes bya ba'i don to/ /rdo rje zhes bya ba ni sku dang gsung dang thugs ye shes kyi rdo rje'o/ /spro ba ni zhes bya ba ni spro ba nyid yin gyi bsdu ba ma yin te/ spro ba ma</text></item>
<item><p>308b3</p><section></section><text>byas pa la bsdu ba mi rung ba'i phyir ro zhes bya bar dgongs so/ /rdzogs nas zhes bya ba ni sngags bzhi po rdzogs par brjod pa ste/ tha ma brjod pa na zhes bya ba'i don to/ /rab tu bsdu bar bya zhes bya ba ni bsdu ba nyid bya'i spro ba ni ma yin no/ /gzhan du na tha ma nyid du mi 'gyur te spro ba</text></item>
<item><p>308b4</p><section></section><text>rnams nges par bsdu bar bya ba nyid yin pa'i phyir dang de bsdu ba'i ched du brjod par thal bar 'gyur ba'i phyir ro zhes bya bar dgongs so/ /brjod pa lhag ma rnams la ni bsdus nas kyang spro bar bya'o zhes don gyis rnyed par 'gyur ro/ /'on te dang por brjod pa'i sngags dang po dag gi don</text></item>
<item><p>308b5</p><section></section><text>gang yin zhe na/ dbye ba rnams dang sna tshogs pa'i ye shes tsam dang bdag med pas so/ /phyis brjod pa'i sngags phyi ma dag don gang yin zhe na/ dbye ba nyid kyis rdo rje dbye ba nyid dang rdo rje mnyam pa nyid do/ /'di de zhes bya ba ni khyed gsan par dgyes pa rdo rje bzlas pa'i ye shes che</text></item>
<item><p>308b6</p><section></section><text>'di gang yin pa de'o/ /ye shes nyid kyi spyan phye ba ste sgrib pa med pa de rnams la mnga' bas na de skad ces bya'o/ /de ltar thun mong gi rdo rje bzlas pa'i gzhung rgyas pas phyis bya ba gsungs nas lan cig bya ba'i thun mong ma yin pa'i rdo rje bzlas pa bstan pa'i phyir sku'i rdo rje zhes bya ba la</text></item>
<item><p>308b7</p><section></section><text>sogs pa gsungs te/ de skad du yang bco brgyad pa las/ rang rang gi ni ngo bo nyid/ /snying gar yid kyis rnam bsams te/ /gsang sngags bzlas pa'i dbye ba yis/ /zlos par byed cing spro zhing bsdu/ /zhes gsungs pa la/ rang rang gi ni ngo bo nyid/ /ces bya ba ni rang gi sku la</text></item>
<item><p>309a1</p><section></section><text>sogs pa ji lta ba bzhin gyi de kho na nyid do/ /rnam bsams te zhes bya ba ni nges par dpyad pa'o/ /snying la yid kyis zhes bya ba ni snying gar chud pa'i yid kyis te mnyam par gzhag pas zhes bya ba'i don to/ /de la rigs kyi sngags las skyes pa'i lus ni sku'o/ /ye</text></item>
<item><p>309a2</p><section></section><text>shes sems dpa'i thugs kar son pa'i mtshan ma ni thugs so/ /mtshan ma'i nang du son pa'i sa bon ni gsung ngo / /khro bo la sogs pa rnams kyi ni khro bo la sogs pa'i mnyam pa nyid ni thugs so/ /de las byung ba'i sngags dang lus kyi 'gyur ba ni rim bzhin du gsung dang sku'o/ /sangs rgyas</text></item>
<item><p>309a3</p><section></section><text>rnams kyi sku mnyam pa nyid du bsdus pa ni sku rdo rje'o/ /de'i mngon par byang chub pa ni mngon du byas pa ste sku'o/ /dngos dang dngos med rnam par dpyad pas mi dmigs pa ni thugs so/ /de yang ci zhig yin zhe na/ sangs rgyas sku ste nang du gyur pa dang 'khor lo'i rnam pa yin pa'i phyir zhes</text></item>
<item><p>309a4</p><section></section><text>pa'i tshogs te ye shes kyi 'khor lo zhes bya ba'i don to/ /de ji ltar na dngos dang dngos med dpyad ce na/ lus 'di rnams kyis ma skyes pas lus kyi ngo bo nyid med pa yin la/ ye shes lus su snang bar skyes pas dngos po med pa yang ma yin te/ 'di dag ye shes kyi 'khor lo'i zhes</text></item>
<item><p>309a5</p><section></section><text>bya ba ni 'khor lo'i nang du zhugs pa'i rang gi ngag oM zhes bya bas 'khor lo'i don lus te ston par byed pa yin te/ gdod nas ma skyes pas stong pa nyid kyi rang bzhin gyis yid nyid do zhes bya ba ni 'di'i don yin no/ /de ltar gang sku dang thugs dang gsung rnams yang dag par mtshon pa ni sku'i</text></item>
<item><p>309a6</p><section></section><text>bzlas par bshad pa ste/ rnam par snang mdzad kyi bzlas pa zhes bya ba'i don to/ /sangs rgyas rnams kyi gsung sdud pa ni gsung gi dam tshig go/ /de'i mngon par byang chub pa ni sku'o/ /sgra dang sgra min rnam dpyad pa ni thugs te/ sangs rgyas rnams kyi gsung ni chos rnams brjod du</text></item>
<item><p>309a7</p><section></section><text>med pas sgra ma yin no/ /chos nyid gsal bar mdzad pas sgra ma yin pa yang ma yin no/ /ci zhig ce na/ gsung gi rdo rje zhes bya ste/ sangs rgyas thams cad kyi gsung gi mtshan ma pad+ma dmar po'o/ /dmar po ni mtshon pa'i don yin te/ pad+ma ni dag pa'i don te de bas na pad+ma'i don gyis</text></item>
<item><p>309b1</p><section></section><text>sgra ma yin la dmar po'i don gyis ni sgra ma yin pa yang ma yin no zhes bya ba'i don to/ /shes zhes bya ba ni mtshan ma'i don 'di'i lus te/ a zhes bya ba'i rang gi ngag gis rab tu ston to/ /tha snyad nam mkha' lta bu ste/ /don dang ming dang blo rnams su/ /rnam par mi rtog pa zhes bya</text></item>
<item><p>309b2</p><section></section><text>ba'i don to/ /de ltar gang sku dang gsung dang thugs rnams yang dag par mtshon pa de ni gsung gi bzlas par bshad de/ snang ba mtha' yas kyi bzlas pa zhes bya ba'i don to/ /sangs rgyas rnams kyi thugs ni mnyam pa nyid ni thugs kyi dam tshig ste/ de'i mngon par byang chub pa ni sku'o/ /</text></item>
<item><p>309b3</p><section></section><text>gnas pa'i rdo rje rnam dpyad pa ni thugs te/ gnas pa ni dga' ma rnams so/ /rdo rje ni reg bya rnams so/ /de dag gnyis su med pa ni rnam par dpyad pa ste/ 'di la gnas pa yang med la rdo rje yang med pa'o/ /'o na ci zhig ce na/ thugs kyi rdo rje zhes bya ba smos te/ thugs ni mi bskyod pa'o/ /</text></item>
<item><p>309b4</p><section></section><text>de'i rdo rje nag po rtse lnga pa ste/ de yang thugs 'dren pas na nag po yin la reg bya dang rig pa rnams bsdus pas na rtse lnga pa'o/ /shes zhes bya ba ni lus te rdo rje'i don gzung ba gnas pa dang 'dzin pa rdo rje gnyis su med par gyur pa gzung ba dang 'dzin pas stong pa'i yid tsam ni hUM zhes bya'o/ /de</text></item>
<item><p>309b5</p><section></section><text>ltar gang sku la sogs pa yang dag par mtshon pa ni sems kyi bzlas par bshad de mi bskyod pa'i bzlas pa zhes bya ba'i don to/ /dga' ma rnams ni don yin la/ de'i rjes su 'gro ba ni bde ba'i rang bzhin du ro gcig tu gyur pa'o/ /de nyid ni rang gi ngag swA zhes bya ba ni des brjod par bya ba yin</text></item>
<item><p>309b6</p><section></section><text>pas bzlas pa'o/ /de ji lta bu zhig ce na/ ngo bo nyid med pa ste/ ngo bo ni sku bsdus pa'o/ /med pa ni thugs bsdus pa'o/ /de dag gnyis su med par gyur pa ni ngo bo nyid med pa rin po che'i rnam pa yin pas na bzang po'o/ /dus gsum sangs rgyas rnam dpyad pa/ /zhes bya ba ni mnyam</text></item>
<item><p>309b7</p><section></section><text>pa nyid kyi ye shes so/ /de nyid rin chen bzlas pa ste rin chen 'byung ldan gyi bzlas pa'o/ /de las sangs rgyas rnams kyi gsang ba gsum pa mnyam pa'i bde ba mngon par byang chub pa ni sku'o/ /snying gar chud pa'i yid bzhin gyi nor bu ni thugs so/ /de'i nang na gnas pa'i yi ge swA ni</text></item>
<item><p>310a1</p><section></section><text>gsung ste/ yi ge gsum gyis ni thams cad rdo rje'i don gyis rjes su 'gro bar bstan to/ /sku'i sprin rnams spro ba zhes bya ba ni sangs rgyas kyi zhing rnams thams cad du khyab par 'khor lo lta bu'i rnam par spro ba ste sku'o/ /'gro dang 'gro min rdo rje zhes bya ba la 'gro ba yang de yin</text></item>
<item><p>310a2</p><section></section><text>la 'gro min yang de yin te/ de'i rdo rje ni mtshan ma ste/ des mtshon pa'i phyir ro/ /de nyid rang gi sngags kyis brjod par bya ba'i sgra don yin pas rdo rje don to/ /de bas na 'gro ba dang 'ong ba ma yin pa'i ston pa'i mtshan ma ni thugs so/ /'gro ba dang 'ong ba ma yin pa'i don ni sngags kyi gsung</text></item>
<item><p>310a3</p><section></section><text>ngo / /'di ltar 'di'i mtshan ma ni ral gri ste de yang 'debs na thams cad 'gro ba yin la lag par gnas pas na mi 'gro ba yang yin no/ /de bzhin du thogs med spros pas ni kun du 'gro ba yin la gnas pas mi 'gro ba yin pa'i don te/ yi ge has ston te kun du 'gro bar gnas</text></item>
<item><p>310a4</p><section></section><text>pa zhes bya ba'i don to/ /de ltar gang sku dang thugs dang gsung rnams yang dag par mtshon pa 'di ni thogs med kyi bzlas pa ste/ rigs rnams kyi bzlas pa'o/ /yi ge rnams 'dus pa'i tshig ni yi ge'i tshig ste/ de sgrub pa po rang gis gang thos pa'o/ /rang zhes bya ba ni</text></item>
<item><p>310a5</p><section></section><text>bdag nyid de dam tshig sems dpa'o/ rdo rje zhes bya ba ni sku dang gsung dang thugs rnams dang ye shes kyi rdo rje rnams so/ /drag po ni lnga po de nyid kyis lhan cig tu gsang mthon por sgrogs pa'o/ /dkyil 'khor zhes bya ba ni sngags rnams kyi snying po bsdus pa ste/</text></item>
<item><p>310a6</p><section></section><text>hUM zhes bya ba la sogs pa 'brug gi sgra lta bu sgrogs pa gang la yod pa'o/ /ji ltar sgrogs she na/ khro bo'i dam tshig ye shes dag gis te/ dam tshig ni smin ma bcum pa la sogs pa'o/ /ye shes ni nyams su myong ba'o/ /de gang sems dpa' rnams kyis sku dang gsung dang</text></item>
<item><p>310a7</p><section></section><text>thugs rnams yang dag par mtshon pa de ni khro bo'i bzlas pa'o/ /thabs dang bcas pas 'dod pa rnams dang gnyis su med par bstan pa ni 'dod pa'i don to/ /myos par gyur pa ni shin tu chags pa'o/ /kun du skyob cing phan par dga'/ /zhes bya ba ni sems can rnams la skyob pa dang</text></item>
<item><p>310b1</p><section></section><text>phan pa don du gnyer ba'o/ /sems can zhes bya ba ni dam tshig sems dpa' la sogs pa lnga'o/ /gti mug gnas zhes bya ba ni rab bsngags yin la gzhag pa ni de dag gis de brjod pa zhes bya ba'i don to/ /de lta bu gang yin pa de ni gti mug gi bzlas pa ste des sku dang thugs dang gsung</text></item>
<item><p>310b2</p><section></section><text>rnams yang dag par mtshon pa'o/ /nang du reg pa'i ro ni 'dod chags so/ /de las byung ba'i tshig ni yi ge A'o/ /lus dang ngag dang sems ni lus dang ngag dang sems rnams dang lus ngag sems te dam tshig sems dpa' la sogs pa'o/ /de rnams kyi mdzad pa ni de rnams kyi mdzad</text></item>
<item><p>310b3</p><section></section><text>pa'o/ /sems de rnams 'dod gnas te 'dod chags kyis bslang ba'i lus kyi las la gzhag pa ste/ bzlas pa gang yin pa de ni 'dod chags pa'o/ /zhe sdang rdo rje ni gnyis su med pa so sor rtogs par gyur pa'i lus kyi las so/ /de las byung ba'i sems ni dga' ba'o/ /</text></item>
<item><p>310b4</p><section></section><text>de'i lus la sogs pa la gnas pa zhe sdang gi gnas ni hUM ste/ de la zhen pas sems pa lnga po zlos par byed pa gzhag pa'i bzlas pa gang yin pa de ni zhe sdang gi bzlas pa'o/ /gti mug la sogs pa gsum po dam tshig gang du bsdus pa'i de kho na nyid ni dam tshig de nyid rdo rje</text></item>
<item><p>310b5</p><section></section><text>gsum mo/ /dbu ma zhes bya ba ni gti mug la sogs pa rnams bri ba med pas 'phel ba yang med pa'o/ /de nyid ces bya ba ni de bzhin nyid do/ /rdo rje thams cad ces bya ba ni dam tshig sems dpa' la sogs pa lnga po gang du zlos pa de ma ning gi bzlas pa ste/ ma ning ni bud med kyang ma yin</text></item>
<item><p>310b6</p><section></section><text>la skyes pa yang ma yin pa bzhin 'dir yang gti mug la sogs pa rnams 'phel ba dang 'bri ba'i mtshan nyid kyis skyes pa dang bud med ma yin pas ma ning ngo / /khro bo la sogs pa'i bzlas pa dag ni las kyi dbye ba dang lha'i dbye bas rig par bya'o/ /rdo rje bdag po rnams ni 'dod</text></item>
<item><p>310b7</p><section></section><text>pa drug go/ /de thams cad ni 'dod chags de nyid don bsgom pa ste/ 'dod chags kyang yin la don yang yin te/ de la sems pa ni 'dod chags kyi don la sems pa'o/ /sems can zhes bya ba la sogs pa ni go sla'o/ /'dis ni de'i rnal 'byor pa 'dod pa lnga'i lus</text></item>
<item><p>311a1</p><section></section><text>gnyis rang gi lus gnyis la bcug ste/ 'dod chags kyi bzlas pa bya'o zhes bya bar 'gyur ro/ /'dod pa rnams kyi don der brtson zhing bsdus pa'i rnal 'byor pas 'dod pa lnga gnyis su med pa'i sbyor bas 'dod chags kyi bzlas pa bya'o/ /'dod pa'i longs spyod ces bya ba</text></item>
<item><p>311a2</p><section></section><text>la sogs pas ni spyan la sogs pa'i bzlas pa'i dam tshig bstan to/ /rig pa'i rgyal po ni dam tshig rdo rje la sogs pa drug ste/ gti mug gi dam tshig gi yul las skyes pas so/ /de nyid kyis na 'khor lo can no/ /ma ning gi gnas ni gti mug gi bzlas pa ste/ skyes pa dang bud</text></item>
<item><p>311a3</p><section></section><text>med gnyis su med pa'i don gyis shin tu 'khyud pa'i phyir dngos grub ni der gnas pa'i grub pa'o/ /zhe sdang gi gnas ni zhe sdang gi rigs so/ /gsad pa ni snang ba med par byed pa'o/ /de bas na de nyid ni zhe sdang 'das pa'o/ /sgrub pa zhes bya ba la sogs pas ni dam</text></item>
<item><p>311a4</p><section></section><text>tshig gsungs te/ gsad par bya ba gdug pa rnams kyis nam mkha' khyab par bsams na/ hUM zhes bya bas snang ba med par byas pas gsad par bya'o/ /mchog gi chos ni dad pa dang shes rab la sogs pa'o/ /skyes bu chen po zhes bya ba ni shin tu khro bo'i skyes bu'i las dang ldan</text></item>
<item><p>311a5</p><section></section><text>pa ste/ de rnams kyi dam tshig go/ /de ston par mdzad pa la yang de skad ces bya'o/ /de ltar bzlas pa rgyas par bshad nas bye brag bstan par bya ba'i phyir slar yang gsungs pa/ ye shes zhes bya ba la sogs pa la rdo rje gsum pa bkod pa'i tshigs su bcad pa lngar bstan</text></item>
<item><p>311a6</p><section></section><text>pa de 'dir tshigs su bcad pa phyed dang drug gis gsungs la/ de nas tshig rkang gnyis kyis ni 'od zer spros pa sngar ma bstan pa ston to/ /tshigs su bcad pa lnga'i tshig gsum gyis ni gcig brjod la bzhi pas ni gnyis pa'o/ /ye shes kyang yin la 'khor lo yang</text></item>
<item><p>311a7</p><section></section><text>yin pas ye shes 'khor lo ste/ /de dang ldan pa'i rnal 'byor pa'i snying gar bsgom par bya'o/ /gsang ba'i dkyil 'khor ni zla ba'i dkyil 'khor te de'i dbus su gnas par ro/ /de bzhin du ye shes rdo rje can la sogs pa'i snying gar rdo rje la sogs pa nyi ma'i dkyil 'khor la gnas pa'o/ /</text></item>
<item><p>311b1</p><section></section><text>dbus su 'khor lo'i don bsgom mo zhes bya ba ni 'khor lo de'i dbus su 'khor lo'i don gyi sngags oM zhes bya ba la sogs pa bsgom pa'o/ /rdo rje'i don bsgom zhes bya ba la rdo rje ni rdo rje'i dbus so/ /de'i don gyi sngags ni hUM zhes bya ste de bsgom pa'o/ /rin chen ye shes can zhes bya ba rin</text></item>
<item><p>311b2</p><section></section><text>chen yang yin la ye shes kyang de yin no/ /kun ni sna tshogs pa ste ye shes sems dpa'i thugs kar gnas pa'i sa bon no/ /de'i dkyil 'khor ni gdan no/ /de'i ngos rnams ni shar dang lho dang byang du'am/ dbang ldan dang / me mtshams dang / nub phyogs so/ /sangs rgyas kun zhes bya</text></item>
<item><p>311b3</p><section></section><text>ba ni sangs rgyas thams cad kyi sku dang gsung dang thugs kyi sa bon yang rang gi steng la dgod par bya'o/ /'od zer lnga zhes bya ba ni kha dog lnga'o/ /spro ba ni spro bar bya'o/ /bye brag gis zhes bya ba ni sna tshogs pa las kha dog rnam pa lnga dang sku la sogs pa'i rdo rje dag las rang gi kha dog go/ /'od</text></item>
<item><p>311b4</p><section></section><text>zer spros pa'i mthar sems dpa' spro ba'o/ /de dag kyang gcig dang thams cad las zhes rnam pa gnyis su sngar bshad do/ /de nyid kyi phyir gsungs pa/ sngags rnams thams cad ces bya ba la sogs pa'o/ /gang du bsdu ba ma bstan pa de bstan par bya ba'i phyir sku gsum zhes bya ba la</text></item>
<item><p>311b5</p><section></section><text>sogs pa gsungs te/ sku gsum ni sku gsum po dag go/ /rdo rje ni sna tshogs pa ste/ de'i bye brag gis spros pa rnams bsdus te/ gang gi tshe bye brag rnams la spros pa de'i tshe rdo rjer bsdu'o/ /gang gi rdo rje las spros pa de'i tshe bye brag rnams su'o zhes bya ba'i don to/ /de ltar rdo rje gsum po dbyer</text></item>
<item><p>311b6</p><section></section><text>med pa'i mtshan nyid ni shin tu khyad par du 'phags pa'o/ /bdag med pa las spros pa de gang du spyo bar bya zhe na/ lus kyis zhes bya ba la sogs pa gsungs te/ ngo bo nyid ni bdag med pa'i ste sna tshogs pa'o/ /de ji ltar sku la sogs pa yin zhe na/ de dag gang gi phyogs su spros pas so/ /</text></item>
<item><p>311b7</p><section></section><text>des ni mchod par 'gyur te/ gnyis su med pa'i mchod pa thob par 'gyur ro zhes bya ba'o/ /des sku la sogs pa'i dbye ba sna tshogs pa dang / gnyis su med par byas pa 'am zhes bya ba'i don to/ /de ltar bzlas pa rgya cher gsungs nas/ da ni las kyi tshogs ston la/ de la rnal</text></item>
<item><p>312a1</p><section></section><text>'byor ji lta bu la gnas nas las byas pa ni/ dkyil 'khor chen po zhes bya ba la sogs pa gsungs te/ dkyil 'khor chen po nyi shu lnga'am 'khor los te don gyi shugs kyis lha drug gis so/ /nang gi rnam par rdo rje lnga rnams te sangs rgyas rnams bsgom par bya'o/ /</text></item>
<item><p>312a2</p><section></section><text>ci zhig byas nas she na/ dbus su bdag po bsams nas ni'o/ /gzugs zhes bya ba ni sku'i rnam pa'o/ /gsum ni sku gsum po dag go/ /sku ni ye shes sems dpa'o/ /rdo rje ni cod pan no/ /lnga po de dag dang ldan pa'i phyir ro/ /gsum sku rdo rje can gyi gzugs/ /rang sngags rdo rje zhes</text></item>
<item><p>312a3</p><section></section><text>bya ba ni rang gi lhag pa'i lha'i'o/ /gzugs ni de nyid do/ /dkyil 'khor rnam pa bzhi dag ni/ /zhes bya ba ni chu dang dbang chen dang me dang rlung gi la'o/ /kha dog rnam bzhir kun brtags la/ /zhes bya ba ni go rims bzhin du dkar po dang ser po dang nag por rnam par bsgom pa'o/ /snying</text></item>
<item><p>312a4</p><section></section><text>gar sngags kyi don bsgoms na/ /zhes bya ba ni rang gi lha'i gzugs de nyid kyi thugs kar sngags kyi don zhi ba la sogs pa'i las ji skad 'chad par 'gyur ba'o/ /chu la sogs pa'i dkyil 'khor ji lta bu yin zhe na/ ji skad du rdo rje bdud rtsi'i rgyud las/ zhi la chu yi dkyil 'khor ni/ /</text></item>
<item><p>312a5</p><section></section><text>zlum zhing kha dog dkar po yin/ /rgyas pa'i las la dbang chen gyi/ /dkyil 'khor gru bzhi ser po yin/ /gdug pa'i las der me yi ni/ /dkyil 'khor gru gsum nag por bsam/ /dbang la shin tu dmar bar bsam/ /rlung gi dkyil 'khor gzhu yi dbyibs/ /zhes</text></item>
<item><p>312a6</p><section></section><text>gsungs pa lta bu'o/ /de las chu ni baM las byung ba ste/ logs la bum pas mtshan pa'o/ /dbang chen la ni laM las byung ba ste/ mtshams rnams su rdo rje rtse gsum pas mtshan pa'o/ /me ni raM las byung ba ste/ zur rnams su ni raM gyis mtshan pa'o/ /rlung ni yaM las byung</text></item>
<item><p>312a7</p><section></section><text>ba ste/ /zur dag tu rdo rje rgyal mtshan gyis mtshan pa yin no/ /rdo rje rnam pa bzhi zhes bya ba ni kha dog dang stan la sogs pas phye ba 'di nyid rnal 'byor bzhi'o/ /las ni zhi ba la sogs pa'o/ /bsam gtan rdo rje ni ting nge 'dzin brtan pa'o/ /'di ni zhes bya ba ni las 'di</text></item>
<item><p>312b1</p><section></section><text>ni'o/ /sngags rnams thams cad kyi zhes bya ba ni lha thams cad kyi zhes bya ba'i don to/ /rab tu bzang po yin zhes bya ba ni shin tu rmad du byung ba ste/ yid kyi las nyid yin pa'i phyir ro/ /khyad par gyi lha bzhi po ni zhi ba la ni zhes bya ba la sogs pa gsungs te/ spyan gyi tshul ni rnam par snang</text></item>
<item><p>312b2</p><section></section><text>mdzad do/ /rdo rje pad+mo can ni gos dkar mo ste de dang ldan pa'i rin chen dpal dang 'od dpag tu med pa zhes bya ba'i don to/ /sku'i sprin gyi tshogs kyis gsal bar mdzad pa'i phyir rnam par snang mdzad de/ don yod par grub pa'o/ /rdo rje ni mi bskyod pa'o/ /khro bo ni drag po nyid kyi phyir ro/ /</text></item>
<item><p>312b3</p><section></section><text>'di zhes bya ba ni lha bzhi po 'di dag gang yin pa'o/ /de zhes bya ba ni khyad par can no/ /lha thams cad kyi sku gsum ni lha bzhi po de nyid do/ /bya ba ni zhi ba la sogs pa'i las rnams so/ /de nyid ni rol mo ste/ 'jig rten las 'das pa'i ting nge 'dzin gyi ngo bo nyid yin yang 'jig</text></item>
<item><p>312b4</p><section></section><text>rten pa'i don dang 'dra bar snang ba'i phyir ro/ /de'i mtshan nyid ni rang gi ngo bo'o/ /gsang ba ni sba bar bya ba nyid yin pa'i phyir ro/ /ye shes rdo rje ni byang chub rdo rje'o/ /mngon spyod ni thams cad la bya ba ma yin pas gang dag la bya ba de dag ni ma dad ces bya ba la sogs pa gsungs te/ dkon mchog</text></item>
<item><p>312b5</p><section></section><text>gsum dang sngags kyi tshul la sogs pa la ma dad pa ni legs pa ma yin no zhes sems can rnams 'dzin par byed pa gang yin pa de dag ni ma dad par smra ba'o/ /sngags kyi tshul la slob dpon gyis dbang bskur ba thob pa can dang yang dag par ston par byed pa gang yin pa de ni rdo rje</text></item>
<item><p>312b6</p><section></section><text>slob dpon no/ /khyad par du ni gang gi rdo rje slob dpon te de la smod pa gzhan dag gus pa ma yin pa bskyed cing smod pa gang yin pa de dag ni rdo rje slob dpon smod pa'o/ /gzhan rnams la zhes bya ba ni dkon mchog gsum la gnod pa byed pa la sogs pa'o/ /'ang gi sgras ni skabs la ltos pa</text></item>
<item><p>312b7</p><section></section><text>yin te ma dad par smra ba rnams la yang zhes bya ba'i don to/ /gdug pa'i sems can zhes bya ba ni gnyi ga yang khyad par yin te/ 'jig rten gyi don chen po las nyams par byed pa dang gnod pa chen po bskyed pa 'am bdag nyid kyang ngan song brgyud mar gzhol bar byed pa zhes bya ba'i don to/ /rab</text></item>
<item><p>313a1</p><section></section><text>tu bskul ba 'di bya'o zhes bya ba ni 'chad par 'gyur ba'i bya ba'o/ /ye shes chen po'i 'khor ni 'chad par 'gyur ba'i bka'i 'khor chen po'o/ /de nyid ni rdo rje yin te don yod pa nyid kyi phyir ro/ /de 'chad par rtsom pa mdzad pa nyid kyi phyir de skad ces bya'o/ /khams</text></item>
<item><p>313a2</p><section></section><text>gsum gnas pa'i zhes bya ba ni khams gsum khyab par byed pa'i'o/ /sangs rgyas skur ni zhes bya ba ni sangs rgyas kyi tshogs kyi ngo bo nyid du'o/ /ci'i phyir zhe na/ de rnams gnod pa chen po byed pa'i bsgrub bya la blta bar bya ba'i phyir ro/ /de skad du yang / sangs rgyas kun la gnod byed</text></item>
<item><p>313a3</p><section></section><text>par/ /bsams nas rnal 'byor rab tu sbyor/ /zhes 'chad par 'gyur ro/ /kha sbyor dbye bar bsams nas su/ /zhes bya ba ni bsrung ba gsal ba ste/ 'di yang gsal bar ma bshad do/ /de nas zhes bya ba ni de'i rjes thogs la'o/ /las rnams brtsam par bya ba ni mngon spyod kyi cho ga'o/ /ji</text></item>
<item><p>313a4</p><section></section><text>ltar bya zhe na/ nam mkha'i dbyings kyi zhes bya ba la sogs pa gsungs te/ nam mkha'i dbyings ni me'i dkyil 'khor te gru gsum nyid yin pa'i phyir ro/ /kha bzhi pa zhes bya ba ni kha gyen du bltas pa'i phyogs bzhi'i rtse mo bzhi'o/ /rdo rje de nyid rdo rje sems dpa' rnam par bsgom pa ni mi bskyod</text></item>
<item><p>313a5</p><section></section><text>pa zhes bya ba'i don to/ /skabs kyis khro zhing sngo ba'i 'khor dang ldan pa'o/ /dus gsum zhes bya ba la sogs pa la dus gsum gyi dam tshig ni tshogs pa'o/ /sangs rgyas rnams kyi 'khor lo ni tshogs te/ nam mkha'i ngos la rnam bsgom pa'o/ /lag pa zhes bya ba ni lag par gnas</text></item>
<item><p>313a6</p><section></section><text>pa'i 'bar ba'i rdo rje la'o/ /bya zhes bya ba ni gzhug par bya ba'o/ /sangs rgyas sku'i bye brag gis zhes bya ba ni rdo rje'i 'od zer las byung ba'i de bzhin gshegs pa'i khros pa rnams kyis gcig tu byas nas so/ /bsdus te gong bu'i tshul gyis su/ /zhes bya ba ni gcig tu byas pa'o/ /</text></item>
<item><p>313a7</p><section></section><text>rang gi lus la zhes bya ba ni rang gi snying ga'i nyi ma dang mtshan ma la gnas pa'i sngags kyi thig ler ro/ /sangs rgyas zhes bya ba ni de rnams nyid kyi'o/ /ye shes 'khor lo can zhes bya ba ni ye shes sems dpa'i thugs ka'i sa bon las byung ba'o/ /khro bas zhes bya ba ni sangs</text></item>
<item><p>313b1</p><section></section><text>rgyas de nyid spros pa'o/ /gsad pa'i don sems pa zhes bya ba la gsad pa nyid kyi don te thabs yin no/ /des bsgrub par bya ba'i don sems pa ste/ don phan pa byang chub la mngon par phyogs par byed pa la gzhol bar byed ces bya ba'i don to/ /bar 'di yang bsgrub par bya ba mdun</text></item>
<item><p>313b2</p><section></section><text>gyi me'i dkyil 'khor la gnas pa gcer bu skra grol ba yungs mar gyis byugs pa skabs med par bsam par bya'o/ /de nas/ sku gsung thugs kyi sbyor ba can/ /zhes bya ba la sogs pa'i tshigs su bcad pa gnyis kyis khro bo rnams la bsgo ba sbyin par bya'o/ /gdug pa chen po</text></item>
<item><p>313b3</p><section></section><text>gsod par byed/ /ces bya ba ni bsgrub par bya ba gdug pa gsod par byed pa'i khro bo de rnams bsgom par bya zhing rang gis kyang rdo rje bsnun par bya'o zhes bya ba ni lhag ma'o/ /rang nyid dam zhes bya ba ni dngos su ste/ gal te 'dir bsgrub par bya ba 'di gang yin pa de rdo rje sems dpa' yin na</text></item>
<item><p>313b4</p><section></section><text>yang 'gyur ro zhes bya ba'i don to/ /khyad par gsungs pa 'di ni sbyor ba'i mthu bstan pa'i phyir ro/ /sangs rgyas zhes bya ba ni rdo rje 'chang ba'o/ /rdo rje gsum gyis dkyil 'khor gnas ni mi bskyod pa'i rigs so/ /dngos grub ni sgrub pa po la'o/ /rmongs pa ni bsgrub par bya ba'o/ /'grub mi</text></item>
<item><p>313b5</p><section></section><text>'gyur ni bsgrub par bya ba nyid de gsol bar mi nus so zhes bya ba'i don to/ /rdo rje ni mi bskyod pa'o/ /de'i dam tshig ni ye shes kyi sa bon no/ /de'i bka' 'khor lo ni de las byung ba'i khro bo rnams te de la dmigs pa nyid kyi phyir de skad ces bya'o/ /rdo rje 'bar ba ni rdo rje'i rnam pa lta</text></item>
<item><p>313b6</p><section></section><text>bu'i 'od do/ /rdo rje sems dpa'i rdo rje bsgom/ zhes bya bar sbyor ro/ /rdo rje sems dpa' ni sangs rgyas rnams so/ /rdo rje ni 'khor lo 'bar ba ste/ de la de rnams nang du 'dus pa'i phyir gzhi mthun pa yin no/ /rdo rje'i sku yi khyad par gyis/ /zhes bya ba ni 'khor lo'i 'od zer las byung</text></item>
<item><p>313b7</p><section></section><text>ba'i de bzhin gshegs pa khros pa rnams kyis gcig tu byas nas so/ /rdo rje thams cad kyi zhes bya ba ni sangs rgyas khro bo de rnams nyid kyi'o/ /ye shes mchog gi gnyen gyis zhes bya ba ni ye shes sems dpa' nyid mchog gi gnyen te/ spro bar mdzad pa pos so/ /de la bsgrub par bya ba</text></item>
<item><p>314a1</p><section></section><text>snga ma bzhin du bsams la tshigs su bcad pa gnyis kyis khro bo rnams la bsgo ba sbyin par bya'o/ /sku gsung thugs zhes bya ba la sogs pa'i tshigs su bcad pa gnyis pa 'di nyid kyis ji skad gsungs pa bzhin du sbyor ba snga ma la blta bar bya'o/ /sbyor ba 'di la ni</text></item>
<item><p>314a2</p><section></section><text>'khor lo 'dzin pa dang 'khor lo rab tu 'bar ba yis zhes brjod par bya'o/ /lhag ma ni mtshungs pa yin no/ /de bzhin du lha gzhan dag la yang ci rigs par shes par bya'o/ /sbyor ba ni ye shes sems dpa'o/ /sku gsum las byung ni/ ye shes sems dpas bskyed pa ste/ /gang</text></item>
<item><p>314a3</p><section></section><text>gi tshe zhe na/ gal te zhes bya ba la sogs pa gsungs te/ dam tshig ces bya ba ni bka' bsgo ba ste/ de las 'das na'o/ /dgas par bgyis na cir 'gyur zhe na/ zhig par 'gyur ba zhes bya ba la sogs pa gsungs so/ /'khor lo ni rnam par snang mdzad do/ /de'i dam tshig ni ye</text></item>
<item><p>314a4</p><section></section><text>shes kyi sa bon no/ /de bas na bka'i 'khor lo ste/ bka' bsgo ba ltar byed pa'i khro bo'o/ /de la dmigs pa nyid kyi phyir de skad ces bya'o/ /de ltar de bzhin gshegs pa rnams la gnyis gsungs nas khro bo rnams la gcig bstan pa'i phyir sangs rgyas zhes bya ba la sogs pa</text></item>
<item><p>314a5</p><section></section><text>gsungs te/ sangs rgyas kyi dkyil 'khor ni cod pan la rnam par snang mdzad kyi gzugs so/ /rdo rje ni sku dang gsung dang thugs dang ye shes sems dpa' ste gnas ji lta ba bzhin du de dang ldan pa'o/ /gshin rje gshed kyang de yin la/ dkyil 'khor chen po dang ldan pa'i phyir 'khor lo chen po</text></item>
<item><p>314a6</p><section></section><text>yang yin pas na de brtag par bya'o/ /de yang rang gi rdo rje yang yin brtag par bya ste/ rang gi rdo rje ni rang gi mtshan ma ste rdo rje tho ba'o/ /de'i phyag na mnga' bar grags shing ston pa 'di la mnga' bas na rang gi rdo rje yin par ro/ /sangs rgyas zhes bya ba ni mtshan ma'i nang du chud pa la</text></item>
<item><p>314a7</p><section></section><text>sogs pa'i rim gyis snga ma bzhin no/ /sku gsum dkyil 'khor ni ye shes sems dpa'i sa bon gyi thig le'o/ /sems can dang zhes bya ba ni yang gi don du rtogs par bya ba ste/ sems can yang de dang 'dra bar spro bar bya'o zhes snga ma dang sbyar bar bya'o/ /dgra rnams zhes bya</text></item>
<item><p>314b1</p><section></section><text>ba ni gsad par bya zhes bya ba 'og ma dang sbyar bar bya'o/ /rdo rje bka'i 'khor lo ni khro bo'i bka'i 'khor lo'o/ /dam tshig thams cad ni sangs rgyas dang sems can rnams so/ /de rnams kyi 'byung ba ni 'jug pa ste/ gshin rje gshed kyi sku gsum gyi ye shes kyi sa bon gang yin pa la'o/ /de bas</text></item>
<item><p>314b2</p><section></section><text>na bka'i 'khor lo ni bka'i khro bo ste/ de la dmigs pa'i phyir de skad ces bya'o/ /bka'i 'khor lo gsungs nas srung ba'i 'khor ni sku zhes bya ba la sogs pa gsungs te/ rang sngags ni rang gi lha nyid do/ /don ni rdo rje 'chang ste 'bras bu'i mchog nyid yin pa'i phyir ro/ /yon tan ni</text></item>
<item><p>314b3</p><section></section><text>de nyid kyi snying po ste/ rdo rje hUM mdzad ces bya ba'i don te zlas dbye ba'i bsdu ba bya'o/ /gtsug ni rgyal ba'i gtsug tor la sogs pa brgyad do/ /de nyid ni 'da' bar bya ba ma yin pa nyid kyi phyir dam tshig go/ /bcu gcig po de las gang yang rung ba'i sbyor ba dang ldan pas 'khor lo lte bar</text></item>
<item><p>314b4</p><section></section><text>gnas nas bka'i dkyil 'khor sbyar bar bya ste/ bka' ltar byed pa'i 'khor lo ni bka'i 'khor lo'o/ /rtsibs bcur gnas pa'i khro bo bcu po de rab tu sbyar bar bya ba de'i dgos pa ni phyogs bcur 'od zer gyi sprin rab tu 'gyed par byed pa'o/ /sngags kun zhes bya ba ni lha thams</text></item>
<item><p>314b5</p><section></section><text>cad kyi sbyor ba'o/ /ye shes mchog ni nang gi bdag nyid can gyi dkyil 'khor ro/ /rdo rje ni phyi'i dkyil 'khor pa ste rten dang bcas pa de dag ldan pas na'o/ /srung ba'i don ni srung ba'i thabs te srung ba'i 'khor los bgegs rnams bsal la cho ga bzhin du rdo rje 'chang ba rnam par</text></item>
<item><p>314b6</p><section></section><text>bsgoms te/ 'dod chags chen po'i tshul la sogs pa'i rim gyis dang por sbyor ba bsgom par bya'o/ /de nyid kyi cho ga bstan par bya ba'i phyir nam mkha'i rdo rje zhes bya ba la sogs pa gsungs te/ chos 'byung ba'i phyag rgya chen po ni nam mkha' dang mnyam pa nyid kyi phyir nam mkha'</text></item>
<item><p>314b7</p><section></section><text>ste/ nam mkha' la gnas pa'i sna tshogs rdo rje ni nam mkha' rdo rje'o/ /de'i dbus gnas pa ni dbus na 'dug pa'o/ /chos zhes bya ba ni yi ge b+h+rUM mo/ /ji lta bu zhe na/ rnam par snang mdzad sku mchog las byung ba ste sna tshogs 'di la snang bar mdzad pa'i phyir rnam par snang</text></item>
<item><p>315a1</p><section></section><text>mdzad ye shes kyi mtshan ma'o/ /de rnams kyi sku'i mchog ni tshogs chen po ste/ ye shes rgya mtsho zhes bya ba'i don to/ /de 'byung ba'i de las skyes pa yin pas ni de skyes zhes bya'o/ /sku dang gsung dang thugs kyi ro tshogs pa dang ro gcig pa'i phung po ni sku</text></item>
<item><p>315a2</p><section></section><text>gsum ste de nyid ni ye shes kyi rgya mtsho'o/ /de nyid ni gzhi'i rgya mtsho tshul du yongs su gyur pa de'i dam tshig bsdus pa 'di la yod pas ni sku gsum dam tshig go/ /de lta bu'i yi ge b+h+rUM bsams nas gdan du de rab tu brtags te/ yi ge b+h+rUM de nyid gzhal yas khang rim</text></item>
<item><p>315a3</p><section></section><text>pa gnyis pa rang gi gdan gyi mgon dang bcas par bya'o zhes bya ba'i don to/ /de'i dbus su chud pa'i mkha' dbyings rnam par bsgom pa ni don gyis na dbus ma'i gdan la gnas pa'o/ /nam mkha' ni nam mkha' yin la/ dbyings ni 'jig rten gyi yin pas na nam</text></item>
<item><p>315a4</p><section></section><text>mkha'i dbyings te zla ba'i dkyil 'khor ro/ /yongs su gang ba ni cha med pa'o/ /sangs rgyas thams cad kyis zhes bya ba ni sangs rgyas thams cad kyi yon tan gyi sa bon gyi rang bzhin can dbyangs kyi yi ge shin tu dkar ba bcu drug la ste/ 'di ni me long lta bu'i ye shes</text></item>
<item><p>315a5</p><section></section><text>so/ /de'i dbus na gnas pa'i rang sngags yi ge'i gnas bsgom par bya zhes bya ba sbyar ro/ /rang sngags ni mchog dang po'i snying po'o/ /de yang gsal byed kyi yi ge sum cu rtsa bzhi shin tu dkar ba shin tu rnam par dag pa sangs rgyas thams cad kyi yon tan gyi rang</text></item>
<item><p>315a6</p><section></section><text>bzhin can no/ /de las byung ba ni gnas te/ mtshan ma dang po'i rdo rje'o/ /'di ni mnyam pa nyid kyi ye shes so/ /de'i dbus su chud pa'i ye shes thugs kyi rnam par te/ dang po'i snying po'i rnam par bsgom par bya ste/ 'di ni so sor rtog pa'i ye shes so/ /yang zhes</text></item>
<item><p>315a7</p><section></section><text>bya ba ni phyis so/ /thugs kyi rdo rje des bsgoms nas te kun nas bskyed nas sangs rgyas thams cad de nyid du rab tu bsdu bar bya ste/ 'di ni bya ba nan tan gyi ye shes so/ /thugs kyi zhes bya ba ni yi ge hUM de nyid do/ /rdo rjer byas pa'i phyir zhes bya ba ni rig ma dang bcas pa'i mchog dang</text></item>
<item><p>315b1</p><section></section><text>po'i phyir ro/ /'di ni chos kyi dbyings shin tu rnam par dag pa'i ye shes so/ /sku gsum zhes bya ba ni gsum char gyi gnas te rdo rje 'chang ba'i thugs kar zhes bya ba'i don to/ /de dag ces bya ba ni zla ba dang rdo rje dang sngags te gsum mo/ /mdzad ces bya ba ni dgod pa'o/ /nam mkha'</text></item>
<item><p>315b2</p><section></section><text>zhes bya ba ni chos 'byung bar ro/ /rdo rje'i dam tshig ni rdo rje 'dzin pa rnam pa lngas mtshon par byang chub bo/ /de ston par mdzad pa la yang de skad ces bya'o/ /'di ni ye shes lnga'i go rims so/ /rdo rje nyid ni rdo rje 'chang ba'o/ /de'i sngags rin po che ni rab sngags kyi mchog go/ /de'i rab tu</text></item>
<item><p>315b3</p><section></section><text>snang bar byed pa ni gsal bar byed pa ste/ sangs rgyas thams cad spro ba dang / rdo rje 'chang ba bskyed pa dang / de'i thugs kar mar me ltar 'bar ba'o/ /de byed pa yin pas na de byed pa'o/ /chu la 'chag pa'i cho ga ni rnam pa'i mchog rnams zhes bya ba la sogs pa gsungs so/ /sangs</text></item>
<item><p>315b4</p><section></section><text>rgyas rim par bkod nas ni/ /zhes bya ba ni snying ga'i sa bon las sangs rgyas phra mo'i spro ba'i sbyor bas rang gi lus kyi rdul phra rab sangs rgyas kyi rang bzhin du bya ba dang / chu'i phra rab thams cad kyang sangs rgyas kyi rang bzhin du byas te/ ri rab ltar sra zhing mkhregs par</text></item>
<item><p>315b5</p><section></section><text>bsgom pa'i sbyor bas brtan par bya'o zhes bya ba'i don to/ /sangs rgyas kyi rang bzhin du byas pa nyid kyi phyir chu la rkang pa mnyam par gzhag pa yin pas na/ rkang pa mnyam gzhag sbyor bas so/ /gzhung la la las ni/ rkang pa mnyam nyid sbyor ba yis/ /zhes 'byung ste/ deng</text></item>
<item><p>315b6</p><section></section><text>ni spyi bo dang rkang pa ni sangs rgyas kyi rang bzhin du mnyam pas na rkang pa de'i ste/ de la dmigs pa'i sbyor ba zhes bya ba'i don to/ /de nyid kyi phyir sangs rgyas rnams la sangs rgyas kyi dgod pa rang bzhin dag par bstan pas na ngo bo nyid dag pa'o/ /rdo rje'i bdag nyid can gyi rgya mtsho dang</text></item>
<item><p>315b7</p><section></section><text>rkang pas gnon pa 'di la yod pas na de skad ces bya'o/ /tshig gnon pa ni dbang chen zhes bya ba la sogs pa gsungs te/ rtsod pa smra ba'i dus su rang gi lha nyid kyi sbyor ba ser por byas nas so/ /dbus su zhes bya ba rgol ba'i kha'i dbus su dbang chen gyi dkyil 'khor la~M</text></item>
<item><p>316a1</p><section></section><text>las byung ba zur bzhi pa ser po grwa bzhir rdo rje rtse gsum pas mtshan pa can grwa'i rdo rje de dag nyid kyis bsgrub par bya ba'i rna ba dang lce rtsa dang rkan dang spyi bo phug ste byung nas legs par gnas par bsgoms nas ni'o/ /khro bo'i rigs bzhag la zhes bya ba ni ri bo ser</text></item>
<item><p>316a2</p><section></section><text>po lta bu'i khro bo nam mkha' bsams nas khro bo gcig gi rnam par sbyar bar bya'o zhes bya ba'i don to/ /ji ltar sbyar bar bya zhe na/ de'i spyi bor bsgom zhes bya ba gsungs te/ bsgrub par bya ba kha sbub tu 'gyel ba spobs pa med pa de'i mgo bor lhag par bsgom par bya'o zhes</text></item>
<item><p>316a3</p><section></section><text>bya ba'i don to/ /ci 'dra ba zhig ce na/ las kyi rdo rje'i rkang pas gnon par te/ bsgrub par bya ba'i mgo bo'i ltag par dbyangs kyi yi ge tha ma las byung ba'i sna tshogs rdo rje gang yin pa de de'i rkang pa g.yon pa brkyang pa gnon pa de ltar na de skad ces bya'o/ /dpung gnon pa'i rdo rje zhes bya ba</text></item>
<item><p>316a4</p><section></section><text>la sogs pa gsungs pa la rdo rje gsum mchog ces bya ba ni dkyil 'khor pa'i tshogs spros te/ rang gi dkyil 'khor pa'i tshogs rnam par snang mdzad la sogs pa spros pa'o/ /sku mchog ni ser po yin te/ ge sar mdog 'dra ba ni 'bar ba rnams kyis so/ /spyi bor</text></item>
<item><p>316a5</p><section></section><text>zhes bya ba ni dpung gi tshogs rnams so so'i spyi bor ro/ /khyad par du ni dpa' bo rnams la dbang chen gyi dkyil 'khor la gnas pa'i las kyi rdo rje steng rkang pas gnon pa zhes bya ba 'dir yang sbyar bar bya'o/ /'dir man ngag ni/ gang tshe dpung tshogs phar kha bltas/ /mgo la gnas</text></item>
<item><p>316a6</p><section></section><text>pa'i khro bo gnag /kha sbyar phyogs bltas can bsgoms na/ /de tshe nges par 'bros par 'gyur/ /ser po kha ni phar bltas la/ /mngon du kha bltas nges dbang 'gyur/ /dkar po phan tshun bltas pa ru/ /bsgoms pa yis ni brgyal bar 'gyur/ /de bzhin gshegs</text></item>
<item><p>316a7</p><section></section><text>pa thams cad ni dkyil 'khor gyi bdag po'o/ /de'i sku dang gsung dang thugs ni dkyil 'khor pa rnams so/ /de rnams 'byung ba ni dpung thams cad kyi spyi bor 'byung ba'o/ /de ston par mdzad pa nyid kyi phyir de skad ces bya'o/ /dgra bo rnams skrag pa de'i dam tshig</text></item>
<item><p>316b1</p><section></section><text>ni dus te/ bdun pa'i don ni drug pa'o/ /'di zhes bya ba ni 'chad par 'gyur ba'o/ /sangs rgyas dag gis zhes bya ba ni sangs rgyas dag gis kyang ngo zhes bya ba'i don to/ /rdo rje gsum ni zhe sdang ngo / /de'i dam tshig ni bsam gtan gyi phur bus bsnun pa'o/ /de ston par mdzad pa nyid kyis</text></item>
<item><p>316b2</p><section></section><text>de skad ces bya'o/ /rtse lnga pa zhes bya ba ni steng gi steng 'og gi rtse gcig pa'o/ /tshad du ste zhes bya ba ni sor brgyad pa'i tshad du'o/ /rdo rje phur bu'i bya ba ni las te phur bus 'debs pa zhes bya ba'i don to/ /de yis bya ba ni phur bu yis so/ /snying gar zhes bya ba ni rang gi ming gi yi ge dang po las bskyed</text></item>
<item><p>316b3</p><section></section><text>pa'i bsgrub par bya ba'i snying gar ro/ /'di ni zhes bya ba ni che ge mo rmongs par gyis shig /sod cig ces gsol ba btab nas brgyal ba nyid dam 'chi ba nyid du gang bsgom pa'o/ /rab bsgoms na zhes bya ba ni khros pas zhes snrel zhir sbyar te khros pa'i lha'i sbyor bas zhes bya ba'i don to/ /</text></item>
<item><p>316b4</p><section></section><text>rmongs pa dang gnod pa ni 'jigs par 'gyur ba ste/ brgyal ba dang gsad pa zhes bya ba'i don to/ /grong khyer la sogs par nad la sogs pa nye bar zhi ba'i grong ngam zhes bya ba la sogs pa gsungs te/ ljongs dag tu zhes bya ba ni yul 'khor dag tu'o/ /rab sbyar bya zhes bya ba ni 'chad par</text></item>
<item><p>316b5</p><section></section><text>'gyur ba'i cho ga gsum gyis so/ /'dis ni zhes bya ba ni bskal pa bsreg pa'i sbyor bas so/ /rab tu bsgom zhes bya ba ni bdag nyid dkar zhing zhi ba'i lha nyid kyi rnal 'byor pa'o/ /rdo rje rtse lnga pa ni bar snang dag la zhes bya ba ni grong khyer la sogs pa'i steng du grong khyer la sogs pa khebs</text></item>
<item><p>316b6</p><section></section><text>par byed pa'i tshad dang ldan pa rtse mo gyen du bltas pa'i rdo rje dkar po yi ge hUM gis mtshan pa'o/ /bskal pa bsregs pa ltar bsams nas/ /zhes bya ba ni rdo rje nyid las 'od zer 'bar ba'i sprin spros pas grong khyer la sogs pa na yod pa'i nad la sogs pa tsam shin tu sreg par byed pa dag</text></item>
<item><p>316b7</p><section></section><text>gis ye shes dag pa'i gos kyi tshul du grong dang grong khyer pa la sogs pa la gnod pa med par 'bar bar bsgoms nas zhes bya ba'i don to/ /slar yang rab tu bsdu bar bya/ /zhes bya ba ni phyis rdo rje de nyid du 'od zer 'bar ba de rnams bsdu bar bya'o/ /spro ba dag ces bya ba ni rdo rje de nyid</text></item>
<item><p>317a1</p><section></section><text>las byung ste grong la sogs pa khyab par byed pa dag go/ /rin chen yid bzhin nor bu'i 'od/ /ces bya ba ni rin chen 'byung ldan nyid yid bzhin gyi nor bu ste/ 'di ni rnam pa can gyi 'od do/ /chos kyi sprin ni bsgoms nas kyang / /zhes bya ba ni rin chen 'byung ldan de yang</text></item>
<item><p>317a2</p><section></section><text>sangs rgyas thams cad kyi yon tan gyi rang bzhin can no/ /'od zer ser po 'bar ba'i gzugs su bsgom par bya'o zhes bya ba'i don to/ /dbang bskur ba ni zhes bya ba ni 'od zer gyi sprin de dag nyid grong dang grong khyer la sogs pa de rnams la zhugs pa'i phyir ro/ /dbang bskur ba'i 'bras bu ni</text></item>
<item><p>317a3</p><section></section><text>rdo rje zhes bya ba la sogs pa gsungs pa la dgang dka' ba yang zhes bya ba ni nad la sogs pa sngar shin tu ring ba yang ngo / /rab tu 'gengs zhes bya ba ni lus rgyas shing yang dag par 'gengs pa'o/ /sbyin pa'i rdo rje sgom par byed pa ni byed pa po'o/ /yid bzhin nor bu zhes bya ba ni nor</text></item>
<item><p>317a4</p><section></section><text>rgyas pa'o/ /chos rgyas pa ni sangs rgyas sprin dang zhes bya ba la sogs pas te phyis rdo rje de nyid las byung ba'i rnam par snang mdzad dang / 'od dpag tu med pa dang / mi bskyod pa'i sprin gsum gyis grong khyer la sogs pa khyab par bya zhes bya ba'i don to/ /sbyor ba'i 'bras bu ni bskal</text></item>
<item><p>317a5</p><section></section><text>pa zhes bya ba la sogs pa gsungs pa la byin gyis rlob ces bya ba ni byin gyi rlabs gang gi bskal pa grangs med pa gsum gyi bar du nad la sogs pa 'tshe ba der med par 'gyur ro/ /'di de zhes bya ba ni gang 'di ltar bsgoms pa'i bar snang la gnas pa'i rdo rje'o/ /gsang ba'i sku</text></item>
<item><p>317a6</p><section></section><text>ni chos kyi sku'o/ /skyon med pa ni shin tu rnam par dag pa'o/ /nad sel ba yang de yin la rdo rje yang yin pas so/ /de las byung ba ni sbyor ba gsum mo/ /de la dmigs pa nyid kyi phyir de skad ces bya'o/ /bgegs thams cad bzlog pa ni bsam gtan zhes bya ba la sogs</text></item>
<item><p>317a7</p><section></section><text>pa gsungs so/ /'di yis ni zhes bya ba ni gang blo la gnas pa'i rdo rje phur bu bsam gtan gyi rdo rje yin gyi shing la sogs pa las byung bas ni ma yin no/ /dam bcas las zhes bya ba ni rtag par rab tu sbyor ba ste nyin re 'am thun re'o/ /bsam gtan sbyor ba zhes bya ba ni srung ba'i</text></item>
<item><p>317b1</p><section></section><text>'khor lo'i ting nge 'dzin to/ /gnas na zhes bya ba ni gnas de la gnas pa'i sgrub pa po'o/ /sangs rgyas byin gyis rlob ces bya ba ni byin gyis brlabs pa gang gis bgegs med par 'dod pa'i don gyi dngos grub thob par 'gyur ba'o/ /rdo rje bdud rtsi ni bdud rtsi thab sbyor ro/ /rdo rje</text></item>
<item><p>317b2</p><section></section><text>phur bu zhes bya ba ni lte ba yan chad de'i sku'i rnam pa can dang 'og rdo rje rtse gcig pa'i rnam pa can no/ /phyogs bcu'i 'khor lo'i bgegs 'khor dang bcas pa la'o/ /kyang gsungs so zhes bya ba ni blo la gnas pa'i phur bu gang yin pa de yang gsungs pa'o/ /phyogs bcu'i bgegs</text></item>
<item><p>317b3</p><section></section><text>gang yin pa de ni 'gro ba yin la/ de 'dul ba ni 'dul bar mdzad pa'o/ /de bas na zhi ba'i rdo rje ste 'tshe ba thams cad zhi ba dbyer mi phyed pa'o/ /de'i don nyid yin pa'i phyir de skad ces bya'o/ /zhi ba la ni spyan gyi tshul/ /zhes bya ba la sogs pa'i tshigs su bcad pas bstan pa'i sbyor ba bzhi</text></item>
<item><p>317b4</p><section></section><text>po go rims bzhin du tshigs su bcad pa phyed dang bzhi dang phyed dang lnga dang bzhi dang bzhi dag gis bshad pa'i phyir zhi ba'i zhes bya ba la sogs pa gsungs te/ zhi ba'i dkyil 'khor ni ji skad du gsungs pa'i chu'i dkyil 'khor ro/ /rnam par snang mdzad ces bya ba de yang thams cad dkar zhing thugs zhi</text></item>
<item><p>317b5</p><section></section><text>ba'o/ /gzugs ni rang gi sku'o/ /bsams nas zhes bya ba ni zhi ba'i dkyil 'khor de nyid kyi zla ba la gnas pa'o/ /rang gi thugs kar zhes bya ba ni rang gi ye shes sems dpa'i thugs ka'i zla ba la'o/ /'dod pa zhes bya ba ni bsgrub par bya ba ste/ gang la zhi ba las bya'o/ /gzhag ces bya ba</text></item>
<item><p>317b6</p><section></section><text>ni/ oM dzi na dzika che ge mo shAn+tiM ku ru swA hA/ zhes bya ba'i sngags brjod la/ rang gi ming gi yi ge dang po las bskyed par bya'o/ /spyan la sogs pa'i mchog rnams kyis/ /zhes bya ba ni de ltar bskyed pa'i bsgrub par bya ba'i snying ga'i zla ba la gzhag pa'o/ /oM ru ru spu ru zhes bya ba la sogs pa'i</text></item>
<item><p>317b7</p><section></section><text>sngags kyi yi ge'i phreng ba las spros pa'i spyan gyi tshogs rnams kyis so/ /bsdus nas zhes bya ba ni de dag nyid do/ /'od kyi gong bu yis zhes bya ba ni dkar zhing bsil ba'i 'od kyis gong bu'i gzugs kyis so/ /nad pa la ni dbab par bya/ /zhes bya ba ni bsgrub par bya ba'i lus la dbang</text></item>
<item><p>318a1</p><section></section><text>bskur ba'i tshul du gzhug par bya'o/ /sangs rgyas sprin rnams zhes bya ba ni rnam par snang mdzad kyi tshogs so/ /spro zhes bya ba ni bsgrub par bya ba'i lus de nyid las so/ /dbang bskur zhes bya ba ni de bzhin nyid du 'od zer gyi gong bur gyur pa zhugs pa'i phyir ro/ /nad pa</text></item>
<item><p>318a2</p><section></section><text>ni bsgrub par bya ba de nyid do/ /lus dbyer mi phyed pa rdo rje lta bu dang dpal dang ldan par 'gyur ro/ /skad cig gis zhes bya ba ni ring por mi thogs pa'o/ /sangs rgyas ni rnam par snang mdzad yin la de'i dam tshig gi sprin ni thabs dang shes rab kyi sku spros pa'i sprin no/ /de rnams kyi bkod pa</text></item>
<item><p>318a3</p><section></section><text>ni nad pa la bsdu ba'o/ /de la dmigs pa nyid kyi phyir de skad ces bya'o/ /zla ba'i dkyil 'khor zhes bya ba la sogs pa la/ 'dir rin chen 'byung ldan nam/ 'od dpag tu med pa chos 'dzin pa dang / rin po che dang / chos kyi sgras gsungs te/ kun tu 'gro ba'i chos kyi dbyings 'dzin pa'i</text></item>
<item><p>318a4</p><section></section><text>phyir ro/ /de yang thams cad ser zhing sku rgyas pa yid dgyes pa dang ldan pa'o/ /dkar mo zhes bya ba la tshogs zhes bya ba ni lhag ma ste/ ye shes sems dpa'i thugs ka'i nyi ma ser po la gnas pa'i bsgrub par bya ba'i snying gar zla ba ser po la/ oM ka Te bi ka Te zhes bya ba la sogs pa'i</text></item>
<item><p>318a5</p><section></section><text>sngags kyi yi ge'i phreng ba bkod pa las spros pa'i gos dkar mo ser po rgyas pa'i tshogs kyis zhes bya ba'i don to/ /yid bzhin nor bu rin chen sbyin/ /zhes bya ba ni gos dkar mo zhes bya ba de nyid do/ /de zhes bya ba ni 'od kyi gong bu'o/ /rin chen sprin ni chos 'dzin pa'i sprin rnams so/ /</text></item>
<item><p>318a6</p><section></section><text>chos kyi sprin ni zhes bya ba ni chos 'dzin pa'i sprin te/ 'od zer ser po bsgom pa khas blangs pa'i phyir ro/ /dbang bskur ba ni zhes bya ba ni 'od zer gyi gong bu de nyid kyis snga ma yin no/ /sbyin pa nyid rdo rje yin te mi zad pa nyid kyi phyir ro/ /des don bsgrub pa ni sems can rnams la phan pa byed pa'o/ /</text></item>
<item><p>318a7</p><section></section><text>chos ni chos 'dzin pa'o/ /de'i sprin gyi dam tshig ni thabs dang shes rab kyi sku'i sprin spros pa rnams so/ /de dag gi bkod pa zhes bya ba ni snga ma bzhin no/ /rdo rje rgyal mtshan gyis mtshon pa nyid kyi phyir rdo rje yang de yin la/ gzhu'i dbyibs can nyid yin pa'i phyir zla ba phyed pa yang yin pas na rdo rje</text></item>
<item><p>318b1</p><section></section><text>zla gam mo/ /de bzhin du de'i dkyil 'khor yang yin pas na rdo rje zla gam dkyil 'khor te/ rlung gi dkyil 'khor zhes bya ba'i don to/ /rdo rje nam mkha'i chos mchog ces bya ba ni don yod par grub pa'o/ /de ltar nam mkha' khyab pa'i ye shes can nyid yin pa'i phyir rdo rje nam mkha' yang de yin la</text></item>
<item><p>318b2</p><section></section><text>ye shes mchog nyid yin pa'i phyir chos kyi mchog nyid yin pas na de skad ces bya'o/ /de yang thams cad dmar zhing chags pa'i thugs can no/ /'dod pa zhes bya ba ni 'gro ba dbang du byed par 'dod pa ste bsgrub par bya'o/ /sangs rgyas byang chub sems dpa' yis/ /zhes bya ba ni sngon du byang</text></item>
<item><p>318b3</p><section></section><text>chub sems dpa'o/ /bsgrub par bya ba snying gar zla ba dmar po la bzhag ste/ sgrol ma'i rig pa'i yi ge'i phreng ba bzhag pa las spros pas kun du chags shing dmar ba'i spyan la sogs pa'i lha mo bzhi po'am sgrol ma'i sprin gyis zhes bya ba'i don to/ /'od zer lnga yi sbyor ba yis/ /zhes bya ba ni lha</text></item>
<item><p>318b4</p><section></section><text>mo de rnams 'od zer lnga po nyid du gyur pa'i phyir ro/ /gzi brjid ces bya ba ni 'od zer de nyid do/ /der ni zhes bya ba ni bsgrub par bya ba'i lus la'o/ /phyis ni sangs rgyas rnams kyis bsgrub par bya ba'i lus de nyid las spros pa'i de bzhin gshegs pa lnga'i sprin nam don yod pa'i sprin gyis zhes bya ba'i</text></item>
<item><p>318b5</p><section></section><text>don to/ /de nas de rnams kyi yang / 'od zer lnga yi sbyor ba yis/ /de ni gzi brjid dbab par bya/ /zhes bya bar sbyar ro/ /de ni zhes bya ba ni bsgrub par bya ba'i'o/ /sangs rgyas kun dgyes shing 'jam dpal 'dra bar 'gyur ro/ /sangs rgyas de rnams kyis kyang de la dbang bskur ba stsol bar 'gyur ro/ /</text></item>
<item><p>318b6</p><section></section><text>go 'phang las byed par 'gyur zhes bya ba ni ming gi las byed pa ste/ dbang du bya ba'i phyir gang gi ming nas smos pa de dbang du byed do zhes bya ba'i don to/ /bltas zhes bya ba ni dbang du bya ba'i phyir gang la bltas pa ste de rnams kyang dbang du 'gyur ro zhes bya ba'i don to/ /rin po che'i sprin ni sangs rgyas</text></item>
<item><p>318b7</p><section></section><text>dang byang chub sems dpa'i sprin no/ /lhag ma rnams ni snga ma bzhin no/ /bka'i 'khor lo'i sbyor bas sngar gsungs pa nyid kyi mngon spyod de nyid kyang kha bskang ba'i phyir ro/ /nam mkha' zhes bya ba la sogs pa gsungs pa la/ nam mkha' rdo rje ni nam mkha' thams cad do/ /srin po la</text></item>
<item><p>319a1</p><section></section><text>sogs pa ni rang gi khro bo'i lha'i ba spu'i bu ga las spros pa rnams kyis te/ khyab pa zhes bya ba ni lhag ma'o/ /dgra bo rnams ni zhes bya ba ni dgra ste ma dad par smra ba la sogs pa zhes bya ba'i don to/ /gnod byed pa zhes bya ba ni bsgrub par bya ba des nam mkha'i ngos khyab pa'i sangs rgyas rnams</text></item>
<item><p>319a2</p><section></section><text>la gnod par byed pa ste/ dbu sta re la sogs pas gcod par bsgom par bya zhes bya ba'i don to/ /rnal 'byor zhes bya ba ni mngon spyod kyi bsam gtan 'di nyid do/ /mtshon cha sna tshogs thogs pa ni khro bo'i spros pa'o/ /de rnams kyis mnan pa'i dum bur byas pa'o/ /thams cad ni srin po la sogs pas</text></item>
<item><p>319a3</p><section></section><text>so/ /drangs par bya zhes bya ba ni kun nas drangs par ro/ /bsgoms na zhes bya ba ni sgrub pa pos bsgoms na'o/ /rdo rje dam tshig gi sprin ni khro bo la sogs pa'i sprin spros pa'o/ /de rnams kyis bkod pa ni dum bur gtubs pa'o/ /le'u 'dir mngon spyod ma gsungs pa gang yin pa de ni le'u bco brgyad pa</text></item>
<item><p>319a4</p><section></section><text>las blta bar bya zhing kha sbyar dbye ba la sogs pa ni bla ma'i man ngag nyid las shes par bya'o/ /yid kyi las rnams gsungs nas da ni ting nge 'dzin rnams bshad par bya ba yin la/ de yang cho ga ji lta ba bzhin du sngags las byung ba'i lha'i sku 'khor dang bcas pa'i mtshan nyid can yin no/ /de la</text></item>
<item><p>319a5</p><section></section><text>de bzhin gshegs pa lnga'i sku mdog dang / zhal dang / cod pan dang / rtsa ba'i phyag mtshan rnams ni le'u dang po dang gsum pa dag las gsungs pa yin la/ de rnams kyi bdag nyid tshigs su bcad pa phyed dang bzhis nye bar mtshon par gyur pas dran par byed pa dang lhag ma rnams kyis</text></item>
<item><p>319a6</p><section></section><text>de dag nyid tshigs su bcad pa lnga po la sogs pas ston par byed pa dang tshigs su bcad pa bzhi pa'i phyed kyis thams cad kyi phyag gi nges pa dang mtshan ma gzhan rnams ston par byed pa la rnam par snang mdzad ces bya ba la sogs pa ni ting nge 'dzin rnams kyis bstan pa'o/ /ston ka'i 'dam bu ni yongs su</text></item>
<item><p>319a7</p><section></section><text>smin pa'i 'dam bu'o/ /gzhan dag ni ston ka'i sprin lta bu'o zhes zer ro/ /rdo rje can zhes bya ba ni mi bskyod pa ste gang gi 'jig rten gyi khams kun du 'khrug par byed pa ste drag po nyid kyi phyir ro/ /'dod chags can ni 'od dpag tu med pa'o/ /longs spyod ni 'khor lo'o/ /de nas cir 'gyur zhe na/ bsgoms</text></item>
<item><p>319b1</p><section></section><text>na nges par 'grub par 'gyur te/ de zhes bya ba'am de rnams zhes bya ba ni lhag ma'o/ /g.yas pa'i phyag tu zhes bya ba ni g.yas pa'i phyag gnyis pa la'o/ /rdo rje zhes bya ba ni lha thams cad kyi'o/ /mtshon cha ni bzang po sna tshogs bsnams zhes bya ba ni phyag mtshan sna tshogs tsam nyid gsungs pa yin gyi rang gi ngo bo nyid ni ma</text></item>
<item><p>319b2</p><section></section><text>yin te/ sngar gsungs pa nyid kyi phyir ro zhes bya bar dgongs so/ /de bas na de bzhin gshegs pa'i phyag mtshan rnams gtso bo nyid yin pa'i phyir dang sngar gsungs pa nyid kyi phyir de dag nyid lha thams cad kyi phyag drug po dag la spyi'i tshul du mdzad pa'o/ /bcom ldan 'das mi bskyod pa ni thabs dang shes rab kyi</text></item>
<item><p>319b3</p><section></section><text>tshogs kyis bsdus pa nyid kyi phyir gnyi ga mtshan ma yin te/ le'u gsum pa las/ tshogs gnyis dang ni ldan pa yis/ /mi bskyod pa yi rgyal mchog dang / /zhes gsungs pa yin no/ /de bas na phyag gnyis kyis gzung bar bya ba mi bskyod pa'i mtshan ma thabs dang shes rab ni ci rigs par lha thams cad kyi rtsa</text></item>
<item><p>319b4</p><section></section><text>ba'i phyag dag la yin zhing / rang gi mtshan ma ni g.yas pa'i gnyis pa la 'gyur ro/ /'khor lo dang nor bu dang pad+ma dang ral gri rnams lhag ma lus par 'gyur ba de rnams dang po'i de bzhin gshegs pa'i gnas dang 'brel par grub pa yin no/ /dang po de yang rnam par snang mdzad de/ de'i g.yas pa'i gnyis pa la 'khor</text></item>
<item><p>319b5</p><section></section><text>lo'o/ /g.yas pa'i gsum pa la ral gri ste/ ral gri ni g.yas pa la nges pa'i phyir ro/ /cig shos dag la ni ci rigs par nor bu dang pad+ma'o/ /de nas mi bskyod pa ste/ de nas mi bskyod pa'i gnyis pa la rdo rje ste/ thun mong ma yin pa'i mtshan nyid yin pa'i phyir ro/ /shes rab dang thabs ni thun mong du gyur</text></item>
<item><p>319b6</p><section></section><text>pa yin te/ de dag ni shes rab kyi ye shes sgrub pa nyid kyis thams cad kyi nges par gzung bar bya ba yin pa'i phyir ro/ /lhag ma ni snga ma bzhin no/ /de nas rin chen 'byung ldan te de'i 'khor lo'i gnas su ni nor bu yin no/ /de bas na nor bu'i gnas su ni 'khor lo'o/ /lhag ma ni snga ma bzhin no/ /de nas</text></item>
<item><p>319b7</p><section></section><text>'od dpag tu med pa ste/ de'i 'khor lo'i gnas su ni pad+ma'o/ /pad+ma'i gnas su ni 'khor lo'o/ /de nas don yod par grub pa ste/ de'i 'khor lo'i gnas su ni ral gri'o/ /ral gri'i gnas su ni 'khor lo'o/ /de bzhin du lha gzhan dag la yang shes par bya'o/ /bzang po ni sngags pa'i gzugs te thun</text></item>
<item><p>320a1</p><section></section><text>mong ma yin pa'i mtshan dang dpe byad ma tshang ba med pa nyid kyi phyir ro/ /sangs rgyas rnams kyi sku ni sems tsam nyid du yang dag par mthong ba de'i phyir rig pa de nyid ni spyan no/ /sangs rgyas rnams kyi thugs rdo rje ni nam mkha' rdo rje'o/ /de'i spyan ni lta ba ste/ mA ma kI zhes bya ba'i don to/ /</text></item>
<item><p>320a2</p><section></section><text>rgyal mo che ni rig pa'i rgyal mo chen mo'o/ /sangs rgyas rnams kyi gsung rdo rje'i spyan ni lta ba ste/ gos dkar mo zhes bya ba'i don to/ /sangs rgyas rnams kyi rdo rje gsum po ro gcig pa ni ye shes so/ /de'i rang gi ut+pal ni rdo rje ut+pala'o/ /de 'dzin pa ni rig ma'i sgrol ma zhes bya ba'i don to/ /rab tu gsal</text></item>
<item><p>320a3</p><section></section><text>ba'i mdangs te 'di'o/ /'od gsal ba dang mdangs mdzes pas so/ /drag po'i 'od bzang ni 'bar ba'i 'od zer gyi phreng ba can no/ /'jigs pa'i rgyu nyid kyi phyir 'jigs pa'o/ /rnon po ni rab tu gtum po'o/ /rab tu 'phro ba ni gzi brjid dang ldan pa'o/ /gang gis gdug pa zhabs kyis gnon par mdzad pa de</text></item>
<item><p>320a4</p><section></section><text>la de skad ces bya'o/ /sbyor ba can gyis rtag tu zhes bya ba ni rgyun mi 'chad par rab tu sbyor bas so/ /rdo rje mi 'chi ni bdud rtsi thab sbyor ro/ /gang la 'od zer 'phro ba rab tu 'khrug pa'i mtshan ma thugs mnga' ba ste/ drag po'i thugs de nyid las de rnams 'byung ba'i phyir ro/ /Tak+ki ni Tak+ki'i sgras 'dod pa'i don</text></item>
<item><p>320a5</p><section></section><text>min pa de bas na 'dod pa rnams 'gugs pa'i phyir 'dod pa'i rgyal po'o/ /de'i de kho na nyid ni 'dod pa'i ye shes te/ 'dod pa rnams la ye shes can nyid 'brel pa ste/ yid kyis 'dzin pa'i zhes bya ba'i don to/ /de nyid kyi phyir phyag bzhi pa ste/ longs spyod bzhi dang yang dag par ldan pa zhes bya ba'i don</text></item>
<item><p>320a6</p><section></section><text>to/ /'jigs par byed pa'i mchog ni rgyu'o/ /stobs po che ni sangs rgyas thams cad kyi bdag nyid gso bar byed pa'i phyir ro/ /rdo rje ni khro bo chen po nyid yin pa'i phyir ro/ /mun pa ni mi shes pa'o/ /gdug pa thams cad 'joms pa ni 'dus pa'o/ /sems 'dren par byed 'dul bar byed pa'i dbyug pa</text></item>
<item><p>320a7</p><section></section><text>sngon po'i mtshan ma 'di la yod pas na dbyug sngon can yin no/ /rdo rje rnams bsdus pa yin pas na rdo rje gsum yang yin la/ 'byung ba yang dag par bsdus pa yin pas na 'byung ba yang yin te/ bsam gtan lngas so/ /khro bo'i yin pas na rdo rje'o/ /thugs rin po che mi g.yo bar 'dzin pa'i rnal 'byor gyis</text></item>
<item><p>320b1</p><section></section><text>brtan par byed pa'i phyir mi g.yo ba'o/ /rdo rje las byung zhes bya ba ni rdo rje sems dpa' babs pa'i phyir ro/ /zur gyis blta zhes bya ba ni shin tu chags pas yon por lta ba'i phyir ro/ /zhi ba zhes bya ba ni shin tu sbyangs pa'i bde bas shin du gzhon sha chags pa nyid kyi phyir ro/ /de nyid kyi phyir byis pa'i gzugs can yin</text></item>
<item><p>320b2</p><section></section><text>no/ /ral gri zhags pa rnams zhes bya ba ni rnam par rtog pa'i g.yeng ba gcod pa'i phyir dang bcings nas 'dren pa'i phyir ro/ /de nyid kyi phyir 'di'i rdo rje'i gnas su ral gri bsnams la ral gri'i gnas su ni 'khor lo'o/ /rin po che'i gnas su zhags pa ljang gu bsnams pa yin no/ /yi ge gcig ces bya ba ni</text></item>
<item><p>320b3</p><section></section><text>yi ge b+h+rUM gyi ngo bo nyid yin pa'i phyir ro/ /'khor lo can zhes bya ba ni phyag na 'khor lo bsnams pa'o/ /bsam gtan dkyil 'khor zhes bya ba ni 'bras bur gyur pa'i ting nge 'dzin gyi rang bzhin nyid yin pa'i phyir/ bsam gtan de yang yin la/ phra mo'i dkyil 'khor gyi rang bzhin nyid yin pa'i phyir dkyil 'khor yang</text></item>
<item><p>320b4</p><section></section><text>yin la de ltar na bsam gtan dkyil 'khor ro/ /gzhung la las ni bsam gtan dang dkyil 'khor dag ces 'byung ste/ de la mtshan nyid tha dad pa'i phyir tshig gnyis par byas nas gzhi mthun par bya'o/ /sgrib pa thams cad 'joms pa'i ye shes 'dzin pa'i phyir/ gnod pa'i ye shes mchog 'dzin pa ste/</text></item>
<item><p>320b5</p><section></section><text>gnod mdzes rgyal po'o/ /'jig pa'i rgya mtsho skyed par byed pa'i phyir de dang 'dra ba'i 'od do/ /bsam gtan 'od bzang zhes bya ba ni bsam gtan 'bras bur gyur pa'i ting nge 'dzin de'i don du 'od bzang ba ste/ mtshan ma'i rnam pa can gyi 'od zer thams cad du spro ba'i phyir ro/ /rgyud gzhan dag las lha gsungs pa gang</text></item>
<item><p>320b6</p><section></section><text>yin pa de dag kyang 'dir bsgoms nas 'grub par 'gyur ba de ltar na/ de'i ting nge 'dzin bstan pa'i phyir gzi brjid phung po zhes bya ba la sogs pa la/ gang gzhan zhes bya ba ni 'di dag dang gsungs pa las gzhan pa'o/ /sngags kyi 'khor lo can zhes bya ba ni sngags ni dpa' bo gcig pa'o/ /'khor lo can ni</text></item>
<item><p>320b7</p><section></section><text>dkyil 'khor gyi bdag po rnams te/ de yang gtsug tor gyen du 'byung ba dang / cher 'byung ba la sogs pa khro bo rnams dang blo gros mi zad pa dang spobs pa brtsegs pa la sogs pa byang chub sems dpa' rnams dang 'od zer can dang ri khrod lo ma can la sogs pa lha mo rnams so/ /de dag thams cad kyang longs spyod 'di</text></item>
<item><p>321a1</p><section></section><text>rnams kyis te/ ji skad du bshad pa'i zhal gsum dang phyag drug la sogs pa 'chad par 'gyur ba'i chos 'byung ba'i gzhal yas khang du rdo rje 'chang yongs su gyur pa la sogs pa'i ting nge 'dzin 'khor dang bcas pa rnams kyis so/ /so so dag tu zhes bya ba ni gang ji ltar rigs pa dang gang zhig gang gi sngags dang</text></item>
<item><p>321a2</p><section></section><text>mtshan ma la sogs pa rang rang gi rgyud dang 'gal ba med pa blang bar bya ste/ rgyud sna tshogs las gsungs pa rnams dang nye ba'i rgyud las gsungs pa 'dir ma gsungs pa 'gal ba med pa gzung bar bya'o zhes bya ba'i don to/ /gal te 'o na de rnams kyi sngags de nyid 'dir yang yin la/ phyag rgya chen po la sogs pa la khyad par du byar</text></item>
<item><p>321a3</p><section></section><text>ci yod ce na/ ting nge 'dzin ni zhes bya ba la sogs pa gsungs so/ /khro bo zhes bya ba ni nye bar mtshon pa'o/ /nam mkha'i zhes bya ba ni nam mkha' khyab pa'i'o/ /steng du zhes bya ba ni de las kyang lhag pa'o/ /shin du 'phags pa ni khyad par du rtogs pa'o/ /gang zhig ce na ting nge 'dzin zhes bya ba ni skabs kyis shes par bya'o/ /ting</text></item>
<item><p>321a4</p><section></section><text>nge 'dzin rnams ni brtan pa'o/ /de nyid kyi bshad pa ni nam mkha'i dbyings kyi zhes bya ba la sogs pa gsungs te/ chos 'byung ba'i nang du chud pa'i gzhal yas ni nam mkha'i dbyings so/ /de'i dbus na gnas pa ni dbus ma'i sna tshogs pad+ma la gnas pa'o/ /gsal ba'i dkyil 'khor ni zla ba'i dkyil 'khor ro/ /sangs</text></item>
<item><p>321a5</p><section></section><text>rgyas gzugs ni rab bsgoms la/ /zhes bya ba ni zla ba'i dkyil 'khor de nyid kyi steng du mngon par byang chub pa rnam pa lnga'i rim gyis zla ba'i gdan dang zla ba'i 'od can gyi rdo rje 'chang bsgoms pa la'o/ /rnam par snang mdzad rnam par bsam/ /zhes bya ba ni/ 'dod chags chen po'i tshul la sogs pa'i rim gyis thams cad</text></item>
<item><p>321a6</p><section></section><text>zhu bar byas la/ de bsdus pa las byung ba'i sa bon yongs su gyur par bsam par bya'o/ /ji lta bu zhe na/ gsal ba ste dri ma med pa'i phyir ro/ /zhi ba ni zhi ba'i nyams dang ldan pa ste/ gnas ngan len gyi gnas gyur pa'i rang bzhin nyid yin pa'i phyir ro/ /zla ba bzhin ni shin tu dkar ba nyid kyi phyir ro/ /'di</text></item>
<item><p>321a7</p><section></section><text>las spros pa'i 'od zer kha dog lnga po rnams kyis thams cad du snang ba mdzad pa'i phyir 'od zer sna tshogs 'dra ba'i don to/ /me long lta bur yang dag byung / /zhes bya ba ni me long lta bu'i ye shes kyi ngo bo nyid yin pa'i phyir ro/ /khams gsum dag ni brgyan pa ru/ /zhes bya ba ni dper na gling ma lus pa'i ston ka'i zla ba rgyas</text></item>
<item><p>321b1</p><section></section><text>pa lta bu'o/ /gang la rgyan rnams kun te/ do shal dang dpung rgyan la sogs pa dag gis brgyan cing bkod pa yin pa'o/ /byang chub mthong zhes bya ba ni rnam par snang mdzad mngon sum du byed pa'o/ /bsam gtan rdo rje sprin nyid ni rdo rje'i ting nge 'dzin te/ de rab bsgom ni rab kyi mthar thug par bsgom pa'o/ /rnam par snang mdzad kyi</text></item>
<item><p>321b2</p><section></section><text>dam tshig ni phyag rgya chen po'o/ /de 'byung ba ni bskyed pa'o/ /de nyid kyi rnam pa thams cad kyi mchog dang ldan pa nyid kyi phyir mdzes pa'o/ /mi zad pa nyid kyi phyir rdo rje'o/ /de la dmigs pa nyid kyi phyir de skad ces bya'o/ /rdo rje'i dkyil 'khor ni nyi ma'o/ /sangs rgyas ni rdo rje 'dzin pa'o/ /rdo rje sems dpa' ni mi bskyod pa'o/ /</text></item>
<item><p>321b3</p><section></section><text>gsal ba'i lus dang 'dra zhes bya ba ni sku'i gzi mdangs dri ma med pa'o/ /de ltar bsgoms pas cir 'gyur zhe na/ myur du zhes bya ba la sogs pa gsungs pa la/ myur du ni mgyogs par ro/ /rdo rje de nyid mi bskyod pa nyid thob par 'gyur ro/ /ji lta bu zhe na/ zhi ba'i ye shes gnas ni mtshan ma'i dri ma rnams zhi bas na zhi ba'o/ /ye shes</text></item>
<item><p>321b4</p><section></section><text>gnas ni chos kyi dbyings shin tu rnam par dag pa'i ye shes zhes bya ba'i don to/ /bsam gtan 'di yis rab tu bskul ba ni nye bar bstan pa'o/ /dam tshig thams cad kyi rdo rje ni mi bskyod pa ste rdo rje gsum gyi dam tshig nyid yin pa'i phyir ro/ /chos kyi dkyil 'khor ni nyi ma'o/ /chos kyi sems dpa' ni 'od dpag tu med pa'o/ /ye</text></item>
<item><p>321b5</p><section></section><text>shes rgya mtsho ni bde bar gshegs pa'i so sor rtog pa'i ye shes so/ /spyan nyid ni mchog ste rig pa'i rgyal mo'o/ /bud med sgyu ma ni dam du 'khyud pas dga' ba ston cing rnam par rol pa'o/ /de rnams kyi mchog ni tshogs so/ /ji lta bu zhe na/ ye shes thams cad 'grub par byed pa'o/ /'khor lo zhes bya ba ni don thams</text></item>
<item><p>321b6</p><section></section><text>cad sems tsam nyid du snang ba ni dngos grub thams cad yin la/ de byed pa'i ye shes ni de thob par byed pa'i lam mo/ /'khor lo yid bzhin nor bu ster/ /zhes bya ba ni ji ltar 'dod pa'i sangs rgyas kyi 'khor lo sprul pa'i phyir 'khor lo'o/ /yid bzhin gyi nor bu ni me long lta bu'i ye shes te/ sgrub pa po la de rab kyi mthar</text></item>
<item><p>321b7</p><section></section><text>phyin pa la mchog ster bar byed ces bya ba'i don to/ /spyan gyi dam tshig ni phyag rgya chen po'o/ /de'i phyag mtshan ni phyag gi gtso bor 'khor lo de la dmigs pa nyid kyi phyir de dang ldan pa'o/ /rdo rje ni mA ma kI'o/ /chos ni gos dkar mo'o/ /dngos grub ni sgrol ma'o/ /de rnams kyi dkyil 'khor ni gdan te zla ba'i dkyil 'khor</text></item>
<item><p>322a1</p><section></section><text>de dag nyid de byang chub sems dpa'i tshogs su bgrangs pa'i phyir ro/ /nam mkha'i rdo rje mchog ni nam mkha'i rdo rje'i tshul te/ mA ma kI zhes bya ba'i don to/ /nang gi reg bya 'dod pa ston pa nyid kyi phyir ro/ /nam mkha'i phyogs su sgyu ma'i mchog rnam par rol pa'i tshogs ni nam mkha'i sgyu ma'i</text></item>
<item><p>322a2</p><section></section><text>mchog ste/ de dang ldan pas na nam mkha'i sgyu ma'i mchog dang ldan pa'o/ /sangs rgyas byang chub ces bya ba ni mi bskyod pa'i ye shes so/ /mchog ces bya ba ni ye shes khyad par can nyid yin pa'i phyir ro/ /dngos grub rdo rje can gyi zhes bya ba ni sgrub pa po rnams kyi'o/ /ut+pal sngo zhes pa ni dbyings so/ /dmar</text></item>
<item><p>322a3</p><section></section><text>zhes bya ba ni kha dog go/ /chos kyi dbyings shin tu rnam par dag pa'i ye shes ni nam mkha' dang 'dra ba nyid kyis na nam mkha'o/ /de'i yum ni bskyed mar gyur pa'i shes rab kyi ste/ mA ma kI zhes bya ba'i don to/ /de'i 'od kyi sprin des sangs rgyas thams cad kyi thugs rdo rje tshim par byed pa'o/ /de la dmigs</text></item>
<item><p>322a4</p><section></section><text>pa nyid kyi phyir de dang ldan pa'o/ /rdo rje chos ma ni gos dkar mo'o/ /chos kyi dbyings so sor rig pa yang dag par mtshon par byed pa'i rang bzhin can gyi 'dod chags nyid mtshan pa'o/ /de yang dag par ston par byed pa'i rnam par rol pa ni sgyu mas mtshan pa'o/ /de'i tshogs ni sgyu mas mtshan pa'i</text></item>
<item><p>322a5</p><section></section><text>mchog ste/ de nas yang dag par byung ba ni ma lus pa'o/ /'dod chags de nyid kyi chags pa'i mchog ni sgrub pa po gang yin pa de'i sdug pa'o/ /sangs rgyas thams cad rab bsgoms la ni bsam la'o/ /chos kyi ye shes ni so sor rtog pa'i ye shes so/ /de'i 'byung gnas ni rgyu'o/ /ut+pa</text></item>
<item><p>322a6</p><section></section><text>la dmar po zhes bya ba ni 'dir ut+pa la chen po ste/ pad+ma dmar po zhes bya ba'i don to/ /chos kyi de kho na nyid ni so sor rtog pa'i ye shes so/ /de'i mngon par byang chub pa ni shes rab ste/ gos dkar mo'o/ /de nyid ni mi zad pa nyid kyi phyir rdo rje'o/ /de la dmigs pa nyid kyi phyir de skad ces bya'o/ /'dra ba'i</text></item>
<item><p>322a7</p><section></section><text>'od mdangs dang ldan pa'o/ /bud med sgyu ma ni rnam par rol pa'o/ /de rnams kyis rab tu myos par 'dod pa can gyi ye shes skye ba la phyogs pa nyid du ston pa zhes bya ba'i don to/ /ser po'i mdog 'dra ba zhes bya ba ni ser por snang ba ste/ ut+pa la ser po mdzes pa zhes bya ba'i don to/ /ji lta bu zhe na/ rdo rje'i</text></item>
<item><p>322b1</p><section></section><text>ting nge 'dzin las byung zhes bya ba ste/ shes rab kyi ye shes kyi ting nge 'dzin gyi 'bras bu zhes bya ba'i don to/ /dam tshig ni shes rab kyi ye shes so/ /de'i lhan cig spyod pa ni sgrol ma ste/ sgrol bar byed pa yin pa'i phyir ro/ /de nyid ni mchog yin la de la dmigs pas na de dang ldan pa'o/ /khro bo chen</text></item>
<item><p>322b2</p><section></section><text>po yin pa'i phyir rab tu khros pa yang de yin la/ 'jigs pa chen po skyed par byed pa'i phyir/ 'jigs pa'i dkyil 'khor yang yin pas na'o/ /phyag na ral gri zhes bya ba ni g.yas kyi phyag gsum pas so/ /sgo srungs rnams kyi sku mdog dang rtsa ba'i phyag mtshan ni bri ba'i dkyil</text></item>
<item><p>322b3</p><section></section><text>'khor nyid du gsungs zin pa nyid kyi phyir ro/ /gal te de ltar na lha gzhan dang 'dra bar ral gri yang grub pa yin na phyag na ral gri zhes bya ba'i bka' ci'i phyir zhe na/ sgo srungs rnams kyi sngags brjod par ral gri nyid ji bzhin par gzung bar bya'o/ /gtun shing dang dgra sta dang zhags pa ni ma yin no</text></item>
<item><p>322b4</p><section></section><text>zhes nges pa'i don to/ /de bas na 'di rnams kyi g.yas pa'i gnyis par tho ba dang / dbyig pa dang / pad+ma dang / rdo rje dang g.yas pa'i gsum par ni ral gri'o/ /g.yon gyi gnyis pa dang gsum pa la ni nor bu dang pad+ma'o/ /pad+ma mthar byed kyis ni pad+ma'i gnas su ni 'khor lo'o/ /'dir lha thams cad ni zhal</text></item>
<item><p>322b5</p><section></section><text>gsum pa nyid dang phyag drug pa nyid dang zhabs gnyis nyid dang spyan gnyis nyid yin te lha rnams 'chad pa na zhal gsum smos pa'i phyir dang / sna tshogs mtshon cha thogs pa'i mchog /rdo rje'i phyag ni drug tu bsgom/ /zhes gsungs pa'i phyir dang / dam tshig longs spyod 'di rnams kyis/ /zhes bya bas ma</text></item>
<item><p>322b6</p><section></section><text>gsungs pa rnams kyang ston pa yin pa'i phyir ro/ /gnas ni gzugs so/ /bsams na zhes bya ba ni bsgom pa zhes bya ba snga ma dang sbyor ro/ /de ltar bsgoms pa las cir 'gyur zhe na/ rdo rje can ni dgyes par 'gyur/ /zhes bya ba gsungs te/ rdo rje can ni khro bo thams cad do/ /ci'i phyir zhe na/ 'di ni zhes bya ba</text></item>
<item><p>322b7</p><section></section><text>la sogs pa gsungs pa la ye shes rdo rje can zhes bya ba ni ye shes rdo rje las byung ba nam mkha'i gtos khyab par byed pa'o/ /khro bo kun gyi dam tshig ni tshogs pa yin te/ de nyid du de rnams bsdus pa yin pa'i phyir ro/ /gshin rje gshed kyi spro ba'i snang ba ni khro bo thams cad kyi rnam pas nam mkha'</text></item>
<item><p>323a1</p><section></section><text>khyab pa'i 'od zer gyi sprin no/ /de'i bkod pa ni gshin rje gshed de nyid la bsdus pa'o/ /de la dmigs pa nyid kyi phyir de skad ces bya'o/ /rnam gtsigs ni mche ba gnyis rnam par gtsigs pa'o/ /zhal ni gdangs pa can te zhal gyi ljags bskyod pa can no/ /mi</text></item>
<item><p>323a2</p><section></section><text>bskyod dam tshig ni gzugs so/ /gzhan gyis mi thub pa'i bkod pa de'i ye shes kyi rdo rje las spros pa'i khro bo thams cad kyang de nyid du bsdus pa'o/ /rta mgrin nyid ni zhes bya ba ni rgyud gzhan las grags pa'i mtshan de 'dir ni bcom ldan 'das rta mgrin ni ma yin no/ /sna tshogs mtshon thogs</text></item>
<item><p>323a3</p><section></section><text>mdzes pa'i mchog /ces gsungs pa'i phyir ro/ /des gdul bar bya ba'i gdug pa thams cad ni gdug pa thams cad do/ /de rnams 'di'i zhabs kyis mnan pas na de skad ces bya'o/ /rta mgrin bskyed pa de las byung ba ni ye shes kyi khro bo rnams so/ /de'i rnam par bkod pa ni de nyid du bsdus pa'o/ /</text></item>
<item><p>323a4</p><section></section><text>rdo rje'i sprin ni 'bar ba'i 'od zer gyi sprin no/ /de rnams kyis kun du 'khrug pa ni thams cad du 'khrug pa'o/ /gang gi phyir de lta bu yin pa des na khro bo 'dzin zhes bya ba khro bo thams cad kyi rang bzhin te de nyid ni bcom ldan 'das so/ /rgyu ni 'di ni zhes bya ba la sogs pa gsungs so/ /mi 'chi</text></item>
<item><p>323a5</p><section></section><text>ba ni bdud rtsi thab sbyor ro/ /'di'i dam tshig ni khro bo thams cad spros pa'i phyir ro/ /de'i 'byung ba'i rdo rje ni de nyid du brtan par bsdu ba'o/ /'dod pa'i sems pa ni 'dod pa'i rgyal po ste/ 'dod pa rnams la kha phyir phyogs kyi sems nang du 'jog par byed pa'i phyir ro/ /de ltar na TAk+ki ni</text></item>
<item><p>323a6</p><section></section><text>'dod pa rnams yin la/ sems pa ni sems nang du 'jog par byed pa yin no/ /bsam gtan rdo rje ni bsam gtan gyi yan lag brtan pa'o/ /de 'byung ba ni rgyu ste/ 'dod pa'i rgyal po'o/ /de la dmigs pa nyid kyi phyir de skad ces bya'o/ /zhags pa 'dzin pa ni nor bu gnas pa'i phyag gis</text></item>
<item><p>323a7</p><section></section><text>so/ /rdo rje gsum gyi gnas dkyil 'khor/ /zhes bya ba ni dus gsum gyi sangs rgyas rnams kyi gsang ba gsum pa bsdus pas na de'i gnas kyang de yin la dkyil 'khor yang yin te/ chos kyi ro'i snying po gtso bor gyur pa'i phyir te/ tshon po la sha dang ldan pa zhes bya ba bzhin no/ /de nyid kyang</text></item>
<item><p>323b1</p><section></section><text>yongs su rgyas shing stobs dang rdo rje gsum dang ldan pa'i phyir rdo rje stobs can no/ /de nyid kyis na rdo rje gsum gyi stobs chen po'o/ /de la dmigs pa'i ting nge 'dzin la de skad ces bya'o/ /rdo rje sngon po ni dbyug sngon can no/ /gzugs ni rab tu gnag ces bya ba ni sku mdog go/ /rno zhes bya ba ni gzi</text></item>
<item><p>323b2</p><section></section><text>mdangs so/ /de ltar phyag rgya gsungs nas de kho na nyid ni/ rgya mtsho nag po skyed par byed/ /ces bya ba gsungs te/ nyon mongs pa thams cad nges par 'joms shing gnyis su med pa'i gting mtha' med pa'i ye shes kyi rgya mtsho nag po de rab tu 'phel bar byed pa'o/ /de mchog tu gyur pa'i</text></item>
<item><p>323b3</p><section></section><text>dbyug pa nyid ni bstan pa nyid kyi phyir rdo rje yin la de dang ldan pas na rdo rje dbyug thogs so/ /'dul bar byed pa'i dbyug pa ni tshar gcod par byed pa ste/ nyon mongs pa rnams shin tu tshar gcod par byed pa'i phyir ro/ /rdo rje dbyug pa ni bcom ldan 'das dbyug sngon can no/ /de'i dam tshig ni</text></item>
<item><p>323b4</p><section></section><text>phyag rgya chen po'o/ /de nyid ni mchog ste dmigs pa de dang ldan pa'o/ /mi g.yo ba ni mchog go/ /zhags pa bsnams pa ni snga ma bzhin no/ /ral gri bsnams pa ni g.yas pa'i gnyis pas so/ /'khrugs pas ni kun du zhen pa'o/ /rdo rje bsdus pa'i phyir rdo rje yang yin la</text></item>
<item><p>323b5</p><section></section><text>khams gsum bsdus pa'i phyir dbyings yin pas ni rdo rje dbyings te/ bsam gtan gyi yan lag grub pa'o/ /rdo rje dbyings nyid ni dam tshig yin te/ thams cad du gtogs pa'i srog dang stsol ba'o/ /des gnas te sa bon gyi yi ge gnon pa 'dzin pa'i yan lag gang la yod pa de ni rdo rje dbyings kyi dam</text></item>
<item><p>323b6</p><section></section><text>tshig gis gnas gnon pa can no/ /de'i ngo bo nyid yin pa'i phyir mi g.yo ba la yang de skad ces bya zhing de la dmigs pa'i ting nge 'dzin la yang de skad ces bya'o/ /'bras bur gyur pa'i sems sgrib pa med pa'i ting nge 'dzin gyi rang bzhin can ni gtsug tor yin te/ rtse mor phyin pa nyid kyi phyir ro/ /'khor</text></item>
<item><p>323b7</p><section></section><text>lo ni phra mo'i dkyil 'khor nyid yin pa'i phyir ro/ /gtsug tor 'khor lo ni de bzhin du dbang du gyur pa nyid kyi phyir ro/ /rig pa ni byang chub kyi ngo bo nyid yin pa'i phyir ro/ /de'i rang bzhin can ni khro bo'i rgyal po la yang de skad ces bya'o/ /rig pa'i 'khor lo zhes bya ba ni gtsug tor 'khor los</text></item>
<item><p>324a1</p><section></section><text>sgyur ba'o/ /'khor lo 'bar ba ni rab tu 'bar bas so/ /gtsug tor 'khor lo'i dam tshig ni gzugs so/ /gtsug tor gyi dam tshig nyid ni rig pa yin te byang chub nyid yin pa'i phyir ro/ /stobs ni mi mthun pa'i phyogs kyis zil gyis gnon par mi</text></item>
<item><p>324a2</p><section></section><text>nus pa nyid kyi phyir ro/ /'khor lo ni dkyil 'khor phra mo nyid yin pa'i phyir ro/ /de la dmigs pa'i ting nge 'dzin la yang de skad ces bya'o/ /khro bo yin pa'i phyir rdo rje yang de yin la byang chub kyi sems kyi sgrib pa rnams nges par sel ba'i phyir gnod mdzes kyang yin pa de ltar na</text></item>
<item><p>324a3</p><section></section><text>rdo rje sum+b+ha ste/ gnod mdzes rgyal po'o/ /rdo rje sprin can zhes bya ba ni khro bo nag po'o/ /khro bo'i 'od zer 'phro ba'i phyir rdo rje dam tshig kyang de yin la sum+b+ha zhes bya ba yang yin no/ /de la dmigs pa'i ting nge 'dzin la yang de skad ces bya'o/ /gzhung la la las ni rdo rje dam tshig 'byung ba</text></item>
<item><p>324a4</p><section></section><text>zhes 'byung te/ der ni rdo rje dam tshig ni gnod mdzes rgyal po yin la de 'byung ba ni skye ba yin no zhes bshad par bya'o/ /'dir yang gshin rje gshed ni nag po yin te/ bstan pa las sku mdog nag po zhes gsungs pa'i phyir ro/ /shes rab mthar byed dang pad+ma mthar byed dang /</text></item>
<item><p>324a5</p><section></section><text>bgegs mthar byed ni go rims bzhin du dkar po dang dmar po dang nag po ste bshad pa las kha dog dkar po dang kha dog dmar po dang nag po zhes gsungs pa'i phyir ro/ /'khyil pa dang dbyug pa sngon po dag ni nag por smos pa yin te/ bsgre ba'i don to/ /de bas na de'i bar na gnas pa 'dod</text></item>
<item><p>324a6</p><section></section><text>pa'i rgyal bo dang stobs po che yang nag po yin no/ /mi g.yo ba yang nag po yin par dbyug sngon can gyi rjes su 'brang bar bya'o/ /gnod mdzes rgyal po yang nag po yin te/ sprin can zhes smos pa'i phyir ro/ /gtsug tor ni ser po yin te/ mtshan rnams thams cad yongs su rdzogs/ /</text></item>
<item><p>324a7</p><section></section><text>zhes gsungs pa'i phyir dang / gser btso ma'i mdog kyang skyes bu chen po'i mtshan nyid yin pa'i phyir ro/ /spyan la sogs pa ni dkar po dang nag po dang dmar po dang ser po ste/ de skad du gsungs pa'i phyir ro/ /sgo srungs rnams kyi rtsa ba'i phyag mtshan ni bri ba'i dkyil 'khor las</text></item>
<item><p>324b1</p><section></section><text>grags pa dag yin no/ /'dod pa'i rgyal po ni lcags kyu yin te/ de'i sngags 'gugs pa'i don la dzaHzhes gsungs pa'i phyir ro/ /stobs po che ni rtse gsum yin te/ de'i sngags u grwA shu la pA Ni zhes gsungs pa'i phyir ro/ /mi g.yo ba'i ni ral gri ste/ ral gri zhags pa rnams zhes</text></item>
<item><p>324b2</p><section></section><text>gsungs pa'i phyir ro/ /dbyug sngon gyi ni rdo rje dbyug pa sngon po ste/ de'i sngags nI la daN+Da badzra daN+Di Na swA hA zhes gsungs pa'i phyir ro/ /gtsug tor gyi ni 'khor lo yin la/ gnod mdzes rgyal po'i ni rdo rje yin te/ 'khor lo dang phyag na rdo rje zhes gsungs pa'i phyir ro/ /de nyid kyis na le'u</text></item>
<item><p>324b3</p><section></section><text>bco brgyad pa las/ lcags kyu dbyug to rtse gsum dang / /ral gri'i mtshams su rnam par dgod/ /'dod rgyal dbyug sngon stobs mi g.yo/ /steng du 'khor lo 'og gnod mdzes/ /zhes 'chad par 'gyur ro/ /'dod pa'i rgyal po dang mi g.yo ba dang gtsug tor ni sgeg pa ste/ de bzhin du</text></item>
<item><p>324b4</p><section></section><text>rgyan rnams thams cad yongs su rdzogs/ /zhi ba 'od zer mang po 'phro/ /mtshan rnams thams cad yongs su rdzogs/ /zhes go rims bzhin du gsungs pa'i phyir ro/ /de bas na gsum po 'di dag kyang legs par tshad dang ldan pa mtshan thams cad dang ldan pa rin po che'i cod pan la sogs</text></item>
<item><p>324b5</p><section></section><text>pa rgyan sna tshogs pa can na bza' bzang po dang ag tshom med pa mche ba cung zad gtsigs pa/ zhal cung zad gdangs pa smin ma 'khyog pa can/ spyan dmar ba khro ba rab tu 'bar ba'i 'od zer can no/ /de dag las gzhan pa rnams ni tshon po'o/ /mkhrang bag dang ldan pa/ gsus pa</text></item>
<item><p>324b6</p><section></section><text>'phyang ba mi'u thung zhal rnam par gdangs pa/ ljags bskyod pa ha ha zhes sgrogs pa'i sgra can/ ag tshom dang smin ma dang dbu skra kham ser smin ma 'khyog pa spyan dmar ba stag gi pags pa mnabs pa dbu skra gyen du brdzes pa sbrul gyis bcings pa/ /sbrul gdug pa rnams kyis brgyan pa</text></item>
<item><p>324b7</p><section></section><text>ste/ sbrul gyis brgyan pa'i ske rags can/ /zhes bya ba 'di ni nye bar mtshon pa nyid yin pa'i phyir ro/ /rnam pa de lta bu can gyi khyad par de rnams ni de dag thams cad dang 'brel pa'i phyir ro/ /la la ni gnod mdzes rgyal po yang sgeg par 'dod de gtsug tor gyi bshad pa/ mtshan rnams thams cad yongs</text></item>
<item><p>325a1</p><section></section><text>su rdzogs/ /zhes bya ba'i rjes su 'brang bar bya'o zhes zer ro/ /de ltar na ting nge 'dzin rnams kyi bshad pa dang bstan pa dag yin no/ /'di dag re re zhing dkyil 'khor gyi bdag po'i rnal 'byor yin no/ /dkyil 'khor gyi dgod pa yang 'bras bu dang bcas pa bstan pa'i phyir 'gog pa zhes bya ba la sogs pa'i tshigs su bcad pa</text></item>
<item><p>325a2</p><section></section><text>gsungs te/ gang du khro bo nyid dkyil 'khor pa gang yin pa de ni 'dir khro bo'i 'khor lo yin la gang du sangs rgyas nyid yin pa de ni sangs rgyas kyi 'khor lo yin zhing gang du rdo rje nyid yin pa de rdo rje'i dkyil 'khor te sngags bzhi'i dgod pa'o/ /de la dang pos ni 'gog pa sgrub par byed pa ste/ 'gog pa'i</text></item>
<item><p>325a3</p><section></section><text>rdo rje zhes bya ba'i don to/ /gnyis pas ni bsnyen pa yin te/ yan lag drug gi bsnyen pa zhes bya ba'i don to/ /gsum pas ni rnam pa gnyis te gti mug dang zhe sdang dang 'dod chags dang ye shes rdo rje rnams kyis longs spyod dang / sku dang / gsung dang / thugs dang ye shes rdo rje rnams kyi bzlas pa'o/ /</text></item>
<item><p>325a4</p><section></section><text>de las snga mas ni ting nge 'dzin grub la phyi ma ni rdo rje ye shes te bzlas pa'i 'bras bu'o/ /de la khro bo'i 'khor lo ni le'u bco brgyad pa las/ kun nas ser ba'i 'khor lo ni/ /zhes bya ba nas/ mi g.yo ba dang mtshungs par 'khor/ /zhes bya ba'i bar gyis 'chad par 'gyur zhing rdo rje dkyil 'khor yang /</text></item>
<item><p>325a5</p><section></section><text>gti mug nyes pa 'dod chags rdo rje chos bcas gang / /rig pa'i sbyor ba las byung rtag tu rab 'brel par/ /rnam pa sna tshogs dag pas myos pa'i dngos gyur pa/ /byang chub sems 'dra rgya chen de la phyag 'tshal lo/ /zhes bya bas 'chad par 'gyur ro/ /sangs rgyas kyi 'khor lo ni bdun pa las gzugs</text></item>
<item><p>325a6</p><section></section><text>la rnam gsum zhes bya ba la sogs pa gsungs pa yin no/ /'o na 'dir dkyil 'khor chen po ci'i phyir ma gsungs she na/ de ni le'u dang po nyid du rgya cher bstan zin pa'i phyir ro/ /rdo rje dam tshig ces bya ba la sogs pa la/ rdo rje ni sku dang gsung dang thugs ye shes rdo rje rnams so/ /de rnams kyi dam tshig bkod pa ni spro ba dang</text></item>
<item><p>325a7</p><section></section><text>bsdu ba ste/ de dag gi de kho na nyid don gyi bsgom pa dang / mngon par byang chub pa ste/ rig pa'i skyes bu'i bsgom pa ste/ de gsal bar byed pa'i le'u la de skad ces bya'o/ /gsang ba 'dus pa'i bshad sbyar snyim pa'i me tog las/ le'u bcu gsum pa'o// //</text></item>
</text>