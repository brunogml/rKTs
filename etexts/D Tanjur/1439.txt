[\[1a\]]
[\[1a.1\]{D4020}]@#/_/theg pa chen po mdo sde'i rgyan zhes bya ba'i tshig le'ur byas pa bzhugs so/_/
[\[1b\]]
[\[1b.1\]]@##/_/rgya gar skad du/_ma hA yA na sU tra a laM ka ra nA ma kA ri kA/_bod skad du/_theg pa chen po mdo sde'i rgyan zhes bya ba'i tshig le'ur byas pa/_sangs rgyas dang
[\[1b.2\]]byang chub sems dpa' thams cad la phyag 'tshal lo/_/don shes don ston rab tu byed pa ngag dang tshig rnams dri med pas/_/sdug bsngal bsgral phyir de yi bdag nyid sdug bsngal
[\[1b.3\]]'gro la snying rje las/_/theg mchog bstan pa'i rnam pa chos kyi de yis 'gro ba'i sems can la/_/'byor pa'i don tshul bla med gyur pa rnam lnga'i bdag nyid ston par byed/_/
[\[1b.4\]]gser las brdungs byas 'dra zhing pad+ma rgyas pa bzhin/_/bkres pas nyen pa g.yos legs kha zas za ba 'dra/_/'phrin yig legs pa thos 'dra rin chen sgrom phye lta'i/_/
[\[1b.5\]]chos de 'dir bshad pa yang dga' ba'i mchog skyed do/_/gzugs rgyan rang bzhin yon tan ldan pa me long nang song na/_/mthong ba'i dbang gis mi rnams rab tu dga' ba'i
[\[2a\]]
[\[2a.1\]]mchog skyed pa/_/de bzhin legs gsungs rtag tu rang bzhin yon tan ldan pa yi/_/chos kyang don rnams phye bas mkhas rnams 'di na dga' mchog skyed/_/ji ltar mnams na rab dku
[\[2a.2\]]la/_/myangs na zhim pa'i sman bzhin du/_/chos kyang de bzhin gnyis su gnas/_/don dang yi ger shes par bya/_/chos dka' rgya chen zab mo 'di/_/rgyal po bzhin du mnyes par dka'/_/mnyes par byas
[\[2a.3\]]na de bzhin du/_/yon tan mchog gi nor sbyin byed/_/rin chen rigs ldan rin thang med/_/lta mi shes pa'i mig mi mgu/_/de bzhin mi mkhas chos 'di la/_/bzlog na de bzhin mgu bar 'gyur/_/theg pa
[\[2a.4\]]chen po mdo sde'i rgyan las le'u dang po'o//_//sngar lung ma bstan lhan cig byung /_/spyod yul ma yin grub pa dang /_/yod dang med na yod med dang /_/gnyen po dang ni sgra gzhan phyir/_/sangs rgyas
[\[2a.5\]]rnams ni mngon sum spyan/_/bstan pa dag kyang srung bar mdzad/_/dus la'ang ye shes ma bsgribs pas/_/de phyir btang snyoms mi rung ngo /_/ma tshang ba dang 'gal ba dang /_/thabs min de ltar ma bstan phyir/_/
[\[2b\]]
[\[2b.1\]]nyan thos kyi ni theg pa 'di/_/theg chen chos shes bya ba min/_/bsam pa dang ni bstan pa dang /_/sbyor ba dang ni rton pa dang /_/dus 'gal phyir na dman pa gang /_/de ni dman pa kho na yin/_/rang gi nyid la 'jug pa dang /_/rang gi 'dul la'ang snang phyir dang /_/
[\[2b.2\]]zab pa'i phyir dang rgya che'i phyir/_/chos nyid dang ni 'gal ba med/_/rtog ge rten cing ma nges la/_/ma khyab kun rdzob skyo ba can/_/byis pa la ni rten par 'dod/_/de phyir de ni de yul min/_/rgya che'i phyir dang zab pa'i phyir/_/yongs su smin dang rnam mi rtog_/_
[\[2b.3\]]de phyir 'di las gnyis bstan te/_/de ni bla na med pa'i thabs/_/'gro ba de'i gnas min la skrag pa gdung byed 'gyur/_/bsod nams ma yin phung chen bsags byas yun ring du/_/rigs med grogs ngan sngon dge ma bsags blo ma sbyangs/_/chos
[\[2b.4\]]'dis skrag 'gyur 'di na don chen 'di las ltung /_/de las gzhan dang gzhan med shin tu zab cing rjes song phyir/_/sna tshogs ston cing mang po'i sgo nas rtag tu ston dang ldan/_/ji skad bshad bzhin don min bcom ldan dgongs pa shin tu zab/_/mkhas
[\[2b.5\]]pa rnams kyis tshul bzhin brtags na chos 'dis skrag mi 'gyur/_/'di na dang por thos la brtan nas yid la byed pa 'byung /_/tshul bzhin yid la byed las yang dag don yul ye shes 'byung /_/de las chos thob de yod de las blo gros rab tu
[\[2b.6\]]skye/_/gang tshe de ni so so rang rig med na ji ltar nges/_/bdag gis mi shes sangs rgyas zab mo mkhyen ma yin/_/zab mo ci yi phyir na rtog ge'i yul ma yin/_/ci phyir zab mo'i don rig pa dag thar 'gyur zhes/_/bya ba de ni skrag pa'i gnas su rigs
[\[2b.7\]]ma yin/_/dman par mos shing khams kyang shin tu dman/_/grogs po dman pa dag gis yongs bskor ba/_/zab cing rgya che legs par bshad pa'i chos/_/'di la gal te mos med grub pa yin/_/thos rjes 'brangs te blo ldan thob nas ni/_/
[\[3a\]]
[\[3a.1\]]gang zhig thos la rab tu gnas byed pa/_/rnam pa sna tshogs dpag tu med lus la/_/rmongs pa gang gi phyir na nges par byed/_/don sgra ji bzhin yongs rtog na/_/bdag nyid snyems shing blo nyams 'gyur/_/legs par gsungs
[\[3a.2\]]pa'ang spangs pas na/_/brlag 'gyur chos la khong khro sgrib/_/yid kyi nyes pa rang bzhin gdug pa ste/_/mi rigs pa yi gzugs la'ang mi rigs na/_/the tshom za ba'i chos la smos ci dgos/_/de phyir btang snyoms gzhag legs nyes pa med/_/theg pa
[\[3a.3\]]chen po mdo sde'i rgyan las theg pa chen po sgrub pa'i skabs kyi le'u ste gnyis pa'o//_//kun du 'gro dang khas len rtogs dang zil gnon par/_/dbye ba'i rang bzhin don rnam bzhi yi khyad par gyis/_/theg pa mchog phyir dkon mchog skyabs rab
[\[3a.4\]]song ba gang /_/de ni skyabs su song ba rnams kyi mchog ces bya/_/gang phyir dang por nges par bya ba 'di dka' ste/_/de ni bskal pa stong phrag du mar bsgrub par dka'/_/gang phyir grub na sems can phan byed don che ste/_/de phyir theg chen 'di la skyabs don
[\[3a.5\]]mchog yin no/_/gang zhig sems can thams cad bsgral bar zhugs pa dang /_/theg pa ye shes kun tu 'gro la mkhas par ldan/_/gang zhig mya ngan 'das la 'khor zhi ro gcig pa/_/de 'dra'i blo ldan de 'dir kun 'gror shes par bya/_/gang zhig
[\[3a.6\]]dga' ba mang pos byang chub mchog don gnyer/_/gang zhig skyo ba med par dka' ba yang dag spyod/_/gang zhig rnam sangs rgyas nas sangs rgyas kun mnyam 'gyur/_/blo ldan de ni khas len mchog tu shes par bya/_/sangs rgyas sras kyi mchog tu legs
[\[3a.7\]]par gang skyes pa/_/sems dang shes rab dang ni tshogs ldan snying rje ni/_/sa bon ma dang mngal gnas ma ma mtshungs pa med/_/blo ldan de ni khas len mchog tu shes par bya/_/sna tshogs mtshan rnams kun gyis de'i lus brgyan/_/sems can thams
[\[3b\]]
[\[3b.1\]]cad smin par byed stobs thob/_/sangs rgyas bde chen mtha' yas zhi ba rnyed/_/sems can kun skyabs thabs chen bsham pa shes/_/sangs rgyas kun gyis 'od zer chen pos dbang bskur byin/_/de ni chos la dbang ba kun dang yang dag ldan/_/sangs
[\[3b.2\]]rgyas 'khor gyi dkyil 'khor ston pa'i rnam pa shes/_/bslab pa bca' bas tshar gcod phan 'dogs byed la brtson/_/blon po chen po lta bur pha rol phyin la 'jug pa'i phyir/_/byang chub chen po'i phyogs mthun bdal la rtag tu spyan byed phyir/_/gsang
[\[3b.3\]]ba'i gnas ni rnam gsum rtag tu yang dag 'dzin pa'i phyir/_/sems can mang don rtag tu rgyun mi 'chad par rab byed phyir/_/bsod nams phung chen srid gsum bla ma srid pa'i bde ba dang /_/sdug bsngal phung po chen po rab zhi blo mchog bde ba dang /_/
[\[3b.4\]]chos mang phung po mchog rab rtag pa'i sku ste dge ba'i tshogs/_/bag chags bzlog cing srid dang zhi las rnam par grol ba 'thob/_/blo ldan nyan thos tshogs bcas dge ba rgya chen don chen dang /_/mtha' yas rtag rgyun mi 'chad zad mi shes pas zil gyis gnon/_/
[\[3b.5\]]dge ba de yang 'jig rten 'jig rten ma yin yongs smin byed/_/dbang 'byor rnyed pa de ni phung po zhi bas zad mi shes/_/'di ni de dngos 'dod pas khas len de yang snying brtse las rig bya/_/de las rnam pa kun mkhyen phan dang bde byed dka' la skyo ba med/_/
[\[3b.6\]]nges par 'byung la theg pa kun gyis rton pa'i yon tan rtag tu ldan/_/brda dang chos nyid thob pa blo ldan rnams kyi skyabs 'gro 'di mchog yin/_/skyabs su 'gro ba 'dir song don chen te/_/de ni dpag med yon tan tshogs 'phel 'gyur/_/'gro ba 'di
[\[3b.7\]]la snying rje'i bsam pas khyab/_/mtshungs med 'phags chen chos kyang rgyas par byed/_/theg pa chen po mdo sde'i rgyan las skyabs su 'gro ba'i le'u ste gsum pa'o//_//yod dang mchog dang mtshan nyid dang /_/rtags dang rigs rab dbye ba
[\[4a\]]
[\[4a.1\]]dang /_/nyes dmigs dang ni phan yon dang /_/dpe rnam gnyis te rnam pa bzhi/_/khams rnams dang ni mos pa dang /_/sgrub pa tha dad dbye ba dang /_/'bras bu tha dad dmigs pa'i phyir/_/rigs yod nyid du nges par brjod/_/de dge
[\[4a.2\]]khyad par 'phags pa dang /_/thams cad dang ni don chen dang /_/mi zad pa yi rgyu mtshan phyir/_/rigs mchog nyid ces brjod pa yin/_/rang bzhin dang ni rgyas pa dang /_/de ni rten dang brten pa dang /_/yod med nyid dang yon tan ni/_/sgrol ba'i don du shes
[\[4a.3\]]par bya/_/sbyor ba'i sngon du snying rje dang /_/mos pa dang ni bzod pa dang /_/dge ba yang dag spyod pa ni/_/rigs kyi rtags su nges par bshad/_/rigs ni nges dang ma nges dang /_/rkyen rnams kyis ni mi 'phrogs dang /_/'phrogs pa nyid de mdor na rigs/_/
[\[4a.4\]]dbye ba 'di ni rnam pa bzhi/_/nyon mongs goms dang grogs ngan dang /_/'phongs dang gzhan gyi dbang nyid dang /_/mdor na rigs kyi nyes dmigs ni/_/rnam pa bzhi ru shes par bya/_/ring mo zhig na ngan song du/_/'gro zhing myur du thar pa dang /_/de na'ang
[\[4a.5\]]sdug bsngal chung ngu myong /_/skyo bcas sems can smin par byed/_/gser gyi rigs bzhin shes par bya/_/dge ba dpag tu med pa'i gnas/_/ye shes dang ni dri med ldan/_/mthu rnams kyi yang gnas yin no/_/rin chen mchog rigs bzhin shes bya/_/
[\[4a.6\]]byang chub chen po'i rgyu mtshan phyir/_/ye shes che dang ting 'dzin 'phags/_/sems can mang po'i don gnas phyir/_/la la gcig tu nyes par spyod nges yod/_/la la dkar po'i chos rnams kun du bcom/_/la la thar pa'i cha mthun dge ba med/_/dkar po
[\[4a.7\]]dman pa yod pa rgyu dang bral/_/zab cing rgya che bshad pa gzhan la phan phyir bstan pa'i chos chen la/_/mi shes bzhin du mos pa shin tu rgya chen 'byung zhing sgrub la bzod/_/de dag tha mar rnam pa gnyis mchog phun sum tshogs 'gyur gang yin de/_/byang chub
[\[4b\]]
[\[4b.1\]]sems dpa' rang bzhin yon tan ldan de rgyas pa'i rigs las shes/_/yon tan shin tu rgya che byang chub shing skyed phyir/_/bde dang sdug bsngal chen po zhi ba thob bya'i phyir/_/bdag dang gzhan la phan bde byed pa 'bras bu'i phyir/_/rigs mchog de ni rtsa ba bzang po
[\[4b.2\]]lta bu yin/_/theg pa chen po mdo sde'i rgyan las/_rigs kyi le'u ste bzhi pa'o//_//spro ba che dang rtsom pa che/_/don che ba dang 'byung ba che/_/byang chub sems dpa'i sems dpa' ste/_/don gnyis ldan pa'i sems 'byung ba/_/sems bskyed de ni
[\[4b.3\]]sa rnams la/_/mos dang lhag bsam dag pa dang /_/rnam par smin pa gzhan du 'dod/_/de bzhin sgrib pa spangs pa'o/_/de yi rtsa ba snying rjer 'dod/_/rtag tu sems can phan par sems/_/chos la mos dang de bzhin de'i/_/ye shes tshol ba dmigs
[\[4b.4\]]pa'o/_/gong du 'dun pa 'gro ba ste/_/sdom pa rgya chen de yi rten/_/lam 'gog pa ni mi mthun phyogs/_/slong zhing dang du len pa'o/_/bsod nams ye shes rang bzhin gyi/_/dge ba 'phel ba de'i phan yon/_/pha rol phyin la rtag sbyor ba/_/de ni nges par
[\[4b.5\]]'byung bar 'dod/_/'di yi mthar thug sa yin te/_/so so rang gi der sbyor bas/_/byang chub sems dpa'i sems bskyed pa/_/rnam par nges par shes par bya/_/grogs stobs rgyu stobs rtsa ba'i stobs/_/thos stobs dge ba goms pa las/_/
[\[4b.6\]]mi brtan pa dang brtan 'byung ba/_/gzhan gyis bstan pa'i sems bskyed bshad/_/rdzogs pa'i sangs rgyas rab bsnyen byas/_/bsod nams ye shes tshogs rab bsags/_/chos la mi rtog ye shes ni/_/skyes phyir de ni dam par 'dod/_/chos
[\[4b.7\]]dang sems can rnams dang ni/_/de yi bya ba sangs rgyas nyid/_/mchog la sems mnyam rnyed pa'i phyir/_/de yi rab dga' khyad par 'phags/_/skye ba rgya chen de la spro/_/bsam pa yang ni dag pa dang /_/lhag ma dag la mkhas pa dang /_/nges par 'byung
[\[5a\]]
[\[5a.1\]]bar shes par bya/_/chos la mos pa sa bon dang /_/pha rol phyin mchog ma las skyes/_/bsam gtan las byung bde ba mngal/_/snying rje skyed pa'i ma ma 'o/_/smon lam chen po bcu sgrub phyir/_/rgya che bar ni shes par bya/_/dka' ba yun
[\[5a.2\]]ring mi skyo'i phyir/_/spro bar khong du chud par bya/_/byang chub nye bar rtogs pa dang /_/de yi thabs shes rnyed pa'i phyir/_/bsam pa dag par shes par bya/_/sa gzhan tshul la mkhas pa nyid/_/ji ltar rnam gzhag yid byed pas/_/de rtog nyid du shes phyir dang /_/
[\[5a.3\]]de nyid la yang mi rtog phyir/_/nges par 'byung bar shes par bya/_/skyed pa sa dang mtshungs pa ste/_/gzhan ni bzang po'i gser dang 'dra/_/zla ba yar gyi tshes pa bzhin/_/gzhan ni me dang 'drar shes bya/_/gzhan ni gter chen bzhin shes bya/_/gzhan ni rin
[\[5a.4\]]chen 'byung gnas bzhin/_/rgya mtsho 'dra bar shes bya gzhan/_/rdo rje dang 'dra ri rab 'dra/_/sman gyi rgyal po 'dra ba ste/_/gzhan ni mdza' chen 'drar shes bya/_/yid bzhin nor bu 'dra ba dang /_/gzhan ni nyi ma 'drar shes bya/_/gzhan ni dri za'i dbyangs snyan
[\[5a.5\]]bzhin/_/gzhan ni rgyal po 'drar shes bya/_/de bzhin gzhan ni mdzod lta bu/_/lam po che dang 'drar shes bya/_/theg pa 'dra bar shes bya ste/_/sems bskyed bkod ma 'dra ba yin/_/kun dga'i sgra dang 'dra ba ste/_/klung chen rgyun dang 'dra ba'o/_/rgyal sras
[\[5a.6\]]rnams kyi sems bskyed pa/_/sprin dang 'dra bar bstan pa ste/_/de phyir de ltar yon tan phyug_/sems ni dga' bas yang dag bskyed/_/cher 'os sems bskyed spangs pa'i skye bo dag_/gzhan don sems dang de yi thabs rnyed dang /_/dgongs chen don dang
[\[5a.7\]]de nyid mchog mthong bas/_/bde ba de spangs zhi bar 'gro bar 'gyur/_/blo ldan sems mchog skyes ma thag tu yang /_/mtha' yas nyes pa byed las sems rab bsdams/_/gnyis 'phel byed pas rtag tu dge ba dang /_/brtse ldan bde dang sdug bsngal
[\[5b\]]
[\[5b.1\]]dag gis dga'/_/gang tshe gzhan gyi don phyir lus dang ni/_/srog la mi lta rab dal khas len pa/_/de lta bu de gzhan gyi gnod pa yis/_/ji ltar ngan par byed pa'i las la 'jug_/de yis chos kun sgyu ma lta bu dang /_/skye ba skyed mos tshal 'gro
[\[5b.2\]]ltar rtogs nas/_/'byor ba'i dus dang rgud pa'i dus na'ang 'di/_/nyon mongs sdug bsngal dag gis 'jigs pa med/_/rang gi yon tan sems can phan 'dogs dga'/_/bsams bzhin skye ba rdzu 'phrul rnam par 'phrul/_/rgyan dang ston mo sa mchog
[\[5b.3\]]brtse dga' ba/_/snying rje'i bdag nyid min pa rnams la med/_/gzhan don brtson ldan snying rje'i bdag nyid 'di/_/gang tshe mnar med pa la'ang dgar 'dzin pa/_/de 'dra ba dag srid na gzhan rten phyir/_/sdug bsngal 'byung ba rnams kyis ga la 'jigs/_
[\[5b.4\]]slob dpon brtse chen rtag tu brten pa'i bdag_/pha rol sdug bsngal dag gis sems gdungs pa/_/gzhan gyi bya ba nye bar gnas pa la/_/gzhan gyis bskul ba shin tu ngo yang tsha/_/mgo la sems can khur chen khyer ba yi/_/sems can mchog ni dal
[\[5b.5\]]gyis 'gro mi mdzes/_/bdag gzhan sna tshogs 'ching bas rab bcings pas/_/brtson pa brgya 'gyur du ni bya ba'i rigs/_/theg pa chen po mdo sde'i rgyan las sems bskyed pa'i le'u ste lnga pa'o//_//gnas rtsom 'bras bu 'byung ba che bdag nyid/_/
[\[5b.6\]]rgyal sras rnams kyi sgrub pa yin par 'dod/_/rtag tu len pa che dang bzod pa che/_/don chen yang dag sgrub pa'i bya ba byed/_/gzhan dang bdag tu mnyam pa'i sems nyid dam/_/bdag pas gzhan ches sdug pa rnyed nas ni/_/de ltar bdag pas gzhan
[\[5b.7\]]don mchog 'du shes/_/rang gi don gang gzhan gyi don gang yin/_/ji ltar snying rje'i bdag nyid gzhan gyi don gyi phyir/_/bdag la sdug bsngal mi bzad gdung ba rab byed pa/_/de ltar 'jig rten gdung ba'i las kyis gzhan dgra la'ang /_/shin tu
[\[6a\]]
[\[6a.1\]]brtse ba med par rab tu 'jug ma yin/_/tha chad 'bring dang mchog chos nyid gnas la/_/legs par ston dang mgu byed 'jug pa dang /_/don la rnam nges dge ba yongs smin byed/_/de bzhin gdams ngag gnas dang blo rnam
[\[6a.2\]]grol/_/yon tan khyad par can 'grub de bzhin du/_/rigs su skye dang lung bstan dbang bskur dang /_/de bzhin gshegs mkhyen bla med go 'phang ste/_/bcu gsum bdag nyid 'di ni gzhan gyi don/_/skye bo dang mthun phyin ci ma log 'chad/_/mi
[\[6a.3\]]'gying ba dang bdag gi med la mkhas/_/bzod dul shin tu ring song mi zad pa/_/rgyal sras rnams kyi sgrub pa mchog yin no/_/'dod ldan skye bo 'jigs pa che la 'jug_/srid dga' phyin ci log bde g.yo ba la/_/zhi dga' rang gi len pa rab zhi la/_/
[\[6a.4\]]snying rje'i bdag nyid len kun zhi la rtag_/skye bo rmongs pa rang gi bde don brtson/_/rtag tu de ma thob par sdug bsngal 'gyur/_/brtan pa rtag tu gzhan don brtson ldan pa/_/gnyi ka'i don byas mya ngan 'da' bar 'gyur/_/rgyal sras spyod tshe ji lta ji lta bur/_/
[\[6a.5\]]dbang po'i spyod yul sna tshogs 'jug 'gyur ba/_/de lta de ltar rigs shing mthun tshig gis/_/sems can phan phyir de mngon 'du byed do/_/rtag tu nyes pas rang dbang med par byas sems kyi/_/skye bo la ni blo ldan nyes par mi 'dzin te/_/mi 'dod bzhin
[\[6a.6\]]du log par sgrub par 'gyur ro zhes/_/skye bo dag la snying rje rnam par 'phel phyir ro/_/sgrub pa 'dis ni srid dang 'gro ba kun/_/zil gyis mnan 'gro zhi ba mchog dang ldan/_/yon tan sna tshogs tshogs kyis rnam par 'phel/_/byams pa'i bsam pas
[\[6a.7\]]rtag tu 'gro ba sdud/_/theg pa chen po mdo sde'i rgyan las sgrub pa'i le'u ste drug pa'o//_//yod min med min de bzhin min gzhan min/_/skye dang 'jig med 'bri bar mi 'gyur te/_/'phel ba med cing rnam par dag pa'ang med/_/rnam par dag
[\[6b\]]
[\[6b.1\]]'gyur de ni don dam mtshan/_/bdag tu lta ba bdag nyid bdag mtshan min/_/ngan par gnas min mtshan nyid mi 'dra phyir/_/gnyis las gzhan med de ni nor pa skyes/_/de phyir thar pa nor tsam zad pa yin/_/ji ltar 'khrul pa tsam brten skye bo yis/_/sdug
[\[6b.2\]]bsngal rang bzhin rgyun chags rtogs mi 'gyur/_/rig min rig nyid sdug bsngal sdug bsngal med/_/chos kyi rang bzhin de yi rang bzhin min/_/brten nas dngos rab skye ba mngon 'jug na/_/skye bo ji ltar gzhan gyis byas la rten/_/gang phyir yod pa
[\[6b.3\]]mi mthong med mthong ba/_/'di 'dra'i mun nag rnam pa de gang zhig_/'di la don dam tshul gyis zhi ba dang /_/skye ba de gnyis khyad par ci yang med/_/'on kyang dge ba'i las rnams byed pa dag_/skye ba zad pas zhi ba 'thob par bshad/_/byang chub sems dpas
[\[6b.4\]]bsod nams ye shes kyi/_/mtha' yas pha rol tshogs rnams legs bsags nas/_/chos la sems pa shin tu rnam nges phyir/_/don gyi rnam pa brjod pa'i rgyu can rtogs/_/de yis brjod pa tsam du don rig nas/_/der snang sems tsam la ni yang
[\[6b.5\]]dag gnas/_/de nas chos dbyings gnyis kyi mtshan nyid dang /_/bral ba mngon sum nyid du rtogs par 'gyur/_/sems las gzhan med par ni blos rig nas/_/de nas sems kyang med pa nyid du rtogs/_/blo dang ldan pas gnyis po med rig nas/_/de mi
[\[6b.6\]]ldan pa'i chos kyi dbyings la gnas/_/blo dang ldan pas mi rtog ye shes stobs/_/rtag tu kun nas mnyam par song ba yis/_/de la rten pa'i nyes tshogs tshang tshing dag_/dug sman chen pos dug bzhin sel bar byed/_/thub pas gsungs pa'i dam chos legs
[\[6b.7\]]bzhag pa/_/rtsa ba chos kyi dbyings la blo gros bzhag_/dran rgyu rtog pa tsam rig brtan pa dag_/myur du yon tan rgya mtsho'i pha rol 'gro/_/theg pa chen po mdo sde'i rgyan las/_de kho na nyid kyi le'u ste bdun pa'o//_//skye dang ngag sems dge dang mi dge
[\[7a\]]
[\[7a.1\]]bskyed/_/de yi gnas dang 'byung ba mngon sum gang /_/shes pa kun 'gro rab tu dbye bcas la/_/thogs med brtan pa thob pa'i mthu yin no/_/bsam gtan bzhi pa shin tu dag thob nas/_/mi rtog ye shes yongs su bzung ba dang /_/
[\[7a.2\]]ji ltar rnam gnas yid la byed pa las/_/mthu grub pa yi dam pa thob par 'gyur/_/gang gis 'phags dang lha dang tshangs pa yi/_/gnas pa dpe med rgya ches rtag tu gnas/_/phyogs su de song sangs rgyas sems can rnams/_/yang dag mchod byed rnam par
[\[7a.3\]]dag pa skyed/_/chags dang 'jig bcas sems can bcas pa yi/_/'jig rten khams kun sgyu ma lta bur mthong /_/dbang ldan ji ltar 'dod bzhin de dag dang /_/rnam bcas sna tshogs dag kyang yang dag ston/_/'od zer btang bas shin tu sdug bsngal ba'i/_/ngan
[\[7a.4\]]song ba dag mtho ris 'gro bar byed/_/'dud gnas gzhal med khang mtho mdzes pa dag_/bdud bcas kun du bskyod cing skrag par byed/_/de ni mchog tshogs nang du ting nge 'dzin/_/dpag med rnam par rol pa kun ston cing /_/bzo dang skye dang mchog gi
[\[7a.5\]]sprul pa yis/_/sems can rnams kyi don du dus kun gnas/_/ye shes dag la dbang phyir zhing rnams ni/_/ji ltar 'dod bzhin bstan phyir dag la 'thob/_/sangs rgyas mtshan mi grags par sangs rgyas mtshan/_/yang dag bsgrags pas de dag khams
[\[7a.6\]]gzhan 'gyed/_/'dab gshog kun du rgyas pa'i bya bzhin du/_/sems can smin par byed par nus pa nyid/_/sangs rgyas las ni shin tu bsngags pa 'thob/_/skye dgu rnams la tshig gzung 'os par 'gyur/_/mngon par shes pa drug dang rig pa gsum/_/
[\[7a.7\]]rnam thar brgyad dang de bzhin zil gnon brgyad/_/zad par skye mched bcu dang ting nge 'dzin/_/dpag tu med pa brtan pa thob pa'i mthu/_/de ni dbang mchog thob pa'i blo dang ldan/_/'gro ba dbang med rang dbang bkod rtag tu/_/gzhan la phan bya gcig tu mngon dga'
[\[7b\]]
[\[7b.1\]]ste/_/seng ge bzhin du rab brtan srid na spyod/_/theg pa chen po mdo sde'i rgyan las/_mthu'i le'u ste brgyad pa'o//_//dga' dang dad dang rab zhi snying brtse dang /_/bzod dang yid gzhungs mthu can nyid dang ni/_/mi 'phrogs pa dang yan lag ldan pa rab/_/de ni
[\[7b.2\]]rgyal sras yongs su smin pa'i mtshan/_/grogs mchog la sogs gsum dang brtson rab dang /_/mthar phyin dam pa dang ni chos mchog sdud/_/dam chos cher gzung phyir ni snying rje can/_/yang dag yongs su smin pa'i mtshan nyid 'dod/_/yon tan shes dang sems
[\[7b.3\]]kyang mi phyed dang /_/ting 'dzin myur du thob dang 'bras bu myong /_/ston la yid ches bya phyir rgyal sras kyi/_/yang dag yongs su smin pa'i mtshan nyid 'dod/_/shin tu sdom zhing nyon mongs rtog pa spong /_/bar chad med cing dge la mngon par dga'/_/rgyal ba'i sras
[\[7b.4\]]kyi nyon mongs bsal ba'i phyir/_/yang dag yongs su smin pa'i mtshan nyid 'dod/_/rang bzhin snying brtse gzhan gyi sdug bsngal mthong /_/dman pa'i sems kyang yang dag rab tu spong /_/khyad par 'gro dang 'gro ba'i mchog gyur lus/_/gzhan la snying brtse yongs su
[\[7b.5\]]smin pa'i mtshan/_/rang bzhin brtan pa so sor brtags bsgom pa/_/grang sogs shin tu sdug bsngal rtag mi mjed/_/khyad par 'gro dang dge la mngon par dga'/_/bzod pa yongs su smin pa'i mtshan nyid 'dod/_/rnam smin dag cing thos sogs dran mi brjed/_/
[\[7b.6\]]de bzhin legs bshad nyes par smras pa dag_/rab shes blo chen skye bar rung ba nyid/_/shin tu yid gzhungs yongs su smin pa'i mtshan/_/dge ba gnyis kyis khams gnyis brtas pa dang /_/rten ni 'bras bu skye bar rung ba'i mchog_/yid la bsam grub
[\[7b.7\]]'gro ba'i mchog gyur pa/_/mthu thob yongs su smin pa'i mtshan nyid do/_/chos bzang rigs pas rnam dpyad bsam pa can/_/rtag tu bdud kyi bar chad byed pa med/_/khyad par rnyed dang gzhan gyi phyogs sun 'byin/_/mi 'phrogs yongs su smin pa'i mtshan
[\[8a\]]
[\[8a.1\]]nyid do/_/dge ba bsags dang rten kyang brtson par rung /_/dben dang dge ba mchog la mngon par dga'/_/rgyal ba'i sras kyi yan lag ldan pa yi/_/yang dag yongs su smin pa'i mtshan nyid do/_/de ltar dngos po rnam dgus smin pa'i
[\[8a.2\]]bdag_/pha rol yongs su smin byed rung dang ldan/_/chos kyi rang bzhin rgyun 'phel bdag nyid can/_/rtag tu 'gro ba'i gnyen mchog gyur pa yin/_/ji ltar rma dang zas la de dag gi_/gzag dang spyad du rung ba smin 'dod ltar/_/de bzhin rten 'dir phyogs gnyis
[\[8a.3\]]zhi ba dang /_/de bzhin spyad pa nyid du smin pa bstan/_/lus can bral bar smin byed de bzhin du/_/yongs smin rab smin mthun par smin byed gzhan/_/legs par smin byed rtogs pas smin byed dang /_/rtag smin gong du smin byed bshad par 'dod/_/ji ltar rgyal sras
[\[8a.4\]]phan pa'i bsam pas 'dir/_/'gro kun rnam par smin byed gnas pa ltar/_/de bzhin pha dang ma dang gnyen bshes rnams/_/bu dang gnyen pa rnams la legs mi gnas/_/ji ltar brtse bdag bde dang phan phyir sbyor/_/sems can gzhan la byams 'dod de ltar ni/_/
[\[8a.5\]]skye bo bdag la'ang byams par mi 'dod na/_/rab sdug skye bo gzhan brten smos ci dgos/_/byang chub sems dpa'i lus dang longs spyod dag_/gzhan la mi sbyin pa ni yod med de/_/phan 'dogs rnam pa gnyis kyis gzhan smin byed/_/mnyam par sbyin pa'i yon
[\[8a.6\]]tan ngoms mi 'gyur/_/brtan pa rang bzhin lhag par 'tshe ba med/_/bdag dga' bag yod 'di la gzhan 'god cing /_/phan rnam gnyis 'dogs rnam par smin pa dang /_/rgyu mthun yon tan brgyud pas gzhan smin byed/_/gzhan gnod byed la phan byed blo ldan
[\[8a.7\]]pa/_/gnod byed drag po dag kyang rab tu bzod/_/thabs rig gnod byed bzod pa de dag gis/_/gnod byed dge ba yang dag len du 'jug_/rgyal sras brtson 'grus mchog la brten pa de/_/sems can tshogs rab smin par byed pa na/_/pha rol sems dge
[\[8b\]]
[\[8b.1\]]gcig gi phyir yang ni/_/bskal pa bye ba stong du'ang skyo mi 'gyur/_/yid kyi dbang ni bla na med thob nas/_/gzhan gyi mchod 'dod thams cad nges bcom ste/_/mchog gi bstan la gzhan dag 'dun byed cing /_/de dag dge ba yang dag 'phel bar byed/_/de
[\[8b.2\]]nyid dgongs don tshul la rab nges te/_/sems can the tshom shin tu sel bar byed/_/de phyir rgyal ba'i bstan la de gus pas/_/rang gzhan dge ba'i yon tan rnam 'phel byed/_/de ltar byang chub sems dpa' snying rje yis/_/'gro kun bde 'gro'i 'gro ba'ang dge
[\[8b.3\]]gsum la/_/rnam pa chung dang mchog dang 'bring dag gis/_/'jig rten yod dang mnyam par 'jug pas 'dul/_/theg pa chen po mdo sde'i rgyan las yongs su smin pa'i le'u ste dgu pa'o//_//dka' spyod dpag med brgya phrag dang /_/dpag med dge ba
[\[8b.4\]]bsags pa dang /_/dpag tu med pa'i dus dang ni/_/dpag med sgrib pa zad pa'i phyir/_/sgrib pa kun gyi dri med pa/_/rnam pa thams cad mkhyen nyid 'thob/_/rin chen snod ni phye ba ltar/_/sangs rgyas nyid ni yang dag bstan/_/ngal brgyas rmad byung dka'
[\[8b.5\]]spyad dge kun bsags/_/bskal mchog dus ring 'gro ba'i sgrib kun zad/_/sar gtogs sgrib pa phra bcom sangs rgyas te/_/de ni mthu chen rin chen snod phye bzhin/_/chos rnams thams cad sangs rgyas nyid/_/chos ni gang yang yod ma yin/_/de ni chos dkar rang
[\[8b.6\]]bzhin yang /_/de yis de ni brjod ma yin/_/rin chen chos kyi rgyu mtshan phyir/_/de ni rin chen 'byung gnas bzhin/_/dge ba'i lo tog rgyu mtshan phyir/_/de ni sprin dang 'dra bar 'dod/_/sangs rgyas nyid ni chos kun ldan pa'am yang na chos kun bral ba ste/_/
[\[8b.7\]]rin chen chos rab che yangs 'byung phyir rin chen chos kyi 'byung gnas bzhin/_/skye dgu rnams la legs bshad mi zad chos kyi char chen 'bebs pas na/_/'byung po'i lo tog dkar po shin tu che 'phel rgyu phyir sprin dang 'dra/_/rtag tu nyon mongs tshogs kun dang /_/
[\[9a\]]
[\[9a.1\]]nyes par spyod pa thams cad dang /_/rga dang 'chi ba dag las kyang /_/sangs rgyas nyid ni yongs su skyob/_/'tshe ba dag ni thams cad dang /_/ngan song dang ni thabs min dang /_/'jig tshogs theg pa dman dag las/_/de phyir skyabs kyi
[\[9a.2\]]dam pa 'o/_/sangs rgyas nyid de skyabs ni dpe med mchog tu 'dod/_/sna tshogs 'jigs gyur 'jig tshogs kun dang theg pa dang /_/ngan song rnam mang sdug bsngal thabs min song ba rnams/_/skye dang 'chi dang nyon mongs ngan song kun las srung /_/sangs rgyas
[\[9a.3\]]chos kyi shin tu rdzogs pa'i sku gang yin/_/dam pa'i chos la sems can rab 'dul mkhyen pa gang /_/'gro ba kun la thugs brtse'i pha rol phyin pa gang /_/sangs rgyas nyid de 'dir ni skyabs kyi mchog tu 'dod/_/'jig rten ji srid sems can gyi/_/gnod dang
[\[9a.4\]]phun sum tshogs pa kun/_/bzlog cing 'byor par bya ba'i phyir/_/sangs rgyas skyabs chen nyid du 'dod/_/gang la nyon mongs shes bya'i sgrib pa'i sa bon dus ring rtag ldan pa/_/spong ba shin tu rgya chen rnam pa kun gyi rab tu bcom gyur cing /_/gnas gyur chos dkar yon
[\[9a.5\]]tan mchog rab ldan pa thob pa sangs rgyas nyid/_/de ni mi rtog rab dag shin tu yul chen ye shes lam gyis 'thob/_/de bzhin gshegs pa de ni der bzhugs nas/_/ri dbang mtho steng bzhugs bzhin 'gro la gzigs/_/zhi bar mngon dga'i 'gro la'ang
[\[9a.6\]]thugs rje na/_/srid la mngon dga'i skye bo gzhan ci smos/_/gnas la 'jug dang rab 'jug mi 'jug dang /_/ldog dang kun 'jug gnyis dang mi gnyis dang /_/mnyam dang khyad 'phags kun 'gro'i bdag nyid ni/_/de bzhin gshegs pa rnams kyi yongs gyur
[\[9a.7\]]'dod/_/ji ltar nam mkha' rtag tu kun song 'dod/_/de bzhin de yang rtag tu kun song 'dod/_/ji ltar nam mkha' gzugs gyur kun du song /_/de bzhin de yang sems can tshogs kun song /_/ji ltar chu yi snod chag na/_/zla ba'i gzugs brnyan mi
[\[9b\]]
[\[9b.1\]]snang ba/_/de bzhin sems can ngan pa la/_/sangs rgyas gzugs kyang mi snang ngo /_/ji ltar me ni gzhan du 'bar/_/gzhan du zhi bar 'gyur ba ltar/_/de bzhin sangs rgyas rnams la yang /_/snang dang mi snang shes par bya/_/ji ltar rnga dag ma brdungs par/_/sgra ni kun du
[\[9b.2\]]'byung ba ltar/_/de bzhin rgyal ba gzo med par/_/bshad pa dag ni kun du 'byung /_/ji ltar nor bu 'bad med par/_/rang gi 'od ni ston pa ltar/_/sangs rgyas rnams kyang gzo med par/_/de bzhin mdzad pa nges pa ston/_/ji ltar mkha' la 'jig rten gyi/_/bya ba
[\[9b.3\]]rgyun mi 'chad par snang /_/de bzhin zag med dbyings na yang /_/rgyal ba'i mdzad pa rgyun mi 'chad/_/ji ltar mkha' la rtag tu ni/_/bya ba nyams shing 'byung ba ltar/_/de bzhin zag med dbyings na yang /_/sangs rgyas 'phrin las skye zhing 'bri/_/snga ma phyi mar khyad med
[\[9b.4\]]kyang /_/sgrib pa kun gyi dri med pa/_/de bzhin nyid ni sangs rgyas 'dod/_/dag pa ma yin ma dag min/_/stong pa nyid ni rnam dag na/_/bdag med mchog gi bdag thob pas/_/sangs rgyas dag pa'i bdag thob phyir/_/bdag nyid chen po'i bdag tu 'gyur/_/de phyir
[\[9b.5\]]sangs rgyas yod min zhing /_/med par yang ni mi brjod do/_/de ltar sangs rgyas de skad 'dri/_/lung ma bstan pa'i tshul du 'dod/_/ji ltar lcags la tsha ba dang /_/mig la rab rib zhi ba ltar/_/sangs rgyas sems dang ye shes la/_/yod dang med par mi brjod
[\[9b.6\]]do/_/zag med dbyings na sangs rgyas rnams/_/mkha' ltar lus ni med phyir dang /_/sngon gyi lus rjes 'brang ba'i phyir/_/gcig min mang po nyid ma yin/_/stobs sogs sangs rgyas chos rnams la/_/byang chub rin chen 'byung gnas 'dra/_/'gro ba'i dge
[\[9b.7\]]ba'i lo tog la/_/sprin chen dang yang 'dra bar 'dod/_/bsod nams ye shes rab rdzogs phyir/_/zla ba nya ba lta bur 'dod/_/ye shes snang ba byed pa'i phyir/_/nyi ma chen po 'dra bar 'dod/_/ji ltar nyi ma'i dkyil 'khor gyi/_/'od zer dpag tu med 'dres
[\[10a\]]
[\[10a.1\]]shing /_/rtag tu bya ba gcig la 'jug_/'jig rten la yang snang ba byed/_/de bzhin zag med dbyings na yang /_/sangs rgyas dpag tu med 'dres shing /_/mdzad pa gcig ni mdzad pa la/_/ye shes snang bar mdzad par 'dod/_/dper na
[\[10a.2\]]nyi ma'i 'od zer gcig_/byung na 'od zer kun 'byung ba/_/de bzhin sangs rgyas rnams kyi yang /_/ye shes 'byung bar shes par bya/_/ji ltar nyi ma'i 'od zer dag_/'jug la bdag gir bya ba med/_/de bzhin sangs rgyas ye shes kyang /_/'jug la bdag gir
[\[10a.3\]]mdzad mi mnga'/_/nyi ma'i 'od zer gcig btang bas/_/'gro ba snang ba byed pa ltar/_/de bzhin shes bya thams cad la/_/sangs rgyas ye shes cig car snang /_/ji ltar nyi ma'i 'od zer rnams/_/sprin la sogs pas bsgribs par 'dod/_/de bzhin sangs rgyas
[\[10a.4\]]ye shes rnams/_/sems can gyi ni nyes pas bsgribs/_/ji ltar mdud pa'i dbang gis na/_/gos la tshon bkra mi bkra ba/_/de bzhin 'phen pa'i dbang gis na/_/grol ba'i ye shes bkra mi bkra/_/dri med dbyings la sangs rgyas kyi/_/mtshan nyid dang ni
[\[10a.5\]]gnas pa dang /_/'phrin las zab pa 'di bshad pa/_/mkha' la tshon gyis ri mo 'dri/_/de bzhin nyid ni thams cad la/_/khyad par med kyang dag gyur pa/_/de bzhin gshegs nyid de yi phyir/_/'gro kun de yi snying po can/_/nyan thos rnams kyi 'byor pas
[\[10a.6\]]ni/_/'jig rten pa yi zil gyis gnon/_/rang sangs rgyas kyis pa yis/_/nyan thos kyi yang zil gyis gnon/_/de yis byang chub sems dpa' yi/_/'byor pa'i char yang mi phod do/_/de yis de bzhin gshegs pa yi/_/'byor pa'i char yang mi
[\[10a.7\]]phod do/_/sangs rgyas rnams kyi 'byor pa ni/_/gang gi gang du ji ltar dang /_/ji tsam dus gang 'jug pa ni/_/bsam yas dpag tu med par 'dod/_/dbang po lnga rnams gzhan gyur na/_/don kun 'jug dang thams cad kyi/_/yon tan brgya phrag bcu
[\[10b\]]
[\[10b.1\]]gnyis 'byung /_/'byor pa dam pa 'thob par 'gyur/_/yid ni gzhan du gyur pa na/_/'byor dang mthun spyod mi rtog pa'i/_/ye shes shin tu dri med la/_/'byor pa dam pa 'thob par 'gyur/_/don bcas 'dzin pa gzhan gyur na/_/ji ltar 'dod bzhin longs spyod
[\[10b.2\]]dag_/bstan phyir zhing ni dag pa la/_/'byor pa dam pa 'thob par 'gyur/_/rnam rtog gzhan du gyur na ni/_/dus rnams rtag tu ye shes dang /_/las rnams kun la thogs med la/_/'byor pa dam pa 'thob par 'gyur/_/rten ni gzhan du gyur pa na/_/sangs
[\[10b.3\]]rgyas dri med gnas la ni/_/mi gnas mya ngan 'das pa yi/_/'byor pa dam pa 'thob par 'gyur/_/'khrig pa gzhan du gyur na ni/_/sangs rgyas bde bar gnas pa dang /_/mo mthong nyon mongs med pa la/_/'byor pa dam pa 'thob par 'gyur/_/nam mkha'i 'du
[\[10b.4\]]shes gzhan gyur na/_/bsam pa'i don ni 'byor pa dang /_/'gro gzugs rnam par 'byed pa la/_/'byor pa dam pa 'thob par 'gyur/_/de ltar sangs rgyas dri med pa'i/_/gnas na gzhan gyur dpag med la/_/bsam yas bya ba sgrub pa yi/_/'byor pa dpag
[\[10b.5\]]tu med par 'dod/_/'di na 'jig rten phyogs phyogs rgyal ba'i legs bshad pa'i/_/dge ba 'phel ba'i 'jig rten rnam dag mchog tu 'gro/_/dge ba ma bsags dge ba 'phel ba'i mchog tu 'gro/_/de ltar ma smin smin pa rtag 'gro'ang ma lus min/_/de ltar
[\[10b.6\]]'jig rten phyogs phyogs brten rnams rtag par dus kun du/_/byang chub chen po 'thob dka' yon tan mchog ldan rmad byung can/_/rtag brtan skyabs med rnams kyi skyabs gang yin pa thob pa de/_/ya mtshan che la tshul bzang spyad phyir ya mtshan che ba'ang med/_/
[\[10b.7\]]de ni cig car la lar sgo mang brgya nas chos kyi 'khor lo dang /_/la lar skye ba mi snang la lar skye ba'i spyod pa sna tshogs dang /_/la lar byang chub thams cad la lar de ni mya ngan 'das ston kyang /_/de ni gnas de las kyang rnam par g.yo mi mnga' la thams cad mdzad/_/
[\[11a\]]
[\[11a.1\]]sangs rgyas rnams ni 'di snyam lus can 'di ni bdag gis smin byas she'am/_/'di ni rab tu smin bya gzhan yang da ltar smin par byed snyam du/_/'du mdzad mi mnga' bar yang phyogs phyogs kun du rtag par sgo gsum nas/_/dge ba'i chos rnams
[\[11a.2\]]kyis ni skye bo rab tu smin par 'gyur ba nyid/_/ji ltar nyi ma 'bad med phyogs phyogs kun du 'od zer dag_/rab 'byams gsal ba mang pos lo tog rnam smin byed pa ltar/_/de bzhin chos ldan nyi ma'ang rab zhi byed pa chos kyi 'od/_/rab 'byams dag gis phyogs
[\[11a.3\]]phyogs kun du sems can rnam smin mdzad/_/ji ltar mar me gcig las mar me'i tshogs rab mang /_/dpag med grangs med 'byung yang de la zad pa med/_/de bzhin smin pa gcig las smin pa'i tshogs rab mang /_/grangs med dpag med 'byung yang de la zad
[\[11a.4\]]pa med/_/ji ltar rgya mtsho chen po 'di ni chu yis ngoms par mi 'gyur zhing /_/chu chen mang po rab tu 'bab pas 'phel bar yang ni mi 'gyur ba/_/de bzhin sangs rgyas khams kyang dag pa 'jug pa rtag rgyun mi 'chad pas/_/ngoms pa mi mnga' 'phel bar mi 'gyur
[\[11a.5\]]de 'dir rmad du byung ba'i mchog_/chos rnams kun gyi de bzhin nyid/_/sgrib gnyis dag pa'i mtshan nyid de/_/dngos dang nges dmigs shes pa la/_/dbang zad mi shes mtshan nyid do/_/de bzhin nyid shes thams cad nas/_/bsgoms pa las ni yang dag 'byung /_/
[\[11a.6\]]sems can kun la rnam kun du/_/gnyis skyed mi zad 'bras bu can/_/sku dang gsung dang thugs sprul pa'i/_/sbyor ba'i thabs kyi las can te/_/ting nge 'dzin dang gzungs sgo dang /_/dpag tu med pa gnyis dang ldan/_/rang bzhin chos rdzogs longs spyod dag_/_
[\[11a.7\]]sprul pa dag gis tha dad du/_/'jug pa 'di ni sangs rgyas kyi/_/chos dbyings rnam par dag par bshad/_/sangs rgyas rnams kyi sku dbye ba/_/rang bzhin longs spyod rdzogs pa dang /_/gzhan ni sprul pa'i sku yin te/_/dang po gnyis po'i rten yin no/_/longs
[\[11b\]]
[\[11b.1\]]spyod rdzogs pa khams kun du/_/'khor yongs sdud dang zhing dang mtshan/_/sku dang chos rdzogs longs spyod dang /_/mdzad pa dag gis tha dad do/_/rang bzhin sku ni mnyam pa dang /_/phra zhing de dang 'brel pa dang /_/dgyes dgur longs spyod bstan pa la/_/longs spyod
[\[11b.2\]]rdzogs 'byor rgyur 'dod do/_/sangs rgyas sprul pa dpag med pa/_/sprul pa'i skur ni 'dod pa ste/_/don gnyis phun sum tshogs pa ni/_/rnam pa thams cad gnyis la gnas/_/bzo dang skye dang byang chub che/_/mya ngan 'das pa rtag ston pas/_/sangs rgyas sprul
[\[11b.3\]]pa'i sku 'di ni/_/rnam par grol ba'i thabs chen no/_/sku gsum dag gis sangs rgyas kyi/_/sku bsdus par ni shes bya ste/_/sku gsum dag gis rang bzhin gyi/_/don 'di rten dang bcas par bstan/_/de dag rten dang dgongs pa dang /_/'phrin las kyis ni
[\[11b.4\]]mnyam pa nyid/_/rang bzhin dang ni rgyun mi 'chad/_/rgyun gyis de dag rtag pa nyid/_/me long ye shes mi g.yo ba/_/ye shes gsum ni de la brten/_/mnyam pa nyid dang so sor rtog_/bya ba sgrub pa kho na'o/_/me long ye shes nga yi med/_/yongs su
[\[11b.5\]]ma chad rtag tu ldan/_/shes bya kun la ma rmongs la/_/rtag tu de la mngon phyogs min/_/ye shes kun gyi rgyu mtshan phyir/_/ye shes 'byung gnas chen po 'dra/_/longs spyod rdzogs pa'i sangs rgyas nyid/_/ye shes gzugs brnyan 'byung ba'i phyir/_/mnyam
[\[11b.6\]]nyid ye shes sems can la/_/bsgom pa dag pa la 'dod do/_/mi gnas zhi bar zhugs pa ni/_/mnyam nyid ye shes yin par 'dod/_/dus rnams kun du byams pa dang /_/thugs rje chen po dag dang ldan/_/sems can rnams la mos pa bzhin/_/sangs rgyas
[\[11b.7\]]sku ni nges par ston/_/so sor rtog pa'i ye shes ni/_/shes bya kun la rtag mi thogs/_/ting nge 'dzin dang gzungs rnams kyi/_/gter dang 'dra ba kho na yin/_/'khor gyi dkyil 'khor rnams su ni/_/'byor pa thams cad ston mdzad pa/_/the tshom thams cad gcod
[\[12a\]]
[\[12a.1\]]pa yi/_/chos chen char ni rab tu 'bebs/_/bya ba sgrub pa'i ye shes ni/_/khams rnams kun du sna tshogs shing /_/dpag med bsam yas sprul pa yis/_/sems can kun gyi don sgrub pa'o/_/sangs rgyas sprul pa de rtag tu/_/mdzad pa grub
[\[12a.2\]]pa'i bye brag dang /_/grangs dang zhing gis rnam kun du/_/bsam mi khyab par shes par bya/_/'dzin pa'i phyir dang sems mnyam phyir/_/yang dag chos rab ston phyir dang /_/bya ba sgrub pa nyid kyi phyir/_/ye shes bzhi po yang dag 'byung /_/rigs tha dad phyir don yod
[\[12a.3\]]phyir/_/rdzogs phyir thog ma med pa'i phyir/_/sangs rgyas gcig min dri med gnas/_/tha dad med phyir mang po'ang min/_/med pa gang yin de nyid ni/_/yod pa yi ni dam par 'dod/_/rnam pa kun du mi dmigs pa/_/dmigs pa yi ni mchog tu 'dod/_/bsgom pa
[\[12a.4\]]rnam par mi lta ba'i/_/bsgom pa dam par 'dod pa ste/_/thob par lta ba med rnams kyi/_/thob pa yang ni dam par 'dod/_/bla ma ring dang mtshan ma dang /_/bdag gi brtson 'grus lhag lta ba'i/_/byang chub sems dpa' nga rgyal can/_/byang chub las ni ring zhes
[\[12a.5\]]bya/_/ji skad bshad pa de dag kun/_/rtog pa tsam du lta ba yi/_/byang chub sems dpa' rtog med rnams/_/byang chub thob ces nges par brjod/_/klung dag sa yi 'og tu ma song ba/_/gnas rnams tha dad chu yang tha dad la/_/chu yang chung zhing bya ba tha dad byed/_/
[\[12a.6\]]chu gnas srog chags phra mo'i nyer spyad 'gyur/_/rgya mtshor song bar gyur na thams cad kyang /_/gnas rnams gcig cing chu yang che la gcig_/bya ba gcig cing chu la gnas pa yi/_/srog chags mang po'i rtag tu nyer spyad che/_/sangs rgyas nyid du ma zhugs
[\[12a.7\]]brtan pa rnams/_/rten kyang tha dad blo gros tha dad cing /_/rtogs chung rang gi bya ba tha dad la/_/sems can nyung don rtag tu nyer spyad 'gyur/_/sangs rgyas nyid du zhugs na de dag kun/_/rten kyang gcig cing rtogs pa che la gcig_/mdzad pa gcig tu 'dres
[\[12b\]]
[\[12b.1\]]shing rtag par yang /_/sems can tshogs che'i nye bar spyad pa che/_/de ltar sangs rgyas nyid ni dkar po'i chos/_/dpe med ldan phyir phan bde'i rgyu yi phyir/_/bde dge dam pa mi zad 'byung gnas phyir/_/blo ldan byang chub sems dge blang ba'i rigs/_/theg pa chen po
[\[12b.2\]]mdo sde'i rgyan las/_byang chub kyi le'u ste bcu pa'o//_//sdom ni/_dang po sgrub skyabs rigs dang ni/_/de bzhin du ni sems bskyed dang /_/rang gzhan don dang de nyid don/_/mthu dang yongs smin byang chub po/_/skyes dang ma skyes 'dzin dang gzung gyur dang /_/
[\[12b.3\]]grogs blangs bdag nyid dang ni nor pa dang /_/ma nor mngon sum mngon sum ma yin gzhan/_/sgras byung tshol ba dang ni lta ba po/_/'phrogs dang 'dres dang mi mthun phyogs ma 'dres/_/dman dang rgya che bsgribs dang ma bsgribs dang /_/brtson dang mi brtson bsags dang
[\[12b.4\]]ma bsags dang /_/brtan zhugs ring du song ba'i mos pa'o/_/yid la mi byed mang ba dang /_/le lo rnal 'byor 'khrugs pa dang /_/grogs ngan dge ba zhan pa dang /_/tshul bzhin ma yin yid la byed/_/bag med pa dang thos pa nyung /_/thos dang bsam pa nyung
[\[12b.5\]]ngus chog_/zhi ba tsam gyis nga rgyal dang /_/de bzhin ma 'dris yin par 'dod/_/mi skyo ba dang de bzhin skyo/_/bsgribs pa dang ni mi brtson pa/_/tshogs ma bsags pa mos pa yis/_/bar du gcod par shes par bya/_/bsod nams che dang 'gyod pa med/_/yid
[\[12b.6\]]bde ba dang bde ba che/_/chud mi za dang brtan pa dang /_/de bzhin khyad par 'gro ba dang /_/chos ni mngon par rtogs pa dang /_/bdag dang gzhan don thob pa'i mchog_/mngon shes myur ba de dag ni/_/mos pa yi ni phan yon yin/_/'dod pa can gyi de khyi 'dra/_/ting
[\[12b.7\]]nge 'dzin pa'i rus sbal bzhin/_/rang don byed pa'i de dran 'dra/_/gzhan don byed pa'i rgyal po bzhin/_/ji ltar khyi ni rtag tu ltogs shing sdug bsngal gyis nyen chog mi shes/_/ji ltar rus sbal de ni chu yi nang na kun nas bskums shing 'dug_/ji ltar bran ni rtag
[\[13a\]]
[\[13a.1\]]tu 'jigs shing skrag pa'i lus kyis rnam par rgyu/_/ji ltar rgyal po yang ni bka' yis yul la dbang sgyur gnas pa ltar/_/de bzhin g.yem dang gnas dang rang gzhan phan bya don byed pa'i/_/mos pa sna tshogs dag gi rtag tu khyad par shes
[\[13a.2\]]par bya/_/theg pa chen po de la de mchog tshul bzhin rig nas ni/_/'di na brtan pas de la de nyid rtag par rab tu tshol/_/gang phyir sems can mir gyur pas/_/tshad med skad cig re re la/_/rdzogs pa'i byang chub thob de'i phyir/_/zhum pa dang du blang mi bya/_/gzhan
[\[13a.3\]]dag la ni zas sbyin pa'i/_/bsod nams 'phel ba ji lta bar/_/bdag nyid za ba'i ma yin pa/_/de bzhin gzhan don rten gyi chos/_/bstan las mdo las gsungs pa yi/_/bsod nams cher 'byung thob pa ltar/_/rang gi don gyi rten gyi chos/_/bstan las thob
[\[13a.4\]]pa ma yin no/_/de ltar 'phags pa chen po'i chos ni yangs gyur pa/_/blo dang ldan pas rtag tu mos pa cher bskyed na/_/bsod nams rgya chen rgyun mi 'chad dang de 'phel dang /_/yon tan dpag tu med pas bdag nyid chen por 'gyur/_/theg pa chen po mdo sde'i rgyan las/_mos
[\[13a.5\]]pa'i le'u ste bcu gcig pa'o//_//sde snod dag ni gsum mam gnyis kyang rung /_/bsdus pa'i phyir te rgyu ni dgur 'dod do/_/des ni bag chags rtogs dang zhi ba dang /_/rab tu rtogs pas rnam par grol bar byed/_/mdo dang chos mngon 'dul ba dag_/mdor na don
[\[13a.6\]]ni rnam bzhir 'dod/_/blo dang ldan pas de shes nas/_/rnam pa thams cad mkhyen pa 'thob/_/gnas rnams dang ni mtshan nyid dang /_/chos don smos phyir mdo yin no/_/mngon du'i phyir dang yang yang dang /_/zil gnon rtogs phyir mngon pa'i chos/_/ltung dang 'byung dang ldang
[\[13a.7\]]ba dang /_/nges par 'byung dang gang zag dang /_/bcas pa dang ni rab dbye dang /_/rnam par nges phyir 'dul ba nyid/_/dmigs pa chos dang nang dang ni/_/phyi dang gnyis ni yin par 'dod/_/don gnyis kyis ni gnyis po rnyed/_/gnyis po dag ni mi dmigs pas/_/yid
[\[13b\]]
[\[13b.1\]]kyi brjod pas bshad bzhin don/_/rab dang don du snang ba ni/_/brjod las yin par rab 'dzin phyir/_/sems ni ming la gnas pa'i phyir/_/thos la sogs pa'i shes gsum gyis/_/chos kyi dmigs pa rnyed par 'gyur/_/dmigs pa rnam pa gsum rnyed pa/_/
[\[13b.2\]]sngar bshad de la yang dag rten/_/rigs gsum pa dang bya ba byed/_/gnod bcas gnod med rten can te/_/mos pa 'jog par byed dang gzhan/_/'dun pa drag por byed pa dang /_/dman nad rdzogs rten rnam pa gnyis/_/rjod dang bcas dang rjod med nyid/_/shes pa
[\[13b.3\]]dang ni mtshungs ldan pa/_/rnal 'byor rgyu dang bdag bcas dang /_/de ni 'dres la dmigs pa dang /_/ma 'dres pa la dmigs pa ste/_/rnam pa lnga dang rnam bdun nyid/_/'di yi yongs su shes pa lnga/_/rnam pa sgom dang ldan pa ni/_/bzhi dang sum cu rtsa bdun no/_/
[\[13b.4\]]de ni lam gnyis rang bzhin te/_/phan yon gnyis dang nod pa dang /_/sbyor ba pa dang dbang sgyur dang /_/chung dang rgya che'i bdag nyid de/_/rnal 'byor rnams kyi yid byed 'di/_/thams cad bdag nyid yin par 'dod/_/rtag tu gnyis bral 'khrul pa'i rten gang yin
[\[13b.5\]]dang gang zhig rnam kun du/_/brjod par nus ma yin zhing spros pa med pa'i bdag nyid de kho na/_/shes bya spang bya rang bzhin dri med 'dod gang rnam par sbyang bya ste/_/de ni nam mkha' gser dang chu ltar nyon mongs pa las rnam dag 'dod/_/'gro ba dag na de las
[\[13b.6\]]gzhan yang cung zad yod min la/_/'gro ba ma lus pa yang de la kun du rmongs pa'i blo/_/yod pa kun nas spangs te med la mngon zhe na gang yin pa/_/'jig rten rmongs pa'i rnam pa tshabs chen 'di ko ji lta bu/_/ji ltar sgyu ma de bzhin du/_/yang dag ma yin kun
[\[13b.7\]]rtog brjod/_/sgyu ma'i rnam pa ji lta bar/_/de bzhin gnyis su 'khrul par brjod/_/ji ltar de la de med pa/_/de bzhin du ni don dam 'dod/_/ji ltar de ni dmigs gyur pa/_/de bzhin du ni kun rdzob 'dod/_/de med na ni de yi rgyu/_/gsal bar dmigs pa ji lta ba/_/
[\[14a\]]
[\[14a.1\]]de bzhin gnas ni gzhan gyur na/_/yang dag ma yin rtog pa dmigs/_/ji ltar 'jig rten ma 'khrul pa/_/de yi rgyu la 'dod dgur spyod/_/de bzhin sdom brtson ma 'khrul ba/_/gnas gzhan gyur la dgyes dgur spyod/_/de yi rnam pa de la yod/_/
[\[14a.2\]]de yi dngos po yod ma yin/_/de ltar sgyu ma la sogs la/_/yod dang med pa nyid du brjod/_/de la yod pa med ma yin/_/med pa yod pa nyid ma yin/_/sgyu ma dag la sogs pa la/_/yod med khyad par med pa'ang brjod/_/de bzhin gnyis snang de la yod/_/de yi
[\[14a.3\]]dngos po yod ma yin/_/de ltar gzugs la sogs pa la/_/yod dang med pa nyid du brjod/_/de la yod pa med ma yin/_/med pa yod pa nyid ma yin/_/gzugs la sogs pa dag la ni/_/yod med khyad par med pa'ang brjod/_/sgro 'dogs pa dang skur pa yi/_
[\[14a.4\]]mtha' rnams dgag par bya phyir dang /_/theg pa dman pas 'gro ba dag_/dgag par bya phyir 'dod pa yin/_/'khrul pa'i rgyu dang 'khrul pa ni/_/gzugs kyi rnam par rig pa dang /_/gzugs can min rnam rig par 'dod/_/med phyir cig shos kyang med 'gyur/_/
[\[14a.5\]]sgyu ma'i glang po'i gzugs 'dzin pa/_/'khrul phyir gnyis su brjod pa ste/_/de la ji bzhin gnyis med kyang /_/gnyis po dag tu nye bar dmigs/_/keng rus kyi ni gzugs 'dzin pa/_/'khrul phyir gnyis su brjod pa ste/_/de la ji bzhin gnyis med kyang /_/
[\[14a.6\]]gnyis po dag tu nye bar dmigs/_/'khrul pa'i mtshan nyid chos gang yin/_/de bzhin yod dang de bzhin med/_/yod med khyad par med pa'i phyir/_/yod dang med dang sgyu ma 'dra/_/gnyen po'i chos ni gang yin pa/_/de bzhin med dang de bzhin yod/_/de bzhin
[\[14a.7\]]med phyir mtshan nyid med/_/sgyu ma dang yang 'dra bar bstan/_/sgyu ma'i rgyal po sgyu ma yi/_/rgyal po gzhan gyis pham pa ltar/_/gang dag gis ni chos mthong ba'i/_/rgyal sras de dag nga rgyal med/_/sangs rgyas rnams sangs rgyas mchog rnams kyis de
[\[14b\]]
[\[14b.1\]]dang de las 'dus byas dag_/gsungs pa sgyu ma rmi lam smig rgyu gzugs brnyan dang 'dra mig yor dang /_/brag ca lta bu dang ni chu zla'i gzugs 'dra sprul dang 'drar shes bya/_/drug dang drug dang gnyis dang drug tshan gnyis dang gsum po re rer 'dod/_/yang dag min rtog
[\[14b.2\]]yang dag min/_/yang dag ma yin min mi rtog_/rtog min mi rtog ma yin pa/_/shes bya thams cad yin par brjod/_/rang gi khams las gnyis snang zhing /_/ma rig nyon mongs lhan cig tu/_/'jug pa'i rnam rtog rab 'byung ste/_/rdzas gnyis rnam par spangs
[\[14b.3\]]pa yin/_/dmigs pa'i khyad par thob pa yi/_/rang gi dbyings la gnas ldan phyir/_/de nyid gnyis su snang med par/_/'jug ste lpags dang mda' bzhin no/_/sems ni gnyis su snang ba ste/_/de bzhin chags sogs snang ba'am/_/dad la sogs par snang
[\[14b.4\]]bar 'dod/_/nyon mongs dge chos yod ma yin/_/sems ni sna tshogs snang ba dang /_/rnam pa sna tshogs can du 'jug_/de la snang de yod dang med/_/de phyir chos kyi ma yin no/_/sangs rgyas rnams kyis sems can la/_/phan gdags phyir ni mtshan gzhi
[\[14b.5\]]dang /_/mtshan nyid dang ni mtshon pa dag_/rab tu dbye bas yang dag bshad/_/sems ni lta bcas gang yin dang /_/de yi gnas skabs mi 'gyur ba/_/'di ni mdor na mtshan gzhi ste/_/rab tu dbye na tshad med do/_/ji ltar brjod don 'du shes kyi/_/rgyu mtshan
[\[14b.6\]]dang de'i bag chags dang /_/de las kyang don snang ba ni/_/kun brtags pa yi mtshan nyid do/_/ming dang don ni ji lta bar/_/don dang ming du snang ba gang /_/yang dag min rtog rgyu mtshan ni/_/kun brtags pa yi mtshan nyid do/_/rnam gsum rnam gsum snang ba can/_/
[\[14b.7\]]'dzin dang gzung ba'i mtshan nyid de/_/yang dag ma yin kun rtog ni/_/gzhan gyi dbang gi mtshan nyid de/_/med dang yod nyid gang yin dang /_/yod dang med pa mnyam nyid dang /_/ma zhi zhi dang rnam mi rtog_/yongs su grub pa'i mtshan nyid do/_/rgyu mthun chos la dmigs
[\[15a\]]
[\[15a.1\]]nas ni/_/tshul bzhin yid la byed pa dang /_/sems kyi dbyings la gnas pa dang /_/don yod pa dang med par mthong /_/de na mnyam pa nyid du 'gyur/_/'phags rigs shin tu dri med pa/_/mnyam dang khyad 'phags 'bri med cing /_/
[\[15a.2\]]'phel ba med pa'i mtshan nyid do/_/sa bon gzhan du gyur pa'i phyir/_/gnas don lus su snang ba dag_/gzhan du gyur pas zag med dbyings/_/de ni rten kun 'gro ba can/_/yid dang 'dzin dang rnam par rtog_/gyur phyir rnam par mi rtog dang /_/zhing dang ye shes
[\[15a.3\]]las dag la/_/dbang ni rnam pa bzhi yin no/_/dbang de mi g.yo la sogs pa'i/_/sa gsum la ni rnam bzhi ste/_/gcig la rnam gnyis de las gzhan/_/dbang re rer ni 'dod pa yin/_/blo dang ldan pas srid rtogs bdag med rnam pa gnyi ka'ang rig 'gyur la/_/de
[\[15a.4\]]yang mnyam par shes nas de ni 'dzin pa'i sgo nas de nyid 'jug_/de nas de la yid gnas phyir na de la de yang mi snang ngo /_/de ni snang ba grol ba yin te mchog tu dmigs dang bral ba'o/_/tshogs kyi gzhi dang bskyed yod na/_/ming tsam du ni mthong bar 'gyur/_/ming tsam
[\[15a.5\]]mthong ste der mthong nas/_/de yang phyi nas mi mthong ngo /_/sems ni gnas ngan len dang bcas/_/bdag lta'i zhags pas zin par ni/_/rab tu 'jug par 'gyur te de/_/nang du gnas phyir ldog par 'dod/_/rang dang rang gi bdag nyid du/_/med phyir rang gi ngo bo la/_/mi
[\[15a.6\]]gnas phyir dang bzung bzhin de/_/med phyir ngo bo nyid med 'dod/_/snga ma phyi ma'i rten yin pas/_/ngo bo nyid ni med pa yis/_/skye med 'gag med gzod nas zhi/_/rang bzhin mya ngan 'das pa 'grub/_/thog ma dang ni de nyid gzhan nyid dang /_/rang gi mtshan nyid rang dang
[\[15a.7\]]gzhan du 'gyur/_/kun nas nyon mongs pa dang khyad par la/_/skye ba med pa'i chos la bzod par bshad/_/chos dang bdag med grol ba rnams/_/mtshungs phyir rigs ni tha dad phyir/_/bsam gnyis thob phyir sprul pa'i phyir/_/mthar thug phyir ni theg
[\[15b\]]
[\[15b.1\]]gcig nyid/_/kha cig dag ni drang phyir dang /_/gzhan dag yang dag gzung ba'i phyir/_/rdzogs pa'i sangs rgyas rnams kyis ni/_/ma nges rnams la theg gcig bshad/_/nyan thos ma nges rnam gnyis te/_/theg don mthong dang ma mthong ba'o/_/don mthong 'dod
[\[15b.2\]]chags bral ba dang /_/'dod chags bral min 'di dman pa'o/_/de gnyis 'phags pa'i lam thob pa/_/srid pa dag tu sgyur ba'i phyir/_/bsam gyis mi khyab sgyur ba yi/_/skye ba dang ni yang dag ldan/_/gcig ni smon lam dbang gis na/_/skye ba rab tu sgrub
[\[15b.3\]]par byed/_/cig shos phyir mi 'ong ba dang /_/ldan phyir sprul pas rab tu sgrub/_/de gnyis yang dang yang du ni/_/rang sems kun du 'byung ldan pas/_/mya ngan 'das la mngon dga'i phyir/_/rtogs pa bul ba yin par 'dod/_/don byas ma yin de sangs
[\[15b.4\]]rgyas/_/med par skyes nas sprul don gnyer/_/bsam gtan don brtson der brten nas/_/byang chub dam pa 'thob par 'gyur/_/rig pa'i gnas lnga dag la brtson par ma byas na/_/'phags mchog gis kyang thams cad mkhyen nyid mi 'gyur te/_/de lta
[\[15b.5\]]bas na gzhan dag tshar bcad rjes gzung dang /_/bdag nyid kun shes bya phyir de la de brtson byed/_/rgyu dmigs nas ni dga' ba dang /_/rten la de rjes dran pa dang /_/'bras bu thun mong 'dod pa dang /_/ji ltar byang chub bzhin mos pa'o/_/mthu ni rnam pa bzhi dag gis/_/
[\[15b.6\]]dka' dang nges par mi skyo dang /_/mi mthun phyogs dang gnyen po la/_/sgrub pa rnam pa bzhi yin no/_/rab dang yang dag nod pa dang /_/gzhan la sbyin par 'dun pa dang /_/go cha dang ni smon lam dang /_/mngon par dga' dang bya ba'i yid/_/sbyin sogs rnam pa drug la
[\[15b.7\]]ni/_/mthu thob pa dang yongs smin dang /_/mchod pa dang ni sten pa la/_/yang dag spro ba mchog dang brtse/_/ma byas ngan par byas pa la/_/ngo tsha 'gyod dang yul la dga'/_/skyo la dgra bo'i 'du shes dang /_/'gong dang brjod pa'i blo gros so/_/sbyin sogs
[\[16a\]]
[\[16a.1\]]rdzogs pa'i byang chub kyi/_/rten yin dbang phyug la sogs min/_/gnyis po dag la skyon dang ni/_/yon tan so so yang dag rig_/bsags pa rjes su dran pa yis/_/dga' dang don chen mthong ba dang /_/rnal 'byor rnam par mi rtog dang /_/
[\[16a.2\]]de 'dzin byed dang phrad 'dod pa/_/log par 'dzin pa rnam pa bdun/_/spong ba'i mthu ni thob pa dang /_/ngo mtshar ngo mtshar med pa la/_/'du shes rnam pa bzhi nyid do/_/sems can rnams la snyoms pa dang /_/bdag nyid chen po mthong ba dang /_/gzhan gyi yon tan
[\[16a.3\]]lan re dang /_/gsum du smon dang rgyun du'o/_/sangs rgyas bstan pa bsgrub pa'i phyir/_/tshu rol mi gnas sems pa dang /_/des sman dar ba'i sems can la/_/mi dga' ba dang rab dga' ba'o/_/bsgom pa bcos dang yang dag la/_/ma dad pa dang dad pa dang /_/
[\[16a.4\]]dang du mi len yid byed dang /_/lung bstan nges par dga' ba'o/_/phyi ma'i tshe la mthong ba'i phyir/_/'jug sems mnyam par blta ba'i phyir/_/mchog chos rnams la zhugs pa yis/_/bdag nyid mchog tu nges 'dzin phyir/_/pha rol phyin bcu'i rgyus byung
[\[16a.5\]]ba/_/dge ba yid la byed 'di dag_/rtag tu byang chub sems dpa' yi/_/khams ni rtas par byed pa yin/_/rgyas dang lhag pa'i bsam dang chen po ni/_/brten pa'i yongs su tshol ba yin par 'dod/_/de dag gi ni spang dang bcas pa dang /_/spang bya med dang de
[\[16a.6\]]bzhin dbang 'byor pa'o/_/byang chub sems dpa' rnams kyi tshol ba ni/_/sku med pa dang sku bcas sku thob dang /_/sku yongs rdzogs dang nga rgyal mang ba dang /_/nga rgyal phra dang nga rgyal med par 'dod/_/brtan chos gzugs dang gzugs min la/_/mtshan dang de
[\[16a.7\]]bzhin nad med dang /_/mngon shes rnams kyi dbang phyug dang /_/de zad mi shes nyid kyi rgyu/_/rgyal ba'i sras rnams kyis ni yod dang med pa dang /_/sgro 'dogs skur ba'i rtog dang gcig dang du ma nyid/_/rang dang khyad par rtog dang ming don ji bzhin du/_/mngon par
[\[16b\]]
[\[16b.1\]]zhen pa'i rtog pa yang dag spang bar bya/_/de ltar blo gros dge ba brtson 'grus drag rten nas/_/de bzhin nyid bcas gnyis kyi chos nyid yongs btsal ba/_/de phyir rtag tu skye dgu rnams kyi ston par 'gyur/_/de ni rgya mtsho bzhin du yon tan rnams kyis gang /_/theg
[\[16b.2\]]pa chen po mdo sde'i rgyan las/_yongs su tshol ba'i le'u ste bcu gnyis pa'o//_//brtan pa rnams ni srog dang longs spyod tshegs ches rnyed cing snying po med pa dag_/rab dga'i yid kyis sems can sdug bsngal rnams la sbyin rnams rgya chen rtag
[\[16b.3\]]gtong na/_/chos yangs skye dgu rnams la rnam pa kun du phan byed tshegs ches rnyed min zhing /_/shin tu btang yang zad med 'phel 'gyur ba lta lan cig ma yin smos ci dgos/_/gang phyir so so rang rig bya phyir bcom ldan 'das kyis chos ma bstan/_/thugs
[\[16b.4\]]rje'i bdag nyid sprul chen lta bus rigs bshad dbugs 'dra'i chos rnams kyis/_/skye bo nyid kyi chos la kun nas drangs te nyer zhi zhal gyi sgo/_/rnam par dag pa rgya chen thun mong zad mi shes la yang dag bkod/_/de ltas rnal 'byor can gyi sgom pa
[\[16b.5\]]gang yin de ni don med min/_/de ltar bde bar gshegs kyi bstan pa gang yin de yang don med min/_/gal te thos pa tsam gyis don mthong 'gyur na sgom pa don med 'gyur/_/gal te ma thos par yang bsgom 'jug 'gyur na bstan pa don med 'gyur/_/sems
[\[16b.6\]]dpa' mchog gi ston pa ni/_/lung dang rtogs dang dbang 'byor las/_/kha dang gzugs ni thams cad dang /_/nam mkha' las kyang 'byung ba yin/_/rgya che the tshom spong ba dang /_/gzung 'os de nyid gnyis ston pa/_/'di ni byang chub sems dpa' yi/_/
[\[16b.7\]]ston pa phun tshogs yin zhes bya/_/sems dpa' mchog gi ston pa ni/_/'jam zhing rgyags bral mi skyo dang /_/gsal zhing sna tshogs rigs pa dang /_/go zhing zang zing med kun 'gro/_/rgyal sras tshig ni mi zhen pa/_/snyan cing legs bshad grags pa dang /_/
[\[17a\]]
[\[17a.1\]]ci rigs pa dang zang zing med/_/ran cing de bzhin yangs pa yin/_/bstan dang de bzhin bshad pa dang /_/theg dang mthun dang bde ba dang /_/grags pa dang ni ci rigs dang /_/nges par 'byung dang mthun pa'i phyir/_/de mdor sems dpa' mchog
[\[17a.2\]]rnams kyi/_/yi ge phun tshogs yin zhes bya/_/bde gshegs gsungs ni mtha' yas te/_/yan lag drug cu bsam mi khyab/_/ngag tshig shin tu rigs pa dang /_/brten dang rnam 'byed the tshom gcod/_/lan mang byed dang ldan pa ni/_/mgo smos rnam spros go
[\[17a.3\]]rnams la/_/sangs rgyas rnams kyi ston pa 'di/_/'khor gsum gyis ni dag pa ste/_/'di ni nyes pa brgyad dag dang /_/bral ba nyid du shes par bya/_/le lo dang ni mi go ba/_/skabs mi 'byed dang ma nges dang /_/the tshom dag ni mi gcod dang /_/de dang bral bar brten
[\[17a.4\]]mi byed/_/skyo ba dang ni ser sna nyid/_/'di dag gtam gyis nyes par 'dod/_/de dag med phyir sangs rgyas kyi/_/bshad pa bla na med par 'gyur/_/dad dang dga' dang blo rnams kyi/_/rgyu phyir chos 'di dge ba yin/_/don rnam gnyis ldan gzung bla dang /_/yon
[\[17a.5\]]tan gzhi can tshangs spyod ston/_/gzhan dag thun mong ma yin ldan pa dang /_/khams gsum nyon mongs rnam spong rdzogs byed dang /_/ngo bo nyid dag dri mas dag pa ste/_/tshangs spyod yon tan bzhi ldan yin par 'dod/_/gzhug pa ldem por dgongs pa dang /_/mtshan
[\[17a.6\]]nyid ldem por dgongs pa dang /_/gnyen po ldem por dgongs pa dang /_/bsgyur ba ldem por dgongs pa ste/_/nyan thos dang ni ngo bo nyid/_/de bzhin nyes pa 'dul ba dang /_/brjod pa zab pa nyid la ni/_/ldem por dgongs pa 'di rnam bzhi/_/mnyam pa nyid
[\[17a.7\]]dang don gzhan dang /_/de bzhin du ni dus gzhan dang /_/gang zag gi ni bsam pa la/_/dgongs pa rnam pa bzhir shes bya/_/sangs rgyas chos la brnyas pa dang /_/le lo cung zad chog 'dzin dang /_/nga rgyal 'dod chags spyod pa dang /_/'gyod dang ma nges ldog pa
[\[17b\]]
[\[17b.1\]]ni/_/sems can rnams kyi sgrib pa ste/_/de yi gnyen por theg mchog gsungs/_/des de'i bar du gcod pa yi/_/nyes pa thams cad spong bar 'gyur/_/gang zhig tshig gam don sgo nas/_/tshigs bcad gnyis 'dzin rab sbyor ba/_/sems can blo ldan mchog de yis/_/
[\[17b.2\]]yon tan rnam bcu thob 'gyur te/_/khams ni zad par rtas pa dang /_/'chi ba'i tshe na rab dga' mchog_/ji ltar 'dod par skye ba dang /_/kun du tshe rabs dran pa dang /_/sangs rgyas rnams dang 'phrad pa dang /_/de las theg mchog thos pa dang /_/mos pa blo dang bcas
[\[17b.3\]]pa dang /_/sgo gnyis byang chub myur thob pa'o/_/de ltar blo bzang skyo ba med ldan brtse ba can/_/snyan pa rab grags cho ga bzang shes ldan pa yi/_/byang chub sems dpa' legs par smra ba yin pa ste/_/bshad pas skye bo'i nang na nyi ma bzhin du lham/_/theg pa
[\[17b.4\]]chen po mdo sde'i rgyan las/_bshad pa'i le'u ste bcu gsum pa'o//_//blo ldan gnyis la log nyid dang /_/yang dag nyid rnam spangs gsum gyis/_/gang zag dang ni chos dag la/_/bdag med rnam gnyis kun shes nas/_/don shes pa ni chos
[\[17b.5\]]rnams kun/_/gzings dang 'dra ba nyid du rig_/thos pas chog par 'dzin spong ba/_/des na chos shes pa zhes brjod/_/so so skye bo'i shes pa yis/_/de bzhin du ni gnyis rtogs nas/_/shes pa de yongs rdzogs bya'i phyir/_/mthun pa'i chos ni rab tu sgrub/_/
[\[17b.6\]]de nas des ni sa dang por/_/byang chub sems dpa' de bdag nyid/_/kun dang mnyam par 'jig rten las/_/'das pa'i ye shes bla med 'thob/_/mthong bas spang bya'i nyon mongs rnams/_/thams cad yang dag zad byas nas/_/shes bya'i sgrib pa spang ba'i phyir/_/
[\[17b.7\]]bsgom pa la ni rab tu sbyor/_/rnam 'jog rnam par mi rtog pa'i/_/ye shes lhan cig spyod pa yis/_/de bzhin sa ni lhag ma la/_/mthun pa yi ni chos spyod do/_/blo ldan gang du sgrub pa'i yul/_/legs par rnyed dang gnas bzang dang /_/sa bzang ba dang grogs
[\[18a\]]
[\[18a.1\]]bzang dang /_/rnal 'byor bde ba'i yon tan ldan/_/byang chub sems dpa' thos mang dang /_/bden mthong smra mkhas brtse ba can/_/skyo med skyes bu dam pa ni/_/chen po yin par shes par bya/_/dmigs pa bzang dang ston pa bzang /_/thabs bzang ba
[\[18a.2\]]dang nges 'byung dang /_/sbyor ba bzang po'i bdag nyid kyi/_/yang dag gtod pa yin par bshad/_/dga' dang dal bar skye ba dang /_/nad med pa dang ting nge 'dzin/_/rnam par 'byed pa'i byed rgyu ni/_/sngon chad bsod nams byas pa nyid/_/chos kyi dbyings ni ma gtogs
[\[18a.3\]]pa/_/gang phyir chos med de yi phyir/_/sangs rgyas rnams kyis de dag las/_/nges 'byung chags sogs yin par dgongs/_/chos kyi dbyings ni ma gtogs par/_/gang phyir chos med de yi phyir/_/kun nas nyon mongs bstan pa la/_/blo ldan dgongs pa de yin 'dod/_/
[\[18a.4\]]gang phyir chags sogs de nyid la/_/tshul bzhin 'jug pa de yi phyir/_/de las rnam grol 'gyur des na/_/de yis de dag las nges 'byung /_/sems can ched du dmyal ba'i srid par gnas pa yi/_/sdug bsngal mi bzad cis kyang rgyal sras gnod byed min/_/zhi srid
[\[18a.5\]]yon tan skyon gyis theg pa dman zhugs pa'i/_/rnam rtog dge ba sna tshogs blo ldan gnod byed yin/_/blo dang ldan pa dmyal bar gnas pa dus kun du/_/byang chub dri med yangs pa'i bar du gcod byed min/_/theg pa gzhan la rab bsil rnam rtog bdag phan pa/_/
[\[18a.6\]]rab tu bde bar gnas kyang bar du gcod par byed/_/chos med pa dang dmigs pa dang /_/kun nas nyon mongs med rnam dag_/sgyu ma la sogs 'dra ba dang /_/de bzhin nam mkha' 'drar shes bya/_/ji ltar tshul bzhin bris pa'i ri mo la/_/mtho dman med kyang
[\[18a.7\]]snang ba de bzhin du/_/yang dag ma yin rtog la rnam kun du/_/gnyis po rtag tu med kyang snang bar 'gyur/_/ji ltar chu rnyog pa las dang ba ni/_/dang ba nyid de de las skyes min gyi/_/de ni de la dri ma bral bar zad/_/de bzhin rang sems dag la tshul de nyid/_/sems
[\[18b\]]
[\[18b.1\]]ni rtag tu rang bzhin 'od gsal 'dod/_/de ni glo bur nyes pas ma rungs byas/_/chos nyid sems las gzhan pa'i sems gzhan ni/_/'od gsal ma yin rang bzhin la brjod do/_/byang chub sems dpa' sems can la/_/bu gcig pa la bya ba bzhin/_/rkang gi khong nas byams pa che/_/de
[\[18b.2\]]ltas rtag phan byed par 'dod/_/sems can rnams la phan byed phyir/_/de la chags skyes ltung mi 'gyur/_/'di yi zhe sdang rnam kun du/_/sems can kun dang 'gal bar 'gyur/_/ji ltar phug ron rang gi bu mchog byams/_/rang gi bu de nye bar 'khyud nas 'dug_/de 'dra ba la khong khro
[\[18b.3\]]'gal ba ltar/_/brtser bcas lus can bu la'ang de dang 'dra/_/gang phyir byams pa de phyir khong khro 'gal/_/gang phyir zhi ba de phyir gnod sems 'gal/_/gang phyir don byed de phyir sgyu sems 'gal/_/gang phyir sim byed de phyir 'jigs byed 'gal/_/sman bzang po la nad pa
[\[18b.4\]]bzhin/_/'khor ba la ni 'jug par byed/_/nad pa la ni sman pa bzhin/_/sems can rnams la sgrub par byed/_/bran ma grub pa ji bzhin du/_/bdag nyid la ni sgrub par byed/_/zong la tshong ba ji bzhin du/_/'dod pa dag la sgrub par byed/_/gos la btso blag mkhan bzhin
[\[18b.5\]]du/_/las la rab tu sgrub par byed/_/bu gzhon pa la pha bzhin du/_/sems can mi 'tsho sgrub par byed/_/me don gnyer la gtsub shing ltar/_/rtag par rab tu sgrub par byed/_/yid brtan bzhin du lhag pa'i sems/_/ma rdzogs pa la sgrub par byed/_/sgyu ma
[\[18b.6\]]mkhan ltar shes bya la/_/shes rab kyis ni sgrub par byed/_/de ni byang chub sems dpa' yi/_/ji ltar gong du sgrub par 'dod/_/de ltar rtag tu brtson 'grus rgya chen ldan/_/gnyis yongs smin par bya la rab brtson de/_/rim gyis dri med mi rtog blo mchog
[\[18b.7\]]gis/_/sgrub pa bla na med par rab tu 'gro/_/theg pa chen po mdo sde'i rgyan las/_sgrub pa'i le'u ste bcu bzhi pa'o//_//bskal pa grangs med nges 'byung zhing /_/mos pa rnam par 'phel byed pa/_/ji ltar chu yis rgya mtsho bzhin/_/dge chos rnams kyis yang
[\[19a\]]
[\[19a.1\]]dag rdzogs/_/de bzhin du ni tshogs bsags pa'i/_/rgyal sras gzod nas dag pa po/_/legs par shes shing sems dge ba/_/bsgom pa la ni rab tu sbyor/_/de tshe chos kyi rgyun la ni/_/sangs rgyas rnams las zhi gnas dang /_/ye shes yangs pa thob bya'i phyir/_/gdams ngag rgya chen rnyed par
[\[19a.2\]]'gyur/_/de nas dang por sdom brtson de/_/mdo yi sde la sogs pa'i chos/_/mi gnyis don ni rnam 'byed pa/_/mdo sogs ming la sems 'jog go/_/de nas de ni rim bzhin du/_/tshig rab dbye la dpyod byed cing /_/so so'i nang la tshul bzhin du/_/de yi don yang rnam par dpyod/_/don de dag
[\[19a.3\]]ni nges bzung nas/_/chos la kun nas sdom par byed/_/de yi don ni thob bya'i phyir/_/de nas de ni smon par byed/_/yid kyi brjod pas rgyun chags su/_/btsal bya so sor brtag par bya/_/yid la byed pa brjod med par/_/ro gcig pas kyang dpyad par bya/_/chos kyi ming ni bsdoms pa'ang 'di/_/
[\[19a.4\]]zhi gnas lam du shes par bya/_/lhag mthong lam ni de'i don rnams/_/rnam par dpyod par shes par bya/_/zung du 'brel ba'i lam ni de/_/bsdoms pa yin par shes par bya/_/zhum pa'i sems ni rab gzung ste/_/rgod pa yang ni zhi bar bya/_/de nas dmigs pa de la ni/_/mnyam par gyur na btang
[\[19a.5\]]snyoms gzhag_/de la rtag tu bya ba dang /_/gus par bya ste sbyar bar bya/_/dmigs pa la ni sems gtad nas/_/de'i rgyun rnam par g.yeng mi bya/_/rnam g.yeng myur du rtogs byas nas/_/de la slar ni blan par bya/_/blo ldan gong nas gong du yang /_/sems ni nang du bsdu bar bya/_/de nas yon tan
[\[19a.6\]]mthong ba'i phyir/_/ting nge 'dzin la sems gdul lo/_/rnam g.yeng nyes pa mthong ba'i phyir/_/de la mi dga' zhi bar bya/_/brnab sems yid mi bde la sogs/_/langs pa de bzhin zhi bar bya/_/de nas sdom brtson can gyis ni/_/sems la mngon par 'du byed bcas/_/rang gi ngang gis 'byung ba
[\[19a.7\]]'thob/_/de goms pa las 'du mi byed/_/de nas de yis lus dang sems/_/shin tu sbyangs pa che thob nas/_/yid la byed dang bcas shes bya/_/de yis de ni 'phel byas nas/_/'phel ba ring du 'gro ba yis/_/dngos gzhi'i gnas pa des 'thob bo/_/mngon shes don du gnyer bas de/_/sbyangs nas
[\[19b\]]
[\[19b.1\]]las su rung ba'i mchog_/bsam gtan las 'thob mngon par shes/_/mngon par bsgrubs pa'i sgo nas de/_/sangs rgyas dpag tu med pa la/_/mchod pa'i phyir dang mnyan pa'i phyir/_/'jig rten khams ni rnams su 'gro/_/'dis ni sangs rgyas dpag med la/_/bskal dpag med par bsnyen bkur byas/_/de
[\[19b.2\]]la bsnyen bkur byas pa'i phyir/_/sems ni las rung mchog tu 'gyur/_/des na de dag sngon rol du/_/phan yon lnga ni 'thob 'gyur te/_/des ni rnam par dag pa'i snod/_/bla na med pa nyid 'gyur 'di'i/_/lus la gnas ngan len pa kun/_/skad cig re re la zad 'gyur/_/lus dang sems ni kun du yang /_/shin tu
[\[19b.3\]]sbyangs pas gang bar 'gyur/_/chos rnams snang ba thams cad du/_/yongs su chad pa med rtogs 'gyur/_/yang dag pa yi rgyu mtshan ni/_/ma brtags pa dag rab tu mthong /_/de bzhin chos sku rab rdzogs dang /_/rnam par dag par bya ba'i phyir/_/blo dang ldan pa rnam kun du/_/rtag tu rgyu yongs 'dzin par byed/_/
[\[19b.4\]]de nas de 'drar gyur pa yi/_/byang chub sems dpa' mnyam gzhag pas/_/yid kyi brjod pa ma gtogs par/_/don kun rab tu mi mthong ngo /_/chos kyi snang ba 'phel bya'i phyir/_/brtson 'grus brtan pa kun du brtsam/_/chos kyi snang ba 'phel nas ni/_/sems tsam la ni gnas par 'gyur/_/de nas don
[\[19b.5\]]du snang ba kun/_/sems su rab tu snang bar 'gyur/_/de tshe de yi gzung ba yi/_/rnam par g.yeng ba de spangs 'gyur/_/de nas de la 'dzin pa yi/_/rnam par g.yeng ba 'ba' zhig lus/_/de tshe bar chad med pa yi/_/ting nge 'dzin la myur du reg_/'di ltar de yi mjug thogs su/_/
[\[19b.6\]]'dzin pa'i rnam par g.yeng ba spong /_/'di dag go rims bzhin du ni/_/dro bar 'gyur sogs yin shes bya/_/de nas des ni 'jig rten las/_/'das pa'i ye shes bla med pa/_/rnam par mi rtog dri ma med/_/'dzin pa gnyis dang bral ba 'thob/_/de 'di'i gnas yongs gyur pa ste/_/
[\[19b.7\]]sa ni dang po yin par 'dod/_/de 'di bskal pa dpag med kyis/_/shin tu rnam par dag par 'gyur/_/chos kyi dbyings ni mnyam pa nyid/_/rab tu rtogs nas de yi tshe/_/rtag tu sems can thams cad la/_/bdag dang mtshungs pa'i sems 'thob ste/_/sems can rnams la bdag med dang /_/sdug bsngal dang ni don
[\[20a\]]
[\[20a.1\]]bya dang /_/lan la mi re 'di sems snyoms/_/rgyal sras gzhan dang 'dra ba yin/_/des ni khams gsum 'dus byas rnams/_/yang dag ma yin kun rtog par/_/ye shes shin tu rnam dag pa/_/gnyis su med pa'i don gyis mthong /_/
[\[20a.2\]]de dag med pa'i ngo bo nyid/_/mthong bas spang bya rnams las grol/_/des na de tshe mthong ba'i lam/_/thob pa zhes ni nges par brjod/_/med pa'i stong pa nyid shes shing /_/de bzhin yod pa'i stong nyid dang /_/rang bzhin stong pa nyid shes pas/_/stong pa shes
[\[20a.3\]]pa zhes brjod do/_/mtshan med bzhi ni rnam rtog rnams/_/yang dag zad pa yin zhes bya/_/smon pa med par gyur pa'i de/_/yang dag ma yin kun rtog go/_/rgyal sras byang chub phyogs mthun pa/_/rnam pa sna tshogs thams cad ni/_/rtag tu mthong ba'i lam
[\[20a.4\]]de dang /_/lhan cig tu ni thob par 'dod/_/gang zhig blo yis 'gro ba 'dus byas tsam/_/bdag med sdug bsngal rgyas pa tsam shes te/_/don med rang bzhin bdag lta rnam spangs nas/_/bdag nyid che lta don chen rnyed pa gang /_/'di ni bdag lta med par
[\[20a.5\]]bdag tu lta/_/sdug bsngal med par shin tu sdug bsngal 'gyur/_/rang la phan byas bdag la ji lta bar/_/don kun byed la lan kyang re ba med/_/gang zhig grol ba mchog gis sems grol la/_/'ching ba mi zad yun yang ring por bcings/_/sdug bsngal
[\[20a.6\]]mthar thug pa ni ma mthong yang /_/rab tu sbyor ba nyid dang byed pa nyid/_/'jig rten tshe gcig rang sdug bkur mi nus/_/'jig rten gnas pa srid du gzhan sdug bsngal/_/bsdoms pa smos ci dgos te bsam du med/_/byang chub sems dpa' de las bzlog pa
[\[20a.7\]]yin/_/rgyal sras sems can rnams la dga' ba dang /_/byams pa gang yin sbyor dang mi skyo gang /_/de ni srid pa dag na ngo mtshar che/_/sems can bdag dang mtshungs phyir de lta'ang min/_/de nas de ni lhag ma yi/_/sa rnams bsgom pa'i lam 'di la/_
[\[20b\]]
[\[20b.1\]]ye shes rnam pa gnyis po dag_/bsgom phyir rab tu sbyong bar byed/_/rnam par mi rtog ye shes de/_/sangs rgyas chos ni sbyong bar byed/_/gzhan ni ji bzhin rnam 'jog pa/_/sems can rnams ni yongs smin byed/_/grangs med gnyis ni rdzogs pa yis/_/
[\[20b.2\]]bsgom pa yi ni tshar phyin te/_/bsgom pa tha ma thob nas ni/_/byang chub sems dpa' dbang bskur ba/_/rdo rje lta bu'i ting nge 'dzin/_/rtog pas mi shigs thob nas ni/_/gnas gzhan gyur pas mthar thug pa/_/sgrib pa kun gyi dri med pa/_/gang la gnas nas
[\[20b.3\]]sems can kun/_/phan phyir rab tu sgrub byed pa/_/rnam pa thams cad mkhyen pa yi/_/go 'phang bla na med pa 'thob/_/de ltar mthong dka'i thub pa rtag mthong ba/_/thos pa mnyam med las byung rab dang ba'i/_/shugs kyis rtag par shin tu sems tshim
[\[20b.4\]]la/_/ji lta bur na don chen 'gyur ma yin/_/chos kyi sgo la rnam par gnas pa la/_/de bzhin gshegs rtag mngon sum 'doms mdzad cing /_/co nas 'dren bzhin nyes pa'i tshang tshing nas/_/mtshan gyis drangs te byang chub la dgod do/_/sangs rgyas
[\[20b.5\]]rnams ni rtag tu rang don yang dag sbyor la legs par bsngags pa dang /_/log par sbyor la smod mdzad gnas dang rnam 'byed lhur len mchog gi sems can la/_/gang zhig spangs dang bsten pas bde gshegs bstan pa 'di la rnal 'byor yangs 'gyur ba/_/
[\[20b.6\]]bar chad mthun pa'i chos ni rnam pa thams cad rgyal rnams tshul bzhin 'di na ston/_/de ni mthong ba rab dag mi rtog byang chub kyis/_/'jig rten thams cad zil mnan mun pa chen po yang /_/rnam pa kun tu bsal nas nyi ma chen po dag_/shar ba bzhin du 'gro ba rnams
[\[20b.7\]]la lam me'o/_/de ltar rtag tu dge ba bsags pas rab gang zhing /_/thub pa las ni rtag tu gdams ngag che thob pa'i/_/sems dpa' mchog ni sems kyi ting 'dzin rab yangs pa/_/thob nas yon tan rgya mtsho'i pha rol 'gro bar 'gyur/_/theg pa chen po
[\[21a\]]
[\[21a.1\]]mdo sde'i rgyan las/_gdams ngag rjes su bstan pa'i le'u ste bco lnga pa'o//_//sdom ni/_mos pa mang ba nyid dang ni/_/chos tshol ba dang bshad pa dang /_/de bzhin sgrub dang yang dag pa'i/_/gdams ngag rjes su bstan pa
[\[21a.2\]]yin/_/ji ltar nags tshal dang ni lus can ri bo dang /_/chu bo rnams kyi rten ni kun nas sa yin pa/_/de bzhin mkhas pa rnams kyi las rnam gsum po yang /_/kun nas sbyin pa la sogs dge ba'i yin par brjod/_/shin tu dka' ba'i las ni ngo bo sna tshogs
[\[21a.3\]]pa/_/bskal ba mang pos tshar phyin mngon brtson bdag nyid can/_/rgyal sras rnams ni lus dang ngag sems rang bzhin gyi/_/las rnams dag gis 'di na yid 'byung 'gyur ba med/_/ji ltar bdag la phan 'dod dug dang mtshon dang ni/_/gnam lcags lce dang dgra
[\[21a.4\]]las rang gi lus zlog pa/_/de bzhin rgyal sras theg pa dman pa rnam gnyis las/_/las rnam gsum gyi bdag nyid zlog par byed pa yin/_/rtag tu rnam par mi rtog las can las min zhing /_/las kyi bya ba dang rnam gsum la mi lta ste/_/des na 'di ni de'i thabs yang
[\[21a.5\]]dag gzung ba'i phyir/_/las rnams dag pa mtha' yas de yi pha rol 'gro/_/theg pa chen po mdo sde'i rgyan las/_thabs dang ldan pa'i las kyi le'u ste bcu drug pa'o//_//grangs dang de yi mtshan nyid go rims dang /_/nges pa'i tshig dang yon tan goms bya dang /_/de dag
[\[21a.6\]]rab dbye bsdu dang mi mthun phyogs/_/yon tan phan tshun rnam nges yin zhes bya/_/longs spyod dang lus phun sum tshogs pa dang /_/'khor rtsom phun sum tshogs pa mngon mtho dang /_/rtag tu nyon mongs dbang nyid mi 'gro dang /_/bya ba rnams la phyin ci ma
[\[21a.7\]]log pa'o/_/sems can don la rab brtson pa/_/gtong dang mi gnod bzod pas byed/_/gnas dang grol ba bzhir bcas pa/_/rang don rnam pa thams cad spyod/_/mi 'phongs pa dang rnam par mi 'tshe dang /_/rnam 'tshe bzod dang bya bas mi skyo dang /_/dga' byed
[\[21b\]]
[\[21b.1\]]legs par brjod pa de yi phyir/_/gzhan gyi don ni rang gi don yin no/_/longs spyod mngon par mi dga' dang /_/rab gus gnyis la mi skya dang /_/rnal 'byor rnam par mi rtog pa/_/theg chen mtha' dag 'dir zad do/_/yul rnams la ni ma chags lam/_
[\[21b.2\]]de thob rnam g.yeng sdom pa'i gzhan/_/sems can mi gtong 'phel ba dang /_/sgrib pa rnam par sbyong ba'i gzhan/_/bslab gsum dbang du mdzad nas ni/_/rgyal bas pha rol phyin pa drug_/yang dag bshad de dang po gsum/_/tha ma gnyis kyis rnam pa gnyis/_/
[\[21b.3\]]gcig ni gsum char la yang gtogs/_/sbyin pa mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/tshul khrims mi mthun phyogs nyams dang /_/
[\[21b.4\]]rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/bzod pa mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can
[\[21b.5\]]rnam smin byed rnam gsum/_/brtson 'grus mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/bsam gtan mi mthun phyogs nyams dang /_/rnam par mi rtog
[\[21b.6\]]ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/shes rab mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/
[\[21b.7\]]snga ma la brten phyi ma skye/_/dman dang mchog tu gnas phyir dang /_/rags pa dang ni phra ba'i phyir/_/de dag rim par bstan pa yin/_/dbul ba 'dor bar byed pa dang /_/bsil ba 'thob dang khro bzod dang /_/mchog sbyor ba dang yid 'dzin dang /_/don dam
[\[22a\]]
[\[22a.1\]]shes pa'i phyir bshad do/_/thams cad bsgom pa dngos po dang /_/de bzhin yid la byed pa dang /_/bsam pa dang ni thabs dag dang /_/dbang sbyor nyid la rten par brjod/_/don rnams gtong bar byed pa dang /_/rtsa ba sems pa la
[\[22a.2\]]brten dang /_/lus dang longs spyod phun tshogs dang /_/gnyis rjes 'dzin dang rdzogs byed dang /_/de yang ser sna med ldan par/_/chos dang zang zing mi 'jigs gtong /_/sbyin pa de 'drar yongs shes nas/_/mkhas pa yang dag sgrub par byed/_/yan
[\[22a.3\]]lag drug zhi bsam pas zin/_/bde 'gro gnas pa sbyin byed dang /_/rten dang zhi dang 'jigs pa med/_/bsod nams tshogs dang ldan pa dang /_/brdar brtags chos nyid thob pa ste/_/sdom la gnas pa rnams la yod/_/tshul khrims de 'drar yongs
[\[22a.4\]]shes nas/_/mkhas pa yang dag sgrub par byed/_/mi mjed ji mi snyam shes dang /_/snying rjes chos la rten pa'i phyir/_/phan yon lngar ni yang dag bshad/_/de ni gnyis kyi don byed de/_/dka' thub gtso dang kun tu ldan/_/de la de ni rnam gsum 'dod/_/
[\[22a.5\]]bzod pa de 'drar yongs shes nas/_/mkhas pa yang dag sgrub par byed/_/dge la yang dag spro ba dang /_/dad dang 'dun la rten pa dang /_/dran sogs yon tan 'phel byed dang /_/kun nas nyon mongs gnyen po dang /_/ma chags la sogs yon tan
[\[22a.6\]]ldan/_/de dag la ni de rnam bdun/_/brtson 'grus de 'drar yongs shes nas/_/mkhas pa yang dag sgrub par byed/_/sems ni nang du gnas pa dang /_/dran dang brtson 'grus la brten pa/_/bde bskyed par byed pa dang /_/mngon shes gnas la dbang
[\[22a.7\]]bsgyur ba/_/chos rnams kyi ni gtso bo ste/_/de dag la yod de rnam gsum/_/bsam gtan de 'drar yongs shes nas/_/mkhas pa yang dag sgrub par byed/_/shes bya yang dag rab rnam 'byed/_/ting nge 'dzin la rten pa dang /_/kun nas nyon mongs
[\[22b\]]
[\[22b.1\]]shin tu grol/_/shes rab 'tshe ba legs bshad dang /_/chos rnams kyi ni mchog yin te/_/de dag la yod de rnam gsum/_/shes rab de 'drar yongs shes nas/_/mkhas pa yang dag sgrub par byed/_/dkar po'i chos kun rnam par g.yengs pa dang /_/
[\[22b.2\]]mnyam par gzhag dang gnyis kar shes par bya/_/pha rol phyin pa gnyis dang ni/_/gnyis dang gnyis kyis yongs su bsdus/_/byang chub sems dpa'i sbyin pa ni/_/ma chags mi chags chags pa med/_/chags pa nyid kyang ma yin te/_/ma chags mi
[\[22b.3\]]chags chags pa med/_/byang chub sems dpa'i tshul khrims ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/byang chub sems dpa'i bzod pa ni/_/ma chags mi chags chags pa med/_/
[\[22b.4\]]chags pa nyid kyang ma yin te/_/ma chags mi chags chags pa med/_/byang chub sems dpa'i brtson 'grus ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/byang chub sems dpa'i bsam gtan
[\[22b.5\]]ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/byang chub sems dpa'i shes rab ni/_/ma chags mi chags chags pa med/_/chags pa nyid kyang ma yin te/_/ma chags mi
[\[22b.6\]]chags chags pa med/_/sangs rgyas sras rnams slong dang phrad na rang gi srog kyang rtag tu gtong /_/snying rjes gzhan las lan kyang mi re 'dod pa'i 'bras bu don mi gnyer/_/sbyin pa de nyid kyis kyang skye bo thams cad byang chub gsum la bkod/_/sbyin pa ye shes
[\[22b.7\]]kyis yongs zin pas 'jig rten dag na mi zad bzhag_/sangs rgyas sras rnams sdom dang brtson pa'i rang bzhin tshul khrims gsum rtag blangs/_/mtho ris mngon par mi 'dod yang dag thob kyang de la chags mi skyed/_/tshul khrims de nyid kyis kyang skye bo
[\[23a\]]
[\[23a.1\]]thams cad byang chub gsum la bkod/_/tshul khrims ye shes kyis yongs zin pas 'jig rten dag na mi zad bzhag_/sangs rgyas sras rnams shin tu bya dka' de bzhin mi yi gnod kun bzod/_/mtho ris gnyer dang mi nus pas min
[\[23a.2\]]'jigs pas ma yin phan ltas min/_/bzod pa bla na med pas skye bo thams cad byang chub gsum la bkod/_/bzod pa ye shes kyis yongs zin pas 'jig rten dag na mi zad bzhag_/rgyal ba'i sras rnams go cha sbyor ba'i bdag nyid brtson 'grus dpe med
[\[23a.3\]]byas/_/rang dang gzhan gyi nyon mongs tshogs gzhom byang chub dam pa 'thob par byed/_/brtson 'grus de nyid kyis kyang skye bo thams cad byang chub gsum la bkod/_/brtson 'grus ye shes kyis yongs zin pas 'jig rten dag na mi zad bzhag_/rgyal
[\[23a.4\]]ba'i sras rnams ting 'dzin mang ldan bsam gtan rnam pa thams cad bsgrubs/_/bsam gtan bde ba phul gyis gnas shing snying rjes skye ba dman la rten/_/bsam gtan de nyid kyis kyang skye bo thams cad byang chub gsum la bkod/_/bsam gtan ye
[\[23a.5\]]shes kyis yongs zin pas 'jig rten dag na mi zad bzhag_/rgyal ba'i sras rnams de nyid shes bya gang yin mtha' dag rnam kun shes/_/mya ngan 'das la'ang blo yis chags rab mi skyed 'khor bar smos ci dgos/_/ye shes de nyid kyis kyang skye bo thams cad
[\[23a.6\]]byang chub gsum la bkod/_/ye shes sems can yongs su gsung bas 'jig rten dag na mi zad bzhag_/rgya che ba dang zang zing med/_/don che ba dang mi zad pa/_/sbyin la sogs pa thams cad kyi/_/yon tan bzhir ni shes par bya/_/slong ba mthong rdzogs
[\[23a.7\]]dga' ba dang /_/mi dga' ba dang smon pa dang /_/sbyin pa po ni brtser ldan pas/_/lhag par ldan pas rtag zil gnon/_/brtse bas sems can rnams la ni/_/srog dang longs spyod chung ma dag_/rtag gtong shin tu dga' byed pa/_/de spong ji ltar srung mi
[\[23b\]]
[\[23b.1\]]'gyur/_/'phags pa mi lta sems snyoms shing /_/mi 'jigs brtse phyir kun ster ba/_/gzhan la gnod par byed pa yis/_/log pa'i tshig ni ji ltar smra/_/snyoms par phan par 'dod pas brtse ba can/_/gzhan gyi sdug bsngal skye bas shin tu 'jigs/_/
[\[23b.2\]]sems can 'dul ba la ni sems brtson pa/_/ngag gi nyes rnam gsum las shin tu ring /_/thams cad gtong ba snying rje can/_/rten 'byung chos la rab mkhas pa/_/de ni yid kyi nyon mongs kun/_/ji lta bur na dang du len/_/brtser ldan gang tshe gnod pa
[\[23b.3\]]byed pa dang /_/gzhan la phan pa'i sdug bsngal la [(]rteg [,]rtag [)]tu/_/phan pa'i 'du shes dga' ba rnyed gyur pa/_/de yis gang la ci zhig bzod par bya/_/gzhan la gzhan gyi 'du shes bral ba dang /_/bdag pas ches lhag gzhan la rtag byams dang /_/dka' ba
[\[23b.4\]]spyod phyir brtse ba dang bcas la/_/brtson 'grus dka' ba min la shin tu dka'/_/gsum gyi bsam gtan bde ba chung /_/bdag bde gzhan pa yongs nyams 'gyur/_/zad 'gyur rmongs dang bcas par 'dod/_/byang chub sems dpa'i bzlog pa'o/_/
[\[23b.5\]]ji ltar mtshan mo lag nom dang /_/khebs sgron de bzhin shes pa gsum/_/snying rje can gyi shes pa ni/_/nyi ma'i zer bzhin mtshungs pa med/_/sbyin pa rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas
[\[23b.6\]]kyi sgo nas mchog tu 'dod/_/tshul khrims rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/bzod pa rten dang gzhi dang ni/_/rgyu mtshan dang ni yongs bsngo dang /_/rgyu dang ye shes
[\[23b.7\]]zhing dag dang /_/gnas kyi sgo nas mchog tu 'dod/_/brtson 'grus rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/bsam gtan rten dang gzhi dang ni/_/rgyu mtshan dang
[\[24a\]]
[\[24a.1\]]ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/shes rab rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/
[\[24a.2\]]byang chub sems dpa'i sbyin pa ni/_/sems can gcig bde bskal mang du/_/gnod pa byed kyang dga' 'gyur na/_/de las bzlog pa smos ci dgos/_/lus can rnams ni gang phyir nor 'dod pa/_/brtan rnams de nyid lus can rnams la gtong /_/skye bo
[\[24a.3\]]rnams ni lus phyir nor 'dod de/_/de nyid brtan rnams brgya phrag rnams su gtong /_/gang tshe lus nyid gtong yang yid sdug mi bsngal ba/_/de tshe rdzas ngan lta la smos kyang ci zhig dgos/_/de 'di'i 'jig rten 'das pa de des dga' 'gyur ba/_/gang yin de
[\[24a.4\]]ni de yi yang ni bla ma yin/_/ji ltar blo ldan 'di ni kun gtong bas/_/don gnyer skye bo dga' bas dga' ba ltar/_/de ltar slong mo ba dag blang bya ba/_/'dod dgu thob pa dag gis dgar mi 'gyur/_/blo can bdog dgu btang bas nor med pa/_/bdag nyid
[\[24a.5\]]nor ldan sems pa ji lta bar/_/slong ba longs spyod kun rdzogs bdag nyid ni/_/de ltar nor dang ldan par mi sems so/_/ji ltar blo ldan 'di ni sbyin pa bzang pos tshul bzhin du/_/don gnyer tshim byas de la phan chen 'dogs par sems pa ltar/_/de bzhin
[\[24a.6\]]slong mo ba dag shin du nor mang thob nas ni/_/sbyin pa po la rnyed pa'i rgyu yis drin du mi brtsi'o/_/lam ka'i 'bras mchog ldan pa'i shing las longs spyod ji lta bar/_/lus can rnams kyis gang gi nor rdzas rgya cher blangs nas ni/_/bdag nyid dogs dang bral
[\[24a.7\]]bar rang nyams spyod par byed pa la/_/btang dga' longs spyod can de byang chub sems dpa' las gzhan min/_/gtso dang de'i rgyu las kyi dbye ba dang /_rnam pa'i dbye brten gyi dbye ba dang /_/bar chad rnam bzhi'i gnyen po'i dbye ba yis/_/brtson 'grus
[\[24b\]]
[\[24b.1\]]yongs shes bya zhes rab tu bstan/_/dge ba'i tshogs kyi nang na brtson 'grus mchog_/'di ltar de la brten nas de rjes 'thob/_/brtson 'grus kyis ni mod la bde gnas mchog_/'jig rten 'das dang 'jig rten gtogs pa 'grub/_/brtson 'grus
[\[24b.2\]]kyis ni srid spyod 'dod pa 'thob/_/brtson 'grus kyis ni dag pa rab 'gyur ldan/_/brtson 'grus kyis ni 'jig tshogs 'das nas grol/_/brtson 'grus kyis ni byang chub mchog sangs rgyas/_/gzhan yang nyams dang 'phel ba'i brtson 'grus dang /_/
[\[24b.3\]]thar pa'i dbang dang mi mthun phyogs spangs gzhan/_/de nyid rab zhugs yongs su sgyur byed dang /_/brtson 'grus don chen nges tshig gzhan du 'dod/_/thog mar dge ba'i brtson 'grus de nas ni/_/tshul bzhin rab zhugs sbyor ba'i brtson 'grus te/_/
[\[24b.4\]]ma zhum mi 'gong chog mi shes brtson 'grus/_/rnam pa thams cad sangs rgyas rnams rab gsungs/_/theg pa gsum brtson skye bo la brten nas/_/bsam blo zhan dang rgya rab che ldan phyir/_/brtson 'grus tha ma 'bring dang mchog gzhan te/_/de ni don
[\[24b.5\]]chung ba dang don chen 'dod/_/brtson 'grus ldan pa longs spyod kyis pham med/_/brtson 'grus ldan pa nyon mongs kyis pham med/_/brtson 'grus ldan pa skyo bas pham pa med/_/brtson 'grus ldan pa thob pas pham pa med/_/phan tshun bsdus phyir rab
[\[24b.6\]]dbye'i phyir/_/chos nyid phyir dang rgyu mtshan phyir/_/pha rol phyin drug rnam kun du/_/rnam par nges par shes par bya/_/sbyin mtshungs de ston len 'jug dang /_/bdag nyid rjes su 'jug rnams kyis/_/snyan par smra dang don spyod dang /_/don mthun nyid
[\[24b.7\]]du 'dod pa yin/_/phan par byed pa'i thabs dang ni/_/'dzin par byed dang 'jug byed dang /_/de bzhin rjes su 'jug byed pas/_/bsdu ba'i dngos po bzhir shes bya/_/dang pos snod 'gyur dngos po ste/_/gnyis pa yis ni mos pa yin/_/gsum pa yis
[\[25a\]]
[\[25a.1\]]ni sgrub pa ste/_/bzhi pas rnam par sbyong ba'o/_/zang zing dang ni chos kyi ste/_/dmigs pa'i chos la sogs pa yis/_/bsdu ba gnyis kyi sgo nas ni/_/bsdu ba'i dngos po bzhir 'dod do/_/rnam pa'i dbye ba'i sgo nas ni/_/bsdu ba
[\[25a.2\]]dman dang 'bring dang mchog_/phal cher don med don yod dang /_/rnam kun don yod shes par bya/_/'khor sdud pa dang ldan pa rnams/_/tshul 'di la ni yang dag rten/_/kun gyi don kun sgrub byed cing /_/thabs bzang yin par rab tu bsngags/_/bsdus
[\[25a.3\]]dang sdud par 'gyur ba dang /_/gang dag da ltar sdud byed pa/_/de kun de 'drar de lta bas/_/'di ni sems can smin byed lam/_/de ltar rtag tu longs spyod ma chags blo/_/zhi sdom brtson pa'i pha rol phyin gnas bdag_/srid yul mtshan ma rnam par mi rtog
[\[25a.4\]]pa/_/de ni sems can tshogs sdud byed pa yin/_/theg pa chen po mdo sde'i rgyan las/_pha rol tu phyin pa dang bsdu ba'i le'u ste bcu bdun pa'o//_//rab dang sems dang ldan pa yis/_/tshogs gnyis rdzogs par bya ba'i phyir/_/sangs
[\[25a.5\]]rgyas rnams la gos sogs kyis/_/mngon sum mngon sum min par mchod/_/sangs rgyas 'byung ba don yod par/_/smon lam dang ni ldan pa yi/_/gsum po dmigs par mi byed pa/_/sangs rgyas mchod pa rdzogs pa yin/_/sems can dag ni tshad
[\[25a.6\]]med pa/_/yongs su smin par byed pa gzhan/_/rdzas dang sems kyi sgo nas gzhan/_/mos pa dang ni smon pa dang /_/brtse dang bzod pa dag dang ni/_/yang dag spyod pa'i sgo dang ni/_/gzhi la gtod dang rtogs pa dang /_/grol dang de bzhin nyid kyis gzhan/_/
[\[25a.7\]]rgyu mtshan dang ni yongs bsngo dang /_/rten dang dngos dang rgyu dang ni/_/ye shes dang ni zhing dag dang /_/gnas kyi mchod pa rab bstan pa/_/rgyu dang 'bras bu nyid dang ni/_/bdag nyid dang ni gzhan dag dang /_/rnyed dang bkur sti nyid dang ni/_/sgrub pa'i sgo
[\[25b\]]
[\[25b.1\]]nas de rnam gnyis/_/mchod pa chung dang chen po de/_/nga rgyal bcas dang nga rgyal med/_/sbyor dang 'gro ba nyid dang ni/_/smon pa'i sgo nas der 'dod do/_/rang gi sems kyis sangs rgyas rnams mchod pa/_/chos la mos dang bsam dang dbang 'byor dang /_/rnam
[\[25b.2\]]par mi rtog thabs yongs bzung ba dang /_/kun dang don gcig nyid la 'jug pas mchog_/bsten pa rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas rab tu bstan/_/bshes gnyen dul
[\[25b.3\]]ba zhi zhing nyer zhi ba/_/yon tan lhag pa brtson bcas lung gis phyug_/de nyid rab tu rtogs pa smra mkhas ldan/_/brtse ba'i bdag nyid skyo ba spangs la sten/_/bkur sti rnyed pa dag dang rim gro dang /_/sgrub pa'i sgo nas bshes gnyen bsten par bya/_/bsten
[\[25b.4\]]gzhi de bzhin blo ldan chos la ni/_/shes bsam dus su 'dud pas bshes gnyen bgrod/_/de ni bsnyen bkur rnyed la 'dod pa med/_/bsgrub par bya phyir de yongs sngo bar byed/_/brtan pa ji skad bstan pa sgrub pa des/_/de yi sems ni yang dag mgu
[\[25b.5\]]bar byed/_/theg pa gsum la mkhas pa blos rtogs nas/_/rang gi theg pa bsgrub par bya phyir 'bad/_/sems can tshad med yongs smin bya phyir dang /_/zhing dag pa yang sbyang bar bya ba'i phyir/_/de chos bgo skal la spyod yon tan ldan/_/bshes gnyen rab
[\[25b.6\]]tu bsten bya zang zing min/_/blo dang ldan pa rgyu dang 'bras bu dang /_/chos sgo rjes 'gro phyi dang thos mnyan dang /_/sems kyi rnal 'byor nga rgyal bcas pa dang /_/nga rgyal med yid ldan pas bshes gnyen bsten/_/blo ldan 'gro dang sbyor ba dang /_/smon pa'i sgo
[\[25b.7\]]nas bshes gnyen bsten/_/rang gi sems kyis bshes gnyen mchog bsten pa/_/chos la mos dang bsam dang dbang 'byor dang /_/rnam par mi rtog thabs yongs bzung ba dang /_/kun dang don gcig nyid la 'jug pas mchog_/brtan pa'i tshangs pa
[\[26a\]]
[\[26a.1\]]mi mthun spangs/_/rnam par mi rtog ye shes ldan/_/dmigs pa rnam pa gsum la 'jug_/sems can rnams ni yongs smin byed/_/brtan pa rnams kyi de dag bde 'dod dang /_/sdug bsngal gyis nyam thag dang bde ba dang /_/
[\[26a.2\]]nyon mongs can dang de dag bstan bcos dang /_/de yi de bzhin nyid la rab tu 'jug_/de don de bzhin nyid phyir dang /_/zhi ba thob pas dag phyir dang /_/las gnyis nyon mongs zad pa'i phyir/_/byams pa dmigs pa med pa yin/_/de dag g.yo dang mi
[\[26a.3\]]g.yo dang /_/chags pas ro myang min zhes bya/_/byang chub sems dpa' mi g.yo ba/_/chags dang bral bar rab tu gnas/_/mnyam gzhag ngo bo nyid min chung /_/'bring dang dman pa'i sa pa dang /_/bsam pa dman dang nga rgyal bcas/_/gang yin de
[\[26a.4\]]dman gzhan nyid lhag_/tshangs pa'i gnas pas gnas pa yi/_/blo ldan rtag tu 'dod par skye/_/des ni tshogs rnams rdzogs byed cing /_/sems can dag kyang rnam smin byed/_/kun du tshangs dang mi 'bral ba/_/de yi mi mthun phyogs dang bral/_/bag
[\[26a.5\]]med gyur kyang de yi rkyen/_/mi bzad pas kyang mi 'gyur ro/_/byang chub sems dpa' gnod sems dang /_/rnam 'tshe mi dga' gnod sems dang /_/'dod pa'i 'dod chags dang ldan pa/_/nyes dmigs rnam pa mang la reg_/nyon mongs kyis ni bdag
[\[26a.6\]]'joms sems can 'joms shing tshul khrims 'joms/_/nyams bcas snyed pas dman zhing srung dang de bzhin ston pas smad/_/rtsod bcas mi snyan de ni gzhan du mi khom rnams su skye/_/thob dang ma thob nyams pas yid la sdug bsngal chen po 'thob/_/
[\[26a.7\]]nyes pa 'di kun byams sogs la/_/legs par gnas la mi 'byung ste/_/nyon mongs can min sems can gyi/_/don du 'khor ba yongs mi gtong /_/ji ltar rgyal ba'i sras rnams sems can la/_/byams pa la sogs sems pa 'di 'byung ba/_/sems
[\[26b\]]
[\[26b.1\]]can thams cad yon tan ldan pa yi/_/bu gcig pa la'ang de lta ma yin no/_/rab 'bar dgra yi dbang du song /_/sdug bsngal gyis non mun pas bsgribs/_/bgrod dka'i lam la kun du zhugs/_/'ching ba che dang yang dag ldan/_/zas chen dug dang
[\[26b.2\]]'dres la zhen/_/lam ni rab tu stor gyur pa/_/lam gol rab zhugs stobs chung ba'i/_/sems can rnams la snying rje'o/_/'tshe spangs byang chub mchog gi sa bon dang /_/bde ba bskyed dang gdung byed 'dod pa'i rgyu/_/ngo bo nyid sbyin chos la rten pa yi/_/
[\[26b.3\]]rgyal ba'i sras la byang chub thag mi ring /_/snying rje blo mchog 'khor bar gtogs pa yi/_/sdug bsngal bdag nyid kun dang bdag med par/_/rnam par shes nas skyo bar mi 'gyur zhing /_/nyes pas rab gnod par yang mi 'gyur ro/_/'jig rten sdug bsngal
[\[26b.4\]]bdag nyid lta ba yi/_/brtse dang ldan pas sdug bsngal de dang ni/_/de yongs spong ba'i thabs kyang ji bzhin rig_/nyam nga bar byed skyo bar yang mi 'gyur/_/snying rje'i bdag nyid can gyi brtse ba 'di/_/rang bzhin dang ni so sor brtags pa dang /_/de sngon
[\[26b.5\]]goms par byas dang ldan pa dang /_/mi mthun phyogs nyams rnam dag thob pa bzhi/_/mnyam dang rtag min lhag pa'i bsam pas min/_/sgrub pa'i sgo dang 'dod chags bral ba dang /_/mi dmigs pas min gang de brtse min te/_/de bzhin brtse med gang de byang chub
[\[26b.6\]]min/_/snying rje dang ni bzod dang sems pa dang /_/smon lam skye ba sems can yongs smin byed/_/dang po rtsa ba tha ma 'bras mchog ldan/_/'di ni snying rje'i ljon shing chen po yin/_/rtsa ba snying rje med gyur na/_/dka' spyod bzod pa nyid mi 'gyur/_/blo ldan
[\[26b.7\]]sdug bsngal mi bzod na/_/sems can don sems nyid mi 'gyur/_/sems pa dang ni bral ba'i blo/_/skye ba dkar po rnam dag tu/_/smon lam 'debs par mi 'gyur ro/_/skye ba bzang po ma thob na/_/sems can yongs smin byed mi 'gyur/_/snying rje'i 'chu
[\[27a\]]
[\[27a.1\]]ba byams pa ste/_/de sdug bsngal na bde ba yis/_/sangs rgyas tshul bzhin yid byed pas/_/yal ga rgya chen 'phel ba dang /_/smon lam rgyun ni ma bcad pas/_/lo ma 'dor len rkyen rnam gnyis/_/grub pa de phyir me tog dang /_/'bras
[\[27a.2\]]bu don yod shes par bya/_/snying rje chen po yon tan 'byung gnas kyi/_/sems can rnams la snying rje su mi byed/_/'di ltar 'di dag la ni sdug bsngal yang /_/brtses bskyed bde ba gzhal du med pa 'byung /_/snying rjes zin pa'i brtser ldan rnams/_/zhi la'ang
[\[27a.3\]]yid ni mi gnas na/_/'jig rten bde dang rang srog la/_/chags par 'gyur ba smos ci dgos/_/byams pa gang de kha na ma tho ba/_/med dang 'jig rten 'das pa yod ma yin/_/blo ldan rnams kyi brtse bas byams pa ni/_/kha na ma tho med cing 'jig rten 'das/_/
[\[27a.4\]]sdug bsngal rba rgal che dang mi shes pa'i/_/mun pa che la rten par gyur pa yi/_/'jig rten 'dren pa'i thabs gang yin pa de/_/ji ltar kha na ma tho med mi 'gyur/_/'jig rten byang chub rang sangs rgyas pa yi/_/dgra bcom rnams la byams pa de med na/_/de las
[\[27a.5\]]gzhan la smos kyang ci dgos pa/_/ji ltar 'jig rten 'das pa ma yin 'gyur/_/byang chub sems dpa' sdug bsngal med/_/brtse bas sdug bsngal gyur pa gang /_/de la dang por kun tu skrag_/reg nas shin tu mngon par dga'/_/brtse bas bskyed pa'i
[\[27a.6\]]sdug bsngal 'jig rten gyi/_/bde ba thams cad zil gyis gnon 'gyur zhing /_/don byas rnams kyang de dang mi ldan gang /_/de las ngo mtshar che ba ci zhig yod/_/brtan pa'i brtse dang ldan pa'i sbyin pa yis/_/sbyin pa'i bde ba byed pa gang yin pa/_/de la
[\[27a.7\]]khams gsum nye bar spyad rnams kyi/_/bde ba de yis char yang mi phod do/_/sems can don phyir brtse bas sdug bsngal gyi/_/rang bzhin 'khor ba gang yin mi gtong na/_/snying rje can rnams gzhan la phan pa'i phyir/_/sdug bsngal ci ste khas len byed mi
[\[27b\]]
[\[27b.1\]]'gyur/_/brtse dang ldan pa'i snying rje'i sbyin pa gang /_/longs spyod dang ni de las byams pa dang /_/rjes su gzung bas bskyed dang de yi mthus/_/byas pa'i bde ba rtag tu 'phel bar 'gyur/_/snying rjes rgyas par bya zhing 'phel bar bya/_/sbyin pas yongs
[\[27b.2\]]smin bya zhing bde bar bya/_/kun du drang bar bya zhing bkri bya zhes/_/zhen pa rnams la rab tu smra dang 'dra/_/snying rjes sdug bsngal dag gis sdug bsngal ba/_/bde ma bskyed par gang gis bde bar 'gyur/_/de phyir brtse dang ldan pas gzhan bde ba/_/bskyed
[\[27b.3\]]nas bdag nyid bde bar byed pa yin/_/snying rje can ni rtag tu rang sbyin la/_/ston dang 'dra ste rang bde mi 'dod pa/_/longs spyod rnams kyis gzhan dag bde bar gyis/_/yang na tha dad min bde bdag la'ang min/_/de bdes bde ba bdag gis sbyin pa ni/_/'bras
[\[27b.4\]]dang bcas te sems can rnams la byin/_/gal te khyod kyis bdag la bya ba yod/_/de dag nyid la shin tu 'bras bur byos/_/sbyin pa po ni longs spyod mi 'dod kyang /_/longs spyod shin tu mang la bzang dang phrad/_/bdag ni bde ba de 'dod ma yin te/_/'di
[\[27b.5\]]ltar bdag ni sbyin la brgyud dang ldan/_/bdag ni rtag tu brtse bas bdog pa kun/_/yongs su gtong ba gang yin de ltos la/_/des na khyod kyis bdag ni de'i 'bras la/_/don gnyer med pa nyid du shes par bya/_/gal te khyod 'bras thob pa mi gtong na/_/
[\[27b.6\]]sbyin la mngon dga' yin par mi 'gyur te/_/'di ltar skad cig tsam yang sbyin med na/_/sbyin la mngon par dga' ba nyid ma yin/_/ma byas pa la 'bras bu mi 'byin te/_/'di ltar lan bltas bdag gi cha ma yin/_/khyod kyi lan la lta dang bral bas na/_/
[\[27b.7\]]'bras bu shin tu gzhan la gtong ba yin/_/rgyal sras rnams kyi brtse bas sbyin pa ni/_/kha na ma tho med cing dag pa'i gzhi/_/bde ba 'dren par byed pa nyid dang ni/_/rjes su srung bcas tshol med gos pa med/_/rgyal sras rnams kyi brtse bas sbyin pa ni/_/
[\[28a\]]
[\[28a.1\]]mtha' dag rgya che gtso dang rtag pa dang /_/dga' dang zang zing med dang dag pa dang /_/byang chub la gzhol dge la gzhol ba yin/_/ji ltar bde ba gsum gyis tshim pa'i yid/_/brtse ldan yongs su gtong bas dga' 'gyur ba/_/longs
[\[28a.2\]]spyod can dag nye bar spyad pa yis/_/de ltar dga' bar 'gyur ba ma yin no/_/bkren la brtse dang ma rungs pa la brtse/_/kun 'khrugs la brtse bag med rnams la brtse/_/yul gyi gzhan dbang can la snying rje dang /_/log par mngon par zhen la snying rje'o/_/
[\[28a.3\]]bde dang sdug bsngal bde rgyu las/_/byang chub sems dpa'i snying rje ste/_/rgyu dang bshes gnyen rang bzhin las/_/byang chub sems dpa'i snying rje'o/_/byang chub sems dpa'i snying rje ni/_/mnyam par shes bya de bsam phyir/_/sgrub phyir 'dod chags bral
[\[28a.4\]]phyir dang /_/mi dmigs phyir dang dag phyir ro/_/rang gi sems kyis byams la sogs/_/sgom pa chos la mos pa dang /_/bsam dang dbang 'byor nyid dang ni/_/rnam par mi rtog gcig phyir mchog_/de ltar bcom ldan 'das la dang ba rab skyes shing /_/
[\[28a.5\]]rdzas dang bkur sti chen pos shin tu rgyun mchod ldan/_/yon tan mang ldan phan byed shes la rtag sten pa/_/'gro la rjes su brtse ba grub pa kun thob 'gyur/_/theg pa chen po mdo sde'i rgyan las/_mchod pa dang bsten pa dang tshad med pa'i le'u ste bco brgyad
[\[28a.6\]]pa'o//_//ngo tsha mi mthun phyogs spangs dang /_/rnam par mi rtog ye shes ldan/_/kha na ma tho med dman yul/_/sems can smin byed brtan pa'i yin/_/pha rol phyin pa drug po yi/_/mi mthun phyogs ni 'phel ba dang /_/gnyen po 'grib
[\[28a.7\]]pas byang chub sems/_/mi zad ngo tsha skye bar 'gyur/_/brtan rnams pha rol phyin pa drug_/brtan pa la ni le lo dang /_/nyon mongs rjes su mthun chos la/_/sbyor ba las kyang ngo mtshar 'gyur/_/mnyam gzhag ngo bo nyid min chung /_/'bring dang dman pa'i
[\[28b\]]
[\[28b.1\]]sa pa dang /_/bsam pa dman dang ngar bcas pa'i/_/ngo tsha dman de las gzhan lhag_/blo ldan khrel med tshul min las/_/nyon mongs dang len khro ba dang /_/yal bar 'dor dang nga rgyal gyis/_/sems can rnams dang tshul khrims 'joms/_/'gyod
[\[28b.2\]]pas nyams dang bcas 'gyur zhing /_/bkur sti dman pa thob 'gyur des/_/dad ldan mi min tshogs dang ni/_/ston pas kyang ni btang snyoms mdzad/_/rgyal sras chos dang mthun rnams kyis/_/rnam par smod cing 'jig rten las/_/mthong ba'i chos la
[\[28b.3\]]mi snyan 'thob/_/gzhan du phyir zhing mi khom skye/_/des na chos dkar thob pa dang /_/ma thob pa las rnam nyams 'gyur/_/de phyir sdug bsngal gnas pa dang /_/yid kyang rnal du mi gnas 'gyur/_/rgyal sras ngo tsha ldan rnams la/_/nyes pa 'di dag
[\[28b.4\]]kun mi 'byung /_/mkhas pa rtag tu lha dag dang /_/mi rnams su ni yang dag skye/_/blo ldan ngo tshas myur du ni/_/rdzogs pa'i byang chub tshogs rdzogs byed/_/rgyal ba'i sras ni sems can rnams/_/smin byed skyo bar mi 'gyur nyid/_/de rtag mi mthun
[\[28b.5\]]phyogs dang ni/_/gnyen po bral dang mi 'bral 'gyur/_/de ltar rgyal sras ngo tsha ldan/_/phan yon de dag 'thob par 'gyur/_/byis pa shin tu gos bzang gyon yang ni/_/khrel dang bral phyir nyes pas dri ma can/_/rgyal sras ngo tsha shes pa'i gos can
[\[28b.6\]]ni/_/dgab pa med kyang nyes pa'i dri ma bral/_/rgyal ba'i sras ni khrel dang ldan gyur pa/_/nam mkha' bzhin du chos kyis gos mi 'gyur/_/rgyal sras rnams kyi nang du 'dus gyur pa/_/ngo tsha shes pas brgyan pa mdzes pa yin/_/byang chub sems
[\[28b.7\]]dpa' rnams ni ngo tsha bas/_/gdul bya rnams la ma bzhin byams pa nyid/_/ngo tsha ba ni nyes pa thams cad las/_/'khor ba kun tu srung bar byed pa'ang yin/_/kun la dang du len pa dang /_/kun la dang du mi len cing /_/kun la mi 'jug 'jug pa ni/_/
[\[29a\]]
[\[29a.1\]]khrel ldan khrel bas byas pa'i rtags/_/rang gi sems kyis khrel sgom pa/_/chos la mos dang bsam pa dang /_/dbang 'byor pa dang mi rtog dang /_/gcig pa nyid kyis gtso bo yin/_/byang chub sems dpa'i brtan pa ni/_/de las
[\[29a.2\]]gzhan pa thams cad las/_/mtshan nyid dang ni rab dbye dang /_/mi 'gyur bas ni khyad par 'phags/_/brtson 'grus ting 'dzin shes rab ni/_/snying stobs sran thub brtan par 'dod/_/gang phyir gsum gyis byang chub sems/_/'jigs pa med par
[\[29a.3\]]rab tu 'jug_/zhum dang g.yo dang rmongs pa yis/_/bya ba rnams la 'jigs pa skye/_/de phyir gnyug ma gsum la ni/_/brtan pa'i ming du shes par bya/_/rang bzhin dang ni smon lam dang /_/lta ba med pa nyid dang ni/_/sems can log par sgrub pa dang /_/
[\[29a.4\]]zab cing rgya che thos pa dang /_/gdul bya gdul bar dka' ba dang /_/rgyal sku bsam gyis mi khyab dang /_/dka' ba dag ni sna tshogs dang /_/'khor ba gtong ba med nyid dang /_/de nyid nyon mongs med pa la/_/brtan pa'i brtan pa skye ba ni/_/de las gzhan dang mi
[\[29a.5\]]mtshungs te/_/brtan ldan rnams kyi mchog tu 'dod/_/phye ma leb dang 'dab chags dang /_/rgya mtsho dag gis ri rab ltar/_/brtan pa grogs ngan sdug bsngal dang /_/zab mo thos pas mi g.yos so/_/byang chub mi skyo mnyam med pa/_/gzhi gsum thos pas
[\[29a.6\]]mi ngoms dang /_/brtson 'grus che dang sdug bsngal la'o/_/ngo tsha brtan la brten pa ste/_/byang chub che la 'dun pa dag_/blo ldan rnams kyi mi skyo ba/_/sa rnams la ni ma rdzogs dang /_/rdzogs dang shin tu rdzogs par 'dod/_/brtan pa'i bstan bcos
[\[29a.7\]]shes pa nyid/_/gzhi dang ched du bya ba dang /_/las dang mtshan nyid dag dang ni/_/mi zad nyid dang 'bras bu ni/_/yang dag 'grub pas khyad par 'phags/_/ting nge 'dzin dang gzungs sgos bsdus/_/sems can smin par byed pa dang /_/dam chos
[\[29b\]]
[\[29b.1\]]'dzin par byed pa'ang yin/_/brtan rnams 'jig rten shes pa nyid/_/lus dang ngag dang yid dag gis/_/bden pa shes pas mnyam pa med/_/de las gzhan pa dag las 'phags/_/brtan rnams rtag tu 'dzum par byed/_/gsong po dag tu smra ba yin/_/
[\[29b.2\]]sems can snod du bya ba'i phyir/_/dam chos bsgrub par bya ba'i phyir/_/gang phyir bden pa gnyis kyis ni/_/'jig rten rnams rtag 'byung bar 'dod/_/gnyis kyis nub 'gyur de yi phyir/_/de shes 'jig rten shes zhes bya/_/de dag zhi ba thob bya'i phyir/_/
[\[29b.3\]]blo ldan bden pa rnams la sbyor/_/gang gis blo ldan bden shes phyir/_/'jig rten shes zhes nges par brjod/_/gtsug lag brtan pa'i chos dang ni/_/de don dgongs pa can dang ni/_/nges don tshad mar ldan pa dang /_/de yi brjod med thob pa'o/_/spong dang
[\[29b.4\]]ji skad bshad pa dang /_/'gog par yang dag shes pa dang /_/brjod dang bcas par 'thob pa dag_/'dir ni dgag par bstan pa yin/_/mos dang rnam par dpyod pa dang /_/gzhan las ji bzhin thos pa dang /_/rjod pa med pa'i ye shes las/_/brtan
[\[29b.5\]]rnams nyams par mi 'gyur ro/_/rnam grangs dang ni mtshan nyid dang /_/tshig dang ye shes shes pa'i phyir/_/byang chub sems dpa'i yang dag rig_/bzhi po mtshungs pa med par 'dod/_/bstan pa la ni rab brtson pa'i/_/gang zhig gang gis ston pa ni/_/
[\[29b.6\]]chos dang don ni gnyis po dag_/tshig dang shes pa kho nas ston/_/chos ni bstan dang bshad phyir dang /_/rnam pa kun du gnyis thob phyir/_/rgol ba rnams kyi lan 'debs phyir/_/so so yang dag rig pa bzhi/_/mnyam nyid so so rang rig nas/_/
[\[29b.7\]]phyis ni rab tu shes pa yin/_/the tshom thams cad gcod byed pa/_/so so yang dag rig par brjod/_/byang chub sems dpa' rnams kyi tshogs/_/bsod nams ye shes mtshungs pa med/_/gcig gis 'khor bar mngon mtho byed/_/gzhan gyis nyon
[\[30a\]]
[\[30a.1\]]mongs med par 'khor/_/sbyin dang tshul khrims bsod nams kyi/_/tshogs yin shes rab ye shes kyi/_/gsum po gzhan ni gnyis ka'i ste/_/lnga car yang ni ye shes tshogs/_/rgyun du sgom pa thob nas ni/_/dge la yang dang yang du
[\[30a.2\]]sgrub/_/brtan pa'i tshogs gang yin pa de/_/don kun sgrub par byed pa yin/_/'jug dang mtshan ma med pa dang /_/lhun gyis grub par bya ba dang /_/dbang bskur mthar thug bya ba'i phyir/_/brtan rnams tshogs ni sgrub par byed/_/blo ldan dran pa nyer gzhag
[\[30a.3\]]pa/_/bsgom pa rnam pa bcu bzhi yis/_/mtshungs pa med pa'i phyir na de/_/de las gzhan las khyad par 'phags/_/rten dang gnyen po dag dang ni/_/de bzhin rjes su 'jug pa dang /_/dmigs pa dang ni yid byed dang /_/thob pas bsgom pa khyad par
[\[30a.4\]]'phags/_/mthun dang rjes su 'jug pa dang /_/yongs su shes dang skye ba dang /_/chen po dang ni mchog nyid dang /_/bsgom dang yang dag 'grub pas gzhan/_/brtan pa rnams kyi yang dag spong /_/lus can rnams dang mtshungs pa med/_/dran pa nye
[\[30a.5\]]bar gzhag pa yi/_/nyes pa rnams kyi gnyen por bsgom/_/'khor ba nye bar spyad pa dang /_/sgrib pa dag ni dor ba dang /_/yid la byed pa dor ba dang /_/sa rnams la ni 'jug pa dang /_/mtshan ma med par gnas pa dang /_/lung bstan pa ni thob pa dang /_/
[\[30a.6\]]sems can rnams yongs smin bya dang /_/dbang ni bskur bar bya ba dang /_/zhing rnams dag par bya phyir dang /_/mthar thug nyid du bya ba'i phyir/_/byang chub sems dpa' blo ldan rnams/_/mi mthun phyogs kyi gnyen por bsgom/_/'dun pa la ni brten nas
[\[30a.7\]]su/_/rnal 'byor rgyu mtshan bcas bsgom pa/_/yang dag spong ba thams cad la/_/gnyen po zhes ni nges par brjod/_/brtan pa rnams kyi rdzu 'phrul gyi/_/rkang pa mtshan nyid mchog ldan bzhi/_/bdag nyid dang ni gzhan dag gi/_/don kun 'grub pa'i
[\[30b\]]
[\[30b.1\]]phyir skye'o/_/rten dang rab tu dbye ba dang /_/thabs dang mngon par sgrub pa yis/_/blo ldan rdzu 'phrul rkang pa rnams/_/rnam pa kun tu rnam gzhag 'dod/_/bsam gtan pha rol phyin brten nas/_/rab tu dbye ba dag dang thabs/_/rnam bzhi mngon par sgrub pa
[\[30b.2\]]ni/_/rnam pa drug tu brjod pa yin/_/gcig ni 'bad par byed pa ste/_/gnyis pa phan 'dogs bdag nyid yin/_/gsum pa gtod par byed pa ste/_/bzhi pa gnyen po pa yin no/_/mthong ba dang ni gdams ngag dang /_/gnas pas rnam par rtse ba dang /_/
[\[30b.3\]]smon lam dang ni dbang dag dang /_/chos thob pa ni sgrub pa'i phyir/_/byang chub spyod dang thos mchog dang /_/zhi gnas lhag mthong dad sogs kyi/_/gzhi yin par ni shes bya ste/_/don sgrub byed pa'i skabs kyis so/_/dad sogs sa la 'jug pa ste/_/
[\[30b.4\]]kun nas nyon mongs can du 'dod/_/mi mthun phyogs nyam chung bas yang /_/de dag nyid la stobs zhes bya/_/sar zhugs rnams la byang chub kyi/_/yan lag rnam par gzhag par 'dod/_/chos rnams dang ni sems can kun/_/mnyam pa nyid du rtogs
[\[30b.5\]]phyir ro/_/shes byas rgyal rgyal bya yi phyir/_/dran pa dag ni kun tu spyod/_/'di yi rnam 'byed rtog pa yi/_/mchan ma thams cad 'joms par byed/_/'di yi brtson 'grus ma lus pa/_/myur du rtogs par bya phyir 'jug_/chos kyi snang ba rnam 'phel
[\[30b.6\]]ba'i/_/dga' bas rtag tu rgyas par 'gyur/_/sgrib pa kun las thar ba'i phyir/_/shin tu sbyangs pas bde ba 'thob/_/ting nge 'dzin las bsams pa'i don/_/'byor ba nye bar skye bar 'gyur/_/btang snyoms kyis ni thams cad du/_/'di ni ji ltar
[\[30b.7\]]'dod bzhin gnas/_/rjes la thob dang mi rtog pa'i/_/gnas pas mchog ni rtag tu gnas/_/yon tan de lta'i sems dpa' ni/_/'khor los sgyur ba 'dra bar 'jog_/rtag tu rin chen bdun lta bu'i/_/byang chub yan lag rnams kyis bskor/_/
[\[31a\]]
[\[31a.1\]]rang bzhin yan lag gnas yan lag_/gsum pa nges 'byung yan lag ste/_/bzhi pa phan yon yan lag yin/_/rnam gsum nyon mongs med yan lag_/de yi 'og tu ji lta ba/_/rtogs pa'i rjes su 'jug pa ste/_/rnam gzhag
[\[31a.2\]]ji bzhin rtogs pa dang /_/rnam par gzhag la 'jug pa dang /_/las gsum rnam par dag pa dang /_/shes bya dag dang lam dang ni/_/yon tan khyad par can gyi ni/_/sgrib pa'i gnyen por sgom pa'o/_/yang dag gnas pa la brten nas/_/sems la
[\[31a.3\]]sems ni 'jog phyir dang /_/chos rab rnam par 'byed pa'i phyir/_/zhi gnas dang ni lhag mthong yin/_/de ni kun 'gro cha gcig dang /_/cha gcig ma yin rgyur 'dod do/_/rtogs dang nges par 'byung ba dang /_/mtshan med 'du mi byed pa dang /_/yongs dag
[\[31a.4\]]rnam par dag pa la/_/brten pa'i zhi gnas lhag mthong gi_/rnal 'byor de sa kun 'gro ste/_/thams cad sgrub par byed pa yin/_/sangs rgyas chos rnams rdzogs bya dang /_/sems can rnams yongs smin bya dang /_/myur thob bya ba 'grub pa dang /_/lam
[\[31a.5\]]rgyun mi gcod la mkhas pa/_/byang chub sems dpa'i sa kun la/_/thabs ni mtshungs pa med pa ste/_/thabs mkhas de la brten nas ni/_/de dag don kun sgrub par byed/_/rnam smin thos la goms pa dang /_/ting nge 'dzin gyi gzungs dag ni/_/chung
[\[31a.6\]]ngu dang ni chen po ste/_/chen po de yang rnam pa gsum/_/blo ldan ma zhugs zhugs pa yang /_/ma dag sa pa rnams kyi ni/_/chung ngu dang ni 'bring po ste/_/dag pa'i sa pa'i gzungs chen yin/_/byang chub sems dpa' yang dang yang /_/de la yang dag brten
[\[31a.7\]]nas ni/_/rtag tu dam pa'i chos dag kyang /_/rab tu ston cing 'dzin par byed/_/brtan pa rnams kyi smon lam ni/_/sems pa 'dun dang bcas pa ste/_/de ni ye shes kyis bskul ba/_/sa rnams kun la mnyam pa med/_/de ni rgyu gyur shes bya ste/_/
[\[31b\]]
[\[31b.1\]]sems tsam las ni 'grub pa'i phyir/_/sems las mod la 'bras bu can/_/de ni ma 'ongs don 'grub byed/_/sna tshogs che dang byang chub par/_/sa rnams gong nas gong du ni/_/rnam dag byang chub sems dpa' yi/_/rang bzhin don rab sgrub byed yin/_/
[\[31b.2\]]ting 'dzin gsum gyi spyod yul ni/_/bdag med rnam pa gnyis po dang /_/bdag tu 'dzin pa'i rten dang ni/_/de rtag nyer zhi yin zhes bya/_/de ni gzung 'dzin ngo bo'i phyir/_/rnam pa gsum du shes par bya/_/rnam par mi rtog rgyab kyis phyogs/_/rab tu
[\[31b.3\]]dga' dang ldan pa'o/_/yongs su shes dang spang ba dang /_/mngon sum du ni bya ba'i phyir/_/stong nyid la sogs ting 'dzin rnams/_/don rnam gsum du yongs su bsgrags/_/sems can rnams la phan bzhed pas/_/ting nge 'dzin gyi rgyu nyid du/_/chos
[\[31b.4\]]kyi sdom ni rnam pa bzhi/_/byang chub sems dpa' rnams la bshad/_/brtan pa rnams kyi bzhi po de/_/med pa'i don dang rnam rtog don/_/kun du rtog don kho na dang /_/rnam rtog nye bar zhi ba'i don/_/mi rung rgyu las skye phyir dang /_/'gal phyir rang nyid mi
[\[31b.5\]]gnas phyir/_/med phyir mtshan nyid nges phyir dang /_/rjes su 'jug phyir 'gag pa'i phyir/_/yongs su 'gyur ba dmigs phyir dang /_/de rgyu nyid dang 'bras bu'i phyir/_/zin pa'i phyir dang bdag po'i phyir/_/dge dang sems can rjes 'jug phyir/_/dang po je
[\[31b.6\]]bas je che dang /_/rgyas dang rten gyi dngos po dang /_/'gyur dang yongs su smin pa dang /_/de bzhin dman dang khyad par 'phags/_/'od gsal ba dang 'od mi gsal/_/yul gzhan 'gro dang sa bon bcas/_/sa bon med pa'i ngo bo dang /_/gzugs brnyan du ni
[\[31b.7\]]skye ba ste/_/skye ba rnam pa bcu bzhi la/_/rgyu dang tshad kyi khyad par dang /_/rgyas pa don med mi rung dang /_/rten nyid du ni mi srid dang /_/gnas pa la ni mi srid dang /_/dang po mi 'jig mthar mi 'gyur/_/de bzhin dman dang khyad par 'phags/_/'od gsal ba
[\[32a\]]
[\[32a.1\]]dang 'od mi gsal/_/'gro med gnas pa mi rung dang /_/tha ma nyid ni mi srid phyir/_/sems kyi rjes su 'jug pa'i phyir/_/'dus byas thams cad skad cig ma/_/'byung ba rnams dang don rnam drug_/skad cig nyid du brjod pa ni/_
[\[32a.2\]]skam dang 'phel dang rang bzhin gyis/_/g.yo dang 'phel dang 'grib pa'i phyir/_/'byung ba de dang 'phel phyir dang /_/yongs su 'gyur ba bzhi yi phyir/_/kha dog dri dang ro dang reg_/'dra phyir de ni de dang 'dra/_/bud shing rag las 'jug pa'i phyir/_
[\[32a.3\]]je bas je cher dmigs pa'i phyir/_/sems rjes 'jug phyir dri ba'i phyir/_/des na phyi yang skad cig ma/_/gang zag btags par yod nyid du/_/brjod bya rdzas su ma yin no/_/mi dmigs phyin ci log pa dang /_/kun nas nyon mongs nyon mongs rgyu/_/
[\[32a.4\]]nyes pa gnyis phyir de las 'di/_/gcig dang gzhan du brjod bya min/_/phung po bdag tu thal ba dang /_/de rdzas nyid du thal 'gyur phyir/_/gal te rdzas yod brjod min pa'i/_/dgos pa yang ni brjod dgos so/_/gcig dang gzhan du brjod min pa/_/
[\[32a.5\]]dgos pa med par mi rigs so/_/mtshan nyid dang ni 'jig rten na/_/mthong phyir bstan bcos sgo nas kyang /_/bud shing me bzhin gnyis su ni/_/brjod min mi rung gnyis phyir ro/_/gnyis yod rnam shes skye ba'i phyir/_/de rkyen ma yin don med phyir/_/
[\[32a.6\]]de phyir lta ba po nas ni/_/grol bo'i bar du mi 'gyur ro/_/bdag po nyid cig yin na ni/_/mi rtag mi 'dod 'byung mi byed/_/de yis mtshan nyid bsgrub dgos te/_/rdzogs pa'i byang chub gsum la gnod/_/nyes pa gsum phyir lta sogs la/_/de yi byed
[\[32a.7\]]pa rang 'byung min/_/byed pa de yi rkyen can yang /_/lta sogs byed pa med pa yin/_/byed pa min phyir mi rtag phyir/_/cig car rtag tu 'jug pa'i phyir/_/lta la sogs pa'i byed pa ni/_/rang byung nyid du mi rung ngo /_/de bzhin gnas dang zhig pa ni/_/snga
[\[32b\]]
[\[32b.1\]]na med dang mi rtag dang /_/phyogs gsum po yang med pa'i phyir/_/rkyen nyid du ni mi rung ngo /_/'di ltar chos rnams thams cad ni/_/bdag med dam pa'i don du na/_/stong nyid bdag tu dmigs pa ni/_/nyes par bshad pa kho na yin/_/kun nas nyon mongs
[\[32b.2\]]rnam byang ba'i/_/gnas skabs gcod pa'i bye brag dang /_/'jug dang rgyun gyi bye brag kyang /_/gang zag gis ni nye bar bstan/_/bdag tu lta ba bskyed mi dgos/_/goms pa thog ma med dus can/_/gang zag yod na thams cad ni/_/'bad med thar
[\[32b.3\]]pa'am thar pa med/_/de ltar yon tan de dag dang /_/rtag ldan byang chub sems dpa' ni/_/rang gi don yang mi 'dor zhing /_/gzhan gyi don yang sgrub par byed/_/theg pa chen po mdo sde'i rgyan las/_byang chub kyi phyogs dang mthun pa'i le'u ste bcu dgu pa'o//_//_
[\[32b.4\]]rang gi lus dang sdom pa'i phyir/_/phun sum tshogs pa yongs gtong dang /_/nyam chung rnams la bzod pa dang /_/lus dang srog la mi lta bar/_/brtson 'grus rtsom dang bsam gtan gyi/_/bde la ro myang med nyid dang /_/shes rab la ni mi rtog pa/_/blo
[\[32b.5\]]ldan rnams kyi ngo mtshar 'dod/_/de bzhin gshegs rigs skye ba dang /_/lung bstan pa dang dbang bskur dang /_/byang chub rab tu thob pa yang /_/ngo mtshar che ba yin par 'dod/_/'dod chags bral dang snying brtse dang /_/de bzhin bsgom mchog thob pa dang /_/
[\[32b.6\]]sems mnyam phyir na de dag la/_/sbyor ba ngo mtshar che ma yin/_/ji ltar blo ldan sems can la/_/rab tu byams par gyur pa ltar/_/sems can bdag dang chung ma dang /_/bu bshes gnyen la de lta min/_/don gnyer ba la phyogs med dang /_/tshul khrims
[\[32b.7\]]rtag tu ma nyams dang /_/kun du bzod cing thams cad phyir/_/brtson 'grus chen po rtsom pa dang /_/rtag tu bsam gtan dge ba dang /_/shes rab rnam par mi rtog nyid/_/byang chub sems dpa' de dag la/_/de ltar sems mnyam shes par bya/_/snod
[\[33a\]]
[\[33a.1\]]nyid du ni byed pa dang /_/tshul khrims dag la 'god pa dang /_/gnod pa la ni bzod pa dang /_/don byed par ni 'gro ba dang /_/bstan pa 'di la 'dzud pa dang /_/the tshom gcod par byed pa 'di/_/blo ldan rnams kyi sems can la/_/phan 'dogs
[\[33a.2\]]nyid du 'dod pa yin/_/gang dag rtag tu sems can rnams/_/bsam pa mnyam pas 'dzin byed cing /_/'phags pa'i sa la skyed pa dang /_/dge ba 'phel bar byed pa dang /_/nyes byas las ni yongs srung dang /_/thos pa byang bar byed pa ni/_/las lnga dag gis
[\[33a.3\]]rgyal sras rnams/_/sems can ma dang 'dra ba yin/_/sems can kun la rtag par ni/_/dad pa skyed par byed pa dang /_/lhag pa'i khrims sogs slob pa dang /_/rnam par grol la sbyor ba'i phyir/_/sangs rgyas la ni gsol ba dang /_/de dag sgrib pa spong ba'i
[\[33a.4\]]phyir/_/las lnga dag gis rgyal sras rnams/_/sems can pha dang 'dra ba yin/_/gang dag bstan par mi 'os pa/_/sems can rnams la gsang byed cing /_/bslab las nyams la smod pa dang /_/phun sum tshogs pa bsngags pa nyid/_/gdams ngag sbyin
[\[33a.5\]]par byed pa dang /_/bdud rnams sbron par byed pa ste/_/las lnga dag gis rgyal sras rnams/_/sems can rtsa lag 'dra ba yin/_/kun nas nyon mongs rnam byang la/_/gang dag rang blo ma 'khrul pa/_/'jig rten 'jig rten min pa yi/_/phun tshogs zad
[\[33a.6\]]par sbyin par byad/_/skyo ba med pas mi phyed cing /_/rtag tu phan dang bde 'dod pa/_/las lnga dag gis rgyal sras rnams/_/sems can grogs po 'dra ba yin/_/gang dag sems can smin bya la/_/rtag tu brtson pa dang ldan zhing /_/yang dag nges par 'byung
[\[33a.7\]]ba smra/_/log par sgrub pa rnams la bzod/_/phun sum tshogs pa gnyis sbyin byed/_/de yi thabs la mkhas pa ni/_/las lnga dag gis rgyal sras rnams/_/sems can bran dang 'dra ba yin/_/gang dag mi skye'i chos la ni/_/bzod pa thob par 'dod pa
[\[33b\]]
[\[33b.1\]]dang /_/theg pa thams cad ston pa dang /_/rnal 'byor grub par sbyor ba dang /_/bzhin mdzes lan du phan 'dogs dang /_/rnam par smin la mi lta ba/_/las lnga dag gis rgyal sras rnams/_/sems can slob dpon 'dra ba yin/_/sems can don la shin
[\[33b.2\]]tu brtson/_/tshogs rnams rdzogs par byed pa dang /_/tshogs bsags myur du grol bar byed/_/mi mthun phyogs ni spong byed cing /_/'jig rten 'jig rten ma yin pa'i/_/phun sum tshogs pa la sbyor ba/_/las lnga dag gis rgyal sras rnams/_/sems
[\[33b.3\]]can mkhan po 'dra ba yin/_/longs spyod rnams la ma chags dang /_/tshul khrims nyams pa med pa dang /_/byas pa gzo dang ldan pa dang /_/sgrub pa la yang sbyor ba'i phyir/_/pha rol phyin pa drug po la/_/de ltar 'jug pa'i lus can dag_/byang chub
[\[33b.4\]]sems dpa' rnams la ni/_/de bzhin lan du phan 'dogs yin/_/rtag tu 'phel dang nyams pa dang /_/sems can rab tu smin pa dang /_/sa la khyad par 'gro ba dang /_/bla na med pa'i byang chub 'dod/_/'jigs spang yang dag bskyed pa dang /_/the tshom dag
[\[33b.5\]]ni gcod pa dang /_/sgrub pa yi ni gdams ngag la/_/rgyal sras rtag tu chud mi za/_/re ba med pa'i sbyin pa dang /_/yang srid mi 'dod tshul khrims dang /_/thams cad la ni bzod pa dang /_/yon tan kun 'byung brtson 'grus dang /_/de bzhin bsam gtan
[\[33b.6\]]gzugs med min/_/shes rab thabs dang ldan pa ni/_/pha rol phyin pa drug po la/_/brtan pa rnams kyi yang dag sbyor/_/longs spyod chags dang nyams bcas dang /_/nga rgyal nyid dang bsod nyams dang /_/ro myang ba dang rnam rtog ni/_/brtan pa rnams kyi
[\[33b.7\]]nyams pa'i rgyu/_/de dag gnyen po la gnas pa'i/_/byang chub sems dpa' rnams kyi ni/_/de las bzlog phyir khyad par gyi/_/skal can chos su shes par bya/_/sprul pa dang ni tshul 'chos dang /_/bzhin mdzes pa ni ston pa dang /_/de bzhin 'phral la
[\[34a\]]
[\[34a.1\]]'jug pa dang /_/lus dang ngag ni zhi ba dang /_/de bzhin smra mkhas phun sum tshogs/_/de dag sgrub dang bral ba ni/_/byang chub sems dpa' rnams dag gi_/_yang dag min pa nyid du bshad/_/bzlog par rab tu sbyor rnams kyi/_/de dag
[\[34a.2\]]yang dag nyid du bshad/_/blo ldan de dag sa kun du/_/sbyin la sogs pa nyer bsgrubs pas/_/sems can rnams kyi mi mthun phyogs/_/rnam pa drug ni 'dul bar byed/_/gang zag dus kyi bye brag gis/_/blo ldan lung bstan rnam pa gnyis/_/byang chub
[\[34a.3\]]dang ni lung ston pa/_/gzhan yang chen por brjod pa ni/_/mi skye bzod pa thob pa yi/_/nga rgyal rtsol ba spangs pa dang /_/sangs rgyas sras bcas thams cad dang /_/ngo bo gcig tu gyur pa las/_/yang de zhing dang ming dang ni/_/dus dang bskal pa'i ming
[\[34a.4\]]dang ni/_/'khor dang dam pa'i chos dag kyang /_/gnas pa'i sgo nas der 'dod do/_/blo ldan rnam pa thams cad du/_/phun tshogs skyed dang mi skyo dang /_/rtag tu sgom par byed pa dang /_/ting 'dzin nyams pa med pa dang /_/bya ba 'grub dang lhun grub pa'i/_/
[\[34a.5\]]bzod pa 'thob la nges par 'gyur/_/mchod bslab yang dag blang ba dang /_/snying rje dge ba bsgom pa dang /_/de bzhin dgon par bag yod dang /_/thos don ngoms mi shes pa nyid/_/sa rnams kun la brtan pa yi/_/gdon mi za bar bya ba nyid/_/'dod pa'i
[\[34a.6\]]nyes dmigs shes pa dang /_/'khrul pa dag la rtog pa dang /_/sdug bsngal dang du len nyid dang /_/dge ba dag ni sgom pa dang /_/bde la ro myang med nyid dang /_/mtshan ma rnam par mi rtog pa/_/sa rnams kun la brtan pa yi/_/rtag tu bya ba dag yin no/_/
[\[34a.7\]]chos sbyin tshul khrims dag pa dang /_/mi skye bzod pa thob nyid dang /_/theg chen brtson 'grus rtsom pa dang /_/mtha' la snying rje ldan gnas dang /_/shes rab blo dang ldan rnams kyi/_/pha rol phyin pa'i gtso bor 'dod/_/mdo sogs rnam pa'i bye brag
[\[34b\]]
[\[34b.1\]]gis/_/rig pa'i gnas ni rnam gzhag pa/_/sa rnams kun la brtan pa yi/_/chos rnams gzhag pa yin zhes bya/_/de bzhin nyid ni rnam bdun la/_/brten nas bden pa rnam par gzhag_/rigs pa theg pa rnam gzhag pa/_/rnam pa bzhi dang rnam gsum
[\[34b.2\]]nyid/_/tshul bzhin yid la byed pa dang /_/yang dag lta ba 'bras ldan dang /_/tshad mas rnam 'byed bsam mi khyab/_/rigs pa bzhir ni shes par bya/_/bsam pa dang ni bshad nyid dang /_/sbyor ba dang ni tshogs dag dang /_/'grub pa'i rab tu dbye ba
[\[34b.3\]]yis/_/theg pa rnam pa gsum du 'dod/_/ming dang dngos dag phan tshun du/_/glo bur ba ni nyid du btsal/_/'dogs pa rnam pa gnyis po 'dir/_/de tsam nyid du tshol ba'o/_/thams cad dmigs su med pa'i phyir/_/yang dag ye shes rnam pa bzhi/_/
[\[34b.4\]]sa rnams kun la brtan pa yi/_/don kun sgrub par byed par 'gyur/_/'ching ba yi ni rten dag dang /_/longs spyod sa bon rgyu mtshan 'dir/_/sems dang sems las byung ba rnams/_/rten bcas sa bon bcas te bcings/_/mdun bzhag mtshan ma gang
[\[34b.5\]]yin dang /_/bdag nyid 'dug pa gang yin pa/_/thams cad rnam 'jig blo ldan gyis/_/byang chub mchog ni thob par 'gyur/_/de bzhin nyid dmigs shes pa dang /_/gnyis su 'dzin pa rnam spangs dang /_/gnas ngan len lus mngon sum pa/_/blo ldan
[\[34b.6\]]de zad byed par 'dod/_/de bzhin nyid dmigs ye shes ni/_/rnam pa tha dad med bsgoms shing /_/yod dang med don mngon sum pa/_/rnam rtog dbang 'byor nyid ces bya/_/byis pa yang dag nyid bsgribs nas/_/yang dag ma yin kun du snang /_/byang
[\[34b.7\]]chub sems dpa' de bsal nas/_/yang dag nyid ni kun du snang /_/don med pa dang don yod dag_/mi snang snang ba yin zhes bya/_/de ni gnas gzhan gyur pa ste/_/'dod dgur spyod phyir thar pa yin/_/don chen rnam pa thams cad du/_/gzhan dang gzhan
[\[35a\]]
[\[35a.1\]]rigs mthun snang ba/_/bar chad byed yin de lta bas/_/yongs shes byas nas de spang ngo /_/yongs smin rnam par sbyang bya dang /_/thob bya smin par rung bya dang /_/yang dag bshad pa'i dngos po ni/_/blo ldan rnams kyi dpag tu med/_/
[\[35a.2\]]byang chub sems ni skye ba dang /_/mi skye ba yi bzod pa nyid/_/dri med mig ni dman pa dang /_/zag pa zad pa nyid dang ni/_/dam chos yun ring gnas pa dang /_/bye brag shes spyod longs spyod nyid/_/de la zhugs pa blo ldan gyi/_/bshad pa'i 'bras bu yin
[\[35a.3\]]zhes bya/_/dmigs pa che ba nyid dang ni/_/de bzhin sgrub pa gnyis dag dang /_/ye shes brtson 'grus rtsom pa dang /_/thabs la mkhas par gyur pa dang /_/yang dag 'grub pa chen po dang /_/sangs rgyas phrin las chen po ste/_/chen po 'di dang ldan
[\[35a.4\]]pa'i phyir/_/theg chen zhes ni nges par brjod/_/rigs dang chos la mos pa dang /_/de bzhin sems ni bskyed pa dang /_/sbyin la sogs pa sgrub pa dang /_/skyon med pa la 'jug nyid dang /_/sems can rnams yongs smin byed dang /_/zhing ni rnam par
[\[35a.5\]]sbyong ba dang /_/mi gnas mya ngan 'das pa dang /_/byang chub mchog dang ston pa'o/_/gcig ni mos pa dang ldan pa/_/lhag pa'i bsam pa dag pa gzhan/_/mtshan ma dang ni mtshan med dang /_/mngon par 'du byed med spyod pa/_lnga po 'di dag sa kun la/_/
[\[35a.6\]]byang chub sems dpa' yin zhes bya/_/'dod la ma chags las gsum rnam par dag_/khro ba zil gnon yon tan mchog lhur len/_/chos las mi g.yo de nyid zab mo mthong /_/byang chub dga' ldan byang chub sems dpa'i yin/_/phan 'dogs 'dod dang gnod
[\[35a.7\]]pa med lta dang /_/gzhan gyi gnod pa dang du len pa dang /_/brtan pa bag yod mang du thos pa dang /_/gzhan gyi don brtson byang chub sems dpa' yin/_/rang gi yongs su gzung ba'i nyes dmigs shes/_/longs spyod ma chags zhe la kho na mi 'dzin/_/rnal
[\[35b\]]
[\[35b.1\]]'byor rgyu mtshan la mkhas lta ngan med/_/nang du rab gnas byang chub sems dpa' yin/_/brtse dang ldan pa ngo tsha yon tan gnas/_/sdug bsngal dang len rang gi bde ma chags/_/dran gtso shin tu mnyam par bzhag pa'i bdag_/theg pa mi 'khrugs byang chub sems
[\[35b.2\]]dpa' yin/_/sdug bsngal sel ba sdug bsngal mi byed nyid/_/sdug bsngal bzod pa sdug bsngal 'jigs pa med/_/sdug bsngal rnam grol sdug bsngal mi rtog pa/_/sdug bsngal khas len byang chub sems dpa' yin/_/chos la mi dga' rang bzhin chos la
[\[35b.3\]]dga'/_/chos la smod cing chos la mngon par brtson/_/chos la dbang ba chos la mun pa med/_/chos gtsor byed pa byang chub sems dpa' yin/_/longs spyod bag yod nges la bag yod dang /_/bsrung la bag yod dge la bag yod dang /_/bde la bag yod chos
[\[35b.4\]]la bag yod dang /_/theg pa bag yod byang chub sems dpa' yin/_/ma gus ngo tsha nyes chung ngo tsha dang /_/mi bzod ngo tsha yongs nyams ngo tsha dang /_/rnam 'phro ngo tsha lta chung ngo tsha dang /_/theg gzhan ngo tsha byang chub sems dpa' yin/_/'di dang pha rol dang ni btang snyoms
[\[35b.5\]]dang /_/'du byed ldan dang dbang 'byor nyid thob dang /_/mtshungs par ston dang 'bras bu chen po yis/_/byang chub sems dpa' phan 'dogs byed la 'jug_/byang chub sems dpa' sems dpa' che/_/blo ldan nyid dang gsal ba'i mchog_/rgyal sras rgyal ba'i
[\[35b.6\]]gzhi dang ni/_/rgyal byed rgyal ba'i myu gu dang /_/rtsal ldan dang ni 'phags mchog dang /_/ded dpon dang ni grags mchog dang /_/snying rje can dang bsod nams che/_/dbang phyug de bzhin chos dang ldan/_/de nyid bzang rtogs don chen legs rtogs dang /_/don kun
[\[35b.7\]]rtogs dang kun du rtogs pa dang /_/thabs rnams rtogs par 'gyur ba'i khyad par rgyu/_/des na byang chub sems dpa' zhes bya'o/_/bdag rjes rtogs dang lta ba phra rtogs dang /_/rnam rig sna tshogs rnam par rtogs dang kun/_/yang dag min rtog yin par
[\[36a\]]
[\[36a.1\]]rtogs pa'i rgyu/_/des na byang chub sems dpa' zhes bya'o/_/ma rtogs rtogs dang rjes su rtogs pa rtogs/_/dngos med rtogs dang rab tu skye ba rtogs/_/ma rtogs rtogs pa so sor rtogs pa'i rgyu/_/des na byang chub sems dpa'
[\[36a.2\]]zhes bya'o/_/don med rtogs dang don dam rtogs pa dang /_/don kun rtogs dang mtha' dag don rtogs dang /_/rtogs bya rtogs gzhi rtogs pa rtogs pa'i rgyu/_/des na byang chub sems dpa' zhes bya'o/_/grub par gyur pa rtogs dang gnas rtogs dang /_/
[\[36a.3\]]lhums rjes rtogs dang rim pa rtogs pa dang /_/rab tu rtogs dang the tshom bsal rtogs rgyur/_/des na byang chub sems dpa' zhes bya'o/_/blo dang ldan pa blo thob ma thob dang /_/rab gnas rtogs dang rjes su rtogs pa dang /_/so sor 'chad blo rjod med nga bcom
[\[36a.4\]]dang /_/nga can blo gros ma smin yang dag smin/_/theg pa chen po mdo sde'i rgyan las/_yon tan gyi le'u ste nyi shu pa'o//_//brtse dang snyan par smra ba dang /_/brtan pa nyid dang lag brkyang nyid/_/dgongs pa zab mo nges 'grel pa/_/'di
[\[36a.5\]]dag blo ldan rnams kyi rtags/_/yongs gzung mos pa thob pa dang /_/mi skyo gnyis kyis bsdu ba'i phyir/_/bsam pa dang ni sbyor ba las/_/rtags lngar rnam par shes par bya/_/byang chub sems dpa' rtag tu ni/_/khyim pa 'khor los sgyur rnams su/_/
[\[36a.6\]]gyur nas skye ba thams cad du/_/sems can rnams kyi don byed do/_/sa rnams kun la blo ldan gyi/_/rab byung len pas thob pa dang /_/chos nyid kyis ni thob pa gzhan/_/rab tu byung bar ston byed yin/_/rab tu byung ba'i phyogs dag ni/_/yon tan
[\[36a.7\]]tshad med rnams dang ldan/_/de ltas sdom brtson khyim pa yi/_/byang chub sems dpa' las khyad 'phags/_/sa rnams kun la brtan pa yi/_/pha rol sdug pa'i 'bras bu dang /_/'di la dge ba 'jug 'dod dang /_/mya ngan 'das par 'dod pa dang /_/
[\[36b\]]
[\[36b.1\]]ma dag rnam dag rab dag pa/_/sems can rnams la bsam par 'dod/_/sa rnams kun la blo ldan pa'i/_/smon lam dang ni sems mnyam dang /_/bdag por gyur pa dag dang ni/_/'khor sdud pa yis yongs su 'dzin/_/blo ldan rnams kyi las dang ni/_
[\[36b.2\]]gzhan yang smon lam dag dang ni/_/ting nge 'dzin dang dbang 'byor pa'i/_/dbang gis skye bar 'dod pa yin/_/mtshan nyid gang zag bslab pa dang /_/phung po grub pa rtags dang ni/_/nges pa'i tshig dang thob pa yis/_/gnas pa dang ni sa nyid do/_/stong
[\[36b.3\]]pa nyid ni mchog rtogs nas/_/las rnams chud mi za bar gnas/_/bsam gtan rab bdes gnas nas ni/_/de yi 'og tu 'dod par skye/_/de nas byang chub phyogs mthun rnams/_/'khor ba dag tu yongs su bsngo/_/sems kun nyon mongs med par
[\[36b.4\]]ni/_/sems can rnams yongs smin par byed/_/ched du bsams te skye bas na/_/kun nas nyon mongs rjes su srung /_/bgrod pa gcig pa'i lam dang 'brel/_/mtshan med gcig tu nges pa'i lam/_/mtshan ma med par lhun gyis grub/_/zhing yang
[\[36b.5\]]rnam par sbyong ba ste/_/de yi 'og tu sems can ni/_/smin par byed pa 'grub par 'gyur/_/ting nge 'dzin dang gzungs rnams dang /_/byang chub rnam par dag pa nyid/_/rnam par bzhag pa 'di dag gis/_/sa yi mtshan nyid shes par bya/_/byang chub
[\[36b.6\]]sems dpa' lta ba rnam dag pa/_/tshul khrims shin tu rnam dag mnyam par gzhag_/chos la nga spangs rgyud dang kun nyon mongs/_/rnam par bya ba tha dad nga rgyal med/_/skad cig gcig blo thob pa btang snyoms pa/_/zhing rnams sbyong ba sems can smin byed
[\[36b.7\]]par/_/mkhas pa mthu chen lus yongs rdzogs pa dang /_/nges par ston la mkhas pa dbang bskur yin/_/chos nyid rab tu rtogs nas 'dir/_/lhag pa'i tshul khrims lhag sems dang /_/lhag pa'i shes rab la rjes slob/_shes rab spyod yul
[\[37a\]]
[\[37a.1\]]gnyis yin te/_/chos kyi de nyid dang de ni/_/mi shes shes sogs 'jug pa nyid/_/shes rab spyod yul de lta bas/_/des gnyis la rnam par gnas/_/bslab pa rnams dang bsgom pa yis/_/'bras bu gzhan ni rnam pa bzhi/_/
[\[37a.2\]]mtshan med 'du byed dang bcas par/_/gnas pa 'bras bu dang po yin/_/de nyid mngon 'du byed med dang /_/zhing ni rnam par dag pa dag_/'bras bu gnyis par 'dod pa yin/_/sems can smin par 'grub nyid dang /_/ting nge 'dzin dang gzungs rnams
[\[37a.3\]]ni/_/'grub pa 'bras bu dam pa yin/_/'bras bu rnam pa 'di bzhi ni/_/sa bzhi po la yang dag brten/_/chos nyid rab tu rtogs nas 'dir/_/tshul khrims kyi ni phung po sbyong /_/de yi 'og tu ting 'dzin dang /_/shes rab phung po rnam par sbyong /_/
[\[37a.4\]]de las gzhan pa dag la ni/_/sgrib rnam bzhi dang thogs pa yi/_/sgrib pa las kyang rnam grol dang /_/grol ba'i ye shes rnam par sbyong /_/sa rnams thams cad ma grub dang /_/grub pa dag tu shes par bya/_/grub pa dag kyang ma grub dang /_/grub pa dag
[\[37a.5\]]tu yang 'dod do/_/grub pa ji ltar rnam bzhag bzhin/_/yid la byed pas de rtog par/_/shes pa'i phyir dang de nyid la/_/rnam mi rtog phyir rnam shes bya/_/so sor rang rig bya phyir dang /_/sangs rgyas rnams kyi yul gyi phyir/_/sa rnams kun la bsgom
[\[37a.6\]]pa dang /_/grub pa yang ni bsam mi khyab/_/snang dang bcas dang mos pa dang /_/ma zhum pa dang mi dman nyid/_/gzhan dring mi 'jog bdag nyid dang /_/thams cad rab tu rtogs pa dang /_/kun la sems ni mnyam pa dang /_/bkri dang rjes su chags
[\[37a.7\]]med dang /_/thabs shes 'khor du skye ba ni/_/kun la rtags su 'dod pa yin/_/'dun pa med pa ma yin chags dang 'khu ba'i snying med khro med le lo med/_/byams dang snying rje min pa'i bsam med blo gros ngan rtog rnam rtog 'phrogs pa med/_/blo gros
[\[37b\]]
[\[37b.1\]]rnam par g.yengs min bde bas mi 'phrogs sdug bsngal dag gis gnod pa med/_/dge ba'i bshes la nye bar brten cing thos pa lhur len ston pa mchod la brtson/_/thabs mchog shes pa gang zhig bsod nams yang dag bsdus pa shin tu rgya chen kun/_/gzhan
[\[37b.2\]]dang thun mong byas nas nyin gcig bzhin du rdzogs pa'i byang chub yongs bsngo zhing /_/bzang po'i gnas su skyes pas rtag tu dge byed mngon shes yon tan rnams kyis brtsen bu/_/sangs rgyas sras de kun gyi bla na 'dug pa yon tan gter du shes par bya/_/
[\[37b.3\]]sa rnams kun la rnam kun tu/_/blo ldan rnams kyi phan yon ni/_/zhi gnas lhag mthong gnyis ka la/_/lnga po'i bdag nyid dag tu 'dod/_/byang chub la ni nye ba dang /_/sems can don sgrub mthong ba la/_/rab tu dga' ba skye 'gyur te/_/de phyir
[\[37b.4\]]rab dga' zhes brjod do/_/'chal tshul rtsol ba'i dri bral phyir/_/dri ma med pa'i sa zhes bya/_/chos kyi snang ba chen po ni/_/byed pa'i phyir na 'od byed pa'o/_/'di ltar byang chub phyogs mthun chos/_/rab tu sreg byed 'od lta bu/_/de dang ldan
[\[37b.5\]]phyir sa de ni/_/gnyis po sreg pas 'od 'phro can/_/sems can rnams yongs smin byed cing /_/rang gi sems kyang bsrung ba'i phyir/_/blo ldan rnams kyis sbyang dka' ba/_/de phyir sbyang dka' zhes bya'o/_/shes rab pha rol phyin brten nas/_/'khor
[\[37b.6\]]ba dang ni mya ngan 'das/_/gnyis 'dir mngon du gyur pa'i phyir/_/mngon du gyur pa'i sa zhes bshad/_/bgrod gcig lam dang 'brel pa'i phyir/_/ring du song ba'i sar 'dod do/_/'du shes gnyis kyis mi g.yo'i phyir/_/mi g.yo ba zhes nges par
[\[37b.7\]]brjod/_/so so yang dag rig blo bzang /_/sa de legs pa'i blo gros yin/_/sprin bzhin gnyis kyis nam mkha'i chos/_/khyab pa'i phyir na chos kyi sprin/_/dge ba sgrub pa sna tshogs la/_/dga' bas rtag par thams cad du/_/gnas phyir
[\[38a\]]
[\[38a.1\]]byang chub sems dpa' yi/_/sa rnams gnas pa yin par 'dod/_/'byung po dpag med 'jigs med phyir/_/dpag tu med pa de dag la/_/phyi phyir gong du 'gro ldan phyir/_/de dag nyid ni sar 'dod do/_/sa 'thob pa ni
[\[38a.2\]]mos pa dang /_/spyod pa dag la 'jug pa dang /_/rtogs pa'i phyir dang sa rnams ni/_/'grub pa'i sgo nas rnam pa bzhi/_/lus can theg pa chen po dang /_/theg pa dman la mos pa rnams/_/gnyis ka 'dun par bya ba dang /_/gdul ba'i phyir ni brtan
[\[38a.3\]]rnams kyi/_/spyod pa bzhi po mdo bzhin du/_/rjes su 'brangs nas bshad pa yin/_/sems can rnams la brtse ba can/_/phrad dang bral ba'i dgongs pa can/_/mi 'bral ba yi dgongs pa can/_/phan bde dgongs khyod la phyag 'tshal/_/
[\[38a.4\]]thub pa sgrib kun nges par grol/_/'jig rten thams cad zil gyis gnon/_/khyod kyi mkhyen pas shes bya khyab/_/thugs grol khyod la phyag 'tshal lo/_/sems can dag ni thams cad kyi/_/nyon mongs ma lus thams cad 'joms/_/nyon
[\[38a.5\]]mongs 'joms mdzad nyon mongs la/_/brtse bcas khyod la phyag 'tshal lo/_/lhun gyis grub cing chags mi mnga'/_/thogs par mi mnga' rtag par ni/_/mnyam par bzhag cing 'dri kun gyi/_/lan ldon khyod la phyag 'tshal lo/_/rten dang brten pa
[\[38a.6\]]bshad bya dang /_/gsung dang mkhyen pa 'chad byed la/_/blo gros rtag thogs mi mnga' ba/_/legs ston khyod la phyag 'tshal lo/_/gshegs nas spyod pa mkhyen mdzad de/_/de dag skad kyis sems can gyi/_/'ong dang 'gro dang nges 'byung la/_/legs
[\[38a.7\]]'doms khyod la phyag 'tshal lo/_/lus can kun gyis khyod mthong na/_/skyes bu dam pa lags par 'tshal/_/mthong ba tsam gyis rab dang bar/_/mdzad pa khyod la phyag 'tshal lo/_/len dang gnas dang gtong ba dang /_/sprul dang yongs su sgyur ba
[\[38b\]]
[\[38b.1\]]dang /_/ting nge 'dzin dang ye shes la/_/mnga' brnyes khyod la phyag 'tshal lo/_/thabs dang skyabs dang dag pa dang /_/theg chen nges par 'byung ba la/_/sems can rnams la rab slu ba'i/_/bdud 'joms khyod la phyag 'tshal lo/_/rang gzhan
[\[38b.2\]]don du ye shes dang /_/spangs dang nges 'byung bgegs mdzad par/_/ston mdzad mu stegs gzhan dag gis/_/mi brdzi khyod la phyag 'tshal lo/_/bsrung med bsnyel ba mi mnga' bar/_/'khor gyi nang na bag brkyang gsung /_/kun nas nyon mongs
[\[38b.3\]]gnyis spangs pa/_/'khor sdud khyod la phyag 'tshal lo/_/kun mkhyen khyod la rgyu ba dang /_/gnas pa kun la rtag par ni/_/kun mkhyen min spyod mi mnga' ste/_/yang dag don ldan khyod phyag 'tshal/_/sems can kun gyi bya ba la/_/khyod ni dus
[\[38b.4\]]las mi 'da' bas/_/mdzad pa rtag tu don mnga' ba/_/mi bsnyel khyod la phyag 'tshal lo/_/'jig rten kun la nyin mtshan du/_/lan drug tu ni so sor gzigs/_/thugs rje chen po dang ldan pa/_/phan dgongs khyod la phyag 'tshal lo/_/spyod
[\[38b.5\]]pa dang ni rtogs pa dang /_/ye shes dang ni phrin las kyis/_/nyan thos rang sangs rgyas kun gyi/_/bla ma khyod la phyag 'tshal lo/_/sku gsum dag gis byang chub che/_/rnam pa kun brnyes thams cad du/_/sems can kun gyi the tshom dag_/_
[\[38b.6\]]gcod pa khyod la phyag 'tshal lo/_/'dzin pa mi mnga' nyes mi mnga'/_/rnyog pa mi mnga' mi gnas pa/_/mi g.yo chos rnams thams cad la/_/spros med khyod la phyag 'tshal lo/_/dam pa'i don ni grub pa ste/_/sa kun las ni nges par byung /_/
[\[38b.7\]]sems can kun gyi mchog tu gyur/_/sems can thams cad rnam grol mdzad/_/yon tan mi zad mnyam med ldan/_/'jig rten dag dang dkyil 'khor na'ang /_/snang la lha dang mi rnams kyis/_/rnam pa kun tu mi mthong ngo /_/de lta na yang
[\[39a\]]
[\[39a.1\]]de yi mthus/_/gdul bya'i skal ba ji bzhin du/_/srid pa ji ltar gnas kyi bar/_/de yi mdzad pa rgyun mi 'chad/_/theg pa chen po mdo sde'i rgyan las/_spyod pa dang mthar thug pa'i le'u ste nyi shu rtsa gcig pa'o//_//_
[\[39a.2\]]theg pa chen po mdo sde'i rgyan ces bya ba'i tshig le'ur byas pa 'phags pa byams pas mdzad pa rdzogs so//_//rgya gar gyi mkhan po shAkya siM ha dang /_zhu chen gyi lo tsA ba ban+de dpal brtsegs la sogs pas bsgyur cing zhus te gtan
[\[39a.3\]]la phab pa/_slad kyi paN+Di ta pa ra hi ta dang /_bram ze chen po sad dza na dang /_lo tsA ba dge slong blo ldan shes rab kyis cung zad bcos legs par bshad nas gtan la phab pa'o//_//mjug gi sh+loka gcig po 'di
[\[39a.4\]]'gro don 'phel ba dang gzhung gzhan na 'dug pa ltar bris pa'o//_//mang+ga laM//_//ye d+harmA he tu pra b+ha wA he tun+te ShA n+ta thA ga to h+ya wa da ta/_te ShA ny+tsa yo ni ro d+ha e waM bA dI ma hA shra ma NaH//_//_
[\[39b\]]
[\[40a\]]
[\[40a.1\]{D4021}]@#/_/dbus dang mtha' rnam par 'byed pa'i tshig le'ur byas pa bzhugs so/_/
[\[40b\]]
[\[40b.1\]]@##/_/rgya gar skad du/_ma d+h+yAn+ta bi b+haM ga kA ri kA/_bod skad du/_dbus dang mtha' rnam par 'byed pa'i tshig le'ur byas pa/_'jam dpal gzhon nur gyur pa la phyag 'tshal lo/_/mtshan nyid sgrib pa de kho na/_/gnyen po dag ni bsgom pa dang /_/de
[\[40b.2\]]yi gnas dang 'bras bu 'thob/_/theg pa bla na med pa'o/_/yang dag ma yin kun rtog yod/_/de la gnyis po yod ma yin/_/stong pa nyid ni 'di la yod/_/de la yang ni de yod do/_/stong pa ma yin mi stong min/_/de lta bas na thams cad bshad/_/yod pas med
[\[40b.3\]]pas yod pas na/_/de ni dbu ma'i lam yin no/_/don dang sems can bdag rnam rig_/snang ba'i rnam par shes pa ni/_/rab tu skye'o de'i don med/_/de med pas na de yang med/_/yang dag ma yin kun rtog pa/_/de ni de phyir grub pa yin/_/de bzhin ma yin ye
[\[40b.4\]]med yin/_/de zad nam ni grol bar 'dod/_/brtags pa dang ni gzhan dbang dang /_/yongs su grub pa nyid kyang ngo /_/don phyir yang dag min rtog phyir/_/gnyis po med pa'i phyir bshad do/_/dmigs pa la ni brten nas su/_/mi dmigs pa ni rab tu skye/_/
[\[40b.5\]]mi dmigs pa la brten nas su/_/mi dmigs pa ni rab tu skye/_/de yi phyir na dmigs pa ni/_/mi dmigs ngo bo nyid du grub/_/de lta bas na dmigs pa dang /_/mi dmigs mnyam par shes par bya/_/yang dag ma yin kun rtog ni/_/sems dang sems byung khams
[\[40b.6\]]gsum pa/_/de la don mthong rnam par shes/_/de yi khyad par sems las byung /_/gcig ni rkyen gyi rnam par shes/_/gnyis pa nye bar spyod pa can/_/nye bar spyod dang yongs gcod dang /_/de yi 'jug byed sems las byung /_/sgrib pa'i phyir dang 'debs pa'i phyir/_/khrid
[\[40b.7\]]pa'i phyir dang kun 'dzin phyir/_/rdzogs byed phyir dang gsum gcod phyir/_/nye bar gcod phyir sdud pa'i phyir/_/sbyor ba'i phyir dang mngon du'i phyir/_/sdug bsngal phyir ni 'gro nyon mongs/_/rnam gsum rnam gnyis kyang nyon mongs/_/rnam bdun yang dag min rtog las/_/stong
[\[41a\]]
[\[41a.1\]]pa nyid ni mdor bsdu na/_/mtshan nyid dang ni rnam grangs dang /_/de yi don dang dbye ba dang /_/sgrub pa dag ste shes par bya/_/gnyis dngos med dang dngos med pa'i/_/dngos po stong pa'i mtshan nyid do/_/yod pa ma yin med pa'ang min/_/tha dad gcig pa'i
[\[41a.2\]]mtshan nyid min/_/stong pa nyid ni mdor bsdu na/_/de bzhin nyid dang yang dag mtha'/_/mtshan ma med dang don dam dang /_/chos kyi dbyings ni rnam grangs so/_/gzhan min phyin ci log ma yin/_/de 'gog 'phags pa'i spyod yul dang /_/'phags pa'i chos kyi rgyu yi
[\[41a.3\]]phyir/_/rnam grangs don te go rims bzhin/_/kun nas nyon mongs rnam par dag_/de ni dri bcas dri ma med/_/chu khams gser dang nam mkha' rnams/_/dag pa bzhin du dag par 'dod/_/za ba bza' dang de yi lus/_/gnas kyi gzhi yi stong pa nyid/_/de
[\[41a.4\]]yang gang gis ji ltar mthong /_/gang phyir de yang stong pa nyid/_/dge gnyis thob par bya ba'i phyir/_/rtag tu sems can phan bya'i phyir/_/'khor ba gtang bar mi bya'i phyir/_/dge ba mi zad bya ba'i phyir/_/rigs kyang rnam par dag bya'i phyir/_/mtshan dang dpe byad thob bya'i
[\[41a.5\]]phyir/_/sangs rgyas chos rnams dag bya'i phyir/_/byang chub sems dpa' sgrub par byed/_/gang zag dang ni chos rnams kyi/_/dngos po med 'dir stong pa nyid/_/de dngos med pa'i dngos yod pa/_/de ni de las stong nyid gzhan/_/gal te nyon mongs de ma gyur/_/lus
[\[41a.6\]]can thams cad grol bar gyur/_/gal te rnam dag de ma gyur/_/'bad pa 'bras bu med par 'gyur/_/nyon mongs ma yin mi rmongs min/_/de ni dag dang ma dag min/_/bstan bcos dbus dang mtha' rnam par 'byed pa las/_mtshan nyid kyi le'ur bcad pa zhes bya
[\[41a.7\]]ba ste dang po'o//_//khyab dang nyi tshe lhag pa dang /_/mnyam dang len dang spong ba ni/_/gnyis kyi sgrib par bstan pa yin/_/nyon mongs mtshan nyid rnam dgu'o/_/kun tu sbyor rnams sgrib pa yin/_/skyo ba dang ni btang snyoms dang /_/de kho na ni mthong ba dang /_/'jig
[\[41b\]]
[\[41b.1\]]tshogs lta dang de'i gzhi dang /_/'gog dang lam dang dkon mchog dang /_/rnyed pa dang ni bkur sti dang /_/yo byad bsnyungs pa yongs shes la/_/dge la sogs pa bcu la gzhan/_/sbyor ba med dang skye mched min/_/rnal 'byor min pas gang bskyed dang /_/skye ba
[\[41b.2\]]med dang yid mi byed/_/tshogs ni rab tu ma rdzogs dang /_/rigs dang bshes gnyen mi ldan dang /_/sems ni yongs su skyo ba dang /_/sgrub pa dang yang mi ldan dang /_/skye bo ngan sdang 'grogs pa dang /_/rang gi gnas ngan len gsum las/_/lhag ma shes
[\[41b.3\]]rab ma smin dang /_/rang bzhin gyis ni gnas ngan len/_/le lo dang yang bag med dang /_/srid dang longs spyod chags pa dang /_/sems ni zhum par gyur pa dang /_/ma dad pa dang ma mos dang /_/sgra bzhin du ni spyod pa dang /_/dam chos ched cher mi 'dzin dang /_/rnyed la
[\[41b.4\]]gdu dang snying rje med/_/thos pas phongs dang nyung ba dang /_/ting 'dzin sbyangs pa ma byas pa'o/_/dge dang byang chub yang dag 'dzin/_/blo ldan 'khrul med sgrib pa med/_/bsngo dang mi skrag ser sna med/_/dbang ni dge la sogs pa'o/_/de dag gi ni sgrib pa rnams/_/
[\[41b.5\]]gsum gsum dag tu shes par bya/_/byed rgyu bcu ni skye ba dang /_/gnas pa rten dang bstan bya dang /_/'gyur dang 'bral dang gzhan du dang /_/yid ches go 'byed 'thob rnams la/_/mig dang zas sa mar me dang /_/me la sogs pa de yi dpe/_/zor ba bzo shes du
[\[41b.6\]]ba dang /_/rgyu dang lam la sogs pa gzhan/_/phyogs dang pha rol phyin sa la/_/sgrib pa dag ni gzhan yin no/_/gzhi la mi mkhas le lo dang /_/gnyis kyis ting 'dzin nyams pa dang /_/mi skyed pa dang nyam chung dang /_/lta dang gnas ngan len skyon chags/_/phyug po
[\[41b.7\]]dang ni bde 'gro dang /_/sems can mi gtong sgrib pa dang /_/nyes pa dag dang yon tan rnams/_/'bri dang 'phel dang 'dzud pa dang /_/grol bar byed dang mi zad dang /_/dge ba rgyun mi 'chad pa dang /_/nges par byed dang chos rnams la/_/longs par spyod dang yongs smin
[\[42a\]]
[\[42a.1\]]byed/_/kun du 'gro don mchog gi don/_/rgyu mthun don gyi mchog nyid dang /_/yongs su 'dzin pa med don dang /_/rgyud rnams tha dad med don dang /_/nyon mongs rnam dag min don dang /_/tha dad med pa'i don nyid dang /_/bri med 'phel ba med
[\[42a.2\]]don dang /_/dbang ni rnam pa bzhi yi gnas/_/chos kyi dbyings la ma rig pa/_/nyon mongs can min sgrib pa bcu/_/sa bcu'i mi mthun phyogs rnams kyi/_/gnyen po dag ni sa yin no/_/nyon mongs pa yi sgrib pa dang /_/shes bya'i sgrib pa nyid du bstan/_/
[\[42a.3\]]der ni sgrib pa thams cad de/_/de zad nas ni grol bar 'dod/_/bstan bcos dbus dang mtha' rnam par 'byed pa las/_sgrib pa'i le'ur bcad pa zhes bya ba ste gnyis pa'o//_//rtsa ba mtshan nyid de kho na/_/phyin ci ma log mtshan nyid dang /_/'bras bu
[\[42a.4\]]rgyu yi de kho na/_/rags pa dang ni phra ba dang /_/grags dang rnam par dag yul dang /_/bsdu dang dbye ba'i mtshan nyid dang /_/mkhas de kho na rnam bcu ni/_/bdag tu lta ba'i gnyen po 'o/_/ngo bo nyid gsum rtag med dang /_/yod kyang kho na ma yin dang /_/yod
[\[42a.5\]]dang med de kho na ste/_/ngo bo nyid ni gsum du 'dod/_/'di la chos dang gang zag dang /_/gzung ba dag dang 'dzin pa dang /_/yod dang med par sgro 'dogs dang /_/skur ba 'debs par lta ba dag_/gang shes nas ni mi 'byung ba/_/de de kho na'i mtshan nyid do/_/mi rtag
[\[42a.6\]]don ni med don dang /_/skye zhing 'jig pa'i mtshan nyid dang /_/dri bcas dri ma med don te/_/rtsa ba'i kho nar go rims bzhin/_/sdug bsngal len dang mtshan nyid dang /_/'brel pa gzhan du 'dod pa yin/_/dngos med de dngos ma yin dang /_/rang bzhin gyis ni stong par
[\[42a.7\]]'dod/_/mtshan nyid med pas bdag med dang /_/de dang mi mthun mtshan nyid dang /_/rang gi mtshan nyid bstan pa yin/_/de phyir sdug bsngal bden par 'dod/_/bag chags dang ni kun nas 'byung /_/ma bral ba yang de bzhin no/_/ngo bo nyid dang gnyis mi skye/_/dri
[\[42b\]]
[\[42b.1\]]ma zhi ba gnyis su 'dod/_/yongs su shes dang spang ba dang /_/thob par mngon sum bya bas ni/_/lam gyi bden pa yang dag bshad/_/btags pa dang ni shes pa dang /_/de bzhin brjod pa rags pa yin/_/dam pa'i don ni gcig pu'o/_/don dang thob dang sgrub pa
[\[42b.2\]]ni/_/don dam rnam pa gsum du 'dod/_/'gyur med phyin ci ma log pa/_/yongs su grub pa rnam pa gnyis/_/gcig gis 'jig rten grags pa ste/_/gsum gyis rigs pa'i grags pa'o/_/rnam dag spyod yul rnam gnyis te/_/gcig pu kho nar brjod pa
[\[42b.3\]]yin/_/rgyu dang rnam par rtog pa dang /_/ming ni rnam pa gnyis su bsdu/_/yang dag ye shes rab kho na/_/gcig pu kho nas bsdus pa yin/_/'jug de kho na rnam pa gnyis/_/gnas pa dang ni ngan par zhugs/_/mtshan nyid rnam par rig dang dag_/yang dag sgrub
[\[42b.4\]]pa gcig pu'o/_/gcig dang rgyu dang za ba dang /_/byed pa dang ni dbang bsgyur dang /_/bdag po'i don dang rtag pa dang /_/nyon mongs pa dang dag pa'i gnas/_/rnal 'byor can dang ma grol grol/_/'di dag la ni bdag tu lta/_/kun tu rtog dang rnam rtog don/_/chos nyid
[\[42b.5\]]don gyis de dag der/_/thog ma du ma nyid dang ni/_/bsdus dang yongs su phye ba'i don/_/'dzin dang gzung dang de 'dzin pa/_/sa bon don te gzhan du 'dod/_/tshor dang don rnams yongs gcod kyi/_/nyer spyod 'byung sgo gzhan yin no/_/rgyu dang 'bras bu rtsol ba la/_/
[\[42b.6\]]sgro 'dogs med cing bskur 'debs med/_/mi 'dod 'dod dang rnam dag dang /_/mnyam du 'byung dang dbang byed dang /_/'thob dang kun tu spyod pa dag_/gzhan dbang nyid kyi don te gzhan/_/'dzin dang gnas dang rgyun mi 'chad/_/spyod dang dag pa gnyis kyi phyir/_/
[\[42b.7\]]'bras bu rgyu rnams spyad zin dang /_/de bzhin ma spyad gzhan yin no/_/tshor ba rgyu dang bcas pa'i don/_/de yi rgyu ni sgrub pa yin/_/de zhi ba dang gnyen po'i don/_/ldan pa'i phyir na gzhan du 'dod/_/de yi rgyu ni sgrub pa yin/_/kun 'byung ba yi bden pa ste/_/yon
[\[43a\]]
[\[43a.1\]]tan skyon dang rnam mi rtog_/shes pas gzhan las bdag gis ni/_/nges par 'byung phyir gzhan zhes bya/_/btags bcas rgyur bcas rgyu mtshan dang /_/rab tu zhi ba don bcas ni/_/tha ma nyid du bshad pa yin/_/bstan bcos dbus dang
[\[43a.2\]]mtha' rnam par 'byed pa las/_de kho na'i le'ur bcad pa zhes bya ste gsum pa'o//_//gnas ngan len phyir sred rgyu'i phyir/_/gzhi yi phyir dang ma rmongs phyir/_/bden pa bzhi la 'jug bya bas/_/dran pa nye bar gzhag pa bsgoms/_/mi mthun phyogs dang
[\[43a.3\]]gnyen po rnams/_/rnam pa thams cad yongs shes na/_/de dag spong phyir brtson 'grus ni/_/rnam pa bzhi dag rab tu 'byung /_/der gnas las su rung ba nyid/_/don rnams thams cad 'byor par 'gyur/_/nyes pa lnga spang 'du byed brgyad/_/bstan pa'i rgyu las
[\[43a.4\]]byung ba'o/_/le lo dang ni gdams ngag rnams/_/brjed dang bying dang rgod pa dang /_/'du mi byed dang 'du byed de/_/'di dag nyes pa lngar 'dod do/_/gnas dang de la gnas pa dang /_/rgyu dang 'bras bu nyid du'o/_/dmigs pa brjed par ma gyur dang /_/bying dang
[\[43a.5\]]rgod pa rtogs pa dang /_/de spong mngon par 'du byed dang /_/zhi tshe rnal du 'jug pa'o/_/thar pa'i cha dang mthun bskyed nas/_/'dun dang sbyor ba dbang byed dang /_/dmigs pa brjed par ma gyur dang /_/mi 'phro rnam par 'byed kyang ngo /_/mi mthun phyogs ni srab pa'i
[\[43a.6\]]phyir/_/stobs ldan 'bras bu phyi ma yin/_/dbang po rnams dang stobs rnams la/_/nges 'byed cha mthun gnyis gnyis so/_/rang bzhin yan lag gnas yan lag_/gsum pa nges 'byung yan lag ste/_/bzhi pa phan yon yan lag yin/_/rnam gsum
[\[43a.7\]]nyon mongs med yan lag_/'di la gzhi dang gnas dang ni/_/ngo bo nyid du bstan pa yin/_/yongs su gcod dang go byed dang /_/rnam gsum gzhan yid ches par byed/_/mi mthun phyogs kyi gnyen por ni/_/lam gyi yan lag de brgyad do/_/lta dang tshul
[\[43b\]]
[\[43b.1\]]khrims yo byad bsnyungs/_/gzhan la rnam par rig byed 'dod/_/nyon mongs nye ba'i nyon mongs dbang /_/mi mthun phyogs kyi gnyen po'o/_/rjes su mthun la phyin ci log_/rjes su 'brel bcas bzlog pa dang /_/phyin ci ma log phyin ci log_/rjes su 'brel
[\[43b.2\]]med bsgom pa'o/_/byang chub sems dpa' rnams kyi ni/_/dmigs dang yid la byed pa dang /_/'thob pas de ni khyad par 'phags/_/rgyu yi gnas dang zhugs pa dang /_/sbyor dang 'bras bu brjod pa dang /_/bya dang bya med khyad par dang /_/de ni bla
[\[43b.3\]]ma bla na med/_/mos pa dang ni 'jug pa dang /_/nges par 'byung dang lung bstan dang /_/brjod pa dang ni dbang bskur dang /_/phyin pa dang ni phan yon dang /_/bya ba bsgrub pa bstan pa'o/_/chos kyi dbyings la rnam gsum ste/_/ma dag ma dag dag pa dang /_/
[\[43b.4\]]rnam par dag par ci rigs sbyar/_/'di las ji ltar 'os 'os su/_/gang zag rnam par gzhag par 'dod/_/snod gyur rnam par smin brjod dang /_/de yi dbang gis stobs dang ni/_/'dod dang 'phel dang rnam dag ste/_/de dag 'bras bu go rims bzhin/_/phyi
[\[43b.5\]]ma phyi ma thog ma dang /_/de goms byas dang rdzogs pa'o/_/rjes su mthun dang mi mthun phyogs/_/bral ba dang ni khyad par dang /_/bla ma dang ni bla na med/_/'bras bu gzhan te mdor bsdus pa'o/_/bstan bcos dbus dang mtha' rnam par 'byed pa las/_gnyen
[\[43b.6\]]po bsgom pa'i le'ur bcad pa zhes bya ste bzhi pa'o//_//bla med nyid ni sgrub pa dang /_/dmigs pa dang ni yang dag 'grub/_/bstan pa yin par 'dod pa'o/_/sgrub pa dag ni rnam drug ste/_/pha rol phyin pa de dag la'o/_/dam pa dang ni yid byed dang /_/
[\[43b.7\]]rjes su mthun chos mtha' spangs dang /_/khyad par can dang khyad par med/_/dam pa bcu gnyis bdag nyid de/_/rgya che ba dang yun ring dang /_/ched du bya dang mi zad dang /_/rgyun mi 'chad dang tshegs med dang /_/dbang 'byor ba dang yongs gzung dang /_/rtsom dang
[\[44a\]]
[\[44a.1\]]'thob dang rgyu mthun dang /_/'grub pa dam par 'dod pa yin/_/de phyir dam pa'i don gyis ni/_/pha rol phyin pa bcur 'dod do/_/sbyin dang tshul khrims bzod brtson 'grus/_/bsam gtan dang ni shes rab thabs/_/smon
[\[44a.2\]]lam stobs dang ye shes dang /_/'di dag pha rol phyin bcu'o/_/las ni rjes su 'dzin byed dang /_/gnod mi byed dang de la bzod/_/yon tan 'phel dang 'dzud nus dang /_/rnam par grol bar byed pa dang /_/mi zad pa dang rtag 'jug dang /_/nges par
[\[44a.3\]]longs spyod smin par byed/_/theg pa chen por ji lta bur/_/chos rnams btags par mdzad pa dag_/byang chub sems dpa' rtag par yang /_/shes rab gsum gyis yid byed pa'o/_/khams rtas byed dang 'jug byed dang /_/de ni don rnams
[\[44a.4\]]'grub par 'gyur/_/de ni chos spyod rnam bcu dang /_/yang dag ldan par shes par bya/_/yi ge 'dri mchod sbyin pa dang /_/nyan dang klog dang len pa dang /_/'chad dang kha don byed pa dang /_/de sems pa dang bsgom pa'o/_/spyod pa de bcu'i bdag
[\[44a.5\]]nyid ni/_/bsod nams phung po dpag tu med/_/khyad par phyir dang mi zad phyir/_/gzhan la phan 'dogs ma zhi'i phyir/_/mi g.yeng phyin ci ma log par/_/gyur pa rjes su mthun pa'i chos/_/ldang dang yul la 'jug pa dang /_/de bzhin ro myang bying dang rgod/_/
[\[44a.6\]]yid ches pa yi bsam pa dang /_/yid la byed pa ngar 'dzin dang /_/chung ngu'i sems ni g.yeng ba ste/_/blo ldan rnams kyis shes par bya/_/yi ge don dang yid byed dang /_/mi 'phro ba dang mtshan nyid gnyis/_/ma dag dag dang glo bur dang /_/mi sdang ba
[\[44a.7\]]dang khengs pa med/_/'brel pa'i phyir dang 'dris phyir dang /_/ma 'brel phyir dang ma 'dris phyir/_/don yod pa dang med pa ste/_/de ni yi ge ma log pa'o/_/gnyis su snang bar gyur pa ni/_/de ltar yod pa ma yin te/_/de ni don la ma log pa/_/yod
[\[44b\]]
[\[44b.1\]]dang med pa rnam par spangs/_/rtog pa de yis bsgos pa yi/_/rtog pa yid byed de'i gnas ni/_/yid la byed pa ma log pa/_/gnyis su snang ba'i rgyu la'o/_/don gyis med dang yod pa ste/_/sgyu ma la sogs bzhin du 'dod/_/de ni mi 'phro ma log
[\[44b.2\]]ste/_/yod dang med pa mi 'phro phyir/_/rtog pa thams cad mi 'jug phyir/_/thams cad ming tsam kho na ste/_/rang gi mtshan nyid ma log pa'o/_/don dam rang gi mtshan nyid la'o/_/chos kyi dbyings ni ma gtogs par/_/'di ltar chos yod ma
[\[44b.3\]]yin te/_/de phyir spyi yi mtshan nyid der/_/de ni phyin ci ma log pa'o/_/phyin ci log gi yid la byed/_/ma spangs pa dang spangs pa las/_/de ni ma dag rnam dag ste/_/de yang de la ma log pa'o/_/chos kyi dbyings ni rang bzhin gyis/_/rnam
[\[44b.4\]]par dag phyir nam mkha' bzhin/_/gnyis ni glo bur byung ba ste/_/de yang de la ma log pa'o/_/chos rnams dang ni gang zag gi/_/kun nas nyon mongs rnam dag med/_/med phyir de bas skrag dang nga /_/med de de 'dir ma log pa'o/_/gang la gang
[\[44b.5\]]zhig gang las 'khrul/_/ma 'khrul gang zhig gang la dang /_/'khrul dang ma 'khrul 'bras bu nyid/_/de gnyis kyi ni mtha' ma'o/_/yod med phyin ci ma log dang /_/gnas dang sgyu ma lta bu nyid/_/mi rtog pa dang rang bzhin gyis/_/rtag
[\[44b.6\]]par 'od gsal nyid dang ni/_/kun nas nyon mongs rnam byang dang /_/de bzhin nam mkha' lta bu nyid/_/'grib pa med dang lhag med pa/_/rdo rje'i tshig ni bcu zhes bya/_/tha dad pa dang gcig mtha' dang /_/mu stegs nyan thos
[\[44b.7\]]gnyi ga dang /_/gang zag chos la sgro 'dogs dang /_/skur 'debs mtha' rnams gnyis gnyis dang /_/mi mthun phyogs dang gnyen po'i mtha'/_/rtag dang chad par 'du shes dang /_/gzung dang 'dzin dang kun nyon mongs/_/rnam par byang la
[\[45a\]]
[\[45a.1\]]gnyis dang gsum/_/rnam par rtog pa gnyis kyi mtha'/_/de ni rnam pa bdun du 'dod/_/dngos yod dngos med zhi bya dang /_/zhi byed skrag bya de la 'jigs/_/gzung dang 'dzin dang yang dag nyid/_/log pa nyid dang byed dang
[\[45a.2\]]min/_/skye ba med dang mnyam pa'i dus/_/de ni rnam rtog gnyis kyi mtha'/_/khyad par can dang khyad med ni/_/sa bcu dag tu shes par bya/_/rnam par gzhag dang de bzhin dbyings/_/sgrub dang sgrub dang 'dzin pa dang /_/nges par 'dzin dang rab tu
[\[45a.3\]]'dzin/_/rab tu rtogs dang rab rgyas dang /_/rnam par rtog dang rnal 'dug dang /_/phul du byung ba'i dmigs par 'dod/_/ma tshang med dang mi spong dang /_/mi g.yeng ba dang rab rdzogs dang /_/yang dag skyed dang 'phel ba dang /_/las su
[\[45a.4\]]rung dang mi gnas dang /_/sgrib pa med pa nyid dang de/_/rgyun mi gcod pa yang dag 'grub/_/dbus rnam 'byed pa'i bstan bcos te/_/rtogs par dka' dang snying po'i don/_/don chen de bzhin kun gyi don/_/don med thams cad sel ba'o/_/
[\[45a.5\]]bstan bcos dbus dang mtha' rnam par 'byed pa las/_theg pa bla na med pa'i le'ur bcad pa zhes bya ba ste lnga pa'o//_//bstan bcos dbus dang mtha' rnam par 'byed pa zhes bya ba'i tshig le'ur byas pa 'phags pa byams pas mdzad pa rdzogs
[\[45a.6\]]so//_//rgya gar gyi mkhan po dzi na mi tra dang /_shI len+d+ra bo d+hi dang /_zhu chen gyi lo tsA ba ban+de ye shes sdes bsgyur cing zhus te gtan la phab pa'o//_//_
[\[45b\]]
[\[46a\]]
[\[46a.1\]{D4022}]@#/_/chos dang chos nyid rnam par 'byed pa bzhugs so/_/
[\[46b\]]
[\[46b.1\]]@##/_/rgya gar skad du/_d+harma d+harma tA bi b+haM ga ta/_bod skad du/_chos dang chos nyid rnam par 'byed pa/_'phags pa 'jam dpal gzhon nur gyur pa la phyag 'tshal lo/_/gang phyir shes nas 'ga' zhig spang bya zhing /_/gzhan dag 'ga' zhig mngon sum bya
[\[46b.2\]]ba'i phyir/_/des na de dag mtshan nyid las rnam dbye/_/byed par 'dod nas bstan bcos 'di mdzad do/_/'di dag thams cad ni gnyis kyis bsdus te/_chos dang chos nyid kyis so/_/chos kyis nye bar mtshon pa ni 'khor ba'o/_/chos nyid kyis nye bar mtshon pa ni theg
[\[46b.3\]]pa gsum gyi mya ngan las 'das pa'o/_/gnyis dang brjod pa ji ltar snang ba yang dag pa ma yin pa'i kun tu rtog pa ni chos kyi mtshan nyid de/_med pa snang ba ni yang dag pa ma yin pa'o/_/kun tu rtog pa ni thams cad du don med par rtog pa tsam mo/_/gzung ba dang /_'dzin pa dang /_
[\[46b.4\]]rjod pa dang /_brjod par bya ba'i khyad par med pa'i de bzhin nyid ni chos nyid kyi mtshan nyid do/_/med pa snang ba'i phyir 'khrul pa ni kun nas nyon mongs pa'i rgyu ste/_sgyu ma'i glang po che la sogs pa mthong ba bzhin no/_/yod pa mi mthong bas kyang ngo /_/med pa dang snang ba dag las gang yang rung
[\[46b.5\]]ba zhig med na 'khrul pa dang ma 'khrul pa dang /_kun nas nyon mongs pa dang rnam par byang ba rjes su 'jug par mi 'gyur ro/_/gnyis po dag gcig pa dang tha dad pa ma yin te/_yod pa dang med pa'i khyad par dang khyad par med pa'i phyir ro/_/rnam pa drug gis chos rtogs pa gong na med pa yin
[\[46b.6\]]te/_mtshan nyid dang grub pa dang /_gcig pa dang /_tha dad pa ma yin pa dang /_kun tu gnas pa dang /_/thun mong dang thun mong ma yin pa dang /_gzung ba dang 'dzin par snang ba dngos po med par 'jug pa'o/_/mtshan nyid dang /_grub pa dang /_gcig pa dang /_tha dad pa ma yin pa
[\[46b.7\]]rnams ni ji ltar mdor bstan pa bzhin no/_/gang gang na 'khor bar byed pa de ni kun du gnas pa ste/_sems can dang snod kyi 'jig rten no/_/snod kyi 'jig rten ni thun mong ba bzhin nyid du rnam par rig pa'o/_/sems can gyi 'jig rten ni thun mong dang thun mong ma yin pa'o/_/skye ba dang /_
[\[47a\]]
[\[47a.1\]]tha snyad dang /_rjes su gzung ba dang /_tshar gcad pa dang /_yon tan dang /_skyon phan tshun byed pa'i phyir phan tshun bdag po nyid kyi ni thun mong ba'o/_/gnas dang /_rnam par rig pa dang /_las dang bde ba dang /_sdug bsngal ba dang /_'chi 'pho dang /_skye
[\[47a.2\]]ba dang /_bcings pa dang /_grol ba ni thun mong ma yin pa nyid kyis na thun mong ma yin pa'o/_/thun mong du phyi rol du gzung bar snang ba nyid ni 'dzin pa'i shes pa nyid yin gyi/_shes pa las logs shig na don med de/_thun mong nyid kyi phyir ro/_/thun mong ma yin pa'i gzung ba'i
[\[47a.3\]]rnam par shes pa'i don gzhan gyi sems la sogs pa ni mnyam par gzhag pa dang /_mnyam par ma bzhag pa'i 'dzin pa'i rnam par rig pa'i yang phan tshun yul ma yin te/_mnyam par ma bzhag pa la ni rang gi rnam par rtog pa rab tu snang ba'i phyir ro/_/mnyam par gzhag pa
[\[47a.4\]]yang ting nge 'dzin gyi spyod yul la de'i gzugs brnyan rab tu snang ba'i phyir ro/_/gzung bar snang ba med na 'dzin par snang ba med par yang rab tu grub po/_/des na gzung ba dang 'dzin par snang ba med par rtog par rab tu grub po/_/thog ma med pa'i kun nas slong ba rab tu grub pa'i phyir
[\[47a.5\]]gnyis ma grub par rab tu grub pa'i phyir ro/_/rnam pa drug gis chos nyid kyi rtogs pa gong na med pa yin te/_mtshan nyid dang /_kun tu gnas pa dang /_nges par 'byed pa dang /_reg pa dang /_rjes su dran pa dang /_de'i bdag nyid du nye bar 'gro bar de rab tu rtogs pa'o/_/mtshan
[\[47a.6\]]nyid ni mdor bstan pa bzhin no/_/kun tu gnas pa'i chos thams cad dang /_mdo sde gsung rab yan lag bcu gnyis thams cad kyi tshig gi tshogs so/_/nges par 'byed pa ni theg pa chen po'i mdo sde la brten nas tshul bzhin yid la byed pas bsdus pa'i sbyor ba'i lam thams cad
[\[47a.7\]]do/_/reg pa ni yang dag pa'i lta ba thob pa'i phyir mthong ba'i lam gyis de bzhin nyid rab tu rtogs shing nyams su myong ba ste/_mngon sum nyid du sbyor bas so/_/rjes su dran pa ni ji ltar reg pa'i byang chub kyi phyogs kyis bsdus pa de'i dri ma sel ba'i bsgom pa'i lam thams cad do/_/
[\[47b\]]
[\[47b.1\]]de'i bdag nyid du nye bar 'gro ba ni de bzhin nyid dri ma med par gyur pa las rnam pa thams cad du de bzhin nyid tsam snang ba ste/_de ni gnas yongs su gyur pa'i yongs su grub pa'o/_/rnam pa bcu rnams kyis gnas yongs su gyur pa rtogs pa ni gong na med pa ste/_ngo bo dang /_dngos po
[\[47b.2\]]dang /_gang zag dang /_khyad par dang /_dgos pa dang /_gnas dang /_yid la byed pa dang /_sbyor ba dang /_nyes dmigs dang /_phan yon la rab tu rtogs pa'o/_/ngo bo rtogs pa ni de bzhin nyid dri ma med pa la glo bur gyi nyon mongs pa dang de bzhin nyid mi snang ba dang snang ba'o/_/dngos po rtogs
[\[47b.3\]]pa ni thun mong gi snod kyi rnam par rig pa de bzhin nyid du gyur pa dang /_mdo sde'i chos kyi dbyings de bzhin nyid du gyur pa dang /_thun mong ma yin pa'i sems can gyi khams kyi rnam par rig pa de bzhin nyid du gyur pa'o/_/gang zag rtogs pa ni dang po gnyis de bzhin nyid du gyur pa ni sangs rgyas dang byang chub
[\[47b.4\]]sems dpa' nyid kyi'o/_/phyi ma ni nyan thos dang rang sangs rgyas rnams kyi yang ngo /_/khyad par rtogs pa ni sangs rgyas dang byang chub sems dpa' rnams kyi sangs rgyas kyi zhing yongs su dag pa'i khyad par dang /_chos kyi sku dang /_longs spyod rdzogs pa'i khyad par dang /_sprul pa'i sku thob pa'i khyad par
[\[47b.5\]]kyang yin te/_mthong ba dang /_ston pa dang /_'byor pa brnyes pa'i khyad par gyi phyir ro/_/dgos pa rtogs pa ni sngon gyi smon lam gyi khyad par dang /_theg pa chen po ston pa la dmigs pa'i khyad par gyi dang /_sa bcu la rab tu sbyor ba'i khyad par gyi phyir ro/_/gnas rtogs pa ni/_rnam pa drug gis rnam par mi
[\[47b.6\]]rtog pa'i ye shes rtogs pa'i phyir ro/_/rnam pa drug gis rtogs pa nyid ni dmigs pa las dang /_mtshan ma yongs su spangs pa las dang /_yang dag par sbyor ba las dang /_mtshan nyid kyi phyir dang /_phan yon gyi phyir dang /_yongs su shes pa'i phyir ro/_/rnam pa bzhis dmigs pa rtogs pa ste/_theg pa chen po ston pa
[\[47b.7\]]dang /_de la mos pa dang /_nges pa dang /_tshogs yongs su rdzogs pa rnams kyis so/_/rnam pa bzhis mtshan ma spong ba rtogs pa ste/_mi mthun pa'i phyogs dang /_gnyen po'i phyogs dang /_de bzhin nyid dang /_rtogs pa'i chos kyi mtshan ma yongs su spong ba las te/_rags pa dang /_'bring po dang /_phra ba dang /_ring
[\[48a\]]
[\[48a.1\]]du rjes su 'gro ba'i mtshan ma yongs su spong ba rnam grangs ji lta ba bzhin du 'dis yang dag par bstan pa yin no/_/yang dag par sbyor ba rtogs pa la yang rnam pa bzhi ste/_dmigs pa'i sbyor ba las dang /_mi dmigs pa'i sbyor ba las dang /_dmigs pa mi dmigs pa nyid du sbyor
[\[48a.2\]]ba las dang /_mi dmigs pa dmigs par sbyor ba las so/_/mtshan nyid rtogs pa la yang rnam pa gsum ste/_chos nyid la rab tu gnas pa'i phyir ni gnyis su med pa brjod pa dang bral ba'i chos nyid la rab tu gnas pa'i phyir ro/_/snang ba med pa'i phyir ni gnyis dang /_ji ltar brjod pa dang /_dbang po
[\[48a.3\]]dang /_yul dang /_rnam par rig pa dang /_snod kyi 'jig rten rnams su snang ba med pa'i phyir ro/_/de rnams kyis ni gzugs med pa/_bstan du med pa/_gnas med pa/_snang ba med pa/_rnam par rig pa med pa/_rten med pa ni rnam par mi rtog pa'i ye shes so zhes ji ltar mdo las gsungs pa'i mtshan nyid de
[\[48a.4\]]gsal bar bstan pa yin no/_/snang ba'i phyir ni nam mkha'i dkyil ltar chos thams cad mthong ba'i phyir dang /_sgyu ma la sogs pa ltar 'du byed thams cad mthong ba'i phyir ro/_/phan yon rtogs pa ni rnam pa bzhi ste/_chos kyi sku rdzogs par rab tu thob pa'i phyir dang /_gong na med pa'i bde ba'i gnas pa rab
[\[48a.5\]]tu thob pa'i phyir dang /_ston pa'i 'byor pa rab tu thob pa'i phyir ro/_/yongs su shes pa las rtogs pa yang rnam pa bzhi ste/_gnyen po yongs su shes pa'i phyir dang /_mtshan nyid yongs su shes pa'i phyir dang /_khyad par yongs su shes pa'i phyir dang /_las yongs su shes pa'i phyir ro/_/de la gnyen po yongs su
[\[48a.6\]]shes pa ni rnam par mi rtog pa'i ye shes te/_chos dang /_gang zag dang /_gyur pa dang /_tha dad pa dang /_skur pa lnga mi bde ba'i ngo bo las zhen pa'i gnyen po'o/_/mtshan nyid yongs su shes pa ni/_yid la byed pa med pa dang /_yang dag par 'das pa dang /_nye bar zhi ba dang /_ngo bo'i don dang /_bkra bar
[\[48a.7\]]'dzin pa lnga spangs pa ni rang gi mtshan nyid do/_/khyad par yongs su shes pa ni rtog pa med pa dang /_phyogs gcig pa ma yin pa nyid dang /_gnas pa med pa nyid dang /_gtan du ba nyid dang gtan med pa rnam pa lnga'i khyad par gyi phyir ro/_/las yongs su shes pa ni/_rnam par rtog pa ring du byed pa
[\[48b\]]
[\[48b.1\]]dang /_bla na med pa'i bde ba'i sbyin pa dang /_nyon mongs pa dang /_shes bya'i sgrib pa dang bral bar sbyor ba dang /_de'i rjes las thob pa'i ye shes kyis shes bya'i rnam pa thams cad la 'jug pa dang /_sangs rgyas kyi zhing yongs su dag pa dang /_sems can yongs su smin pa dang /_
[\[48b.2\]]rnam pa thams cad mkhyen pa nyid ster bar byed pa'i rnam pa lnga ni las kyi khyad par ro/_/yid la byed pa rtogs pa ni/_ji skad du/_byang chub sems dpa' rnam par mi rtog pa'i ye shes de rtogs par 'dod pa de 'di ltar yid la byed pa/_de bzhin nyid mi shes pa thog ma med pa'i
[\[48b.3\]]dus can las te/_yang dag pa ma yin pa'i kun tu rtog pa sa bon thams cad pa ste/_mi bden pa gnyis su snang ba'i rgyu dang /_de la rten pa tha dad pa yang yin te/_de la rgyu dang 'bras bur bcas pa snang du zin kyang mi bden pa yin no/_/de ltar snang bas kyang de'i chos
[\[48b.4\]]nyid ni snang ba med la/_de snang ba med pa las kyang chos nyid snang ba yin no/_/zhes tshul bzhin yid la byed pa na/_byang chub sems dpa' rnam par mi rtog pa'i ye shes rtogs pa yin no/_/de ltar nye bar dmigs pa las rnam par rig pa tsam la nye bar dmigs pa rtogs
[\[48b.5\]]par byed do/_/rnam par rig pa tsam la nye bar dmigs pa las don thams cad dmigs pa med par rtogs par byed do/_/don thams cad dmigs pa med pa las rnam par rig pa tsam yang mi dmigs par rtogs par byed do/_/de mi dmigs pa las gnyi ga
[\[48b.6\]]khyad par dmigs par rtogs par byed pa yin no/_/der gang yang gnyis dmigs pa med pa de ni/_rnam par mi rtog pa'i ye shes te/_yul med cing /_dmigs pa med pa yin te/_mtshan ma thams cad mi dmigs pas nye bar mtshon pa nyid kyi
[\[48b.7\]]phyir ro/_/sbyor bas rtogs pa ni rnam pa bzhi ste/_mos pas spyod pa'i sa la mos pas sbyor ba'i phyir dang /_de nyid nges par 'byed pa'i gnas skabs so/_/sa dang po la so sor rig par sbyor ba'i phyir dang /_de nyid ni reg pa'i gnas skabs so/_/rnam par
[\[49a\]]
[\[49a.1\]]ma dag pa'i sa drug la sgom pa la rab tu sbyor ba'i phyir dang /_yongs su dag pa gsum po la yang ngo /_/de nyid ni rjes su dran pa'i gnas skabs so/_/sangs rgyas kyis la mthar phyin pa la sbyor ba'i yang phyir te/_lhun gyis grub par
[\[49a.2\]]sangs rgyas kyi mdzad pa rgyun mi 'chad pa'i phyir ro/_/de nyid ni de'i bdag nyid du nye bar 'gro ba'i gnas skabs so/_/nyes dmigs rtogs pa ni/_gnas skabs su gyur pa med na'o/_/nyes dmigs rnam pa bzhi ste/_nyon mongs pa mi 'jug pa'i rten med pa'i nyes
[\[49a.3\]]dmigs dang /_lam 'jug pa'i rten med pa'i nyes dmigs dang /_gang zag mya ngan las 'das par tha snyad gzhag pa'i rten med pa'i nyes dmigs dang /_byang chub rnam pa gsum gyi khyad par gyi tha snyad gzhag pa'i rten med pa'i nyes dmigs so/_/de dag las bzlog pa
[\[49a.4\]]la brten nas gnas yongs su gyur pa yod pa la/_phan yon rnam pa bzhi nyid du rig pa'o/_/de dag nyid ni gnas gyur pa ji lta bar rtogs pa rnam pa bcur rig par bya'o/_/med pa'i chos snang ba ni/_dper na sgyu ma dang rmi lam la sogs pa bzhin no/_/gnas gyur pa'i
[\[49a.5\]]dpe ni/_nam mkha' dang gser dang chu la sogs pa bzhin no//_//chos dang chos nyid rnam par 'byed pa 'phags pa byams pas mdzad pa rdzogs so//_//rgya gar gyi mkhan po paN+Di ta shAn+ti b+ha dra dang /_zhu chen gyi lo tsA ba dge slong tshul khrims rgyal
[\[49a.6\]]bas bsgyur cing zhus te gtan la phab pa las/_slad kyis kha che'i mkhan po paN+Di ta pa ra he ta dang /_zhu chen gyi lo tsA ba dge slong dga' rdor gyis thugs dam sa tho ling gi gtsug lag khang du bcos shing gtan la phab pa//_//mang+ga laM//_//_
[\[50b\]]
[\[50b.1\]{D4023}]@##/_/rgya gar skad du/_d+harmA d+harma tA bi b+haM ga kA ri kA/_bod skad du/_chos dang chos nyid rnam par 'byed pa'i tshig le'ur byas pa/_/mgon po byams pa la phyag 'tshal lo/_/shes nas gang zhig yongs su spang bya zhing /_/gzhan 'ga' zhig ni
[\[50b.2\]]mngon sum nyid du bya/_/des na de dag mtshan nyid rnam dbye ba/_/byed par 'dod nas bstan bcos 'di brtsams so/_/'di dag thams cad mdor bsdu na/_/rnam pa gnyis su shes bya ste/_/chos dang de bzhin chos nyid kyis/_/thams cad bsdus pa nyid phyir
[\[50b.3\]]ro/_/de la chos kyis phye ba ni/_/'khor ba yin te chos nyid kyis/_/rab tu phye ba theg gsum gyi/_/mya ngan las ni 'das pa'o/_/de la chos kyi mtshan nyid ni/_/gnyis dang ji ltar mngon brjod par/_/snang ba yang dag ma yin pa'i/_/kun rtog pa ste
[\[50b.4\]]med snang phyir/_/des na yang dag ma yin pa'o/_/de yang thams cad don med cing /_/rtog tsam yin pas kun rtog pa'o/_/gzhan yang chos nyid mtshan nyid ni/_/gzung ba dang ni 'dzin pa dang /_/brjod par bya dang rjod par byed/_/khyad med de bzhin nyid yin no/_/med
[\[50b.5\]]pa snang phyir 'khrul pa ni/_/kun nas nyon mongs rgyu yin te/_/sgyu ma'i glang chen sogs snang zhing /_/yod pa'ang snang ba min phyir ro/_/med snang dag las gang rung zhig_/med na 'khrul dang ma 'khrul dang /_/de bzhin kun nas nyon mongs dang /_/rnam par byang ba
[\[50b.6\]]mi 'thad do/_/gnyis po dag ni gcig nyid dang /_/so so ba yang ma yin te/_/yod pa dang ni med pa dag_/khyad par yod dang med phyir ro/_/rnam pa drug gis chos dag la/_/'jug pa bla na med pa ste/_/mtshan nyid dang ni grub pa dang /_/gcig dang tha dad ma
[\[50b.7\]]yin zhing /_/gnas ni thun mong thun mong min/_/gzung dang 'dzin par snang ba ni/_/med la rab tu 'jug pas so/_/de la mtshan nyid grub pa dang /_/gcig dang tha dad ma yin pa/_/ji ltar mdor bstan bzhin du'o/_/gang zhig gang du 'khor ba na/_/de ni
[\[51a\]]
[\[51a.1\]]kun tu gnas pa ste/_/sems can khams dang snod kyi khams/_/snod kyi khams ni thun mong ltar/_/rnam par rig pa thun mong yin/_/sems can khams ni thun mong dang /_/yang na thun mong ma yin pa'o/_/de yang skye dang tha snyad dang /_/rjes
[\[51a.2\]]su gzung dang tshar gcad dang /_/phan pa dang ni gnod pa dang /_/yon tan skyon ni phan tshun du/_/bdag po nyid kyi phan tshun rgyu/_/yin pa'i phyir na thun mong ba'o/_/gnas dang rnam par rig pa dang /_/bde sdug las dang 'chi 'pho dang /_/skye ba dang ni bcings pa dang /_/
[\[51a.3\]]grol ba thun mong ma yin phyir/_/de gnas thun mong ma yin pa'o/_/phyi rol gzung ba thun mong bar/_/snang ba 'dzin pa'i rnam rig pa'o/_/rnam par shes las phyi rol du/_/gyur pa'i don yod ma yin te/_/thun mong ba nyid yin phyir ro/_/cig shos thun mong
[\[51a.4\]]ma yin pa'i/_/gzung ba rnam par rig pa'i don/_/gzhan gyi sems la sogs pa ni/_/mnyam par ma bzhag mnyam gzhag pa'i/_/'dzin pa'i rnam par rig pa la/_/phan tshun yul gyur ma yin te/_/mnyam par ma bzhag dag la ni/_/rang gi rnam rtog snang
[\[51a.5\]]phyir dang /_/mnyam par gzhag pa dag la ni/_/ting 'dzin de yi spyod yul de'i/_/gzugs brnyan rab tu snang phyir ro/_/gzung bar snang ba med grub na/_/'dzin par snang ba med grub po/_/de las kyang ni gzung ba dang /_/'dzin par snang ba med pa la/_/'jug pa grub ste thog med pa'i/_/kun nas ldang ba
[\[51a.6\]]grub pas so/_/gnyis su yongs su ma grub par/_/rab tu grub pa yin phyir ro/_/rnam pa drug gis chos nyid la/_/'jug pa bla na med pa ste/_/mtshan nyid kun tu gnas pa dang /_/nges par 'byed dang reg pa dang /_/rjes su dran dang de'i bdag nyid/_/nye bar
[\[51a.7\]]son la 'jug pas so/_/mtshan nyid mdo ni ji lta bzhin/_/gnas ni chos rnams thams cad dang /_/gsung rab mdo sde thams cad do/_/de la nges par 'byed pa ni/_/theg pa chen po'i mdo sde la/_/brten pa'i tshul bzhin yid byed pas/_/bsdus pa'i sbyor lam
[\[51b\]]
[\[51b.1\]]thams cad do/_/reg pa yang dag lta thob phyir/_/mthong ba'i lam gyis mngon sum gyi/_/tshul du de bzhin nyid thob cing /_/nyams su myong ba gang yin pa'o/_/rjes su dran pa rig pas ni/_/mthong ba'i don la bsgom lam gyi/_/byang chub phyogs kyis bsdus pa ste/_/de ni
[\[51b.2\]]dri ma sel ba'i phyir/_/de la de yi bdag nyid du/_/nye bar son pa de bzhin nyid/_/dri ma med par gyur pa na/_/thams cad de bzhin nyid tsam du/_/snang ba de yang gnas gyur pa/_/grub pa yin no rnam pa bcus/_/gnas yongs gyur la 'jug pa ni/_/bla na med
[\[51b.3\]]pa nyid yin te/_/ngo bo rdzas dang gang zag dang /_/khyad par dgos pa gnas dang ni/_/yid la byed dang sbyor ba dang /_/nyes dmigs phan yon 'jug pas so/_/de la ngo bor 'jug pa ni/_/glo bur ba yi dri ma dang /_/de bzhin nyid mi snang ba dang /_/snang ba'i don du de bzhin
[\[51b.4\]]nyid/_/dri ma med pa gang yin pa'o/_/dngos po rdzas la 'jug pa ni/_/thun mong snod kyi rnam rig pa/_/de bzhin nyid du gyur pa dang /_/mdo sde chos kyi dbyings nyid kyi/_/de bzhin nyid du gyur pa dang /_/thun mong min pa sems can gyi/_/khams kyi rnam par rig pa
[\[51b.5\]]yi/_/de bzhin nyid du gyur pa'o/_/gang zag dag la 'jug pa ni/_/dang po gnyis ni sangs rgyas dang /_/byang chub sems dpa' rnams kyi ni/_/de bzhin nyid yongs gyur pa ste/_/phyi ma nyan thos rnams dang ni/_/rang sangs rgyas kyi yang yin no/_/khyad par can
[\[51b.6\]]la 'jug pa ni/_/sangs rgyas byang chub sems dpa' rnams/_/zhing yongs dag pa'i khyad par dang /_/chos sku longs spyod rdzogs pa dang /_/sprul sku thob pas gzigs pa dang /_/'doms pa dang ni dbang 'byor nyid/_/thob pa'i khyad par las yin no/_/dgos pa
[\[51b.7\]]rtogs la 'jug pa ni/_/sngon gyi smon lam khyad par dang /_/theg pa chen po ston pa yi/_/dmigs pa'i khyad par sa bcu la/_/rab tu sbyor ba'i khyad par ro/_/gnas sam rten la 'jug pa ni/_/rnam par mi rtog ye shes la/_/'jug pa rnam pa drug gis te/_/dmigs
[\[52a\]]
[\[52a.1\]]dang mtshan ma spangs pa dang /_/yang dag pa yi sbyor ba dang /_/mtshan nyid dang ni phan yon dang /_/yongs su shes la 'jug pas so/_/de la dang po dmigs pa la/_/'jug pa rnam pa bzhir shes bya/_/theg pa chen po ston pa dang /_/de la mos dang
[\[52a.2\]]nges pa dang /_/tshogs ni yongs su rdzogs pas so/_/gnyis pa mtshan ma spangs pa la/_/'jug pa yang ni rnam bzhi ste/_/mi mthun ba dang gnyen po dang /_/de bzhin nyid dang rtogs pa yi/_/mtshan ma dag ni spangs pas so/_/'dis ni rim pa ji lta bzhin/_/
[\[52a.3\]]rags dang 'bring dang phra mo dang /_/ring du rjes su 'brel pa yi/_/mtshan ma yongs su spangs pa yin/_/yang dag pa yi sbyor ba la/_/'jug pa yang ni rnam bzhi ste/_/dmigs pa yi ni sbyor ba dang /_/mi dmigs pa yi sbyor ba dang /_/dmigs pa mi dmigs
[\[52a.4\]]sbyor ba dang /_/mi dmigs dmigs pa'i sbyor ba'o/_/de la mtshan nyid 'jug pa ni/_/rnam pa gsum gyis shes bya ste/_/chos nyid gnas pa nyid las ni/_/gnyis su med cing brjod med pa'i/_/chos nyid rab tu gnas phyir ro/_/snang ba med las gnyis dang ni/_/ji ltar mngon par brjod pa dang /_/
[\[52a.5\]]dbang po yul dang rnam rig dang /_/snod kyi 'jig rten snang med phyir/_/des na 'dis ni rtag med pa/_/bstan du med pa gnas med pa/_/snang ba med cing rnam rig med/_/gnas med pa zhes bya ba ste/_/rnam par mi rtog ye shes kyi/_/mtshan nyid mdo bzhin
[\[52a.6\]]brjod pa yin/_/snang ba las ni chos thams cad/_/nam mkha'i dkyil mnyam snang phyir ro/_/'du byed thams cad sgyu ma sogs/_/lta bur snang ba yin phyir ro/_/phan yon 'jug pa rnam bzhi ste/_/chos sku rdzogs par thob pa dang /_/gong na med pa'i bde thob
[\[52a.7\]]dang /_/gzigs pa dbang 'byor thob pa dang /_/ston la dbang 'byor thob pa'o/_/yongs su shes la 'jug pa ni/_/rnam pa bzhi ru shes bya ste/_/gnyen po yongs su shes pa dang /_/mtshan nyid yongs su shes pa dang /_/khyad par yongs su shes pa dang /_/
[\[52b\]]
[\[52b.1\]]las lnga yongs su shes pa 'o/_/de la gnyen po shes pa ni/_/rnam par mi rtog ye shes te/_/chos dang gang zag 'dzin pa dang /_/yongs gyur ba dang tha dad dang /_/skur pa 'debs pa nyid yin te/_/med pa 'dzin pa rnam pa lnga'i/_/gnyen po bstan pa yin
[\[52b.2\]]phyir ro/_/mtshan nyid yongs su shes pa ni/_/yid la mi byed yang dag 'das/_/nye bar zhi dang ngo bo'i don/_/mngon rtags 'dzin pa rnam pa lnga/_/spangs pa'i rang gi mtshan nyid do/_/khyad par yongs su shes pa ni/_/rnam par mi rtog pa nyid dang /_/nyi tshe ba ni ma
[\[52b.3\]]yin dang /_/gnas med pa dang gtan du dang /_/gong na med pa'i rnam pa ste/_/khyad par rnam pa lnga yin no/_/tha ma las yongs shes pa ni/_/rnam rtog ring du byed pa dang /_/bla na med pa'i bde ster dang /_/nyon mongs pa dang shes bya yi/_/sgrib pa bral bar
[\[52b.4\]]byed pa dang /_/de yi rjes las thob pa yi/_/ye shes shes bya'i rnam pa ni/_/thams cad la ni 'jug pa dang /_/sangs rgyas zhing ni sbyong ba dang /_/sems can yongs su smin byed dang /_/rnam pa thams cad mkhyen pa nyid/_/gtod cing ster bar byed pa ste/_/rnam lnga las
[\[52b.5\]]kyi khyad par ro/_/yid la byad la 'jug pa ni/_/rnam par mi rtog ye shes la/_/'jug par 'dod pa'i gang zag ni/_/byang chub sems dpa' gang yin pa/_/'di ltar yid la byed pa ste/_/de bzhin nyid ni mi shes pas/_/mi bden par ni yongs brtags pa'i/_/sa bon thams
[\[52b.6\]]cad pa zhes pa/_/med pa gnyis su snang ba'i rgyu/_/de la brten pa'i tha dad rgyu/_/des na rgyu dang 'bras bur bcas/_/snang du zin kyang med pa'o/_/de snang chos nyid mi snang zhing /_/de mi snang bas chos nyid snang /_/de ltar tshul bzhin yid byed na/_/byang chub sems dpa' mi rtog
[\[52b.7\]]pa'i/_/ye shes la ni 'jug pa'o/_/de ltar dmigs las rnam rig tsam/_/dmigs las don rnams mi dmigs dang /_/don rnams mi dmigs pa las ni/_/rnam par rig tsam mi dmigs dang /_/de mi dmigs las gnyis po ni/_/khyad par med pa'i dmigs la
[\[53a\]]
[\[53a.1\]]'jug_/de gnyis khyad par mi dmigs pa/_/de ni rnam par mi rtog pa'i/_/ye shes yul med dmigs med pa/_/mtshan ma thams cad mi dmigs pas/_/rab phye ba ni yin phyir ro/_/sbyor bas sa la 'jug pa ni/_/rnam pa bzhi ru shes bya ste/_/
[\[53a.2\]]mos pa'i rab tu sbyor bas ni/_/mos pas spyod pa'i sa la ste/_/nges par 'byed pa'i gnas skabs so/_/so sor rab tu rtogs pa yi/_/sbyor bas sa ni dang po ste/_/de nyid reg pa'i gnas skabs so/_/bsgom pas rab tu sbyor bas ni/_/ma dag pa yi sa drug dang /_/
[\[53a.3\]]dag pa'i sa ni gsum po ste/_/de ni rjes dran gnas skabs so/_/mthar phyin pa la sbyor bas ni/_/lhun gyis grub par sangs rgyas kyi/_/mdzad pa rgyun mi 'chad phyir te/_/de ni de yi bdag nyid du/_/nye bar 'gro ba'i gnas skabs so/_/nyes dmigs dag la
[\[53a.4\]]'jug pa ni/_/gnas yongs gyur pa med pa yi/_/nyes dmigs bzhi ste nyon mongs pa/_/mi 'jug rten med nyes pa dang /_/lam 'jug rten med nyes pa dang /_/mya ngan 'das pa'i gang zag rnams/_/gdags pa'i gzhi med nyes pa dang /_/byang chub gsum
[\[53a.5\]]gyi khyad par dag_/gdags pa'i gzhi med nyes pa'o/_/bzlog nas phan yon 'jug pa ni/_/rnam pa bzhi ru shes par bya'o/_/med pa'i chos rnams snang ba'i dpe/_/sgyu ma rmi lam sogs pa bzhin/_/gnas yongs gyur pa dper bya na/_/nam mkha'
[\[53a.6\]]gser dang chu sogs bzhin/_/chos dang chos nyid rnam par 'byed pa'i tshig le'ur byas pa/_mgon po byams pas mdzad pa rdzogs so//_//kha che'i mkhan po ma hA dza na dang /_lo tsA ba dge slong seng ge rgyal mtshan gyis bsgyur cing zhus te
[\[53a.7\]]gtan la phab pa'o//_mang+ga laM/_//_
[\[54a\]]
[\[54a.1\]{D4024}]@#/_/theg pa chen po rgyud bla ma'i bstan bcos bzhugs so/
[\[54b\]]
[\[54b.1\]]@##/_/rgya gar skad du/_ma hA ya na ut+ta ra tan+t+ra shAs+t+ra/_bod skad du/_theg pa chen po rgyud bla ma'i bstan bcos/_sangs rgyas dang byang chub sems dpa' thams cad la phyag 'tshal lo/_/sangs
[\[54b.2\]]rgyas chos tshogs khams dang byang chub dang /_/yon tan sangs rgyas phrin las tha ma ste/_/bstan bcos kun gyi lus ni mdor bsdu na/_/rdo rje yi ni gnas bdun 'di dag go_/'di dag rang mtshan nyid kyi rjes
[\[54b.3\]]'brel ba/_/go rims ji bzhin gzungs kyi rgyal po'i mdor/_/gleng gzhi las ni gnas gsum rig bya ste/_/gzhi ni blo ldan rgyal chos dbye ba las/_/sangs rgyas las chos chos las 'phags pa'i tshogs/_/
[\[54b.4\]]tshogs las snying po ye shes khams thob mthar/_/ye shes de thob byang chub mchog thob sogs/_/sems can kun don byed chos rnams dang ldan/_/gang zhig thog ma dbus mtha' med zhi sangs rgyas nyid rang
[\[54b.5\]]rnam sangs rgyas/_/sangs rgyas nas ni ma rtogs rtogs phyir 'jig med rtag pa'i lam ston pa/_/mkhyen brtse'i ral gri rdo rje mchog bsnams sdug bsngal myu gu gcod mdzad cing /_/sna tshogs lta thibs kyis bskor the
[\[55a\]]
[\[55a.1\]]tshom rtsig pa 'jig mdzad de la 'dud/_/'dus ma byas shing lhun gyis grub/_/gzhan gyi rkyen gyis rtogs min pa/_/mkhyen dang brtse dang nus par ldan/_/don gnyis ldan pa'i sangs rgyas nyid/_/thog ma dbus mtha' med pa yi/_/rang bzhin yin
[\[55a.2\]]phyir 'dus ma byas/_/zhi ba chos kyi sku can phyir/_/lhun gyis grub ces bya bar brjod/_/so so rang gis rtogs bya'i phyir/_/gzhan gyi rkyen gyis rtogs min pa/_/de ltar rnam gsum rtogs phyir mkhyen/_/lam ston phyir na thugs brtse ba/_/nus pa ye shes
[\[55a.3\]]thugs rje yis/_/sdug bsngal nyon mongs spong phyir ro/_/dang po gsum gyis rang don te/_/phyi ma gsum gyis gzhan don yin/_/gang zhig med min yod min yod med ma yin yod med las gzhan du'ang /_/brtag par mi nus nges tshig dang bral so so
[\[55a.4\]]rang gis rig zhi ba/_/dri med ye shes 'od zer snang ldan dmigs pa kun la chags pa dang /_/sdang dang rab rib rnam par 'joms mdzad dam chos nyi ma de la 'dud/_/bsam med gnyis med rtog med pa/_/dag gsal gnyen po'i phyogs nyid kyis/_/gang zhig
[\[55a.5\]]gang gis chags bral ba/_/bden gnyis mtshan nyid can de chos/_/chags bral nyid ni 'gog pa dang /_/lam gyi bden pa dag gis bsdus/_/go rims ji bzhin de dag kyang /_/yon tan gsum gsum gyis rig bya/_/brtag min phyir dang brjod min
[\[55b\]]
[\[55b.1\]]phyir/_/'phags pas mkhyen phyir bsam med nyid/_/zhi nyid gnyis med rtog med de/_/dag sogs gsum ni nyi bzhin no/_/sems de rang bzhin 'od gsal bas na nyon mongs ngo bo med gzigs pas/_/gang dag 'gro kun bdag med mtha' zhi yang dag rtogs nas thams cad
[\[55b.2\]]la/_/rdzogs pa'i sangs rgyas rjes zhugs gzigs pa sgrib pa med pa'i blo mnga' ba/_/sems can rnam dag mtha' yas yul can ye shes gzigs mnga' de la 'dud/_/ji lta ji snyed nang gi ni/_/ye shes gzigs pa dag pa'i phyir/_/blo ldan phyir mi ldog pa'i tshogs/_/
[\[55b.3\]]bla med yon tan dang ldan nyid/_/'gro ba zhi ba'i chos nyid du/_/rtogs phyir ji lta nyid de yang /_/rang bzhin gyis ni yongs dag phyir/_/nyon mongs gdod nas zad phyir ro/_/shes bya mthar thug rtogs pa'i blos/_/thams cad mkhyen pa'i chos nyid ni/_/sems can
[\[55b.4\]]thams cad la yod par/_/mthong phyir ji snyed yod pa nyid/_/de ltar rtogs pa gang yin de/_/so so rang shes mthong ba nyid/_/dri med dbyings la chags med dang /_/thogs med phyir de dag pa yin/_/ye shes gzigs pa dag pas na/_/sangs rgyas ye shes bla med phyir/_/
[\[55b.5\]]'phags pa phyir mi ldog pa ni/_/lus can kun gyi skyabs yin no/_/ston pa bstan pa bslab don gyis/_/theg pa gsum dang byed gsum la/_/mos pa rnams kyi dbang byas nas/_/skyabs gsum rnam par bzhag pa yin/_/spang phyir bslu ba'i chos can phyir/_/med phyir
[\[55b.6\]]'jigs dang bcas pa'i phyir/_/chos rnams gnyis dang 'phags pa'i tshogs/_/gtan gyi skyabs mchog ma yin no/_/dam pa'i don du 'gro ba yi/_/skyabs ni sangs rgyas nyag gcig yin/_/thub pa chos kyi sku can phyir/_/tshogs kyang de yi mthar thug phyir/_/'byung ba dkon
[\[55b.7\]]phyir dri med phyir/_/mthu ldan phyir dang 'jig rten gyi/_/rgyan gyur phyir dang mchog nyid phyir/_/'gyur ba med phyir dkon mchog nyid/_/dri bcas de bzhin nyid dang dri ma med/_/dri med sangs rgyas yon tan rgyal ba'i mdzad/_/gang las dkon mchog dge ba gsum 'byung ba/_/
[\[56a\]]
[\[56a.1\]]don dam gzigs pa rnams kyi yul nyid do/_/dkon mchog gsum po 'di yi rigs/_/thams cad gzigs pa rnams kyi yul/_/de yang rnam bzhi go rims bzhin/_/rgyu bzhi yis ni bsam mi khyab/_/dag dang nyon mongs dang ldan phyir/_/ku nas nyon mongs med
[\[56a.2\]]dag phyir/_/rnam par dbye ba med chos phyir/_/lhun grub rnam par mi rtog phyir/_/rtogs bya rtogs pa de yi ni/_/yan lag rtogs par byed phyir te/_/go rims ji bzhin gnas gcig de/_/dag rgyu gsum ni rkyen yin no/_/rdzogs sangs sku ni 'phro phyir dang /_/
[\[56a.3\]]de bzhin nyid dbyer med phyir dang /_/rigs yod phyir na lus can kun/_/rtag tu sangs rgyas snying po can/_/sangs rgyas ye shes sems can tshogs zhugs phyir/_/rang bzhin dri med de ni gnyis med de/_/sangs rgyas rigs la de 'bras nyer brtags phyir/_/'gro kun
[\[56a.4\]]sangs rgyas snying po can du gsungs/_/ngo bo rgyu 'bras las ldan 'jug pa dang /_/gnas skabs de bzhin kun tu 'gro ba'i don/_/rtag tu mi 'gyur yon tan dbyer med ni/_/don dam dbyings kyi dgongs don yin zhes bya/_/rin chen nam mkha' chu dag bzhin/_/rtag tu
[\[56a.5\]]rang bzhin nyon mongs med/_/chos mos lhag pa'i shes rab dang /_/ting 'dzin snying brtse las byung ba/_/mthu dang gzhan du mi 'gyur dang /_/brlan pa'i ngo bo'i rang bzhin phyir/_/'di dag nor bu rin chen mkha'/_/chu yi yon tan chos mthun nyid/_/chos la khong khro bdag
[\[56a.6\]]lta dang /_/'khor ba'i sdug bsngal gyis 'jigs dang /_/sems can don la ltos med nyid/_/'dod chen mu stegs nyan thos dang /_/rang byung rnams kyi sgrib rnam bzhi/_/dag rgyu lhag par mos pa la/_/sogs pa'i chos ni rnam bzhi nyid/_/theg mchog la mos sa
[\[56a.7\]]bon shes rab ni/_/sangs rgyas chos bskyed ma dang bsam gtan gyi/_/bde ba'i mngal gnas snying rje'i ma ma can/_/gang yin de dag thub pa'i rjes skyes sras/_/gtsang bdag bde dang rtag nyid kyi/_/yon tan pha rol phyin pa 'bras/_/sdug bsngal yid 'byung zhi thob par/_/
[\[56b\]]
[\[56b.1\]]'dun dang smon pa'i las can no/_/'di dag 'bras ni mdor bsdu na/_/chos kyi sku la phyin ci log_/rnam pa bzhi las bzlog pa yi/_/gnyen pos rab tu phye ba nyid/_/de ni rang bzhin dag phyir dang /_/bag chags spang phyir gtsang ba yin/_/bdag dang bdag med spros pa dag_/nye bar zhi
[\[56b.2\]]bas dam pa'i bdag_/yid kyi rang bzhin phung po dang /_/de rgyu log phyir bde ba nyid/_/'khor ba dang ni mya ngan 'das/_/mnyam pa nyid du rtogs phyir rtag_/bdag sred ma lus shes rab kyis bcad de/_/sems can sred phyir brtse ldan zhi thob min/_/de ltar blo brtse byang chub thabs brten
[\[56b.3\]]nas/_/'phags pa 'khor ba'am mya ngan 'da' mi 'gyur/_/gal te sangs rgyas khams med na/_/sdug la skyo bar mi 'gyur zhing /_/mya ngan 'das la 'dod pa dang /_/don gnyer smon pa'ang med par 'gyur/_/srid dang mya ngan 'das la de'i/_/sdug bde'i skyon yon mthong ba 'di/_/
[\[56b.4\]]rigs yod las yin gang phyir de/_/rigs med dag la med phyir ro/_/rgya mtsho che bzhin dpag med pa'i/_/yon tan rin chen mi zad gnas/_/dbyer med yon tan dang ldan pa'i/_/ngo bo nyid phyir mar me bzhin/_/chos sku rgyal ba'i ye shes dang /_/thugs rje'i khams ni bsdus pa'i
[\[56b.5\]]phyir/_/snod dang rin chen chu yis ni/_/rgya mtsho dang ni mtshungs par bstan/_/dri med gnas la mngon shes dang /_/ye shes dri med de nyid dang /_/rnam dbye med phyir mar me yi/_/snang dang dro mdog chos mtshungs can/_/so so'i skye 'phags rdzogs sangs kyi/_/de bzhin nyid dbye'i
[\[56b.6\]]'jug pa las/_/de nyid gzigs pas sems can la/_/rgyal ba'i snying po 'di bstan to/_/so so skye bo phyin ci log_/bden pa mthong ba bzlog pa ste/_/de bzhin gshegs pa ji lta bzhin/_/phyin ci ma log spros med nyid/_/ma dag ma dag dag pa dang /_/shin tu rnam dag go rims
[\[56b.7\]]bzhin/_/sems can byang chub sems dpa' dang /_/de bzhin gshegs pa zhes brjod do/_/ngo bo nyid la sogs pa'i don/_/'di drug gis ni bsdus pa yi/_/khams ni gnas skabs gsum dag tu/_/ming gsum gyis ni bstan pa yin/_/ji ltar rtog med bdag nyid can/_/nam mkha'
[\[57a\]]
[\[57a.1\]]kun tu rjes song ltar/_/sems kyi rang bzhin dri med dbyings/_/de bzhin kun tu 'gro ba nyid/_/de spyi'i mtshan nyid nyes pa dang /_/yon tan mthar thug khyab pa ste/_/gzugs kyi rnam pa dman pa dang /_/bar ma mchog la nam mkha' bzhin/_/
[\[57a.2\]]nyes pa glo bur dang ldan dang /_/yon tan rang bzhin nyid ldan phyir/_/ji ltar sngar bzhin phyis de bzhin/_/'gyur ba med pa'i chos nyid do/_/ji ltar nam mkha' kun song ba/_/phra phyir nye bar gos pa med/_/de bzhin sems can thams cad la/_/gnas 'di nye bar gos pa
[\[57a.3\]]med/_/ji ltar 'jig rten thams cad du/_/nam mkha' la ni skye zhing 'jig_/de bzhin 'dus ma byas dbyings la/_/dbang po rnams ni skye zhing 'jig_/ji ltar nam mkha' me rnams kyis/_/sngon chad nam yang tshig pa med/_/de bzhin 'di ni 'chi ba dang /_/na dang
[\[57a.4\]]rga ba'i mes mi 'tshig_/sa ni chu la chu rlung la/_/rlung ni mkha' la rab tu gnas/_/mkha' ni rlung dang chu dag dang /_/sa yi khams la gnas ma yin/_/de bzhin phung po khams dbang rnams/_/las dang nyon mongs dag la gnas/_/las dang nyon mongs tshul bzhin min/_/yid
[\[57a.5\]]la byed la rtag tu gnas/_/tshul bzhin ma yin yid byed ni/_/sems kyi dag pa la rab gnas/_/sems kyi rang bzhin chos rnams ni/_/thams cad la yang gnas pa med/_/sa dang 'dra ba phung po dang /_/skye mched khams rnams shes par bya/_/chu khams dang 'dra lus
[\[57a.6\]]can gyi/_/las dang nyon mongs shes bya ste/_/tshul bzhin ma yin yid byed ni/_/rlung gi khams dang 'dra bar lta/_/rang bzhin nam mkha'i khams bzhin du/_/de bzhin can min gnas pa med/_/tshul bzhin ma yin yid byed ni/_/sems kyi rang bzhin la gnas te/_
[\[57a.7\]]tshul bzhin ma yin yid byed kyis/_/las dang nyon mongs rab tu phye/_/las dang nyon mongs chu las ni/_/phung po skye mched khams rnams 'byung /_/de 'jig pa dang chags pa ltar/_/skye dang 'jig par 'gyur ba yin/_/sems kyi rang bzhin nam mkha' yi/_/khams ltar rgyu
[\[57b\]]
[\[57b.1\]]med rkyen med de/_/tshogs pa med cing skye ba dang /_/'jig dang gnas la'ang yod ma yin/_/sems kyi rang bzhin 'od gsal gang yin pa/_/de ni nam mkha' bzhin du 'gyur med de/_/yang dag min rtogs las byung 'dod chags sogs/_/glo bur dri mas de nyon mongs mi
[\[57b.2\]]'gyur/_/las dang nyon mongs chu sogs kyis/_/'di ni mngon par 'grub min te/_/'chi dang na dang rga ba'i me/_/mi bzad pas kyang 'tshig mi 'gyur/_/dus mtha' dmyal ba tha mal pa'i/_/me gsum 'chi dang na ba dang /_/rga ba'i me gsum rim bzhin du/_/de dag 'dra
[\[57b.3\]]bar shes par bya/_/skye 'chi na dang rga ba las grol ba/_/'di yi rang bzhin ji bzhin nyid rtogs te/_/skye sogs phongs dang bral yang de yi rgyus/_/blo ldan 'gro la snying rje bskyed phyir bsten/_/'phags pas 'chi dang na ba dang /_/rga ba'i sdug bsngal rtsad nas spangs/_/
[\[57b.4\]]las dang nyon mongs dbang gis skye/_/de la de med phyis de med/_/ji bzhin yang dag mthong ba'i phyir/_/skye sogs rnams las 'das gyur kyang /_/snying rje'i bdag nyid skye ba dang /_/'chi dang rga dang na bar ston/_/rgyal sras 'gyur med chos nyid 'di/_/rtogs nas ma rig
[\[57b.5\]]ldongs rnams kyis/_/skye ba la sogs dag tu ni/_/mthong ba gang yin de smad do/_/'phags pa'i spyod yul thob pa gang /_/byis pa'i spyod yul du ston te/_/de nyid phyir na 'gro ba yi/_/gnyen gyi thabs dang snying rje mchog_/de ni 'jig rten thams cad las/_/'das kyang
[\[57b.6\]]'jig rten las ma g.yos/_/'jig rten don du 'jig rten na/_/'jig rten dri mas ma gos spyod/_/ji ltar pad+ma chu nang du/_/skyes pa chu yis gos pa med/_/de bzhin 'di ni 'jig rten du/_/skyes kyang 'jig rten chos mi gos/_/bya ba sgrub la rtag tu blo/_/me bzhin du
[\[57b.7\]]ni 'bar ba dang /_/zhi ba'i bsam gtan snyoms 'jug la/_/rtag tu snyoms par zhugs pa yin/_/sngon gyi 'phen pa'i dbang dang ni/_/rnam rtog thams cad bral ba'i phyir/_/de ni lus can smin pa yi/_/don du 'bad pa byed ma yin/_/bstan dang gzugs sku dag dang
[\[58a\]]
[\[58a.1\]]ni/_/spyod dang spyod lam gyis kyang rung /_/gang zhig ji ltar gang gis 'dul/_/des de de lta nyid du shes/_/de ltar nam mkha'i mtha' klas kyi/_/'gro la rtag tu lhun grub par/_/thogs med blo ldan de yis ni/_/sems can don ni yang dag 'jug_/_
[\[58a.2\]]byang chub sems dpa'i tshul 'di ni/_/rjes thob de bzhin gshegs rnams dang /_/sems can yang dag sgrol ba la/_/'jig rten na ni mnyam pa nyid/_/de lta mod kyi sa rdul dang /_/rgya mtsho ba glang rmig rjes kyi/_/khyad par gang yin sangs rgyas dang /_/byang chub
[\[58a.3\]]sems dpa'i khyad de nyid/_/gzhan 'gyur min bdag mi zad chos ldan phyir/_/'gro skyabs phyi ma'i mtha' med mur thug phyir/_/de ni rtag tu gnyis med mi rtog phyir/_/'jig med chos kyang ma byas rang bzhin phyir/_/skye ba med cing 'chi ba med/_/gnod med rga ba
[\[58a.4\]]med pa ste/_/de ni rtag dang brtan phyir dang /_/zhi ba'i phyir dang g.yung drung phyir/_/de ni yid kyi rang bzhin gyi/_/lus kyi skye med rtag pa'i phyir/_/bsam mi khyab 'gyur 'chi 'pho yis/_/de ni mi 'chi brtan pa'i phyir/_/bag chags phra mo'i nad rnams kyis/_/gnod med
[\[58a.5\]]zhi ba nyid kyi phyir/_/zag med mngon par 'du byed kyis/_/g.yung drung phyir na rga ba med/_/de la tshig gnyis de bzhin gnyis/_/gnyis dang gnyis kyis go rims bzhin/_/'dus ma byas pa'i dbyings la ni/_/rtag pa la sogs don shes bya/_/mi zad yon tan dang ldan phyir/_/
[\[58a.6\]]gzhan 'gyur min bdag rtag pa'i don/_/mtha' yi mu dang mtshungs pa'i phyir/_/skyabs kyi bdag nyid brtan pa'i don/_/rnam par mi rtog rang bzhin phyir/_/gnyis med chos nyid zhi ba'i don/_/ma bcos yon tan nyid phyir na/_/'jig med don ni g.yung drung nyid/_/gang
[\[58a.7\]]phyir de ni chos sku de ni de bzhin gshegs/_/de ni 'phags pa'i bden pa don dam mya ngan 'das/_/de phyir nyi dang zer bzhin yon tan dbyer med pas/_/sangs rgyas nyid las ma gtogs mya ngan 'das pa med/_/mdor na zag med dbyings la ni/_/don gyi rab tu dbye ba bzhis/_/
[\[58b\]]
[\[58b.1\]]chos kyi sku la sogs pa yi/_/rnam grangs bzhir ni rig par bya/_/sangs rgyas chos dbyer med pa dang /_/de rigs de bzhin thob pa dang /_/brdzun med bslu med chos nyid dang /_/gdon nas rang bzhin zhi nyid do/_/rnam kun mngon rdzogs byang chub dang /_/dri ma bag chags bcas
[\[58b.2\]]spangs pa/_/sangs rgyas mya ngan 'das pa ni/_/dam pa'i don du gnyis med nyid/_/rnam pa thams cad grangs med pa/_/bsam med dri med yon tan dang /_/dbyer med mtshan nyid thar pa ste/_/thar pa gang de de bzhin gshegs/_/ji ltar ri mo 'dri byed pa/_/gzhan dang
[\[58b.3\]]gzhan la mkhas pa dag_/gang zhig yan lag gang shes pa/_/de gzhan nges zin med par 'gyur/_/de nas 'di la khyed kun gyis/_/nga yi gzugs ni gyis shig ces/_/mnga' bdag rgyal pos de dag la/_/bka' yis ras ni byin pa dang /_/de las de ni thos gyur te/_/
[\[58b.4\]]ri mo'i las la rab sbyor ro/_/de la mngon par sbyor rnams la/_/gcig gcig yul gzhan song gyur pa/_/de ni yul gzhan song bas na/_/de ma tshang phyir ri mo de/_/yan lag thams cad yongs rdzogs par/_/mi 'gyur bzhin shes dper byas so/_/de rnams 'dri
[\[58b.5\]]byed gang yin pa/_/sbyin dang tshul khrims bzod la sogs/_/rnam pa kun gyi mchog ldan pa'i/_/stong pa nyid ni gzugs su brjod/_/shes rab ye shes rnam grol rnams/_/gsal dang 'phro dang dag phyir dang /_/tha dad med phyir 'od dang zer/_/nyi ma'i dkyil 'khor
[\[58b.6\]]rnams dang mtshungs/_/des na sangs rgyas ma thob par/_/mya ngan 'das pa mi thob ste/_/'od dang 'od zer spangs nas ni/_/nyi ma lta bar mi nus bzhin/_/de ltar rgyal ba'i snying po ni/_/rnam gzhag rnam pa bcu zhes brjod/_/nyon mongs sbubs nang gnas pa de/_/dpe
[\[58b.7\]]dag gis ni shes par bya/_/sangs rgyas pad ngan sbrang rtsi sbrang ma la/_/sbun la snying po mi gtsang nang na gser/_/sa la gter dang smyug sogs 'bras chung dang /_/gos hrul nang na rgyal ba'i sku dang ni/_/bud med ngan ma'i lto na mi bdag dang /_/sa la rin chen gzugs
[\[59a\]]
[\[59a.1\]]yod ji lta bar/_/glo bur nyon mongs dri mas bsgribs pa yi/_/sems can rnams la de bzhin khams 'di gnas/_/dri ma pad+ma srog chags spun pa mi gtsang sa 'bras gos hrul dang /_/sdug bsngal 'bar bas mngon par gdungs ba'i bud med sa yi
[\[59a.2\]]khams dang mtshungs/_/sangs rgyas sbrang rtsi snying po gser dang gter dang n+ya gro rin chen sku/_/gling bdag mchog dang rin chen gzugs dang dri med khams mchog mtshungs pa nyid/_/ji ltar mdog ngan pad ma'i khong gnas pa/_/mtshan stong gis 'bar de bzhin gshegs
[\[59a.3\]]pa ni/_/dri med lha yi mig ldan mis mthong nas/_/chu skyes 'dab ma'i sbubs nas 'byin byed pa/_/de bzhin bde gshegs mnar med gnas rnams la'ang /_/sangs rgyas spyan gyis rang chos nyid gzigs te/_/sgrib med phyi mtha'i mur gnas thugs rje yi/_/bdag cag sgrib
[\[59a.4\]]pa las ni grol bar mdzad/_/ji ltar mi sdug pad+ma zum la bde bar gshegs pa ni/_/de yi khong gnas lha mig mthong nas 'dab ma gcod byed ltar/_/chags sdang sogs dri sbubs bsgribs rdzogs sangs snying po 'gro gzigs te/_/thugs rjes thub pa de bzhin sgrib pa de ni
[\[59a.5\]]'joms par mdzad/_/ji ltar srog chags tshogs bskor sbrang rtsi ni/_/skyes bu mkhas pas de don gnyer ba yis/_/mthong nas thabs kyis de dang srog chags tshogs/_/kun nas bral bar rab tu byed pa bzhin/_/drang srong chen pos kun mkhyen spyan gyis ni/_/rig
[\[59a.6\]]khams sbrang rtsi dang 'dra de gzigs nas/_/de yi sgrib pa sbrang ma dang 'dra ba/_/gtan nas rab tu spong bar mdzad pa yin/_/ji ltar sbrang rtsi srog chags bye ba khrag khrig stong bsgribs sbrang rtsi don gnyer mis/_/sbrang ma de dag bsal te ji ltar 'dod pa bzhin du sbrang rtsi'i bya byed pa/_/
[\[59a.7\]]de bzhin lus can la yod zag pa med pa'i shes pa sbrang ma'i rtsi dang 'dra/_/nyon mongs sbrang ma dang 'dra de 'joms pa la mkhas pa'i rgyal ba skyes bu bzhin/_/ji ltar spun ldan 'bru yi snying po ni/_/mi rnams kyis ni spyad byar mi 'gyur ba/_/zas sogs don du gnyer ba gang yin
[\[59b\]]
[\[59b.1\]]pa/_/de dag gis ni sbun nas de 'byin ltar/_/de bzhin sems can la yod nyon mongs kyi/_/dri ma dang 'dres rgyal ba'ang ji srid du/_/nyon mongs dri ma 'dres las ma grol ba/_/de srid rgyal mdzad srid gsum 'du mi byed/_/ji ltar sA lu bra bo nas 'bru'i snying po spun las
[\[59b.2\]]ma byung gra ma can/_/legs par ma bsgrubs mi rnams kyis ni spyad bya bza' ba zhim por mi 'gyur ltar/_/de bzhin sems can la yod chos kyi dbang phyug nyon mongs sbubs las ma grol lus/_/nyon mongs bkres pas nyen pa'i 'gro la chos kyi dga' ba'i ro ster 'gyur ba min/_/
[\[59b.3\]]ji ltar rab tu rgyu tshe mi yi gser/_/ljan ljin rul ba'i gnas su lhung gyur pa/_/mi 'jig chos can de ni der de bzhin/_/lo brgya mang po dag tu gnas pa de/_/lha mig rnam dag dang ldan lha yis der/_/mthong nas mi la 'di na yod pa'i gser/_/rin chen mchog 'di
[\[59b.4\]]sbyangs te rin chen gyis/_/bsgrub par bya ba gyis zhes smra ba ltar/_/de bzhin thub pas mi gtsang dang 'dra ba'i/_/nyon mongs su bying sems can yon tan ni/_/gzigs nas nyon mongs 'dam de dag bya'i phyir/_/skye dgu rnams la dam chos chu char 'bebs/_/ji ltar ljan ljin rul
[\[59b.5\]]pa'i gnas su lhung ba'i gser ni lha yis mthong gyur nas/_/kun tu dag par bya phyir mchog tu mdzes pa mi la nan gyis ston pa ltar/_/de bzhin rgyal bas nyon mongs mi gtsang chen por lhung gyur rdzogs sangs rin po che/_/sems can rnams la gzigs nas de dag bya phyir lus
[\[59b.6\]]can rnams la chos ston to/_/ji ltar mi dbul khyim nang sa 'og na/_/mi zad pa yi gter ni yod gyur la/_/mi des de ma shes te gter de yang /_/de la nga 'dir yod ces mi smra ltar/_/de bzhin yid kyi nang chud rin chen gter/_/dri med gzhag dang bsal med chos
[\[59b.7\]]nyid kyang /_/ma rtogs pas na dbul ba'i sdug bsngal ni/_/rnam mang rgyun du skye dgu 'dis myong ngo /_/ji ltar dbul po'i khyim nang du ni rin chen gter chud gyur pa'i mi la ni/_/rin chen gter bdag yod ces rjod par mi byed de ni mi yis shes min ltar/_/de bzhin chos
[\[60a\]]
[\[60a.1\]]gter yid kyi khyim gnas sems can rnams ni dbul po lta bu ste/_/de dag rnams kyis de thob bya phyir 'jig rten du ni drang srong yang dag bstams/_ji ltar a mra la sogs shing 'bras la/_/yod pa'i sa bon myu gu 'jig med chos/_/sa rmos chu
[\[60a.2\]]sogs ldan pa'i ljon shing gi_/rgyal po'i dngos po rim gyis 'grub pa ltar/_/sems can rnams kyi ma rig sogs 'bras kyi/_/pags sbubs nang chud chos khams dge ba yang /_/de bzhin dge ba de de la brten nas/_/rim gyis thub pa'i rgyal po'i dngos por 'gyur/_/
[\[60a.3\]]chu dang nyi ma'i 'od dang rlung dang sa dus nam mkha'i rkyen rnams kyis/_/ta la dang ni a mra'i 'bras spubs gseb nas shing skye ji ltar bar/_/sems can nyon mongs 'bras lpags nang chud rdzogs sangs sa bon myu gu yang /_/de bzhin dge rkyen de dang de las chos mthong 'phel
[\[60a.4\]]bar 'gyur ba yin/_/ji ltar rin chen las byas rgyal ba'i gzugs/_/gos hrul dri ngan gyis ni gtums gyur pa/_/lam gnas lha yis mthong nas grol bya'i phyir/_/lam gnas don de de la smra ba ltar/_/thogs med spyan mnga' rnam pa sna tshogs kyi/_/nyon mongs kyis
[\[60a.5\]]gtums bde gshegs dngos po nyid/_/dud 'gro la yang gzigs nas de bzhin de/_/thar par bya ba'i don du thabs ston mdzod/_/ji ltar rin chen rang bzhin de bzhin gshegs sku dri ngan gos gtums pa/_/lam gnas lha yi mig gis mthong nas thar phyir mi la ston pa ltar/_/de bzhin nyon
[\[60a.6\]]mongs gos hrul gyis gtums 'khor ba'i lam na gnas pa'i khams/_/dud 'gro la yang gzigs nas thar par bya phyir rgyal ba chos ston to/_/ji ltar mi mo gzugs ngan mgon med 'ga'/_/mgon med 'dug gnas su ni 'dug gyur la/_/mngal gyis rgyal po'i dpal
[\[60a.7\]]ni 'dzin byed pas/_/rang lto na yod mi bdag mi shes ltar/_/srid par skye ba mgon med khyim bzhin te/_/ma dag sems can mngal ldan bud med bzhin/_/de la gang zhig yod pas mgon bcas pa/_/dri med khams ni de yi mngal gnas bzhin/_/ji ltar bud med
[\[60b\]]
[\[60b.1\]]lus la dri bcas gos gyon mi sdug gzugs ldan pa/_/sa bdag mngal na gnas kyang mgon med khang par sdug bsngal mchog myong ltar/_/de bzhin bdag rang nang gnas mgon yod gyur kyang mgon med blo ldan pa/_/'gro ba nyon mongs dbang gis yid ma zhi bas sdug
[\[60b.2\]]bsngal gzhi la gnas/_/ji ltar nang gi gser zhun gzugs rgyas pa/_/zhi ba phyi rol sa yi rang bzhin can/_/mthong nas de shes pa dag nang gi gser/_/sbyang phyir phyi rol sgrib pa sel byed ltar/_/rang bzhin 'od gsal dri med rnams kyang ni/_/glo bur bar ni rnam par
[\[60b.3\]]gzigs gyur nas/_/rin chen 'byung gnas lta bu'i 'gro ba rnams/_/sgrib pa dag las sbyong mdzad byang chub mchog_/ji ltar dri med gser 'bar las byas sa yi nang du chud gyur gzugs/_/zhi de rang bzhin mkhas pas rig nas sa dag sel bar byed par ltar/_/de
[\[60b.4\]]bzhin kun mkhyen dag pa'i gser 'dra zhi ba'i yid ni mkhyen gyur nas/_/chos 'chad tshul gyis brdeg spyad sgrub pas sgrib pa dag ni sel bar mdzad/_/pad+ma srog chags bung ba dang /_/sbun pa dang ni mi gtsang sa/_/'bras shun gos hrul bud med kyi/_/mngal dang sa yi sbubs
[\[60b.5\]]na yang /_/sangs rgyas sbrang rtsi snying po bzhin/_/gser bzhin gter bzhin ljon pa bzhin/_/rin chen sku dang 'khor lo yis/_/bsgyur ba bzhin dang gser gzugs bzhin/_/sems can khams kyi nyon mongs sbubs/_/ma 'brel thog ma med pa na/_/
[\[60b.6\]]sems kyi rang bzhin dri med ni/_/thog ma med pa yin par brjod/_/chags dang sdang dang rmongs dang de'i/_/kun ldang drag dang bag chags dang /_/mthong sgom lam spang ma dag dang /_/dag pa'i sa la brten pa yi/_/dri ma rnam dgu pad+ma yi/_/sbubs sogs
[\[60b.7\]]dpe ni rab bstan te/_/nye ba'i nyon mongs sbubs kyi ni/_/dbye ba bye ba mtha' las 'das/_/chags sogs dri ma dgu po 'di/_/mdor bsdus nas ni go rims bzhin/_/pad+ma'i sbubs la sogs pa yi/_/dpe dgu dag gis yang dag bstan/_/dri 'di dag gis byis
[\[61a\]]
[\[61a.1\]]rnams dang /_/dgra bcom slob pa blo ldan rnams/_/rim bzhin bzhi dang gcig dang ni/_/gnyis dang gnyis kyis ma dag nyid/_/ji ltar pad+ma 'dam skyes de/_/mdun du gyur na yid dga' dang /_/phyis nas dga' ba med 'gyur ba/_/'dod
[\[61a.2\]]chags dga' ba de bzhin no/_/ji ltar srog chags sbrang ma ni/_/shin tu 'khrugs te mdung brdeg ltar/_/de bzhin zhe sdang skye bas na/_/snying la sdug bsngal skyed par byed/_/ji lta 'bras sogs snying po ni/_/phyi rol sbun pas bsgribs pa ltar/_/de bzhin snying po'i
[\[61a.3\]]don mthong ba/_/ma rig sgo nga'i sbubs kyis bsgribs/_/ji ltar mi gtsang mi mthun pa/_/de bzhin chags dang bcas rnams kyi/_/'dod pa bsten pa'i rgyu yin phyir/_/kun nas ldang ba mi gtsang 'dra/_/ji ltar nor ni bsgribs pas na/_/mi shes gter mi thob pa
[\[61a.4\]]ltar/_/de bzhin skye la rang byung nyid/_/ma rig bag chags sa yis bsgribs/_/ji ltar myug sogs rim skye bas/_/sa bon shun pa gcod pa ltar/_/de bzhin de nyid mthong ba yis/_/mthong spang rnams ni bzlog par 'gyur/_/'phags pa'i lam dang 'brel
[\[61a.5\]]pa las/_/'jig tshogs snying po bcom rnams kyis/_/bsgom lam ye shes spang bya rnams/_/gos hrul dag dang mtshungs par bstan/_/sa bdun la brten dri ma ni/_/mngal sbubs dri ma dag dang mtshungs/_/mngal sbubs bral 'dra mi rtog pa'i/_/ye shes
[\[61a.6\]]rnam par smin pa bzhin/_/sa gsum rjes 'brel dri ma rnams/_/sa 'dam gos bzhin shes bya ste/_/bdag nyid chen po rdo rje lta'i/_/ting nge 'dzin gyis gzhom bya yin/_/de ltar chags sogs dri ma dgu/_/pad+ma la sogs dag dang mtshungs/_/rang bzhin
[\[61a.7\]]gsum gyis bsdus phyir khams/_/sangs rgyas sogs dang chos mtshungs so/_/'di yi rang bzhin chos sku dang /_/de bzhin nyid dang rigs kyang ste/_/de ni dpe gsum gcig dang ni/_/lnga rnams kyis ni shes par bya/_/chos sku rnam gnyis shes bya ste/_/chos
[\[61b\]]
[\[61b.1\]]dbyings shin tu dri med dang /_/de yi rgyu mthun zab pa dang /_/sna tshogs tshul ni ston pa'o/_/'jig rten 'das phyir 'jig rten na/_/'di la dpe ni mi dmigs pas/_/de bzhin gshegs pa nyid dang khams/_/'dra ba nyid du bstan pa yin/_/phra mo zab mo'i tshul
[\[61b.2\]]bstan ni/_/sbrang rtsi ro gcig pa bzhin te/_/rnam pa sna tshogs tshul bstan ni/_/sna tshogs sbubs snying bzhin shes bya/_/rang bzhin 'gyur ba med pa dang /_/dge dang rnam par dag pa'i phyir/_/de bzhin nyid 'di gser gyi ni/_/gzugs dang mtshungs par
[\[61b.3\]]brjod pa yin/_/gter dang 'bras bu'i shing bzhin du/_/rigs de rnam gnyis shes bya ste/_/thog med rang bzhin gnas pa dang /_/yang dag blang ba mchog nyid do/_/rigs 'di gnyis las sangs rgyas kyi/_/sku gsum thob par 'dod pa yin/_/dang po'i sku ni
[\[61b.4\]]dang po ste/_/gnyis pa yis ni phyi ma gnyis/_/ngo bo nyid sku mdzes pa ni/_/rin chen sku 'drar shes bya ste/_/rang bzhin gyis ni byas min dang /_/yon tan rin chen gter yin phyir/_/chos chen rgyal srid che ldan phyir/_/rdzogs longs 'khor los sgyur bzhin no/_/
[\[61b.5\]]gzugs brnyan gyi ni rang bzhin phyir/_/sprul pa gser gyi gzugs lta bu/_/rang byung rnams kyi don dam de/_/dad pa nyid kyis rtogs bya yin/_/nyi ma'i dkyil 'khor 'od 'bar ba/_/mig med pas ni mthong ba med/_/'di la bsal bya ci yang med/_/gzhag par bya ba
[\[61b.6\]]cung zad med/_/yang dag nyid la yang dag lta/_/yang dag mthong na rnam par grol/_/rnam dbye bcas pa'i mtshan nyid can/_/glo bur dag gis khams stong gi_/rnam dbye med pa'i mtshan nyid can/_/bla med chos kyis stong ma yin/_/sprin dang rmi lam sgyu bzhin
[\[61b.7\]]de dang der/_/shes bya thams cad rnam kun stong pa zhes/_/gsungs nas yang 'dir rgyal rnams sems can la/_/sangs rgyas snying po yod ces ci ste gsungs/_/sems zhum sems can dman la brnyas pa dang /_/yang dag min 'dzin yang dag chos la skur/_/bdag
[\[62a\]]
[\[62a.1\]]cag lhag pa'i skyon lnga gang dag la/_/yod pa de dag de spang don du gsungs/_/yang dag mtha' ni 'dus byas kyis/_/rnam pa thams cad dben pa ste/_/nyon mongs las dang rnam smin don/_/sprin la sogs pa bzhin du brjod/_/nyon
[\[62a.2\]]mongs sprin 'dra bya ba yin/_/las ni rmi lam longs spyod bzhin/_/nyon mongs las kyi rnam par smin/_/phung po sgyu ma sprul pa bzhin/_/sngar ni de ltar rnam bzhag nas/_/slar yang bla ma'i rgyud 'dir ni/_/nyes pa lnga dag spang ba'i phyir/_/khams yod nyid
[\[62a.3\]]ces bstan pa yin/_/'di ltar de ni ma thos par/_/bdag la brnyas pa'i nyes pa yis/_/sems ni zhum pa 'ga' zhig nas/_/byang chub sems ni skye mi 'gyur/_/gang la byang chub sems skyes pas/_/bdag ni mchog ces rlom pa na/_/byang chub sems ma skyes
[\[62a.4\]]pa la/_/dman pa'i 'du shes rab tu 'jug_/de ltar sems pa de la ni/_/yang dag shes pa mi skye ba/_/des na yang dag min 'dzin cing /_/yang dag don ni rig mi 'gyur/_/bcos ma glo bur ba nyid phyir/_/sems can skyon de yang dag min/_/yang dag nyes
[\[62a.5\]]de bdag med pa/_/yon tan rang bzhin dag pa yin/_/yang dag min pa'i nyes 'dzin cing /_/yang dag yon tan skur 'debs pa/_/blo ldan bdag dang sems can la/_/mtshungs mthong byams pa thob mi 'gyur/_/'di ltar de ni thos pa las/_/spro dang ston pa bzhin
[\[62a.6\]]gus dang /_/shes rab ye shes byams chen skye/_/chos lnga skye phyir de las ni/_/kha na ma tho med mtshungs lta/_/skyon med yon tan ldan pa dang /_/bdag dang sems can mtshungs byams las/_/sangs rgyas nyid ni myur du 'thob/_/theg pa chen po rgyud bla ma'i bstan bcos
[\[62a.7\]]dkon mchog gi rigs rnam par dbye ba las/_de bzhin gshegs pa'i snying po'i skabs te dang po'o//_//dag thob bral ba rang bzhin don/_/de brten zab dang rgya che dang /_/bdag nyid chen po de yang ni/_/ji srid dus dang ji lta nyid/_/ngo bo rgyu dang 'bras bu dang /_/
[\[62b\]]
[\[62b.1\]]las dang ldan la 'jug pa dang /_/de rtag bsam mi khyab nyid kyis/_/sangs rgyas sa ni mnyam par gzhag_/rang bzhin 'od gsal zhes brjod gang yin nyi dang mkha' bzhin glo bur gyi/_/nyon mongs shes bya'i sprin tshogs stug po'i sgrib pa yis ni bsgribs
[\[62b.2\]]gyur pa/_/dri med sangs rgyas yon tan kun ldan rtag brtan g.yung drung sangs rgyas nyid/_/de ni chos la mi rtog rnam 'byed ye shes dag la brten nas 'thob/_/sangs rgyas nyid ni dbyer med pa/_/dag pa'i chos kyis rab phye ba/_/nyi ma mkha' bzhin ye shes dang /_/
[\[62b.3\]]spangs pa gnyis kyi mtshan nyid do/_/'od gsal byas min dbyer med par/_/'jug can gang gA'i klung gi ni/_/rdul las 'das phyir sangs rgyas kyi/_/chos rnams kun dang ldan pa nyid/_/rang bzhin gyis ni ma grub dang /_/khyab dang glo bur ba nyid kyis/_/nyon mongs
[\[62b.4\]]shes bya'i sgrib pa der/_/sprin dang 'dra bar brjod pa yin/_/sgrib pa gnyis dang bral ba yi/_/rgyu ni ye shes gnyis yin te/_/mi rtog pa dang de yi ni/_/rjes thob de ni ye shes 'dod/_/dri med chu ldan rim rgyas pad+mas khebs pa'i mtsho bzhin dang /_/sgra gcan kha
[\[62b.5\]]nas thar ba'i zla ba nya ba lta bu dang /_/sprin tshogs nyon mongs dag las grol ba'i nyi ma lta bur ni/_/dri med yon tan ldan phyir 'od zer snang ldan de nyid do/_/thub pa khyu mchog sbrang rtsi snying po dang /_/rin chen gser dang gter dang ljon pa bzhin/_/dri med rin chen bde gshegs
[\[62b.6\]]sku dang ni/_/sa bdag gser gyi gzugs 'dra rgyal ba nyid/_/chu mtsho sogs bzhin 'dod chags sogs/_/glo bur nyon mongs dag pa ni/_/mdor na mi rtog ye shes kyi/_/'bras bu yin par rab tu brjod/_/rnam pa kun gyi mchog ldan pa'i/_/sangs rgyas sku ni nges
[\[62b.7\]]thob pa/_/de ni rjes las thob pa yi/_/ye shes 'bras bu yin par ston/_/'dod chags rdul ni spang phyir dang /_/gdul bya yi ni pad+ma la/_/bsam gtan chu ni 'bab phyir de/_/chu dag rdzing dang mtshungs pa nyid/_/zhe sdang sgra gcan las grol bas/_/snying rje byams
[\[63a\]]
[\[63a.1\]]chen 'od zer gyis/_/'gro ba khyab pa'i phyir na de/_/dri med zla ba nya ba bzhin/_/gti mug sprin las rnam grol ba/_/'gro bar ye shes 'od zer gyis/_/mun pa sel phyir sangs rgyas nyid/_/de ni dri med nyi ma bzhin/_/mi mnyam mnyam pa'i chos phyir dang /_/
[\[63a.2\]]dam chos ro ni sbyin mdzad dang /_/shun pa dang ni bral phyir de/_/bde gshegs sbrang rtsi snying po bzhin/_/dag phyir yon tan rdzas kyis ni/_/dbul ba sel bar byed phyir dang /_/rnam grol 'bras bu 'byin byed phyir/_/gser dang gter dang ljon pa bzhin/_/rin chen chos kyi
[\[63a.3\]]sku phyir dang /_/rkang gnyis bdag po'i mchog phyir dang /_/rin chen gzugs kyi rnam pa'i phyir/_/de ni rin chen rgyal gser bzhin/_/zag pa med khyab 'jig med chos can te/_/brtan zhi rtag pa 'pho med gnas yin no/_/de bzhin gshegs pa mkha' bzhin dag pa yi/_/dbang
[\[63a.4\]]po drug don nyams su myong ba'i rgyu/_/'byung med gzugs don blta dang gtam bzang ni/_/gtsang ma mnyan dang bde gshegs tshul khrims kyi/_/dri gtsang snom dang 'phags chen dam chos ro/_/myang dang ting 'dzin reg bde nyams myong dang /_/rang gi ngo bo nyid kyi zab pa'i tshul/_/
[\[63a.5\]]rtogs pa'i rgyur gyur zhib mor bsams pa na/_/don dam bde mdzad de bzhin gshegs pa ni/_/nam mkha' bzhin du rgyu mtshan rnams dang bral/_/mdor na ye shes gnyis po yi/_/las su 'di ni shes bya ste/_/grol ba'i sku ni rdzogs pa dang /_/chos kyi sku ni sbyong ba'o/_/
[\[63a.6\]]rnam grol chos kyi sku dag ni/_/rnam gnyis rnam gcig shes bya ste/_/zag pa med phyir khyab pa'i phyir/_/'dus ma byas phyir gnas nyid phyir/_/nyon mongs rnams ni bag chags dang /_/bcas pa 'gags phyir zag med de/_/chags med thogs pa med pa'i phyir/_/ye shes
[\[63a.7\]]khyab pa nyid du 'dod/_/gtan du 'jig pa med pa yi/_/rang bzhin yin phyir 'dus ma byas/_/'jig med nyid ni bstan pa ste/_/brtan sogs rnams kyis de bshad do/_/'jig pa rnam bzhir shes bya ste/_/brtan sogs dag las bzlog phyir ro/_/myags dang
[\[63b\]]
[\[63b.1\]]rnam 'gyur chad pa dang /_/bsam mi khyab 'gyur 'pho ba ste/_/de med phyir na brtan zhi dang /_/rtag dang 'pho med shes par bya/_/dri med shes de dkar po yi/_/chos kyi rten yin phyir na gnas/_/ji ltar rgyu min nam mkha' ni/_/gzugs mthong ba dang sgra dang dri/_/ro dang
[\[63b.2\]]reg dang chos rnams ni/_/thos la sogs pa'i rgyu yin ltar/_/de bzhin sku gnyis sgrib med pa'i/_/sbyor bas bstan pa'i dbang don la/_/zag pa med pa'i yon tan dag_/skye ba yi ni rgyu yin no/_/bsam med rtag brtan zhi ba g.yung drung nyid/_/rab tu zhi khyab rtog
[\[63b.3\]]bral nam mkha' bzhin/_/chags med kun tu thogs med rtsub reg spangs/_/lta gzung med dge sangs rgyas dri ma med/_/rnam grol chos kyi sku dag gis/_/rang dang gzhan gyi don bstan te/_/rang gzhan don rten de la ni/_/bsam mi khyab sogs yon tan ldan/_
[\[63b.4\]]thams cad mkhyen pa'i ye shes yul/_/sangs rgyas shes gsum yul min phyir/_/ye shes lus can rnams kyis ni/_/bsam mi khyab par rtogs par bya/_/phra phyir thos pa'i yul min te/_/don dam yin phyir bsam bya'i min/_chos nyid zab phyir 'jig rten pa'i/_/
[\[63b.5\]]bsgom pa la sogs yul ma yin/_/gang phyir gzugs la dmus long bzhin/_/byis pas de sngon mthong ma myong /_/btsas pa'i khyim nas bu chung gis/_/nyi ma'i gzugs bzhin 'phags pas kyang /_/skye dang bral phyir rtag pa ste/_/'gag med phyir na brtan pa yin/_/
[\[63b.6\]]gnyis med phyir de zhi ba ste/_/g.yung drung chos nyid gnas phyir ro/_/rab zhi 'gog pa'i bden pa'i phyir/_/thams cad rtogs phyir khyab pa nyid/_/gnas pa med phyir rtog med de/_/nyon mongs spangs phyir chags pa med/_/shes bya'i sgrib kun dag pa'i phyir/_/thams
[\[63b.7\]]cad du ni thogs pa med/_/gnyis med las su rung ba'i phyir/_/rtsub pa'i reg dang bral ba yin/_/de gzugs med phyir bltar med de/_/mtshan ma med phyir gzung du med/_/dge ba rang bzhin dag pa'i phyir/_/dri med dri ma spangs phyir ro/_/thog ma dbus mtha'
[\[64a\]]
[\[64a.1\]]med cing rnam dbyer med/_/gnyis med gsum bral dri med rnam rtog med/_/chos dbyings rang bzhin gang yin de rtogs pa/_/mnyam par bzhag pa'i rnal 'byor pa yis mthong /_/gzhal med gang gA'i bye ma las 'das pa/_/bsam med mnyam
[\[64a.2\]]med yon tan rnams dang ldan/_/de bzhin gshegs pa'i dri med dbyings de ni/_/bag chags bcas pa'i nyes pa rnam spangs pa'o/_/sna tshogs dam chos 'od zer mnga' ba'i skus/_/'gro ba'i rnam grol don grub la brtson pa/_/mdzad pa yid bzhin nor bu'i rgyal bzhin
[\[64a.3\]]te/_/sna tshogs dngos kyang de yi rang bzhin min/_/'jig rten zhi ba'i lam la 'jug pa dang /_/rab tu smin dang lung ston rgyu yi gzugs/_/gang yin de yang 'dir ni rtag gnas te/_/nam mkha'i khams su gzugs kyi khams bzhin no/_/rang byung rnams kyi
[\[64a.4\]]thams cad mkhyen/_/sangs rgyas nyid ces gang brjod pa/_/mchog tu mya ngan 'das bsam med/_/dgra bcom so so'i bdag gyur pa/_/de dbye zab dang rgya che dang /_/bdag nyid chen po'i yon tan gyi/_/chos kyis rab phye rang bzhin la/_/sogs pa'i sku gsum dag gis
[\[64a.5\]]'jug_/de la sangs rgyas rnams kyi ni/_/ngo bo nyid sku mtshan nyid lnga/_/mdor na yon tan lnga dang ni/_/ldan pa nyid du rig par bya/_/'dus ma byas shing rnam dbyer med/_/mtha' gnyis dag ni rnam par spangs/_/nyon mongs shes bya snyoms 'jug gi_/sgrib gsum
[\[64a.6\]]las ni nges grol te/_/dri med rnam par rtog med dang /_/rnal 'byor rnams kyi yul yin phyir/_/chos dbyings ngo bo nyid kyis ni/_/dag pa'i phyir na 'od gsal ba/_/gzhal med grangs med bsam med pa/_/mnyam med dag pa'i mthar thug pa'i/_/yon tan rnams dang yang
[\[64a.7\]]dag par/_/ngo bo nyid kyi sku ldan te/_rgya che'i phyir dang grangs med phyir/_/rtog ge'i yul ni min phyir dang /_/'ba' zhig bag chags bcas spang phyir/_/gzhal med la sogs go rims bzhin/_/sna tshogs chos la rdzogs longs spyod/_/rang bzhin chos ni snang phyir
[\[64b\]]
[\[64b.1\]]dang /_/thugs rje dag pa'i rgyu mthun pa/_/'gro don rgyun mi 'chad phyir dang /_/rnam par rtog med lhun grub par/_/'dod pa ji bzhin yongs skong phyir/_/yid bzhin nor bu'i rdzu 'phrul gyis/_/rdzogs par longs spyod rnam par gnas/_/brjod ston mdzad rgyun mi
[\[64b.2\]]'chad dang /_/mngon par 'du byed med pa dang /_/de yi ngo bo min ston la/_/'dir ni sna tshogs rnam lngar ston/_/ji ltar tshon ni sna tshogs kyis/_/nor bu de dngos min snang ltar/_/de bzhin 'gro rkyen sna tshogs pas/_/khyab bdag de dngos min par snang /_/thugs rje
[\[64b.3\]]chen pos 'jig rten mkhyen/_/'jig rten kun la gzigs nas ni/_/chos kyi sku las ma g.yos par/_/sprul pa'i rang bzhin sna tshogs kyis/_/skye ba mngon par skye ba dang /_/dga' ldan gnas nas 'pho ba dang /_/lhums su 'jug dang bltams pa dang /_/bzo yi gnas la
[\[64b.4\]]mkhas pa dang /_/btsun mo'i 'khor dgyes rol pa dang /_/nges 'byung dka' ba spyod pa dang /_/byang chub snying por gshegs pa dang /_/bdud sde 'joms dang rdzogs par ni/_/byang chub chos kyi 'khor lo dang /_/mya ngan 'das par gshegs mdzad rnams/_/yongs su
[\[64b.5\]]ma dag zhing rnams su/_/srid pa ji srid gnas par ston/_/mi rtag sdug bsngal bdag med dang /_/zhi ba'i sgra yis thabs mkhyen pas/_/sems can srid gsum skyo bskyed nas/_/mya ngan 'das la rab 'jug mdzad/_/zhi ba'i lam la rab zhugs pa/_/mya ngan 'das thob 'du
[\[64b.6\]]shes can/_/dam chos pad+ma dkar la sogs/_/chos kyi de nyid bstan pa yis/_/de dag sngar 'dzin las bzlog ste/_/thabs dang shes rab yongs bzung bas/_/theg pa mchog la smin mdzad de/_/byang chub mchog tu lung bstan to/_/zab dang mthu ni phun tshogs dang /_/
[\[64b.7\]]byis pa'i don mthun rab 'dren phyir/_/'di dag grangs bzhin zab pa dang /_/rgya che bdag nyid che zhes bya/_/'dir ni dang po chos sku ste/_/phyi ma dag ni gzugs kyi sku/_/nam mkha' la ni gzugs gnas bzhin/_/dang po la ni tha ma gnas/_/rgyu mtha' yas dang sems
[\[65a\]]
[\[65a.1\]]can zad med dang /_/brtse dang 'phrul dang mkhyen dang phun tshogs ldan/_/chos kyi dbang phyug 'chi ba'i bdud bcom dang /_/ngo bo med phyir 'jig rten mgon pos brtag_/lus dang srog dang longs spyod rnams/_/btang nas dam chos 'dzin phyir dang /_/
[\[65a.2\]]sems can kun la phan ba'i phyir/_/dang por dam bcas mthar phyin phyir/_/sangs rgyas nyid ni gtsang ba dang /_/dag pa'i thugs rje rab 'jug phyir/_/rdzu 'phrul rkang pa ston par ni/_/de yis gnas par spyod pa'i phyir/_/mkhyen pas 'khor dang mya ngan 'das/_/gnyis
[\[65a.3\]]su 'dzin las grol ba'i phyir/_/rtag tu bsam yas ting 'dzin gyi/_/bde ba phun sum tshogs ldan phyir/_/'jig rten na ni spyod pa na/_/'jig rten chos kyis gos med phyir/_/'chi med zhi ba'i gnas thob la/_/'chi bdud rgyu ba med pa'i phyir/_/'dus ma byas pa'i
[\[65a.4\]]rang bzhin gyi/_/thub pa gdod nas rab zhi'i phyir/_/rtag pa skyabs med rnams kyi ni/_/skyabs la sogs par 'thad phyir ro/_/dang po yi ni rgyu bdun gyis/_/gzugs kyi sku yi rtag nyid de/_/phyi ma gsum gyis ston pa ni/_/chos kyi sku yi rtag pa nyid/_/ngag yul min
[\[65a.5\]]phyir don dam gyis bsdus phyir/_/rtogs gnas min phyir dpe las 'das pa'i phyir/_/bla na med phyir srid zhis ma bsdus phyir/_/rgyal yul 'phags rnams kyis kyang bsam mi khyab/_/bsam med brjod du med phyir te/_/brjod med don dam yin phyir ro/_/don dam
[\[65a.6\]]brtag bya min phyir te/_/brtag min rjes dpag bya min phyir/_/dpag min bla na med pa'i phyir/_/bla na med pa ma bsdus phyir/_/ma bsdus gnas pa med phyir te/_/yon tan skyon rtog med phyir ro/_/rgyu lnga dag gis phra ba'i phyir/_/chos sku bsam mi khyab pa ste/_/drug
[\[65a.7\]]pas de yi dngos min phyir/_/gzugs sku bsam mi khyab pa'o/_/bla med ye shes thugs rje che sogs yon tan gyis/_/yon tan pha rol byon pa'i rgyal ba bsam mi khyab/_/des na rang byung rnams kyi tha ma'i tshul 'di ni/_/drang srong chen po dbang thob rnams kyis kyang rig min/_/
[\[65b\]]
[\[65b.1\]]theg pa chen po rgyud bla ma'i bstan bcos dkon mchog gi rigs rnam par dbye ba las/_byang chub kyi skabs te gnyis pa'o//_//rang don gzhan don don dam sku dang ni/_/de la brten pa kun rdzob sku nyid de/_/bral dang rnam par smin pa'i 'bras bu ni/_/yon tan
[\[65b.2\]]dbye ba drug cu bzhi 'di dag_/bdag nyid kyi ni 'byor pa'i gnas/_/dam pa'i don gyi sku yin te/_/drang srong rnams kyi brda yi sku/_/pha rol phun sum tshogs pa'i gnas/_/dang po'i sku ni stobs la sogs/_/bral ba'i yon tan rnams dang ldan/_/gnyis pa skyes bu
[\[65b.3\]]chen po'i mtshan/_/rnam smin yon tan dag dang ldan/_/stobs nyid ma rig sgrib la rdo rje bzhin/_/mi 'jigs nyid ni 'khor du seng ge bzhin/_/de bzhin gshegs pa ma 'dres mkha' bzhin te/_/thub pa'i bstan pa rnam gnyis chu zla bzhin/_/gnas dang gnas
[\[65b.4\]]min las rnams kyi/_/rnam smin dang ni dbang po dang /_/khams rnams dang ni mos pa dang /_/kun 'gro'i lam dang bsam gtan sogs/_/nyon mongs dri ma med pa dang /_/gnas ni rjes su dran pa dang /_/lha yi mig dang zhi ba dag_/mkhyen pa'i stobs ni rnam pa
[\[65b.5\]]bcu/_/gnas dang gnas min rnam smin khams dang 'gro ba'i mos pa sna tshogs dang /_/nyon mongs rnam byang dbang po'i tshogs dang sngon gnas rjes su dran pa dang /_/lha yi mig dang zag pa zad tshul mi shes go cha rtsig brtan dang /_/shing rnams 'bigs dang 'jig dang gcod
[\[65b.6\]]phyir stobs gang yin pa rdo rje bzhin/_/chos sku rdzogs par byang chub dang /_/gegs ni 'gog par byed pa dang /_/lam ston pa dang 'gog ston la/_/mi 'jigs pa ni rnam pa bzhi/_/bdag gzhan shes bya'i dngos po rnam kun shes dang shes mdzad phyir/_/spang dngos spangs dang
[\[65b.7\]]spong mdzad phyir dang brten bya bsten pa'i phyir/_/thob bya bla med shin tu dri med thob dang thob mdzad phyir/_/rang gzhan don ldan gsung phyir drang srong gang du'ang thogs pa med/_/ri dgas dbang po ji ltar nags mthar rtag 'jig med/_/ri dgas rnams la skrag pa med par
[\[66a\]]
[\[66a.1\]]rgyu ba ltar/_/de bzhin tshogs nang thub pa'i dbang po seng ge yang /_/legs gnas ltos med brtan pa'i rtsal dang ldan par gnas/_/'khrul dang ca co mi mnga' ste/_/ston la dran pa nyams mi mnga'/_/mnyam par ma bzhag thugs mi mnga'/_/
[\[66a.2\]]'du shes sna tshogs kyang mi mnga'/_/ma brtags btang snyoms mi mnga' ste/_/'dun dang brtson 'grus dran pa dang /_/shes rab rnam grol rnam grol gyi/_/ye shes gzigs pa nyams mi mnga'/_/las rnams ye shes sngon 'gro dang /_/dus la ye shes sgrib pa med/_/
[\[66a.3\]]de ltar bco brgyad 'di dang gzhan/_/ston pa'i ma 'dres yon tan yin/_/'khrul dang ca co bsnyel dang thugs g.yo tha dad kyi ni 'du shes dang /_/ngang gi btang snyoms drang srong la med 'dun pa dang ni brtson 'grus dang /_/dran pa rnam dag dri med shes rab rtag tu rnam par grol
[\[66a.4\]]ba dang /_/shes bya'i don kun gzigs pa grol ba'i ye shes las ni nyams ming /_/gang gi las gsum thams cad ye shes sngon 'gro'i rjes su 'jug pa dang /_/dus gsum rtag tu thogs pa med pa mkhyen pa rgya chen 'jug pa ste/_/gang rtogs 'gro bar 'jigs med dam
[\[66a.5\]]chos 'khor lo chen po rab bskor ba/_/thugs rje chen po dang ldan rgyal ba nyid de sangs rgyas rnams kyis brnyes/_/sa sogs la yod chos gang yin pa'i chos nyid de ni nam mkha'i min/_/nam mkha'i mtshan nyid sgrib med la sogs mtshan nyid gang de gzugs la med/_/sa chu me rlung
[\[66a.6\]]nam mkha' mtshungs pa 'jig rten dag na thun mong ste/_/ma 'dres nyid ni rdul phran tsam yang 'jig rten dag na thun mong min/_/legs gnas 'khor lo'i mtshan pa dang /_/yangs shing zhabs long mi mngon dang /_/sor mo ring dang phyag zhabs ni/_/dra ba yis ni 'brel pa dang /_/
[\[66a.7\]]pags 'jam gzhon sha can legs nyid/_/sku ni bdun dag mtho ba dang /_/byin pa e na ya 'dra gsang /_/glang po bzhin du sbubs su nub/_/ro stod seng ge 'dra ba dang /_/thal gong bar med rgyas pa dang /_/dpung mgo legs zlum phyag 'jam zhing /_/zlum zhing mtho
[\[66b\]]
[\[66b.1\]]dman med pa dang /_/phyag ring yongs su dag pa'i sku/_/'od kyi dkyil 'khor dang ldan dang /_/mgrin pa dri med dung 'dra dang /_/'gram pa ri dgas rgyal po 'dra/_/tshems ni bzhi bcu mnyam pa dang /_/rab dag tshems thags bzang ba dang /_/rnam dag tshems mnyam
[\[66b.2\]]nyid dang ni/_/mche ba rab mchog dkar ba nyid/_/ljags ring mtha' med bsam med pa/_/ro bro ba yi mchog nyid dang /_/rang byung ka la ping ka yi/_/sgra dang tshangs pa'i dbyangs nyid dang /_/spyan bzang ut+pal khyu mchog rdzi 'dra dang /_/zhal mdzes dri med mdzod spu
[\[66b.3\]]dkar ldan dang /_/gtsug tor dbu ldan dag cing srab pa dang /_/pags pa gser gyi mdog 'dra sems can mchog_/ba spu legs phra 'jam zhing re re nas/_/sku yi gyen du g.yas phyogs 'khyil pa dang /_/dbu skra dri med rin chen mthon mthing bzhin/_/n+ya gro rdzogs pa'i
[\[66b.4\]]ljon shing dkyil 'khor 'dra/_/kun tu bzang po dpe med drang srong che/_/sred med bu yi stobs mnga' mkhregs pa'i sku/_/bsam mi khyab par sum cu rtsa gnyis po/_/'di dag ston pas mi dbang mtshan du gsungs/_/ji ltar sprin med mkha' yi zla ba'i gzugs/_/ston
[\[66b.5\]]ka'i chu sngon mtshor ni mthong ba ltar/_/de bzhin rgyal sras tshogs kyi khyab bdag gzugs/_/rdzogs sangs dkyil 'khor nang du mthong bar 'gyur/_/yon tan drug cu rtsa bzhi po/_/'di dag so sor rgyu bcas te/_/go rims ji bzhin rin chen gyi/_/mdo yi rjes 'brang
[\[66b.6\]]shes par bya/_/mi phyed pa dang mi zhan dang /_/mtshungs pa med phyir g.yo med phyir/_/rdo rje seng ge mkha' dag pa'i/_/chu yi zla ba'i dpes bstan to/_/stobs sogs rnams las stobs drug dang /_/gsum dang gcig gis rim pa bzhin/_/shes bya snyoms par 'jug
[\[66b.7\]]pa dang /_/bag chags bcas pa kun bsal bas/_/go cha rtsig pa shing bzhin du/_/phug dang bshig dang bcad phyir ro/_/brling dang snying brtan mi phyed pas/_/drang srong stobs ni rdo rje 'dra/_/gang phyir brling ba snying po'i phyir/_/gang phyir snying po brtan pa'i phyir/_/
[\[67a\]]
[\[67a.1\]]gang phyir brtan pa mi phyed phyir/_/mi phyed phyir na rdo rje bzhin/_/'jigs pa med phyir ltos med phyir/_/brtan phyir rtsal ni phun tshogs pas/_/thub pa seng ge seng ge bzhin/_/'khor gyi tshogs su 'jigs mi mnga'/_/kun mngon mkhyen pas gang
[\[67a.2\]]las kyang /_/'jigs med par ni rnam par gnas/_/dag pa'i sems can dang yang bdag_/mi mnyam gzigs phyir ltos pa med/_/thugs ni chos rnams thams cad la/_/rtse gcig phyir na brtan pa nyid/_/mchog tu ma rig bag chags kyi/_/sa las brgal
[\[67a.3\]]phyir rtsal ldan no/_/'jig rten nyan thos mtha' gcig tu/_/spyod dang blo ldan rang byung rnams/_/gong nas gong du blo dag ni/_/phra phyir dpe ni rnam pa lnga/_/'jig rten kun gyi nyer 'tsho'i phyir/_/sa chu me rlung rnams dang mtshungs/_/'jig rten 'jig rten 'das pa
[\[67a.4\]]yi/_/mtshan nyid las 'das nam mkha' bzhin/_/de dag yon tan sum cu ni/_/gnyis 'di chos skus rab phye ste/_/nor bu rin chen 'od mdog dang /_/dbyibs bzhin dbye ba med phyir ro/_/mthong na tshim byed yon tan gang /_/sum cu rtsa gnyis zhes bya ba/_/sprul
[\[67a.5\]]pa chos la rdzogs par ni/_/longs spyod rdzogs sku gnyis la brten/_/dag las ring dang nye rnams las/_/'jig rten rgyal ba'i dkyil 'khor du/_/chu dang nam mkha' zla gzugs bzhin/_/de mthong ba ni rnam pa gnyis/_/theg pa chen po rgyud bla ma'i bstan bcos
[\[67a.6\]]dkon mchog gi rigs rnam par dbye ba las/_yon tan gyi skabs te gsum pa'o//_//gdul bya'i khams dang 'dul ba'i thabs dang ni/_/gdul bya'i khams kyi gdul bya'i bya ba dang /_/de yi yul dang dus su gshegs pa la/_/khyab bdag rtag tu
[\[67a.7\]]lhun gyis grub par 'jug_/yon tan rin chen mchog tshogs dang ldan ye shes chu mtsho bsod nams ye shes nyi 'od can/_/theg pa ma lus nges par bsgrubs te mtha' dang dbus med rgya chen nam mkha' ltar khyab pa/_/sangs rgyas nyid ni yon tan dri ma med gter sems can
[\[67b\]]
[\[67b.1\]]kun la khyad med rnam gzigs nas/_/nyon mongs shes bya'i sprin gyi dra ba sangs rgyas rnams kyi thugs rje'i rlung gis rnam par gtor/_/gang zhig gang gis gdul ba yi/_/bya gang gang du gang gi tshe/_/de yi rnam rtog skye med phyir/_/thub pa rtag tu lhun gyis grub/_/
[\[67b.2\]]gdul bya'i khams ni gang zhig gi_/gdul ba'i thabs mang gang gang gis/_/gdul bya'i bya gang gang du ni/_/gang tshe yul dang dus de dag_/nges 'byin de yi ston pa dang /_/de 'bras de yi yongs 'dzin dang /_/de sgrib de gcod rkyen la ni/_/rnam par rtog
[\[67b.3\]]pa med phyir ro/_/nges par 'byin pas bcu ste/_/tshogs gnyis dag ni de yi rgyu/_/de 'bras byang chub mchog yin te/_/byang chub sems can yongs su 'dzin/_/de sgrib mtha' yas nyon mongs dang /_/nye ba'i nyon mongs bag chags so/_/dus kun du ni de
[\[67b.4\]]'joms pa'i/_/rkyen ni thugs rje chen po yin/_/gnas drug po ni 'di dag rnams/_/go rims ji bzhin rgya mtsho dang /_/nyi ma dang ni nam mkha'i gter/_/sprin dang rlung bzhin shes par bya/_/shes chu yon tan rin chen dang /_/ldan phyir sa rnams rgya mtsho bzhin/_/
[\[67b.5\]]sems can thams cad nyer 'tsho'i phyir/_/tshogs gnyis dag ni nyi ma bzhin/_/rgya che mtha' dang dbus med phyir/_/byang chub nam mkha'i khams bzhin no/_/yang dag rdzogs sangs chos nyid phyir/_/sems can khams ni gter dang 'dra/_/glo bur khyab dang ma grub
[\[67b.6\]]phyir/_/de yi nyon mongs sprin tshogs bzhin/_/de 'thor bar ni nyer gnas phyir/_/thugs rje mi bzad rlung dang 'dra/_/gzhan gyi dbang gis nges 'byung dang /_/bdag dang sems can mtshungs gzigs dang /_/mdzad pa yongs su ma rdzogs phyir/_/'khor ba srid
[\[67b.7\]]du mdzad mi 'chad/_/brgya byin rnga sprin tshangs pa dang /_/nyi ma nor bu rin chen bzhin/_/de bzhin gshegs pa sgra brnyan bzhin/_/nam mkha' dang ni sa bzhin no/_/ji ltar baiDUr dag pa yi/_/rang bzhin sa steng 'dir 'gyur te/_/dag phyir lha yi dbang po der/_/
[\[68a\]]
[\[68a.1\]]lha yi bu mo'i tshogs dang bcas/_/rnam par rgyal ba'i khang bzang dang /_/lha gnas de las gzhan dag dang /_/de yi gzhal yas sna tshogs dang /_/lha rdzas rnam mang de mthong ngo /_/de nas skyes pa bud med tshogs/_/sa yi steng na gnas pa
[\[68a.2\]]rnams/_/snang ba de ni mthong gyur te/_/nged kyang ring por mi thogs par/_/lha dbang 'di 'drar gyur cig ces/_/de 'dra'i smon lam 'debs byed cing /_/de thob don du dge ba ni/_/yang dag blangs te gnas par gyur/_/de dag dge ba'i las des ni/_/'di snang tsam
[\[68a.3\]]zhes de lta bur/_/shes pa med kyang sa steng nas/_/'phos te lha ru skye bar 'gyur/_/snang ba de ni shin tu yang /_/rtog pa med cing g.yo ba med/_/de lta mod kyi sa steng na/_/don chen gyis ni nye bar gnas/_/de bzhin dad sogs dri med can/_/dad sogs yon
[\[68a.4\]]tan bsgom pa yi/_/rang sems la snang rdzogs sangs rgyas/_/mtshan dang dpe byad ldan pa dang /_/'chag pa dang ni bzhengs pa dang /_/bzhugs pa dang ni gzims pa dang /_/spyod lam sna tshogs mdzad pa can/_/zhi ba'i chos ni gsung ba dang /_/mi gsung mnyam
[\[68a.5\]]par bzhag gyur pa/_/cho 'phrul rnam pa sna tshogs dag_/mdzad pa gzi mdangs chen po can/_/sems can rnams kyis mthong bar 'gyur/_/de mthong nas kyang 'dod ldan pa/_/sangs rgyas nyid ces rab sbyor te/_/de rgyu yang dag blangs nas ni/_/'dod pa'i go 'phang thob
[\[68a.6\]]par byed/_/snang ba de ni shin tu yang /_/rtog med g.yo ba med pa nyid/_/de lta na yang 'jig rten na/_/don chen pos ni nye bar gnas/_/'di ni rang sems snang ba zhes/_/so so'i skye bos mi shes mod/_/de lta na yang gzugs mthong ste/_/de dag la ni don yod
[\[68a.7\]]'gyur/_/rim gyis de mthong la brten nas/_/theg pa 'di la gnas pa rnams/_/nang gi dam pa chos sku ni/_/ye shes mig gis mthong bar 'gyur/_/ji ltar sa kun nyam nga'i gnas gzhan dang bral dri med bai DUr+ya/_/gsal mdzes nor bu'i yon tan dri bral dpal
[\[68b\]]
[\[68b.1\]]ldan steng ni mnyam gyur te/_/dag phyir der ni lha dag sna tshogs lha dbang lha yi gzugs shar ste/_/rim gyis sa yi yon tan bral phyir de ni slar yang mi snang 'gyur/_/de dngos thob phyir bsnyen gnas brtul zhugs nges par sbyin sogs la phyogs pa/_/bud
[\[68b.2\]]med skyes tshogs smon pa'i sems kyis me tog la sogs 'thor ba ltar/_/dag pa baiDUr+ya 'dra'i sems la snang ba'i thub dbang thob bya'i phyir/_/rab dga'i sems ldan rgyal ba'i sras rnams de bzhin sems rab skyed par byed/_/ji ltar baiDUr sa gzhi gtsang ma la/_/
[\[68b.3\]]lha dbang lus kyi gzugs brnyan snang ba ltar/_/de bzhin 'gro sems gzhi gtsang ma la/_/thub pa'i dbang po'i sku yi gzugs brnyan 'char/_/'gro bar gzugs brnyan 'char nub rnyog med dang /_/rnyog pa'i rang sems rab 'jug dbang gis 'jug_/ji ltar
[\[68b.4\]]'jig rten dag na gzugs snang ltar/_/de bzhin yod dang zhig ces de mi lta/_/ji ltar lha nang lha rnams kyi/_/sngon gyi dkar po'i mthu yis ni/_/'bad dang gnas dang yid gzugs dang /_/rnam par rtog pa med bzhin du/_/mi rtag sdug bsngal bdag med dang /_/
[\[68b.5\]]zhi ba'i sgra yis bag med pa'i/_/lha rnams thams cad yang dang yang /_/chos kyi rngas ni skul byed ltar/_/de bzhin khyab bdag 'bad sogs dang /_/bral yang 'gro ba ma lus pa/_/sangs rgyas gsung gis khyab mdzad de/_/skal ldan rnams la chos ston to/_/ji
[\[68b.6\]]ltar lha nang lha rnams kyi/_/rnga sgra rang gi las las byung /_/de bzhin 'jig rten thub pa'i chos/_/gsung ba rang gi las las byung /_/'bad nas lus dang sems bral ba'i/_/sgra de ji ltar zhi sgrub ltar/_/de bzhin 'bad sogs dang bral ba'i/_/chos de zhi bsgrub
[\[68b.7\]]par byed/_/ji ltar lha yi grong na rnga sgra'i rgyus byung mi 'jigs sbyin pa ni/_/nyon mongs g.yul du 'jug tshe lha min dpung rgyal rtsed mo sal ba ltar/_/de bzhin 'jig rten dag na bsam gtan gzugs med la sogs rgyus byung ba/_/sems can nyon mongs sdug
[\[69a\]]
[\[69a.1\]]bsngal rab 'joms zhi ba bla med lam tshul brjod/_/gang phyir skye kun pha nyid dang /_/phan bde cho 'phrul gsum ldan pa/_/de phyir thub dbyangs lha rdzas kyi/_/sil snyan rnams las khyad par 'phags/_/lhar ni rnga yi sgra chen po/_/sar
[\[69a.2\]]gnas rnams kyi rnar mi 'gro/_/sangs rgyas rnga sgra 'khor ba yi/_/sa 'og 'jig rten dag tu 'gro_/lhar ni lha yi sil snyan bye ba mang /_/'dod me mngon par 'phel ba'i don du sgrog_/thugs rje'i bdag nyid rnams kyi dbyangs gcig kyang /_/sdug bsngal
[\[69a.3\]]me rab zhi ba'i don du 'jug_/lhar ni mdzes shing yid 'ong sil snyan sgra/_/sems kyi rgod pa 'phel bar 'gyur ba'i rgyu/_/thugs rje'i bdag nyid de bzhin gshegs pa'i gsung /_/ting 'dzin sems gtod bsam pa skul byed nyid/_/mdor na ma
[\[69a.4\]]lus 'jig rten khams su yang /_/lha dang sa gnas bde ba'i rgyu gang yin/_/de ni ma lus 'jig rten khyab snang ba/_/dbyangs nyid la ni rab tu brten par brjod/_/ji ltar rna ba dang bral bas/_/phra mo'i sgra ni mi myong zhing /_/thams cad lha yi rna bar yang /_/
[\[69a.5\]]rna lam du ni mi 'gro bzhin/_/de bzhin chos phra mchog tu ni/_/zhib mo'i ye shes spyod yul yang /_/nyon mongs med yid 'ga' zhig gi_/rna ba'i lam du 'gyur ba yin/_/ji ltar dbyar gyi dus na sprin/_/lo tog phun sum tshogs pa'i rgyu/_/chu yi phung po
[\[69a.6\]]'bad med par/_/sa la rgyun du 'bebs pa ltar/_/de bzhin thugs rje'i sprin las ni/_/rgyal ba'i dam chos chu yi char/_/'gro ba'i dge ba'i lo tog rgyu/_/rnam par rtog pa med par 'bebs/_/ji ltar 'jig rten dge ba'i lam 'jug na/_/rlung skyes chu char sprin
[\[69a.7\]]gyis 'bebs pa ltar/_/de bzhin brtse rlung 'gro dge mngon 'phel phyir/_/sangs rgyas sprin las dam chos char pa 'bebs/_/srid la mkhyen dang brtse chen 'gyur ba dang /_/mi 'gyur mi gos nam mkha'i dkyil gnas pa/_/ting 'dzin gzungs chu dri med snying
[\[69b\]]
[\[69b.1\]]po can/_/thub dbang sprin ni dge ba'i lo tog rgyu/_/ji ltar bsil dang zhim dang 'jam pa dang /_/yang ba'i chu ni sprin de las thon pa/_/sa la ba tsha la sogs gnas 'brel bas/_/shin tu mang po'i ror ni 'gyur ba bzhin/_/de bzhin 'phags pa'i yan lag brgyad
[\[69b.2\]]chu'i char/_/rab yangs brtse sprin snying po las thon pa/_/'gro ba'i rgyud kyi gnas kyi dbye ba las/_/rnam pa mang po'i ro dang ldan par 'gyur/_/theg pa mchog la dang ba dang /_/bar ma dang ni sdang ba yi/_/phung po gsum ni mi dag dang /_/rma bya dang ni yi dgas 'dra/_/
[\[69b.3\]]dpyid mthar sprin med pa ni mi dang mkha' mi rgyu ba'i bya dag dang /_/dbyar tshes la char babs pa na yi dgas dag ni sdug pa ltar/_/snying rje'i sprin tshogs dag gis chos chu byung dang ma byung ba las kyang /_/chos 'dod pa dang chos la sdang ba'i 'jig rten dag na dpe de nyid/_/
[\[69b.4\]]thigs pa rags 'bebs rdo tshan dang ni rdo rje'i me ni 'bebs pa na/_/srog chags phra dang ri sul song ba dag la ji ltar sprin ltos med/_/phra dang rgya chen rigs pa'i tshul gyis mkhyen pa dang ni brtse ba'i sprin/_/nyon mongs dag 'gyur bdag lta'i bag nyal dag la rnam
[\[69b.5\]]kun ltos pa med/_/'khor ba'i skye 'chi thog ma med der 'gro ba'i lam ni rnam pa lnga/_/mi gtsang ba la dri zhim med bzhin 'gro lnga dag na bde ba med/_/de yi sdug bsngal rtag tu mes mtshon rgya tsha la sogs reg skyes bzhin/_/thugs rje'i sprin las dam chos char chen
[\[69b.6\]]der bzhi byed rab tu 'bebs/_/lha la 'chi 'pho mi la yongs tshol sdug bsngal zhes byar rtogs pa'i phyir/_/shes rab ldan pa lha mi'i dbang phyug mchog la'ang mngon par 'dod med de/_/shes rab dang ni de bzhin gshegs pa'i gsung rab dad pa'i rjes 'brangs la/_/
[\[69b.7\]]'di ni sdug bsngal 'di rgyu 'di ni 'gog ces shes pas mthong phyir ro/_/nad ni shes bya nad kyi rgyu ni spang bya la/_/bde gnas thob bya sman ni bsten par bya ba ltar/_/sdug bsngal rgyu dang de 'gog pa dang de bzhin lam/_/shes bya spang bya reg par bya zhing bsten par bya/_/ji ltar tshangs
[\[70a\]]
[\[70a.1\]]pa tshangs pa yi/_/gnas nas 'phro ba med bzhin du/_/lha yi gnas ni thams cad du/_/snang ba 'bad med ston pa ltar/_/de bzhin thub pa chos sku las/_/bskyod pa med par khams kun du/_/skal ldan rnams la 'bad med par/_/
[\[70a.2\]]sprul pa dag ni ston par mdzad/_/ji ltar tshangs rtag gzhal yas khang na mi g.yo 'dod khams zhugs pa de/_/lha rnams kyis mthong de mthong de yang yul la dga' ba spong byed ltar/_/de bzhin bde gshegs chos kyi sku las mi bskyod 'jig rten khams kun du/_/
[\[70a.3\]]skal ldan gyis mthong de mthong de yang rtag tu dri ma kun sel byed/_/sngon gyi rang nyid smon lam dang /_/lha rnams kyi ni dge ba'i mthus/_/ji ltar tshangs pa 'bad med snang /_/rang byung sprul sku de bzhin no/_/'pho dang lhums 'jug bltams dang yab kyi khab gshegs
[\[70a.4\]]dang /_/dges rol pa dang dban par spyod dang bdud bcom dang /_/byang chub che brnyes zhi ba'i grong du lam ston dag_/bstan nas thub pa skal med mig gi lam mi 'gyur/_/ji ltar nyi mas gdungs pa'i dus gcig tshe nyid la/_/pad sogs rgyas dang ku mu ta ni rab zum pa/_/chu skyes bye dang
[\[70a.5\]]zum pa'i yon tan skyon dag la/_/nyi ma rtog med 'dir ni 'phags pa'i nyi de bzhin/_/ji ltar nyi ma rtog med par/_/rang 'od cig car spros pa yis/_/pad+ma rgyas par byed pa dang /_/gzhan dag smin par byed pa ltar/_/de bzhin de bzhin gshegs pa yi/_/nyi ma dam chos 'od zer dag_/_
[\[70a.6\]]gdul bya'i skye bo'i pad+ma la/_/rnam par rtog pa med par 'jug_/chos dang gzugs kyi sku dag gis/_/byang chub snying po mkhar shar ba'i/_/kun mkhyen nyi ma 'gro bar ni/_/ye shes 'od zer spro bar mdzad/_/gang phyir gdul bya dag pa yi/_/chu yi snod ni thams cad la/_/bde gshegs nyi
[\[70a.7\]]ma'i gzugs brnyan ni/_/dpag tu med pa cig car 'char/_/rtag tu thams cad la khyab pa'i/_/chos dbyings nam mkha'i dkyil du ni/_/sangs rgyas nyi ma gdug bya yi/_/ri la ji ltar 'os par 'bab/_/ji ltar rgya chen 'od zer stong ldan nyi shar 'di/_/'jig rten kun du snang bar byas nas
[\[70b\]]
[\[70b.1\]]rim gyis ni/_/mchog dang bar ma dman pa'i ri la 'bab de bzhin/_/rgyal ba'i nyi ma sems can tshogs la rim gyis 'bab/_/zhing kun nam mkha'i mthil spro nyi ma la med la/_/mi shes mun bkab shes bya'i don ston pa yang min/_/thugs rje'i bdag nyid sna tshogs mdog
[\[70b.2\]]bkye'i 'od tshogs kyis/_/gsal ba dag ni 'gro la shes bya'i don ston mdzad/_/sangs rgyas grong du gshegs tshe mig dang mi ldan pa yi skye bo rnams/_/mthong zhing don med tshogs bral don de mthong ba las ni myong ba dang /_/gti mug gis ldongs srid pa'i mtshor lhung lta ba'i
[\[70b.3\]]mun pas bsgribs pa rnams/_/sangs rgyas nyi ma'i 'od kyis blo snang ma mthong ba yi gnas mthong 'gyur/_/ji ltar yid bzhin nor bu ni/_/rtog pa med kyang cig car du/_/spyod yul gnas pa rnams kyi ni/_/bsam kun so sor rdzogs byed ltar/_/de bzhin sangs rgyas yid bzhin la/_/brten
[\[70b.4\]]nas bsam pa tha dad rnams/_/sna tshogs chos ni thos gyur kyang /_/de ni de la rnam mi rtog_/ji ltar nor bu rin chen rtog med 'dod pa'i nor/_/'bad pa med par gzhan pa dag la rab ster ltar/_/de bzhin thub pa 'bad med ji ltar 'os par ni/_/gzhan gyi don du srid pa ji srid rtag tu bzhugs/_/gang
[\[70b.5\]]phyir rgya mtsho sa 'og gnas de la 'dod pas/_/ji ltar nor bu bzang po 'gro 'dir rab rnyed dka'/_/de bzhin 'gro ba shin tu skal ngan nyon mongs zin/_/yid 'dir bde gshegs mthong ba rnyed dkar shes par bya/_/ji ltar sgra brnyan gyi ni sgra/_/gzhan gyi rnam rig las byung ba/_/rnam rtog med
[\[70b.6\]]cing bzo med la/_/phyi dang nang na mi gnas ltar/_/de bzhin de bzhin gshegs pa'i gsung /_/gzhan gyi rnam rig las byung ba/_/rnam par rtog med bzo med cing /_/phyi dang nang na gnas ma yin/_/cung zad med cing snang ba med/_/dmigs pa med cing rten med la/_/mig gi lam las rab 'das pa/_/
[\[70b.7\]]gzugs med bstan du med pa yi/_/mkha' la ji ltar mtho dang dma'/_/mthong yang de ni de lta min/_/de bzhin thams cad sangs rgyas la/_/mthong yang de ni de lta min/_/ji ltar sa las skye ba kun/_/rtog med sa la brten nas ni/_/'phel dang brten dang yangs 'gyur ltar/_/de bzhin
[\[71a\]]
[\[71a.1\]]rdzogs pa'i sangs rgyas sa/_/rnam rtog med pa la brten nas/_/'gro ba'i dge ba'i rtsa ba rnams/_/ma lus par ni 'phel bar 'gyur/_/'bad rtsol med par bya ba 'ga'/_/byed pa mthong med de bas na/_/gdul bya'i the tshom bcad pa'i phyir/_/dpe rnams dgu ni bstan
[\[71a.2\]]pa yin/_/gang du dpe dgu po 'di dag_/rgyas par rab tu bstan gyur pa/_/mdo sde yi ni ming nyid kyis/_/de yi dgos pa bstan pa nyid/_/thos pa las byung shes pa yi/_/snang ba rgya chen 'dis brgyan pa'i/_/blo ldan myur du sangs rgyas kyi/_/spyod yul kun la 'jug par 'gyur/_/de don baiDUr
[\[71a.3\]]brgya byin gyi/_/gzugs brnyan la sogs dpe dag ni/_/rnam dgu brjod pa de la ni/_/de yi bsdus don nges par bzung /_/ston dang gsung dang khyab pa dang /_/sprul dang ye shes spro ba dang /_/thugs gsung sku yi gsang ba dang /_/thugs rje'i bdag nyid thob pa nyid/_/'bad
[\[71a.4\]]rtsol rgyun kun rab zhi ba/_/rnam par rtog pa med pa'i thugs/_/dri med baiDUr brgya byin gyi/_/gzugs brnyan shar ba la sogs bzhin/_/'bad rtsol zhi ba dam bcas te/_/rtog med thugs ni gtan tshigs so/_/rang bzhin don ni grub don du/_/dpe ni brgya byin gzugs
[\[71a.5\]]sogs yin/_/'dir ni skabs don 'di yin te/_/ston pa la sogs rnam dgu ni/_/ston pa skye 'chi dang bral ba/_/'bad pa med par rab 'jug pa'o/_/gang zhig brgya byin rnga dang sprin bzhin dang /_/tshangs nyid rin chen yid bzhin nor rgyal bzhin/_/sgra brnyan nam
[\[71a.6\]]mkha' sa bzhin srid pa'i bar/_/'bad med gzhan don mdzad de rnal 'byor rig_/rin chen lha dbang snang zhing ston pa ste/_/legs par 'doms mdzad lha yi rnga dang 'dra/_/khyab bdag mkhyen dang brtse chen sprin tshogs ni/_/mtha' yas 'gro ba srid rtse'i bar du khyab/_/tshangs
[\[71a.7\]]bzhin zag med gnas las mi bskyod par/_/sprul pa rnam pa du ma rab tu ston/_/nyi bzhin ye shes snang ba rab spro gang /_/rnam dag rin chen yid bzhin nor 'dra'i thugs/_/rgyal ba rnams kyi gsung de brag ca bzhin du yi ge med/_/sku ni nam mkha' lta bur khyab dang gzugs med
[\[71b\]]
[\[71b.1\]]rtag pa nyid/_/sa gzhi 'gro ba'i dkar po'i chos kyi sman rnams ma lus pa'i/_/rnam pa kun tu gzhir gyur pa ni sangs rgyas sa yin no/_/dag pa be+e DUr+ya 'dra yi/_/sems la sangs rgyas mthong ba'i rgyu/_/de dag sa ni mi zlog pa'i/_/dad pa'i dbang po brtas pa
[\[71b.2\]]nyid/_/dge ba skye dang 'jig pas na/_/sangs rgyas gzugs ni skye dang 'jig_/brgya byin bzhin du thub pa ni/_/chos kyi sku yi skye 'jig med/_/de bzhin du ni 'bad med par/_/skye med 'gag med chos sku las/_/srid pa ji srid gnas bar du/_/ston pa la
[\[71b.3\]]sogs mdzad pa 'jug_/dpe 'di rnams kyis bsdus pa yin/_/don ni 'di yin rim pa yang /_/snga ma phyi ma chos mi mthun/_/spangs pa'i sgo nas brjod pa yin/_/sangs rgyas gzugs brnyan lta bu ste/_/dbyangs dang mi ldan de 'dra min/_/lha yi rnga bzhin thams cad
[\[71b.4\]]du/_/don byed min pa de 'dra min/_/sprin chen dang mtshungs don med pa'i/_/sa bon spong min de 'dra min/_/tshangs chen bzhin te gtan du ni/_/smin par byed min de 'dra min/_/nyi ma'i gzugs bzhin gtan du ni/_/mun pa 'joms min de 'dra min/_/yid bzhin
[\[71b.5\]]nor 'dra 'byung ba ni/_/rnyed par mi dka' de 'dra min/_/sgra brnyan bzhin te rkyen las ni/_/byung ba de dang 'dra ba'ang min/_/nam mkha' dang 'dra dag pa yi/_/gzhi min de dang 'dra ba'ang min/_/'jig rten 'jig rten las 'das pa/_/'gro ba'i phun tshogs ma
[\[71b.6\]]lus pa/_/de gnas pa yi rten yin phyir/_/sa yi dkyil 'khor dag dang 'dra/_/sangs rgyas byang chub la brten nas/_/'jig rten 'das pa'i lam 'byung phyir/_/dge ba'i las lam bsam gtan dang /_/tshad med pa dang gzugs med 'byung /_/theg pa chen
[\[71b.7\]]po rgyud bla ma'i bstan bcos dkon mchog gi rigs rnam par dbye ba las/_/de bzhin gshegs pa'i phrin las mdzad pa'i skabs te bzhi pa'o//_//sangs rgyas khams dang sangs rgyas byang chub dang /_/sangs rgyas chos dang sangs rgyas phrin las te/_/dag pa'i
[\[72a\]]
[\[72a.1\]]sems can gyis kyang bsam bya min/_/'di ni 'dren pa rnams kyi spyod yul yin/_/blo ldan rgyal ba'i yum de la mos pa/_/sangs rgyas yon tan tshogs kyi snod 'gyur te/_/bsam med yon tan tshogs la mngon dga' bas/_/sems can kun gyi
[\[72a.2\]]bsod nams zil gyis gnon/_/gang zhig byang chub don du gnyer bas gser zhing nor bus spras pa ni/_/sangs rgyas zhing rdul mnyam pa nyin re chos rgyal rnams la rtag 'bul na/_/gzhan gang 'di las tshig tsam thos shing thos nas kyang ni mos na 'di/_/sbyin pa las byung dge
[\[72a.3\]]ba de las bsod nams ches mang thob par 'gyur/_/blo ldan gang zhig bla med byang chub 'dod pas bskal pa du mar yang /_/lus ngag yid kyi 'bad pa med par tshul khrims dri med srung byed la/_/gzhan gang 'di las tshig tsam thos shing thos nas kyang ni mos na 'di/_/
[\[72a.4\]]tshul khrims las byung dge ba de las bsod nams ches mang thob par 'gyur/_/gang zhig 'di na srid pa gsum gyi nyon mongs me 'jil bsam gtan ni/_/lha dang tshangs gnas mthar son rdzogs pa'i byang chub 'pho med thabs bsgoms la/_/gzhan gang 'di las tshig tsam
[\[72a.5\]]thos shing thos nas kyang ni mos na 'di/_/bsam gtan las byung dge ba de las bsod nams ches mang thob par 'gyur/_/gang phyir sbyin pas longs spyod dag ni sgrub byed cing /_/khrims kyi mtho ris bsgoms pas nyon mongs spong byed la/_/shes rab nyon mongs shes bya kun spong de yi
[\[72a.6\]]phyir/_/'di mchog nyid de de yi rgyu ni 'di thos yin/_/gnas dang de ni gyur pa dang /_/de yi yon tan don sgrub ste/_/rgyal ba yi ni mkhyen pa'i yul/_/rnam bzhi ji skad brjod 'di la/_/blo ldan yod dang nus nyid dang /_/yon tan ldan pa mos pas ni/_/myur
[\[72a.7\]]du de bzhin gshegs pa ni/_/go 'phang thob pa'i skal ldan 'gyur/_/bsam mi khyab pa'i yul 'di ni/_/yod dang bdag 'bras thob nus dang /_/thob pa 'di 'dra'i yon tan dang /_/ldan zhes dad pas mos pa'i phyir/_/'dun brtson dran dang bsam gtan dang /_/shes rab la
[\[72b\]]
[\[72b.1\]]sogs yon tan snod/_/byang chub sems ni de dag la/_/rtag tu nye bar gnas par 'gyur/_/de ni rtag tu nyer gnas pas/_/rgyal ba'i sras po phyir mi ldog_/bsod nams pha rol phyin rdzogs dang /_/yongs su dag pa nyid du 'gyur/_/bsod nams pha rol phyin pa lnga/_/de la rnam gsum rtog
[\[72b.2\]]med pas/_/de rdzogs yongs su dag pa ni/_/de yi mi mthun phyogs spang phyir/_/sbyin byung bsod nams sbyin pa ste/_/tshul khrims las byung tshul khrims yin/_/bzod dang bsam gtan gnyis dag ni/_/sgom byung brtson 'grus kun tu 'gro/_/'khor gsum rnam par rtog pa gang /_/de ni shes
[\[72b.3\]]bya'i sgrib par 'dod/_/ser sna la sogs rnam rtog gang /_/de ni nyon mongs sgrib par 'dod/_/shes rab las gzhan de dag ni/_/spong rgyu gzhan med de yi phyir/_/shes rab mchog yin de bzhi ni/_/thos pas de phyir thos pa mchog_/de ltar yid ches lung dang rigs pa la/_/brten nas
[\[72b.4\]]bdag nyid 'ba' zhig dag phyir dang /_/gang dag mos dge phun sum tshogs ldan blo/_/de dag rjes su gzung phyir 'di bshad do/_/ji ltar sgron glog nor bu nyi zla la/_/brten nas mig dang ldan pa lta ba bzhin/_/de bzhin don chen chos spobs 'od mdzad pa/_/thub la brten nas 'di nyid rab
[\[72b.5\]]tu bshad/_/gang zhig don ldan chos dang nyer 'brel zhing /_/khams gsum kun nas nyon mongs spong byed gsung /_/zhi ba'i phan yon ston par mdzad pa gang /_/de ni drang srong gsung yin bzlog pa gzhan/_/gang zhig rgyal ba'i bstan pa 'ba' zhig gi/_/dbang byas rnam g.yeng med yid can gyis bshad/_/
[\[72b.6\]]thar pa thob pa'i lam dang rjes mthun par/_/de yang drang srong bka' bzhin spyi bos blang /_/gang phyir rgyal las ches mkhas 'ga' yang 'jig rten 'di na yod min te/_/ma lus de nyid mchog ni tshul bzhin kun mkhyen gyis mkhyen gzhan min pa/_/de phyir drang srong rang nyid kyis gzhag mdo sde gang yin
[\[72b.7\]]de mi dkrug_/thub tshul bshig phyir de yang dam chos la ni gnod pa byed par 'gyur/_/nyon mongs rmongs bdag rnams kyis 'phags la skur ba dang /_/des gsungs chos la brnyas gang de kun zhen ltas byas/_/des na zhen lta'i dri can de la blo mi sbyar/_/gos gtsang tshon gyis rnam 'gyur snum gyis gos pa min/_/blo
[\[73a\]]
[\[73a.1\]]dman phyir dang dkar mos bral phyir log pa'i nga rgyal la brten phyir/_/dam chos phongs pas bsgribs pa'i bdag phyir dang don de nyid nges 'dzin phyir/_/rnyed la brkam phyir lta ba'i dbang phyir chos sun 'byin pa brten pa'i phyir/_/chos 'dzin bsrings phyir mos pa dman phyir dgra bcom rnams kyi
[\[73a.2\]]chos spong byed/_/ji ltar zab mo'i chos rnams de bzhin mkhas pa rnams kyi med dang ni/_/mi bzad sbrul gdug gshed ma dang ni thog la'ang shin tu 'jigs mi bya/_/me sbrul dgra dang rdo rje'i me ni srog dang bral ba tsam byed de/_/de las mnar med rnams kyi 'gro ba shin tu 'jigs bar 'gro mi 'gyur/_/
[\[73a.3\]]gang zhig yang yang sdig grogs bsten pas sangs rgyas ngan sems ldan gyur dang /_/pha ma dgra bcom gsod par bya ba min byed mchog tshogs 'byed pa'i mi/_/de yang chos nyid nges par bsams na myur du de las thar 'gyur gyi/_/gang zhig yid ni chos la sdang ba de la thar pa ga la yod/_/dkon mchog rnam
[\[73a.4\]]par byang khams dri med byang chub yon tan phrin las te/_/don gnas rnam bdun tshul bzhin bshad las bdag gis dge ba gang thob pa/_/des ni 'gro 'di mtha' yas 'od mnga' drang srong tshe dpag med mthong zhing /_/mthong nas kyang ni chos mig dri med skyes te byang chub mchog thob shog_/gang las rgyu
[\[73a.5\]]mtshan gang gi phyir/_/ji lta bur ni gang bshad dang /_/rgyu mthun pa ni gang yin te/_/tshigs su bcad pa bzhis bstan to/_/gnyis kyi bdag nyid dag pa yi/_/thabs dang gcig gis nyams pa'i rgyu/_/de nas tshigs su bcad pa ni/_/gnyis kyis 'bras bu bstan pa yin/_/'khor gyi dkyil
[\[73a.6\]]'khor bzod pa dang /_/byang chub thob pa'i chos brjod pa'i/_/mdor na 'bras bu rnam gnyis ni/_/tha ma yis ni bstan pa yin/_/theg pa chen po rgyud bla ma'i bstan bcos dkon mchog gi rigs rnam par dbye ba las/_phan yon gyi skabs te lnga pa'o//_//theg pa chen po rgyud bla ma'i bstan bcos
[\[73a.7\]]mgon po byams pas mdzad pa rdzogs so//_//dpal grong khyer dpe med kyi mkhas pa chen po bram ze rin chen rdo rje'i dbon po paN+Di ta mkhas pa chen po sad dz+nyA na dang /_lots+tsha ba shAkya'i dge slong blo ldan shes rab kyis grong khyer dpe med du bsgyur ba'o//_//
[\[74b\]]
[\[74b.1\]{D4025}#]@#/_/rgya gar skad du/_ma hA yA na ut+ta ra tan+t+ra shAs+t+ra byA khya[#]/_bod skad du/_theg pa chen po rgyud bla ma'i bstan bcos rnam par bshad pa/_sangs rgyas dang byang chub sems dpa' thams cad la phyag 'tshal lo/_/sangs rgyas chos tshogs
[\[74b.2\]]khams dang byang chub dang /_/yon tan sangs rgyas phrin las tha ma ste/_/bstan bcos kun gyi [#]lus ni mdor bsdu na/_/rdo rje yi ni gnas bdun 'di dag go/_/rtogs pa'i don rdo rje lta bu'i gnas te/_gzhi [#]yin pa'i phyir rdo rje'i gnas so/_/de la thos pa dang bsams [# ]
[\[74b.3\]]pa las byung ba'i shes pas phigs par dka' ba'i phyir nas brjod du med pa'i rang bzhin so so rang gis rig par bya ba'i don [#]rdo rje lta bur rig par bya'o/_/de thob pa dang rjes su mthun pa'i lam ston par byed pas na [#]don de brjod pa'i yi ge gang yin pa de dag ni gnas zhes brjod do/_/
[\[74b.4\]]de'i rten du gyur pa'i phyir ro/_/de ltar phigs par dka' ba'i don [#]dang /_rten gyi don gyis don dang yi ge dag rdo rje dang [#]gnas nyid du rtogs par bya'o/_/de la don ni gang /_yi ge ni gang zhe na/_rtogs pa'i don rnam pa bdun ni don zhes brjod de/_'di lta ste/_sangs
[\[74b.5\]]rgyas kyi don dang /_chos kyi don dang /_dge 'dun gyi don dang /_khams kyi don dang /_byang chub kyi don dang /_yon tan gyi don dang /_phrin las kyi don dang [#]/_'di ni don zhes bya'o/_/yi ge gang dag gis rtogs pa'i don rnam pa bdun po 'di dag ston par byed/_
[\[74b.6\]]gsal bar byed pa de ni yi ge zhes bya'o/_/rdo rje'i gnas bstan pa de yang rgyas par mdo ji lta ba bzhin du rtogs par bya ste/_kun dga' bo de bzhin gshegs pa ni bstan du med pa ste/_de ni mig gis blta bar mi nus so/_/kun dga' bo chos ni brjod du med pa ste/_
[\[74b.7\]]de ni rna bas mnyan par mi nus so/_/kun dga' bo dge 'dun ni 'dus ma byas pa ste/_de ni lus dang sems kyis bsnyen bkur bya bar mi nus so zhes rdo rje'i gnas gsum po 'di ni lhag pa'i bsam pa bstan pa'i le'u'i rjes su 'brangs te rig par bya'o/_/shA ri'i bu
[\[75a\]]
[\[75a.1\]]don 'di ni de bzhin gshegs pa'i yul te de bzhin gshegs pa'i spyod yul lo/_/shA ri'i bu don 'di ni re zhig nyan thos dang /_rang sangs rgyas thams cad kyis kyang rang gi [#]shes rab kyis yang dag par shes pa'am/_lta [#]ba'am/_brtag
[\[75a.2\]]par mi nus na/_byis pa so so'i skye bo dag gis lta ci smos te/_de de bzhin gshegs pa la dad pas rtogs pa ni ma gtogs so/_/shA ri'i bu don dam par [#]ni dad pas rtogs par bya ba yin no/_/shA ri'i bu don dam par [#]zhes bya ba 'di ni sems can gyis khams kyi tshig
[\[75a.3\]]bla dgas so/_/shA ri'i bu sems can gyi khams zhes bya ba 'di ni/_de bzhin gshegs pa'i snying po'i tshig bla dgas so/_/shA ri'i bu de bzhin gshegs pa'i snying po zhes bya ba 'di ni chos kyi sku'i tshig bla dgas so zhes rdo rje'i gnas bzhi pa 'di ni 'grib pa med
[\[75a.4\]]pa dang 'phel ba med pa nyid bstan pa'i rjes su 'brangs te rtogs par bya'o/_/bcom ldan 'das bla na med pa yang dag par rdzogs pa'i byang chub ces bya ba 'di ni mya ngan las 'das pa'i dbyings kyi tshig [#]bla dgas so/_/bcom ldan 'das mya ngan las [#]'das pa'i dbyings
[\[75a.5\]]zhes bgyi ba 'di ni de bzhin gshegs pa'i chos kyi [#]sku'i tshig bla dgas so zhes rdo rje'i gnas lnga pa 'di ni/_'phags pa dpal phreng [#]gi mdo'i rjes su 'brangs te rtogs par bya'o/_/shA ri'i bu de bzhin gshegs pas bstan pa'i chos kyi sku gang yin pa de ni 'di
[\[75a.6\]]lta ste/_gang gA'i [#]klung gi bye ma snyed las 'das pa'i de bzhin gshegs pa'i chos dag dang /_rnam par dbyer med pa'i chos dang ldan pa ma bral ba'i ye shes kyi yon tan can yin no zhes rdo rje'i gnas drug pa 'di ni 'grib pa med cing 'phel ba med pa nyid bstan pa'i rjes su
[\[75a.7\]]'brangs nas rtogs par bya'o/_/'jam dpal de bzhin gshegs pa ni rtog [#]par mi mdzad/_rnam par rtog par mi mdzad mod kyi/_de lta na yang de [#]'di lta bu'i rang bzhin gyi mdzad [#]pa 'di ni mi [#]rtog rnam par mi rtog bzhin du lhun gyis grub par 'jug go/_/zhes rdo rje'i gnas
[\[75b\]]
[\[75b.1\]]bdun pa 'di ni de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa'i rjes su 'brangs nas rtogs par bya'o/_/de ltar mdor bsdus nas rdo rje'i gnas bdun po 'di ni bstan pa'i sgo bsdus pa'i don gyis na/_bstan bcos 'di mtha'
[\[75b.2\]]dag gi lus su rig par bya'o/_/'di dag rang mtshan nyid kyi [#]rjes 'brel ba/_/go rims ji bzhin gzungs kyi rgyal po'i mdor/_/gleng gzhi las ni gnas [#]gsum rig bya ste/_/gzhi ni blo ldan rgyal chos dbye ba las/_/rdo rje'i gnas bdun po 'di dag las rang gi [#]mtshan
[\[75b.3\]]nyid bstan pa dang /_rjes su 'brel pa ni go rims ji lta bar 'phags pa gzungs kyi dbang phyug rgyal po'i mdor gleng gzhi'i [#]le'u las gnas gsum rig par bya la/_de'i 'og tu lhag ma bzhi [#]ni byang chub sems dpa' dang de bzhin gshegs pa'i chos kyi dbye ba las so/_/de
[\[75b.4\]]las ji skad du/_bcom ldan 'das chos thams cad mnyam pa nyid du mngon par rdzogs par sangs rgyas pa/_chos kyi 'khor lo legs par bskor ba/_slob ma'i tshogs shin tu [#]dul ba mtha' yas pa mnga' ba zhes gsungs te/_rtsa ba'i tshig 'di gsum gyis ni
[\[75b.5\]]go rims ji lta ba bzhin du dkon mchog gsum [#]rim gyis skye ba 'grub pa rnam par gzhag par rig par bya la/_/lhag ma gnas bzhi ni dkon mchog gsum 'byung ba dang rjes su mthun pa'i rgyu 'grub pa bstan par rig par bya'o/_/de la gang gi phyir byang chub sems dpa'i sa
[\[75b.6\]]brgyad pa la gnas pa na chos thams cad la dbang thob par 'gyur ba de'i phyir byang chub kyi [#]snying po mchog tu gshegs pa de la [#]chos thams cad mnyam pa nyid du mngon par rdzogs par sangs rgyas pa zhes bya'o/_/gang gi phyir byang chub sems dpa'i sa dgu pa la gnas pa ni/_bla na
[\[75b.7\]]med pa'i chos smra ba nyid dang ldan pa/_sems can thams cad kyi bsam pa'i tshul legs par shes pa dang /_dbang po mchog gi pha rol tu phyin pa dang /_sems can thams cad kyi nyon mongs pa'i bag chags kyi mtshams sbyor ba 'joms pa la mkhas par [#]'gyur ba/_
[\[76a\]]
[\[76a.1\]]de'i phyir mngon par rdzogs par sangs rgyas pa de chos kyi 'khor lo legs par bskor ba zhes bya'o/_/gang gi phyir sa bcu pa la de bzhin gshegs pa'i bla na med pa'i chos kyi rgyal tshab tu dbang bskur ba thob ma thag tu sangs rgyas kyi mdzad pa lhun gyis grub cing rgyun
[\[76a.2\]]mi 'chad par 'gyur ba de'i phyir chos kyi 'khor lo legs par bskor ba de'i [#]slob ma'i tshogs shin tu dul ba mtha' yas pa mnga' bzhes bya'o/_/slob ma'i tshogs shin tu dul ba mtha' yas pa [#]de yang de ma thag tu dge slong gi dge 'dun chen po dang thabs cig ste zhes bya ba nas/_
[\[76a.3\]]byang chub sems dpa'i tshogs gzhal du med pa dang thabs cig go zhes bya ba'i bar gyi [#]gzhung 'dis ston te/_de lta bu'i yon tan dang ldan pa dag dang zhes bya ba ni/_go rims ji lta bar nyan thos kyi byang chub dang /_sangs rgyas kyi byang chub la shin tu dul ba'i phyir na/_de lta bu'i
[\[76a.4\]]yon tan dang ldan pa dag dang ngo /_/de nas nyan thos dang byang chub sems dpa'i yon tan bsngags pa bstan pa'i rjes thogs [#]la/_bsam gyis mi khyab pa'i sangs rgyas kyi ting nge 'dzin khyu mchog la brten nas rin po che bkod pa'i 'khor gyi khyams rgya chen po grub pa dang /_de
[\[76a.5\]]bzhin gshegs pa'i 'khor 'dus pa dang /_lha rdzas kyi mchod pa sna tshogs bsgrub [#]pa dang /_bstod [#]pa'i sprin gyi char bab pas sangs rgyas dkon mchog gi yon tan rnam par dbye ba rnam par gzhag par rig par bya'o/_/de'i rjes la chos kyi gdan gyi bkod pa rgya chen po
[\[76a.6\]]dang /_'od dang /_chos kyi rnam grangs kyi ming dang /_yon tan yongs su [#]bsgrags pas chos dkon mchog gi yon tan rnam par dbye ba rnam par gzhag par rig par bya'o/_/de'i rjes la phan tshun byang chub sems dpa'i ting nge 'dzin gyi spyod yul gyi mthu bstan pa dang /_
[\[76a.7\]]de'i yon tan gyi bsngags pa sna tshogs bstan pas dge 'dun dkon mchog gi yon tan gyi rnam par dbye ba bstan par rig par bya'o/_/de'i rjes [#]la yang sangs rgyas kyi 'od zer gyis dbang bskur bas bla na med pa'i chos kyi rgyal po'i sras kyi thu bo la mi 'jigs pa dang /_spobs
[\[76b\]]
[\[76b.1\]]pa mchog nye bar bsgrubs [#]pa la brten nas de bzhin gshegs pa'i yang dag pa'i yon tan don dam pa'i bstod pa bstan pa dang /_theg pa chen po'i chos mchog gi gtam gyi dngos po nye bar bkod pa dang /_de rtogs par byed pa'i 'bras bu chos kyi dbang phyug dam pa thob par bstan
[\[76b.2\]]pas go rims ji lta bar dkon mchog gsum po de rnams nyid kyi bla na med pa'i yon tan gyi rnam par dbye ba rnam par gzhag pa gleng gzhi'i [#]le'u'i mtha' nyid du blta [#]bar bya'o/_/de nas mdo'i gleng gzhi'i le'u'i rjes thogs [#]su de yongs su dag pa'i yon tan gyi [#]yongs su sbyong ba rnam pa
[\[76b.3\]]drug cu bstan pas/_sangs rgyas kyi khams gsal bar mdzad de yongs su dag par bya ba'i don yon tan dang ldan na de yongs su dag pa'i yongs su sbyong ba 'thad pa'i phyir ro/_/don gyi dbang 'di nye bar bzung nas byang chub sems dpa'i sa bcu po dag la yang sa le sbram gyi yongs
[\[76b.4\]]su sbyong ba dper brjod pa dang /_mdo de nyid du de bzhin gshegs pa'i phrin las bstan pa'i rjes thogs nyid du ma dag pa'i nor bu be+e DUr+ya dper mdzad de/_rigs kyi bu dper na 'di lta ste/_nor bu mkhan mkhas pa nor bu sbyong ba'i tshul legs par shes pa de nor bu rin po che'i rigs
[\[76b.5\]]nas yongs su ma dag pa'i nor bu rin po che blangs te/_lan tshwa'i chu rnon pos sbangs nas skra'i re ba'i yongs su sbyong bas sbyong bar byed do/_/de tsam gyis brtson pa 'dor ba'ang ma yin te/_de'i 'og tu zangs [#]kyi khu ba rnon pos sbangs nas bal gyi la ba'i yongs su sbyong bas
[\[76b.6\]]sbyong bar byed do/_/de tsam gyis brtson pa 'dor ba'ang ma yin te/_de'i 'og tu sman chen po'i khu bas sbangs nas ras srab mo'i yongs su sbyong bar byed do/_/yongs su byang ste dri ma dang bral ba ni bai DUr+ya'i rigs chen po zhes brjod do/_/rigs kyi bu de bzhin du de
[\[76b.7\]]bzhin gshegs pa yang yongs su ma dag pa'i sems can gyi khams mkhyen nas/_mi rtag pa dang /_sdug bsngal ba dang /_bdag med pa dang /_mi gtsang ba'i yid 'byung ba'i gtam gyis 'khor ba la dga' ba'i [#]sems can rnams [#]skyob skyed par mdzad de/_
[\[77a\]]
[\[77a.1\]]'phags pa'i chos 'dul ba la 'dzud par mdzad do/_/de tsam gyis de bzhin gshegs pa'i [#]brtson pa 'dor ba yang ma yin te/_de'i 'og tu stong pa nyid dang /_mtshan ma med pa dang /_smon pa med pa'i gtam gyis de bzhin gshegs pa'i tshul rtogs
[\[77a.2\]]par mdzad do/_/de tsam gyis de bzhin gshegs pa brtson pa 'dor pa yang ma yin te/_de'i 'og tu phyir mi ldog pa'i chos kyi 'khor lo'i gtam dang 'khor gsum yongs su dag pa'i gtam gyis rang bzhin sna tshogs pa'i sems can de dag de bzhin gshegs pa'i yul la
[\[77a.3\]]'jug par mdzad do/_/zhugs par gyur zhing de bzhin gshegs pa'i chos nyid rtogs par 'gyur [#]na ni/_bla na med pa'i yon gnas zhes brjod do/_/yongs su dag pa'i rigs de bzhin gshegs pa'i khams 'di nyid la dgongs nas/_ji ltar rdo yi phye [#]ma la/_/sa le
[\[77a.4\]]sbram ni mi [#]mthong zhing /_/yongs su sbyangs pas de mthong bzhin/_/'jig rten la ni de bzhin gshegs/_/zhes gsungs so[#]/_/de la sangs rgyas kyi khams yongs su dag pa'i yon tan yongs su sbyong ba rnam [#]pa drug cu po de dag gang zhe na/_'di lta ste/_byang chub
[\[77a.5\]]sems dpa'i rgyan rnam pa bzhi dang /_byang chub sems dpa'i snang ba rnam pa brgyad dang /_byang chub sems dpa'i snying rje chen po rnam pa bcu drug dang /_byang chub sems dpa'i las rnam pa sum cu rtsa gnyis so/_/de bstan pa'i rjes thogs su byang chub chen po'i snying
[\[77a.6\]]rje'i rnam pa bcu drug bstan pas sangs rgyas kyi byang chub gsal bar mdzad do/_/de bstan pa'i rjes thogs su/_stobs bcu dang /_mi 'jigs pa bzhi dang /_sangs rgyas kyi chos ma 'dres pa bco brgyad bstan pas sangs rgyas kyi yon tan gsal bar mdzad
[\[77a.7\]]do/_/de bstan pa'i rjes thogs la/_de bzhin gshegs pa'i phrin las bla na med pa bstan pas sangs rgyas kyi phrin las rnam pa sum cu rtsa gnyis gsal bar mdzad do/_/de ltar rdo rje'i gnas bdun po 'di dag rang gi mtshan nyid bstan pa'i sgo nas rgyas par ni mdo ji lta ba
[\[77b\]]
[\[77b.1\]]bzhin du rtogs par bya'o/_/'di dag gi 'brel pa gang zhe na/_sangs rgyas las chos chos las 'phags pa'i tshogs/_/tshogs las snying [#]po ye shes khams thob mthar[#]/_/ye shes de thob byang chub mchog thob sogs/_/sems can kun don byed chos rnams dad [#]ldan/_/
[\[77b.2\]]bstan bcos kyi 'brel pa bshad zin to/_/da ni tshigs su bcad pa rnams kyi don brjod par bya ste/_sems can gang dag de bzhin gshegs pas btul [#]ba de dag de bzhin gshegs pa la skyabs su 'gro'o/_/chos nyid kyi rgyu mthun pa'i dang bas chos dang dge 'dun la
[\[77b.3\]]yang skyabs su 'gro'o/_/des na de dang po nyid yin pas na sangs rgyas dkon mchog gi dbang du byas te/_tshigs su bcad pa/_gang zhig thog ma dbus mtha' med zhi [#]sangs rgyas nyid rang rnam sangs rgyas/_/sangs rgyas nas ni ma rtogs rtogs phyir 'jig [#]med rtag pa'i
[\[77b.4\]]lam ston pa/_/mkhyen brtse'i ral gri rdo rje mchog bsnams sdug bsngal myu gu gcod mdzad cing /_/sna tshogs lta thibs kyis bskor the tshom rtsig pa 'jig [#]mdzad de la 'dud/_/'dis ci bstan zhe na/_/'dus ma byas shing lhun gyis grub/_/gzhan gyi [#]rkyen gyis rtogs
[\[77b.5\]]min pa/_/mkhyen dang brtse [#]dang nus par ldan/_/don gnyis ldan pa'i sangs rgyas nyid/_/'dis ni mdor bsdu na/_yon tan brgyad dang ldan pa'i sangs rgyas nyid brjod do/_/yon tan brgyad gang zhe na/_'dus ma byas pa nyid dang /_lhun gyis grub pa dang /_gzhan
[\[77b.6\]]gyi [#]rkyen gyis mngon par rtogs pa ma yin pa dang /_ye shes dang /_thugs rje dang /_nus pa dang /_rang gi [#]don phun sum tshogs pa dang /_gzhan gyi [#]don phun sum tshogs pa'o/_/thog ma dbus mtha' med pa yi/_/rang bzhin yin phyir 'dus ma byas/_/
[\[77b.7\]]zhi ba chos kyi sku can phyir/_/lhun gyis grub ces bya bar [#]brjod/_/so so rang gis rtogs bya'i phyir/_/gzhan gyi rkyen gyis rtogs min pa/_/de ltar rnam gsum rtogs phyir mkhyen/_/lam ston phyir na thugs brtse ba/_/nus pa ye shes thugs rje yis[#]/_/sdug
[\[78a\]]
[\[78a.1\]]bsngal nyon mongs spong phyir ro/_/dang po gsum gyis rang don te/_/phyi ma gsum gyis gzhan don yin/_/'dus ma byas ni 'dus byas las bzlog par shes par bya'o /_/de la 'dus byas ni gang la skye ba yang rab tu shes shing /_gnas pa dang
[\[78a.2\]]'jig pa yang rab tu shes pa ni 'dus byas zhes brjod la/_/de med pa'i phyir sangs rgyas nyid [#]thog ma dang dbus dang tha ma med pa dus ma byas pa/_chos kyi skus rab tu phye bar blta bar bya'o/_/spros pa dang rnam par rtog pa thams cad nye bar zhi ba'i phyir lhun gyis grub pa'o/_/
[\[78a.3\]]rang byung gi ye shes kyis rtogs par bya ba'i phyir/_gzhan gyi [#]rkyen gyis rtogs par bya ba ma yin no[#]/_/o ta ya ni 'dir mngon par rtogs pa la 'dod kyi skye ba la [#]ni ma yin no/_/de ltar de bzhin gshegs pa de nyid kyi phyir 'dus ma byas shing 'jug pa med pa'i mtshan nyid las kyang
[\[78a.4\]]lhun gyis grub par sangs rgyas kyi mdzad pa thams cad 'khor ba ji srid kyi mthar thug par thogs pa med cing rgyun mi 'chad par rab tu [#]'jug go/_/de ltar shin tu rmad du byung zhing bsam du med pa'i yul sangs rgyas nyid de gzhan las ma thos bar [#]rang nyid de slob dpon med par
[\[78a.5\]]rang byung gi ye shes kyis brjod du med pa'i rang bzhin du mngon par rdzogs par sangs rgyas te/_de rjes su [#]rtogs pa dang mi ldan pa dmus long du gyur pa gzhan dag kyang rtogs par bya ba'i phyir/_de rjes su rtogs pa'i lam ston par mdzad pa'i phyir bla na med pa'i ye shes dang
[\[78a.6\]]thugs rje dang ldan pa nyid du rig par bya'o/_/'jigs pa med pa'i lam ni 'jig rten las 'das pa'i phyir/_/'jig rten las 'das pa yang phyir mi ldog pa'i phyir ro/_/ral gri dang rdo rje'i dpes ni go rims ji lta bar de bzhin gshegs pa'i ye shes dang thugs rje
[\[78a.7\]]'di gnyis [#]nyid gzhan gyi sdug bsngal dang nyon mongs pa'i rtsa ba 'joms par nus par bstan to/_/de la sdug bsngal gyi rtsa ba ni mdor na gang ci yang rung srid pa rnams su ming dang gzugs mngon par grub pa'o/_/nyon mongs pa'i rtsa ba ni gang ci yang rung ba 'jig
[\[78b\]]
[\[78b.1\]]tshogs la mngon par zhen pa sngon du 'gro ba can gyi [#]lta ba dang the tshom mo/_/de la ming dang gzugs kyis [#]bsdus pa'i sdug bsngal ni mngon par grub pa'i mtshan nyid kyis ni myu gu lta bur shes par bya la/_de gcod par byed pa'i phyir/_de bzhin gshegs pa'i ye shes dang /_
[\[78b.2\]]thugs [#]rje gnyis kyi nus pa ral gri'i dpes bstan to/_/lta ba dang the tshom gyis bsdus pa mthong bas spang bar bya ba'i nyon mongs pa ni 'jig rten pa'i rtogs pas shes par dka' [#]ba dang /_phigs par dka' ba'i phyir na/_/nags thibs [#]pos bskor ba'i rtsig pa dang 'dra ba de
[\[78b.3\]]'jig par byed pa ste 'jig par byed [#]pa'i phyir/_de bzhin gshegs pa'i ye shes dang /_thugs [#]rje dag rdo rje'i dpe dang mthun par rig par bya'o/_/de ltar na ji skad bstan pa'i de bzhin gshegs pa'i yon tan drug po 'di rnams go rims 'di nyid kyis rgyas par rnam par
[\[78b.4\]]dbye ba bstan pa ni/_sangs rgyas thams cad kyi yul la 'jug [#]pa ye shes snang ba rgyan gyi mdo'i rjes su 'brangs nas rtogs par bya'o/_/de las ji skad du/_/'jam dpal skye ba med cing 'gag pa med pa zhes bya ba 'di ni de bzhin gshegs pa dgra bcom pa yang dag par [# ]
[\[78b.5\]]rdzogs pa'i sangs rgyas kyi tshig bla dgas te zhes gsungs pa ste/_'dis ni re zhig de bzhin gshegs pa'i 'dus ma byas pa'i mtshan nyid do zhes bstan to/_/gang [#]de'i rjes thogs nyid la be+e DUr+ya'i sa gzhi dri ma med pa'i brgya byin gyi gzugs brnyan gyi dpe thog [#]mar byas
[\[78b.6\]]te/_ji srid du dpe dgus don 'di nyid kyi dbang du byas nas gsungs pa/_'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang g.yo bar mi mdzad/_sems par mi mdzad/_/spro bar mi mdzad/_rtog par mi mdzad/_
[\[78b.7\]]rnam par rtog par mi mdzad cing /_/rtog pa med pa/_/rnam par rtog pa med pa/_sems pa med pa/_yid la [#]byed pa med pa/_bsil bar gyur pa/_skye ba med pa/_'gag pa med pa/_bltar med pa/_mnyan du med pa/_bsnam du med pa/_/rmyang du med pa/_/reg tu
[\[79a\]]
[\[79a.1\]]med pa/_mtshan ma med pa/_rnam par rig pa med pa/_rnam par rig par [#]bya ba ma yin pa zhes gsungs te/_de la sogs pa ni nye bar zhi ba'i [#]tshig gi rab tu dbye ba bstan pa'o/_/'dis ni rang gi mdzad pa dag las rnam par rtog pa dang /_spros pa
[\[79a.2\]]thams cad zhi ba'i phyir/_de bzhin gshegs pa lhun gyis [#]grub pa nyid bstan to/_/de'i 'og tu gzhung lhag ma las dpe bstan pas ni/_chos thams cad kyi de bzhin nyid mngon par rdzogs par byang chub pa'i sgo la/_gzhan gyi rkyen gyis mngon par rtogs pa ma yin pa
[\[79a.3\]]nyid bstan to/_/gang yang de bzhin gshegs pa'i byang chub rnam pa bcu drug bstan nas/_mthar 'di skad du/_'jam dpal de la chos thams cad de lta bu'i rang bzhin du chos thams cad mngon par rdzogs par byang chub ste/_sems can rnams la yang ma dag pa/_dri ma
[\[79a.4\]]dang bral ba/_skyon dang bcas pa'i chos kyi dbyings gzigs nas sems can rnams la rnam par brtse ba zhes bya ba'i de bzhin gshegs pa'i thugs [#]rje chen po la [#]rab tu 'jug go/_/zhes gsungs te/_'dis ni de bzhin gshegs pa'i ye shes dang thugs rje dang ldan
[\[79a.5\]]pa nyid brjod do/_/de la chos thams cad de lta bu'i rang bzhin du zhes bya ba ni go rims ji lta ba bzhin du bstan pa dngos po med pa'i ngo bo nyid du'o/_/mngon par rdzogs par byang chub ste/_zhes bya ba ni yang dag pa ji lta ba bzhin du rnam par mi [#]rtog pa'i sangs rgyas kyi ye
[\[79a.6\]]shes kyis mkhyen nas so/_/sems can rnams la zhes bya ba ni/_nges pa dang /_ma nges pa dang /_log pa nyid du nges pa'i phung por gnas pa rnams la'o/_/chos kyi dbyings zhes bya ba ni/_rang gi chos nyid kyi rang bzhin dang khyad par med pa de bzhin gshegs
[\[79a.7\]]pa'i snying po'o/_/gzigs nas zhes bya ba ni rnam pa thams cad sangs rgyas kyi spyan sgrib pa med pas [#]gzigs nas so[#]/_/byis pa so so'i skye bo rnams kyi ni nyon mongs pa'i sgrib pas ma dag pa'o/_/nyan thos dang rang sangs rgyas rnams kyi [#]ni shes bya'i sgrib pas dri ma
[\[79b\]]
[\[79b.1\]]dang ma bral ba'o/_/byang chub sems dpa' rnams kyi ni de gnyi ga gang yang rung ba'i lhag mas skyon dang bcas pa'o/_/rnam par brtse ba ni gdul bya'i thabs kyi sgo sna tshogs pa grub pa la zhugs [#]pa'i phyir ro/_/sems can rnams la rab tu 'jug pa ni/_mnyam pa nyid du sems
[\[79b.2\]]can gyi rgyu mtshan du mngon par rdzogs par byang chub pas na rang gi chos nyid rtogs pa thob par dgongs pa'i phyir ro/_/de'i 'og tu bla na med pa'i ye shes dang thugs rje'i [#]rab tu zhugs pa las mtshungs pa med pa'i chos kyi 'khor lo rab tu bskor ba la 'jug pa mngon par sgrub pa'i sbyor
[\[79b.3\]]ba rgyun mi 'chad pa gang yin pa 'di ni de [#]gnyis kyis gzhan gyi don byed par nus par rig par bya'o/_/de la de bzhin gshegs pa'i yon tan drug po de dag nyid las go rims ji lta bar 'dus ma byas pa la sogs pa dang po gsum dang ldan pa ni rang gi don phun sum tshogs pa yin la/_
[\[79b.4\]]ye shes la sogs pa lhag ma gsum dang ldan pa ni gzhan gyi don phun sum tshogs pa'o/_/yang na ye shes kyis ni mchog tu rtag pa dang nye bar zhi ba'i gnas rang [#]mngon par byang chub pa la gnas pa'i yon tan gyis na rang gi don phun sum tshogs pa bstan pa dang /_thugs rje dang
[\[79b.5\]]nus pa dag gis ni bla na med pa'i chos kyi 'khor lo chen po rab tu 'jug pa'i yon tan gyis na [#]gzhan gyi don phun sum tshogs pa bstan to/_/sangs rgyas dkon mchog de las chos dkon mchog 'byung ba'i phyir de'i rjes thogs su de'i dbang du byas nas tshigs su bcad pa/_gang zhig med
[\[79b.6\]]min yod min yod med ma yin yod med las gzhan du'ang /_/brtag par mi nus nges tshig dang bral [#]so so rang gis rig zhi ba/_/dri med ye shes 'od zer snang ldan dmigs pa kun la chags pa dang /_/sdang dang rab rib rnam par 'joms mdzad dam chos nyi ma de la
[\[79b.7\]]'dud/_/'dis ci bstan zhe na/_bsam med gnyis med rtog [#]med pa/_/dag gsal gnyen po'i phyogs nyid kyis/_/gang zhig gang gis chags bral ba/_/bden gnyis mtshan nyid can de chos/_/'dis ni mdor bsdu na yon tan brgyad kyis bsdus pa'i chos dkon
[\[80a\]]
[\[80a.1\]]mchog brjod do/_/yon tan brgyad gang zhe na/_bsam du med pa nyid dang /_gnyis su med pa nyid dang /_/rnam par rtog pa med pa nyid dang /_dag pa dang /_mngon par gsal bar byed pa dang /_gnyen po'i phyogs nyid dang /_'dod chags dang bral ba dang /_'dod chags dang
[\[80a.2\]]bral ba'i rgyu'o/_/chags bral nyid ni 'gog pa dang /_/lam gyi bden pa dag gis bsdus/_/go rims ji bzhin de dag kyang [#]/_/yon tan gsum gsum gyis rig bya/_/go rims ji lta ba bzhin du yon tan drug po de rnams nyid las
[\[80a.3\]]bsam du med pa dang /_gnyis su med pa dang /_rnam par rtog pa med pa ste/_yon tan dang po gsum gyis ni 'gog pa'i bden pa bstan pa'i phyir/_'dod chags dang bral bar bsdus par rig par byas [#]la/_dag pa dang /_mngon par gsal ba dang /_gnyen
[\[80a.4\]]po'i phyogs nyid de yon tan lhag ma gsum gyis ni [#]lam gyi bden pa bstan pa'i phyir 'dod chags dang bral ba'i rgyu ba sdus pa yin no/_/'dod chags dang bral ba gang yin pa 'gog pa'i bden pa dang /_gang gis 'dod chags dang bral ba lam gyi bden pa de gnyis ka mngon
[\[80a.5\]]par bsdus te/_rnam par byang ba'i bden pa gnyis kyi mtshan nyid kyi 'dod chags dang bral ba'i chos yin no zhes bstan to/_/brtag [#]min phyir dang brjod min phyir/_/'phags pas [#]mkhyen phyir bsam med nyid/_/zhi nyid gnyis med rtog [#]med de/_/dag sogs gsum
[\[80a.6\]]ni nyi [#]bzhin no/_/mdor bsdus na 'gog pa'i bden pa ni rgyu gsum gyis bsam du med pa nyid du rig par bya'o/_/gsum po gang dag gis [#]she na med pa dang /_yod pa dang /_yod med dang /_gnyis ka ma yin pa ste/_rnam pa bzhi ka [#]ltar yang rtog ge'i yul ma
[\[80a.7\]]yin pa'i phyir dang /_sgra [#]dang /_skad dang /_brjod pa dang /_ngag gi yul dang /_nges tshig dang /_brda dang /_tha snyad dang /_mngon par brjod pa dag gis brjod du med pa'i phyir dang /_'phags pa rnams kyis [#]so so rang gis rig par bya ba yin pa'i phyir ro/_/
[\[80b\]]
[\[80b.1\]]de la 'gog pa'i bden pa ji ltar na gnyis su med pa nyid [#]dang /_rnam par rtog pa med pa nyid du rig par bya zhe na/_bcom ldan 'das kyis ji skad du gsungs pa bzhin te/_shA ri'i bu 'gog pa zhes bya ba 'di [#]chos kyi sku ste/_gnyis su med pa'i chos can rnam par mi rtog
[\[80b.2\]]pa'i chos so zhe'o/_/de la gnyis ni las dang nyon mongs pa la brjod pa rnam par rtog pa las dang nyon mongs pa kun 'byung ba'i rgyu tshul bzhin ma yin pa yid la byed pa la brjod do/_/de rang bzhin gyis 'gag [#]par so sor rig pa'i phyir rnam par rtog pa dang gnyis [#]kun tu
[\[80b.3\]]spyod pa med pa'i tshul gyis sdug bsngal gtan 'byung ba med pa gang yin pa 'di ni sdug bsngal 'gog pa'i bden pa zhes bya'i[#]/_chos 'ga' zhig zhig pa'i phyir ni sdug bsngal 'gog pa'i bden par ma bstan to/_/ji skad du/_'jam dpal skye ba med cing 'gag pa med pa
[\[80b.4\]]ni[#]/_sems dang yid dang [#]rnam par shes pa mi 'jug go/_/gang la sems dang yid dang rnam par shes pa mi 'jug pa de la ni kun du rtog pa gang gis tshul bzhin ma yin pa yid la byed par 'gyur ba kun du rtog pa 'ga' yang med do/_/tshul bzhin yid la byed pa la rab tu sbyor ba
[\[80b.5\]]de ni ma rig pa kun nas slong bar mi byed do/_/ma rig pa kun las [#]ldang ba med pa gang yin pa de ni srid pa'i yan lag bcu gnyis kun nas ldang bar mi byed do/_/de ni mi skye zhes [#]bya ba la sogs pa [#]rgyas par gsungs pa yin no/_/ji skad du/_bcom ldan 'das chos
[\[80b.6\]]'jig [#]pa ni sdug bsngal 'gog pa ma lags so/_/bcom ldan 'das sdug bsngal 'gog pa zhes bgyi ba ni/_thog ma med pa'i dus can/_ma byas pa/_ma skyes pa/_ma byung ba/_zad pa med pa/_zad pa dang bral ba/_rtag pa/_brtan pa/_zhi ba/_mi 'jig pa/_
[\[80b.7\]]rang bzhin gyis yongs su dag pa/_nyon mongs pa'i sbubs thams cad las grol ba/_rnam par dbyer med pa/_bsam gyis mi khyab pa'i sangs rgyas kyi chos gang gA'i [#]klung gi bye ma las 'das pa dang ldan pa de bzhin gshegs pa'i chos kyi skur bstan pa ste/_bcom
[\[81a\]]
[\[81a.1\]]ldan 'das de bzhin gshegs pa'i chos kyi sku 'di nyid nyon mongs pa'i sbubs las ma [#]grol ba ni de bzhin gshegs pa'i snying po zhes bgyi'o zhes gsungs pa bzhin te/_thams cad rgyas par ni mdo ji lta ba bzhin sdug bsngal 'gog pa'i bden pa rnam par
[\[81a.2\]]gzhag pa rtogs par bya'o/_/sdug bsngal 'gog pa'i ming can de bzhin gshegs pa'i chos kyi sku 'di thob [#]pa'i rgyu rnam par mi rtog pa'i ye shes mthong ba dang /_sgom pa'i lam ni chos mthun pa rnam pa gsum nyid kyis nyi ma dang 'dra bar rig par bya ste/_dkyil 'khor
[\[81a.3\]]rnam par dag par chos mthun pas nye ba'i nyon mongs pa'i dri ma thams cad dang bral ba'i phyir ro/_/gzugs gsal bar byed par chos mthun pas ni shes bya thams cad kyi [#]rnam pa thams cad snang bar byed pa'i phyir ro/_/mun pa'i gnyen por chos mthun pas ni de kho
[\[81a.4\]]na mthong ba'i gegs [#]kyi rnam pa thams cad [#]gnyen por gyur pa'i phyir ro/_/gegs kyang yang dag pa ma yin pa'i dngos po rgyu mtshan gyi yul yid la byed pa sngon du 'gro ba can bag la nyal ba [#]dang kun nas ldang [#]ba dang ldan pas/_'dod chags dang /_zhe sdang dang /_
[\[81a.5\]]gti mug skye'o/_/bag la nyal las ni yang dag pa ma yin pa de'i rang bzhin ma yin pa'i dngos po byis pa rnams la 'dod chags bskyed [#]pas na sdug pa'i rnam par ram/_zhe sdang bskyed pas khong khro ba'i rnam par ram/_gti mug bskyed pas ma rig pa'i rnam pas rgyu
[\[81a.6\]]mtshan du 'gyur ro/_/'dod chags dang /_zhe sdang dang /_gti mug gi rgyu mtshan yang dag pa ma yin pa de yang dmigs par byed pas na tshul bzhin ma yin pa yid la byed pas sems yongs su len to/_/sems tshul bzhin ma yin pa yid la byed par
[\[81a.7\]]gnas pa de dag la/_'dod chags dang /_zhe sdang dang /_gti mug rnams las gang yang rung ba'i nyon mongs pa kun du spyod par 'gyur ro/_/de dag gzhi [#]de las lus dang ngag dang yid kyi [#]'dod chags las skyes pa'i [#]las kyang mngon par 'du byed/_zhe sdang las
[\[81b\]]
[\[81b.1\]]skyes pa dang /_gti mug las skyes pa'i las kyang mngon par 'du byed do/_/las las kyang skye ba 'brel pa kho nar 'gyur ro/_/de ltar na byis pa bag la nyal dang ldan pa mtshan mar 'dzin pa can/_dmigs pa la spyod pa de dag la tshul bzhin ma yin pa yid la byed [(]ba [,]pa[)]kun 'byung
[\[81b.2\]]ba las nyon mongs pa kun 'byung ngo /_/nyon mongs pa kun 'byung ba las ni las [#]kun 'byung ngo /_/las kun 'byung ba las ni skye ba kun 'byung bar 'gyur ro/_/byis pa rnams kyis [#]nyon mongs pa dang las dang skye ba'i kun nas nyon mongs pa'i rnam pa 'di thams cad kyang
[\[81b.3\]]khams gcig yang dag pa ji lta ba bzhin ma shes pas rab tu 'jug go/_/de yang ji lta bur yongs su btsal ba na de'i rgyu mtshan ma dmigs pa 'ga' yang mi mthong ba de ltar blta bar bya'o/_/gang gi tshe rgyu mtshan nam dmigs pa mi mthong ba de'i tshe yang dag pa
[\[81b.4\]]mthong ba yin te/_de ltar na chos de dag de bzhin gshegs pa mnyam pa nyid kyis mnyam par mngon par rdzogs par sangs rgyas so/_/gang zhig de ltar med pa'i rgyu mtshan gyi dmigs pa ma mthong ba'i phyir dang /_yod pa yang dag pa [#]ji lta ba bzhin du gyur pa don dam
[\[81b.5\]]pa'i bden pa mthong ba'i phyir gnyis ka bsal ba med pa dang /_bzhag pa med pa [#]mnyam pa nyid kyi ye shes kyi [#]chos thams cad mnyam pa nyid du mngon par byang chub pa de ni gang zhig skyes pas [#]cig shos gtan bral ba dang med par rtogs [#]par 'gyur ba [#]kho na mthong ba'i gegs kyi
[\[81b.6\]]rnam pa 'di mtha' dag gi gnyen por rig par bya'o/_/chos kyi sku 'thob pa'i rgyu rnam par rtog pa med pa'i ye shes mthong ba dang sgom [#]pa'i lam de yang rgyas par ni shes rab kyi pha rol tu phyin pa'i rjes su 'brangs te mdo ji lta ba bzhin rtogs par bya'o/_/theg pa chen po'i
[\[81b.7\]]chos dkon mchog de las phyir mi ldog pa'i byang chub sems dpa'i tshogs rin po che 'byung bas de'i rjes thogs su de'i dbang du byas nas tshigs su bcad pa/_sems de rang bzhin 'od gsal bas na nyon mongs ngo bo med gzigs pas/_/gang dag 'gro kun bdag med
[\[82a\]]
[\[82a.1\]]mtha' zhi [#]yang dag rtogs nas thams cad la/_/rdzogs pa'i sangs rgyas rjes zhugs gzigs ba sgrib pa med pa'i blo mnga' ba/_/sems can rnam dag mtha' yas yul can ye shes gzigs mnga' de la 'dud/_/'dis ci bstan zhe na/_ji bzhin
[\[82a.2\]]ji snyed nang gi [#]ni/_/ye shes gzigs pa dag pa'i phyir/_/blo ldan phyir mi ldog pa'i tshogs/_/bla [#]med yon tan dang ldan nyid/_/'dis ni mdor bsdus na ji lta ba bzhin yod pa dang ji snyed yod pa ste/_rgyu gnyis kyis [#]'jig rten las 'das pa'i ye shes kyi [#]gzigs pa
[\[82a.3\]]rnam par dag pa'i phyir phyir mi ldog pa'i byang chub sems dpa'i tshogs dkon mchog bla na med pa'i yon tan dang ldan pa nyid bstan to/_/'gro ba zhi ba'i chos nyid du/_/rtogs phyir ji lta nyid de yang /_/rang bzhin gyis ni yongs dag phyir/_/nyon mongs gdod nas zad phyir
[\[82a.4\]]ro/_/de la ji lta ba bzhin yod pa nyid ni chos dang gang zag ces bya ba'i 'gro ba thams cad kyi bdag med pa'i mtha' ji lta ba bzhin rtogs pa las rig par bya'o/_/gtan du gzod ma nas zhi ba'i ngo bo nyid kyis [#]gang zag dang chos 'jig pa med pa'i tshul du rtogs pa de yang
[\[82a.5\]]mdor bsdu na rgyu gnyis las skyes te[#]/_sems rang bzhin gyis 'od gsal bar mthong ba'i phyir dang /_de'i nye ba'i nyon mongs pa gdod ma nas zad cing 'gags par mthong ba'i phyir ro/_/de la sems rang bzhin gyis 'od gsal ba gang yin pa dang /_de'i nye ba'i
[\[82a.6\]]nyon mongs pa zhes bya ba gang yin pa 'di gnyis ni dge ba dang mi dge ba'i sems dag las gcig rgyu bas sems gnyis pa mtshams sbyor ba med pa'i tshul gyis zag pa [#]med pa'i dbyings la mchog tu rtogs par dka' ba yin no/_/de'i phyir na bcom ldan 'das dge ba'i
[\[82a.7\]]sems ni skad cig ma ste/_nyon mongs pa dag gis nyon mongs par mi 'gyur ro/_/mi dge ba'i sems ni skad cig ma ste/_sems de [#]ni nyon mongs pa dag gis [#]nyon mongs pa ma lags pa nyid do/_/bcom ldan 'das nyon mongs pa ni sems la mi reg [#]la
[\[82b\]]
[\[82b.1\]]sems nyon mongs pa yang ma lags na/_bcom ldan 'das 'di la ji ltar reg [#]pa'i chos can ma lags pa'i sems mun pas nyon mongs par 'gyur/_bcom ldan 'das nye ba'i nyon mongs pa ni mchis [#]la/_nye bar nyon mongs par 'gyur ba'i sems ni [#]ma mchis so/_/
[\[82b.2\]]bcom ldan 'das de lta lags mod kyi rang bzhin gyis yongs su dag pa'i sems nye bar nyon mongs pa'i don rtogs par dka'o zhes gsungs te/_ji lta ba bzhin du yod pa nas brtsams te rtogs par dka' ba'i bar rgyas par bstan pa ni mdo ji lta ba bzhin du rig par bya'o/_/
[\[82b.3\]]shes bya mthar thug [#]rtogs pa'i blos/_/thams cad mkhyen pa'i chos nyid ni/_/sems can thams cad la yod pa/_/mthong phyir ji snyed yod pa nyid/_/de la ji snyed yod pa nyid ni shes bya'i dngos po mtha' dag mthar thug par rtogs pa la 'jig rten las 'das pa'i shes
[\[82b.4\]]rab kyis sems can thams cad la tha na dud 'gro'i skye gnas su gyur pa rnams la yang de bzhin gshegs pa'i snying po yod pa nyid mthong ba las rig par bya'o/_/byang chub sems dpa'i mthong ba de yang byang chub sems dpa'i sa dang po nyid las skye ste/_chos kyi dbyings
[\[82b.5\]]kun tu 'gro ba'i don du rtogs pa'i phyir ro[#]/_/de ltar rtogs pa gang yin de/_/so so rang shes [#]mthong ba nyid/_/dri med dbyings la chags med dang /_/thogs med phyir de dag pa yin/_/de ltar ji lta ba bzhin du yod pa nyid dang ji snyed pa [#]yod pa nyid kyi rnam pa [#]'dis
[\[82b.6\]]'jig rten las 'das pa'i lam rtogs pa gang yin pa de ni 'phags pa rnams kyi gzhan dang thun mong [#]ma yin pa [#]so so rang gis [#]'jig rten las 'das pa'i ye shes kyi gzigs par 'dod do/_/de yang mdor bsdu na rgyu gnyis kyis na cig shos nyi tshe ba'i ye shes kyis
[\[82b.7\]]mthong ba la ltos [#]nas shin tu rnam par dag pa zhes brjod do/_/gnyis po gang dag gis she na/_chags pa med pa'i phyir dang /_thogs [#]pa med pa'i phyir ro/_/de la ji lta ba bzhin brjod pa nyid kyis sems can gyi [#]khams rang bzhin gyis rnam par dag pa'i yul
[\[83a\]]
[\[83a.1\]]can gyi [#]phyir ni chags pa med pa yin la/_ji snyed yod [#]pa nyid kyis shes bya'i dngos po mtha' med pa'i yul can gyi phyir ni thogs pa med pa yin no/_/ye shes gzigs pa dag pas na/_/sangs rgyas ye shes bla med phyir/_/'phags pa phyir mi
[\[83a.2\]]ldog pa ni/_/lus can kun gyi skyabs yin no/_/de ltar phyir mi ldog pa'i sa la gnas pa'i byang chub sems dpa' rnams kyi ye shes kyi gzigs pa de ni bla na med pa de bzhin gshegs pa'i ye shes kyi [#]gzigs pa rnam par dag pa dang nye bar gnas par 'gyur ba'i phyir ram/_
[\[83a.3\]]gang dang ldan pas phyir mi ldog pa'i byang chub sems dpa' sems can thams cad kyi [#]skyabs su gyur pa nyid du 'gyur ba'i phyir/_de las gzhan pa tshul khrims la sogs pa byang chub sems dpa'i yon tan rnams las bla na med pa nyid du rig par bya'o/_/byang chub sems
[\[83a.4\]]dpa'i dge 'dun gyi rjes thogs su nyan thos kyi dge 'dun dkon mchog ni ma smos te/_de mchod par 'os pa ma yin pa'i phyir ro/_/mkhas pa byang chub sems dpa' dang /_nyan thos kyi yon tan gyi khyad par shes pa ni nam yang byang chub chen po'i bsod nams dang /_
[\[83a.5\]]ye shes kyi tshogs rgya chen po rdzogs par byed pa/_shes rab dang /_snying rje'i dkyil 'khor can gzhal du med pa'i sems can gyi khams snang bar nye bar gnas pa/_bla na med pa'i de bzhin gshegs pa'i zla ba nya ba thob pa dang rjes su mthun pa'i lam du zhugs pa/_byang chub
[\[83a.6\]]sems dpa' zla ba tshes pa dor nas nyi tshe ba'i ye shes kyi mthar thug pa skar ma'i gzugs ltar rang gi rgyud [#]snang ba nye bar gnas pa'i nyan thos la nam yang phyag byed pa ni ma yin te/_gzhan la phan par [#]byed pa'i bsam pa rnam par ma dag pa'i phyir ro/_/yang dag par
[\[83a.7\]]brten pa'i yon tan nyid kyis sems dang po bskyed pa'i byang chub sems dpas kyang [#]rjes su brtse ba med pa gzhan rgyas par byed pa dang mi [#]ldan pa'i 'phags pa'i nyan thos zag pa med pa'i tshul khrims kyi sdom pa rnam par dag pa'i mthar phyin par gyur pa yang zil gyis gnon na/_
[\[83b\]]
[\[83b.1\]]de las gzhan pa'i yon tan dbang bcu la sogs pa lta ci smos te/_gang gi phyir/_gang zhig tshul khrims bdag don byed pas rnam rgyas shing /_/tshul khrims 'chal ba'i sems can rnams la brtse bral ba/_/bdag nyid rgyas [#]byed tshul khrims nor gyis rab dag pa/_
[\[83b.2\]]'phags pa de ni tshul khrims rnam par dag mi brjod/_/gang zhig gzhan la [#]mchog tu snying rje bskyed nas ni/_/tshul khrims yang dag blangs pa byas te me rlung dang /_/chu dang sa bzhin gzhan dag nye bar 'tsho byed pa/_/de ni khrims ldan gzhan ni de yi gzugs brnyan
[\[83b.3\]]yin/_/zhes bshad do/_/de la don gang gis [#]dbang du byas nas/_bcom ldan 'das kyis skyabs gsum rnam par gzhag pa mdzad ce na/_ston pa [#]bstan pa slob don gyis/_/theg gsum pa dang byed gsum la/_/mos pa rnams kyi [#]dbang byas nas/_/skyabs
[\[83b.4\]]gsum rnam par gzhag pa yin/_/ston pa'i yon tan bstan pa'i don du sangs rgyas kyi dngos po nyid don du gnyer bar zhugs pa byang chub sems dpa'i theg pa pa'i gang zag dang /_sangs rgyas la mchog tu bya ba byed par mos pa rnams kyi dbang du byas nas sangs rgyas ni
[\[83b.5\]]skyabs yin te/_rkang gnyis rnams kyi mchog yin pa'i phyir ro zhes bstan zhing [#]rnam par gzhag go/_/ston pa'i yon tan bstan pa'i don du/_rang nyid rten 'brel gyi [#]chos zab mo rjes su rtogs pa'i phyir zhugs pa/_rang sangs rgyas kyi theg pa pa'i gang zag dang /_chos
[\[83b.6\]]la mchog tu bya ba byed par mos pa rnams kyi dbang du byas nas chos ni skyabs yin te/_'dod chags dang bral ba rnams kyi mchog yin pa'i phyir ro zhes bstan zhing [#]rnam par gzhag go/_/ston pa'i bstan pa la legs par zhugs pa'i slob ma'i yon tan bstan pa'i don du
[\[83b.7\]]gzhan las thos pa'i sgra'i rjes su rtogs pa'i phyir zhugs pa'i nyan thos kyi theg pa pa'i gang zag dang /_dge 'dun la mchog tu bya ba byed par mos pa rnams kyi dbang du byas nas dge 'dun ni skyabs yin te/_tshogs rnams kyi mchog yin pa'i phyir ro zhes bstan
[\[84a\]]
[\[84a.1\]]cing rnam par gzhag go/_/de ltar 'dis ni mdor bsdu na don rnam pa gsum gyis gang zag drug gi dbang du byas nas/_bcom ldan 'das kyis skyabs gsum rab tu dbye ba bstan pa rnam par gzhag pa 'di ni kun rdzob kyi rten [#]la gnas pa [#]sems can rnams
[\[84a.2\]]theg pa la rim gyis gzhug [#]pa'i don du yin no/_/sdang [#]phyir slu ba'i chos can phyir/_/med phyir 'jigs dang bcas pa'i phyir/_/chos rnams gnyis dang 'phags pa'i tshogs/_/gtan gyi skyabs mchog ma yin no/_/chos ni rnam pa gnyis te/_bstan pa'i chos dang rtogs
[\[84a.3\]]pa'i chos so/_/de ltar [#]bstan pa'i chos ni mdo'i sde la sogs pa bstan pa brjod pa ste/_ming dang tshig dang yi ge'i tshogs kyis bsdus pa'o/_/de yang lam [#]mngon par rtogs pa'i mthar thug pa'i phyir gzings lta bu'o zhes bshad do/_/rtogs pa'i chos ni rgyu dang
[\[84a.4\]]'bras bu'i dbye ba [#]rnam pa gnyis te/_'di lta ste/_lam gyi bden pa dang /_'gog pa'i bden pa ste/_gang gis [#]dang gang rtogs pa zhes bya bas so/_/de la lam ni 'dus byas kyi mtshan nyid du rtogs [#]la/_'dus byas kyi [#]mtshan nyid du rtogs pa gang yin pa
[\[84a.5\]]'di ni brdzun pa slu ba'i chos can gang brdzun pa slu ba'i chos can de ni mi bden pa/_gang mi bden pa de ni mi rtag pa/_gang mi rtag pa de ni skyabs ma yin no/_/lam des rtogs pa'i 'gog pa gang yin pa de yang nyan thos kyi tshul gyis mar me rgyun chad pa bzhin du nyon mongs pa
[\[84a.6\]]dang sdug bsngal med pa tsam gyis rab tu phye la/_med pa ni skyabs sam skyabs ma yin par 'gyur bar 'os pa ma yin no/_/dge 'dun zhes bya ba 'di ni theg pa gsum dang ldan pa'i tshogs kyi tshig bla dgas so/_/de yang rtag tu 'jigs pa dang bcas pa de bzhin gshegs
[\[84a.7\]]pa la skyabs su song ba/_nges par 'byung ba tshol [#]ba slob pa bya ba dang bcas pa dang /_bla na med pa yang dag par rdzogs pa'i byang chub la zhugs pa ma yin no/_/ji ltar 'jigs pa dang bcas she [#]na/_gang gi phyir dgra bcom pa yang srid pa spangs pa rnams kyang bag
[\[84b\]]
[\[84b.1\]]chags ma spangs pa'i phyir rtag tu rgyun mi 'chad par 'du byed thams cad la mi bzad par 'jigs pa'i 'du shes nye bar gnas par 'gyur te/_dper na ral gri gdengs pa'i gshed ma'i skyes bu la bya ba bzhin te/_des na de dag kyang gtan du bde ba'i nges par
[\[84b.2\]]'byung ba thob pa ma yin no/_/skyabs ni skyabs tshol ba ma yin no/_/ji ltar sems can skyabs med pa 'jigs pa de dang des 'jigs pa dag de dang [#]de las nges par 'byung ba tshol ba [#]de bzhin du dgra bcom pa la yang [#]'jigs pa de yod do/_/gang gi phyir de dag
[\[84b.3\]]'jigs pas 'jigs te/_de bzhin gshegs pa nyid la skyabs su 'gro ba yin no/_/gang zhig de ltar 'jigs pa dang bcas pa'i phyir skyabs su 'gro ba de ni gdon mi za bar 'jigs pa las nges par 'byung ba tshol la/_nges par 'byung ba tshol ba'i phyir ni/_
[\[84b.4\]]'jigs pa'i gzhi spang [#]ba'i dbang du byas nas slob pa [#]bya ba dang bcas par 'gyur ro/_/slob pa'i phyir ni 'jigs [#]pa med pa khyu mchog gi gnas [#]thob par bya ba'i phyir zhugs par 'gyur ba yin te/_'di lta ste/_bla na med pa yang dag par rdzogs pa'i byang chub
[\[84b.5\]]la zhugs pa'o[#]/_/de'i phyir de yang de'i yan lag gi [#]skyabs yin pa'i phyir gtan gyi skyabs ma yin no/_/de ltar skyabs gnyis po 'di ni mthar thug pa'i dus na skyabs ma yin par brjod do/_/dam pa'i don du 'gro ba yi/_/skyabs ni sangs rgyas nyag gcig
[\[84b.6\]]nyid[#]/_/thub pa chos kyi sku can phyir/_/tshogs kyang de yi mthar thug phyir/_/'dis ni sngar bshad pa'i tshul gyis skye ba med pa dang /_'gag pa med pas rab tu phye ba'i thub pa rnam par byang ba'i bden pa gnyis kyi mtshan nyid 'dod chags dang bral ba'i chos
[\[84b.7\]]kyi sku can yin pa'i phyir dang /_theg pa gsum po'i tshogs kyang chos kyi sku rnam par dag pa mthar thug pa thob pas mthar phyin par 'gyur ba'i phyir na/_skyob pa med cing skyabs med pa'i [#]'jig rten na phyi ma'i mtha'i mu dang mnyam pa mi zad pa'i skyabs/_rtag_
[\[85a\]]
[\[85a.1\]]pa'i skyabs/_g.yung drung gi skyabs/_don dam pa'i skyabs ni gcig nyid de/_'di lta ste/_de bzhin gshegs pa dgra bcom pa yang dag par rdzogs pa'i sangs rgyas so/_/rtag pa g.yung drung zhi ba brtan pa'i skyabs gcig pu 'di rgyas
[\[85a.2\]]par/_'phags pa dpal phreng gi mdo'i rjes su 'brangs nas rtogs par bya'o/_/'byung ba dkon phyir dri med phyir/_/mthu ldan phyir dang 'jig rten gyi/_/rgyan gyur [#]phyir dang mchog nyid phyir/_/'gyur ba med phyir dkon mchog nyid/_/mdor bsdu na chos mthun pa rnam
[\[85a.3\]]pa drug gis na sangs rgyas dang chos dang dge 'dun zhes bya ba'i dkon mchog gsum po 'di rin po che dang 'dra bar brjod de/_'di lta ste 'byung ba dkon par chos mthun pas na [#]bskal pa yongs su 'gyur ba mang por yang dge ba'i rtsa ba ma bskrun pa rnams de dang phrad [#]pa mi 'thob pa'i
[\[85a.4\]]phyir ro/_/dri ma med par chos mthun pas ni rnam pa thams cad du dri ma dang bral ba'i phyir ro/_/mthu dang ldan par chos mthun pas ni mngon par shes pa drug la sogs pa yon tan gyi mthu bsam gyis mi khyab pa dang ldan pa'i phyir ro/_/'jig rten gyi rgyan du chos mthun pas
[\[85a.5\]]ni 'gro ba thams cad kyi bsam pa dge ba'i rgyu yin pa'i phyir ro/_/rin po che bsnyan ma [#]las ches mchog nyid du chos mthun pas ni 'jig rten las 'das pa'i phyir ro/_/bstod [#]pa dang smad [#]pa la sogs pas rnam par mi 'gyur ba'i chos mthun pas ni 'dus ma byas kyi rang bzhin
[\[85a.6\]]yin pa'i phyir ro/_/dkon mchog gsum bstan pa'i rjes thogs la gang yong na 'jig rten pa dang 'jig rten las 'das pa'i rnam par dag pa skye ba'i gnas ni dkon mchog gsum skye bar 'gyur ba de'i dbang du byas nas [#]tshigs su bcad pa/_dri bcas de bzhin nyid dang dri
[\[85a.7\]]ma med/_/dri med sangs rgyas yon tan rgyal ba'i mdzod[#]/_/gang las dkon mchog dge ba gsum 'byung ba/_/don dam gzigs pa rnams kyi yul nyid do/_/'dis ci zhig gsal bar byas she na/_dkon mchog gsum po 'di yi [#]rigs/_/thams cad gzigs
[\[85b\]]
[\[85b.1\]]pa rnams kyi yul/_/de yang rnam bzhi go rims bzhin/_/rgyu bzhi yis ni bsam mi khyab/_/de la dri ma dang bcas pa'i de bzhin nyid ni nyon mongs pa'i sbubs las ma grol ba'i khams la de bzhin gshegs pa'i snying po zhes brjod pa gang yin pa'o/_/dri ma med pa'i de
[\[85b.2\]]bzhin nyid ni de nyid [#]sangs rgyas kyi sar gnas yongs su gyur pa'i mtshan nyid de bzhin gshegs pa'i chos kyi sku zhes brjod pa gang yin pa'o/_/dri ma med pa'i sangs rgyas kyi yon tan ni gnas gyur pa'i [#]mtshan nyid de bzhin gshegs pa'i chos kyi sku de nyid la yod pa 'jig rten
[\[85b.3\]]las 'das pa stobs bcu la sogs pa sangs rgyas kyi chos gang dag yin pa'o/_/rgyal ba'i mdzad pa ni stobs bcu la sogs pas [#]sangs rgyas kyi chos de nyid kyi so so rang gi bla na med pa'i phrin las te/_gang zhig med par ma gyur zhing chad pa med la rgyun ma [#]chad pas byang
[\[85b.4\]]chub sems dpa' lung bstan pa'i gtam rgyun mi 'chad [#]pa'o/_/gnas bzhi po 'di dag kyang go rims ji lta [#]bzhin du rgyu bzhis bsam gyis mi khyab pa nyid kyi phyir thams cad mkhyen pa'i ye shes kyi yul yin no zhes brjod do/_/bzhi po gang dag gis shes [#]na/_/dag dang
[\[85b.5\]]nyon mongs dang ldan phyir/_/kun nas nyon mongs med dag phyir/_/rnam par dbye ba med chos phyir/_/lhun grub rnam par mi rtog phyir/_/de la dri ma dang bcas pa'i de bzhin nyid ni cig car dus gcig [#]tu rnam par dag pa yang [#]yin la/_kun nas nyon mongs pa yang [# ]
[\[85b.6\]]yin pa'i phyir/_gnas 'di bsam gyis mi khyab ste/_zab mo'i chos kyi tshul la mos pa rang sangs rgyas rnams kyi [#]yang spyod yul du ma gyur pa'i yul yin pa'i phyir ro/_/gang gi phyir lha mo chos 'di gnyis ni rtogs par dka' [#]ba ste/_sems rang bzhin gyis
[\[85b.7\]]rnam par dag pa rtogs par dka' [#]ba dang /_sems de nyid kyi nye bar nyon mongs pa rtogs par dka' [#]ba'o/_/lha mo chos 'di gnyis nyan par byed pa ni khyod dam yang na chos chen po dang ldan pa'i byang chub sems dpa' rnams yin no/_/lha mo lhag ma nyan thos dang rang
[\[86a\]]
[\[86a.1\]]sangs rgyas kyis ni chos 'di gnyis de bzhin gshegs pa la dad pas rtogs par bya ba nyid do zhes gsungs pa yin no/_/de la dri ma med pa'i de bzhin nyid ni sngar dri mas kun nas nyon mongs par ma gyur pa phyis rnam par dag par gyur pa'i phyir gnas 'di
[\[86a.2\]]bsam gyis mi khyab po/_/gang gi [#]phyir sems ni rang bzhin gyis 'od gsal ba ste/_de ni de kho na bzhin shes so/_/des na skad cig ma gcig dang ldan pa'i shes rab kyis bla na med pa yang dag par rdzogs pa'i byang chub tu mngon par rdzogs par sangs rgyas so zhes
[\[86a.3\]]gsungs pa yin no/_/de la dri ma med pa'i sangs rgyas kyi [#]yon tan ni gcig tu kun nas nyon mongs pa so so'i skye bo'i sa la yang rnam pas [#]dbyer med pa'i chos nyid snga phyir khyad par med pa [#]yod pa'i phyir gnas 'di bsam gyis mi khyab ste/_gang gi phyir gang la de bzhin gshegs
[\[86a.4\]]pa'i ye shes mtha' dag rjes su ma zhugs pa'i sems can de ni sems can gyi ris na 'ga' yang med do/_/'on kyang 'du shes kyi 'dzin pas de bzhin gshegs pa'i ye shes mi mngon no/_/'du shes kyi 'dzin pa dang bral ba las ni/_thams cad mkhyen pa'i ye shes
[\[86a.5\]]rang byung gi ye shes thogs pa med par rab tu 'byung ngo /_/kye rgyal ba'i sras 'di lta ste/_dper na stong gsum gyi [#]stong chen po'i 'jig rten gyi khams kyi tshad dang mnyam pa'i dar yug chen po gcig yod par gyur [#]la/_dar yug chen po de la yang stong gsum gyi stong
[\[86a.6\]]chen po'i 'jig rten gyi khams rdzogs par bris par gyur te/_'di lta ste/_khor [#]yug chen po'i tshad du ni khor yug chen po bris/_sa chen po'i tshad du ni sa chen po/_stong gnyis pa'i 'jig rten gyi [#]khams kyi tshad du ni stong gnyis pa'i 'jig rten gyi khams/_stong gi
[\[86a.7\]]'jig rten gyi khams kyi tshad du ni stong gi 'jig rten gyi khams/_gling bzhi'i [#]'jig rten gyi [#]khams kyi tshad du ni gling bzhi pa'i 'jig rten gyi khams/_rgya mtsho chen po'i tshad du ni rgya mtsho chen po/_'dzam bu'i gling gi tshad du ni 'dzam bu'i gling /_shar gyi lus 'phags kyi gling gi tshad du ni shar gyi
[\[86b\]]
[\[86b.1\]]'phags kyi gling /_nub kyi ba lang spyod kyi gling gi tshad du ni nub kyi ba lang spyod kyi gling /_byang gi sgra mi snyan gyi gling gi tshad du ni byang gi sgra mi snyan gyi gling /_ri rab kyi tshad du ni ra rib/_sa la spyod pa'i lha'i gzhal yas khang gi tshad du ni sa la spyod pa'i lha'i gzhal yas
[\[86b.2\]]khang /_'dod pa na spyod pa'i lha'i gzhal yas khang gi tshad du ni 'dod pa na spyod pa'i lha'i gzhal yas khang /_gzugs na spyod pa'i lha'i gzhal yas khang gi tshad du ni gzugs na spyod pa'i lha'i gzhal yas khang bris so/_/dar yug chen po de yang chu zheng stong gsum
[\[86b.3\]]gyi stong chen po'i 'jig rten gyi khams kyi tshad tsam du gyur la/_dar yug chen po de yang rdul phra rab kyi rdul gcig tu bcug par gyur to/_/ji ltar rdul phra rab kyi rdul gcig tu dar yug chen po de bcug pa de bzhin du rdul phra rab kyi rdul ma lus pa rnams su de'i tshad kyi
[\[86b.4\]]dar yug chen po de nang du bcug [#]par gyur to/_/de nas mkhas pa mdzangs [#]pa gsal ba yid gzhungs pa der nye bar zhugs pa'i spyod pa dang ldan pa'i skyes bu 'ga' zhig skyes te/_de'i mig lha'i mig tu gyur cing kun tu yongs su dag pa [#]'od gsal bar gyur pa zhig la
[\[86b.5\]]des lha'i mig gis rnam par bltas te/_'di lta bur gyur pa'i dar yug chen po 'di rdul phra rab kyi rdul chung ngu 'di nyid la gnas te/_sems can 'ga' la yang nye bar mkho bar ma gyur to/_/de 'di snyam [#]du sems te/_kye ma gang bdag gi [#]brtson pa chen
[\[86b.6\]]po'i stobs dang mthus rdul phra rab kyi rdul 'di rdo rjes phye ste/_dar yug chen po [#]'di 'gro ba thams cad kyi nye bar 'tsho bar bya'o snyam pas/_des brtson pa chen po'i stobs kyi mthus bskyed de/_rdo rje phra mos rdul phra rab kyi rdul de phye nas bsam pa ji lta ba bzhin du dar
[\[86b.7\]]yug chen po de 'gro ba mtha' dag la nye bar 'tsho [#]bar byed cing /_gcig la ji lta ba de [#]bzhin du rdul phra rab lus pa med pa mtha' dag las de kho na bzhin byed do/_/kye rgyal ba'i sras de bzhin du de bzhin gshegs pa'i ye shes tshad med pa'i ye shes sems can thams cad
[\[87a\]]
[\[87a.1\]]nye bar 'tsho ba'i ye shes kyang sems can thams cad kyi sems kyi rgyud la ma [#]tshang ba med par rjes su zhugs te/_sems can gyi sems kyi rgyud de dag kyang de bzhin gshegs pa'i ye shes dang 'dra bar tshad med do/_/de lta mod kyi 'du shes kyi 'dzin pas
[\[87a.2\]]bcings pa'i byis pa rnams kyis de bzhin gshegs pa'i ye shes mi shes rab tu mi shes shing nyams su mi myong /_mngon du mi byed do/_/des na de bzhin gshegs pa chags pa med pa'i de bzhin gshegs pa'i ye shes kyis chos kyi dbyings sems can gyi gnas thams cad la rnam par
[\[87a.3\]]gzigs nas/_slob dpon gyi 'du shes su [#]gyur te/_kye ma ma la sems can 'di dag ni de bzhin gshegs pa'i ye shes yang dag pa ji lta ba bzhin mi shes pa dang /_de bzhin gshegs pa'i ye shes rjes su zhugs pa dag ste/_gang yang ngas sems can 'di dag
[\[87a.4\]]la 'phags pa'i lam nye bar bstan pas 'du shes kyis byas pa'i 'ching ba thams cad bsal bar byas te/_ji ltar rang nyid 'phags pa'i ye shes kyi stobs bskyed pas ye shes kyi mdud pa chen po bsal nas de bzhin gshegs pa'i ye shes so sor mngon par shes shing /_de
[\[87a.5\]]bzhin gshegs pa'i ye shes [#]dang mnyam pa nyid rjes su thob pa [#]bzhin du de dag la [#]de bzhin gshegs pa'i lam bstan pas 'du shes kyis byas pa'i 'ching ba thams cad zlog [#]par byed do/_/'du shes kyis byas pa'i 'ching ba thams cad log pa dag la ni de bzhin gshegs pa'i
[\[87a.6\]]ye shes tshad med pa de 'gro ba mtha' dag gi nye bar 'tsho bar 'gyur ro zhes gsungs so/_/de la rgyal ba'i mdzad pa ni cig car thams cad la dus thams cad du lhun gyis grub cing rnam par mi rtog [#]par bsam pa ji lta ba dang /_gdul bya ji lta ba bzhin du sems can
[\[87a.7\]]rnams la ma tshang ba med cing rjes su mthun par 'jug pa'i phyir gnas 'di bsam gyis mi khyab ste/_gang gi phyir sems can rnams gzhug pa'i don du de bzhin gshegs pa'i ye shes tshad med pa yin yang mdor bsdus pa tsam gyi sgo nas tshad dang ldan par bstan mod kyi/_rigs
[\[87b\]]
[\[87b.1\]]kyi bu 'on kyang de bzhin gshegs pa'i yang dag pa'i de bzhin gshegs pa'i phrin las gang yin pa de ni bsam gyis mi khyab pa tshad med pa 'jig rten thams cad kyis shes par bya ba ma yin pa/_yi ge brjod du med pa/_gzhan gyis sgrub [#]par dka' ba/_sangs rgyas kyi zhing
[\[87b.2\]]thams cad du gnas pa/[# ]sangs rgyas thams cad dang mnyam pa nyid rjes su thob pa/_'bad rtsol dang bya ba thams cad las 'das pa/_nam mkha' dang mnyam pa nyid kyis rnam par rtog pa med pa/_chos kyi dbyings kyi bya ba nyid kyi tha dad du dbyer med pa zhes bya ba nas/_
[\[87b.3\]]nor bu bai DUr+ya rnam par dag pa'i dper mdzad nas/_rgyas par bstan te/_rigs kyi bu rnam grangs 'dis 'di ltar rig par [#]bya ste/_de bzhin gshegs pa'i phrin las ni bsam gyis mi khyab pa mnyam pa nyid rjes su thob pa thams cad du kha na ma tho ba med pa dus gsum dang
[\[87b.4\]]rjes su 'brel pa/_dkon mchog gsum gyi gdung [#]mi 'chad par byed pa'o/_/bsam gyis mi khyab pa'i de bzhin gshegs pa'i phrin las gang la rab tu zhugs pa'i de bzhin gshegs pa'i sku nam mkha'i rang bzhin yang mi 'dor la/_sangs rgyas kyi [#]zhing thams cad
[\[87b.5\]]du yang kun tu ston [#]to/_/gsung brjod du med pa'i chos nyid kyang mi 'dor la/_sgra rnam par rig pa ji lta ba bzhin du sems can rnams la chos kyang ston to/_/sems kyi dmigs pa thams cad dang yang bral la/_sems can thams cad kyi sems kyi spyod
[\[87b.6\]]pa dang bsam pa yang rab tu shes so zhes gsungs so/_/rtogs bya rtogs pa de yi ni/_/yan lag rtogs par byed phyir te/_/go rims ji bzhin gnas gcig ste/_/dag rgyu gsum ni rkyen yin no/_/don gyi gnas bzhi po 'di dag las kyang shes bya thams cad bsdus pa'i phyir
[\[87b.7\]]dang po ni rtogs par bya ba'i gnas su blta [#]bar bya'o/_/de'i rjes su rtogs pa ni rtogs pa yin pa'i phyir gnyis pa byang chub kyi gnas so/_/byang chub kyi yan lag tu gyur pa ni sangs rgyas kyi yon tan yin pa'i phyir gsum pa byang chub kyi yan lag gi [#]gnas so/_/byang
[\[88a\]]
[\[88a.1\]]chub kyi [#]yan lag rnams [#]nyid kyis gzhan dag rtogs par byed pa'i phyir bzhi pa rtogs par byed pa'i gnas so/_/de ltar gnas bzhi po 'di dbang du byas te rgyu dang rkyen gyi [#]dngos pos dkon mchog gsum gyi [#]rigs rnam par gzhag par rig par bya'o/_/de
[\[88a.2\]]la gnas bzhi po 'di dag las dang po ni 'jig rten las 'das pa'i chos kyi sa bon yin pa'i phyir so so rang nyid tshul bzhin yid la byed pa'i gnas kyis de rnam par dag pa la brten nas dkon mchog gsum gyi rgyur rtogs par byed par bya ste/_de ltar gnas gcig ni rgyu yin no/_/ji ltar
[\[88a.3\]]gsum rkyen yin zhe na/_de bzhin gshegs pa bla na med pa yang dag par rdzogs pa'i byang chub mngon par rdzo gas par sangs rgyas nas stobs bcu la sogs pa sangs rgyas kyi chos rnams kyis de bzhin gshegs pa'i phrin las rnam pa sum cu rtsa gnyis mdzad pa na/_gzhan
[\[88a.4\]]gyi sgra la brten nas de rnam par dag pa la brten nas dkon mchog 'byung ba'i rkyen du rtogs par bya ste/_de ltar gsum po 'di ni rkyen yin no/_/'di phan chad gzhung lhag mas gnas bzhi po 'di dag nyid kyis mthar gyis rnam par dbye ba rgyas par ston par [#]rig par bya'o/_/de la dri ma
[\[88a.5\]]dang bcas pa'i de bzhin nyid kyi dbang du mdzad nas sems can thams cad ni de bzhin gshegs pa'i snying po can no zhes gsungs pa gang yin pa de don gang gi [#]yin zhe na/_rdzogs sangs sku ni 'phro phyir dang /_/de bzhin nyid dbyer med phyir dang /_/rigs yod phyir na lus can
[\[88a.6\]]kun/_/rtag tu sangs rgyas snying po can/_/mdor bsdu na don rnam pa gsum gyis sems can thams cad ni rtag tu de bzhin gshegs pa'i snying po can no zhes bcom ldan 'das kyis [#]gsungs te/_sangs rgyas ye shes sems can tshogs zhugs phyir/_/rang bzhin dri med
[\[88a.7\]]de ni [#]gnyis med de/_/sangs rgyas rigs la de 'bras nyer brtags phyir/_/'gro kun sangs rgyas snying po can du gsungs/_/don de rnam pa thams cad don gang gis gsung [#]rab thams cad du khyad par med par bstan par 'gyur ba de'i dbang du byas te bshad par
[\[88b\]]
[\[88b.1\]]bya'o/_/'di lta ste/_sems can thams cad la de bzhin gshegs pa'i chos kyi skus 'phro ba'i don dang /_de bzhin gshegs pa'i de bzhin nyid rnam par dbyer med pa'i don dang /_de bzhin gshegs pa'i rigs yod pa'i don gyis so/_/don gyi gnas gsum po
[\[88b.2\]]'di dag kyang de bzhin gshegs pa'i snying po'i mdo'i [#]rjes su 'brangs te 'og nas ston par 'gyur ro/_/sdom ni/_ngo bo rgyu 'bras las ldan 'jug pa dang /_/gnas skabs de bzhin kun tu 'gro ba'i don/_/rtag tu mi 'gyur yon tan dbyer med ni/_/don dam dbyings
[\[88b.3\]]kyi dgongs don yin zhes bya/_/mdor bsdu na don rnam pa [#]bcu la dgongs nas/_de kho na'i ye shes dam pa'i yul de bzhin gshegs pa'i khams rnam par gzhag par rig par bya'o/_/don rnam pa bcu gang zhe na/_'di lta ste/_ngo bo'i don dang /_rgyu'i don dang /_'bras
[\[88b.4\]]bu'i don dang /_las kyi don dang /_ldan pa'i don dang /_'jug pa'i don dang /_gnas skabs kyis [#]rab tu dbye ba'i don dang /_kun tu 'gro ba'i don dang /_mi 'gyur ba'i don dang /_dbyer med pa'i don to/_/de la ngo bo'i don dang rgyu'i don las brtsams nas tshigs su bcad pa/_rin chen
[\[88b.5\]]nam mkha' chu dag bzhin/_/rtag tu rang bzhin nyon mongs med/_/chos mos lhag pa'i shes rab dang /_/ting 'dzin snying rje las byung ba/_/de la tshigs su bcad pa phyed snga mas ci bstan zhe na/_mthu dang gzhan du mi 'gyur dang /_/brlan pa'i ngo bo rang bzhin phyir/_/
[\[88b.6\]]'di dag nor bu rin chen mkha'/_/chu yi yon tan chos mthun nyid/_/gsum po 'di dag ni 'dir sngar bstan zin pa ste/_gsum po 'di dag la go rims ji lta ba bzhin kho nar rang gi mtshan nyid dang spyi'i mtshan nyid las brtsams nas de bzhin gshegs pa'i khams yid
[\[88b.7\]]bzhin gyi [#]nor bu dang /_nam mkha' dang /_chu rnam par dag pa'i yon tan dang /_chos mthun pa nyid du rig par bya'o/_/de la re zhig de bzhin gshegs pa'i chos kyi sku la [#]ni bsam pa'i don grub pa la sogs pa mthu'i ngo bo nyid rang gi mtshan nyid las bsams [#]nas yid
[\[89a\]]
[\[89a.1\]]bzhin gyi nor bu dang chos mthun pa nyid du rig par bya'o/_/de bzhin nyid la ni gzhan du ma yin pa nyid kyi rang gi ngo bo'i rang gi mtshan nyid las brtsams nas nam mkha' dang chos mthun pa nyid du rig par bya'o/_/de bzhin gshegs pa'i rigs la ni sems
[\[89a.2\]]can la snying brtse bas brlan pa'i rang gi ngo bo nyid kyi [#]mtshan nyid las brtsams nas chu dang chos mthun pa nyid du rig par bya'o/_/'dir thams cad kyang rtag tu rang bzhin gyis shin tu nye bar nyon mongs pa med pa [#]rang bzhin gyis yongs su dag pa'i spyi'i mtshan nyid las brtsams nas de
[\[89a.3\]]nyid yid bzhin gyi [#]nor bu dang /_nam mkha' dang chu rnam par dag pa'i yon tan dang /_chos mthun par rig par bya'o/_/de la tshigs su bcad pa phyed 'og mas ci bstan zhe na/_chos la khong khro bdag lta dang /_/'khor ba'i sdug bsngal gyis 'jigs dang /_/sems
[\[89a.4\]]can don la ltos med pa[#]/_/'dod chen mu stegs [#]nyan thos dang /_/rang byung rnams kyi sgrib rnam bzhi/_/dag rgyu lhag par mos pa la[#]/_/sogs pa'i chos ni rnam bzhi nyid/_/mdor bsdu na sems can gyi [#]tshogs na sems can gyi rnam pa 'di gsum yod de/_srid pa
[\[89a.5\]]'dod pa dang /_srid pa dang bral bar 'dod pa dang /_de gnyis ka mngon par mi 'dod pa'o/_/de la srid pa 'dod pa ni rnam pa gnyis su rig par bya ste/_thar pa'i lam dang zhe 'gras pa yongs su mya ngan las mi 'da' ba'i rigs can gyi [#]sems can 'khor ba nyid
[\[89a.6\]]'dod kyi/_mya ngan las 'das pa ni ma yin pa gang dag yin pa dang /_der nges par lhung ba chos 'di pa [#]nyid de dag las kha cig theg pa chen po'i chos la sdang ba ste/_gang gi dbang du mdzad nas/_bcom ldan 'das kyis nga ni de dag gi ston pa ma yin la/_/de dag
[\[89a.7\]]kyang nga'i nyan thos ma yin no/_/shA ri'i bu de dag ni mun pa bas kyang ches [#]mun pa [#]chen por 'gro ba mun pa chen po dang ldan pa'o zhes pa smra'o zhes gsungs pa'o/_/de la srid pa dang bral bar 'dod pa ni rnam pa gnyis te/_thabs ma yin pa la zhugs pa dang /_thabs
[\[89b\]]
[\[89b.1\]]la zhugs pa'o/_/de la thabs ma yin pa la zhugs pa la yang rnam pa gsum ste/_'di las phyi rol du gyur pa tsa ra ka dang /_kun tu rgyu dang /_gcer bu pa [#]la sogs pa'i rnam pa du ma'i mu stegs pa mang po dang /_de dang mthun par spyod pa chos 'di pa nyid dad pa yod
[\[89b.2\]]kyang /_nges par gzung dka' ba'i lta ba 'dzin pa ste/_de dag kyang gang zhe na/_'di lta ste/_don dam pa la mi [#]mos pa gang zag tu lta [#]ba ste/_gang la [#]bcom ldan 'das kyis stong pa nyid la mos pa med pa ni mu stegs pa dag [#]dang khyad par med pa yin no zhes gsungs pa dang /_
[\[89b.3\]]mngon pa'i nga rgyal can stong pa nyid du lta ba ste/_'di la stong pa nyid du lta ba gang dag de'i rnam par thar pa'i sgo la yang stong pa nyid du lta bar 'gyur ba gang gi [#]dbang du mdzad nas/_'od srungs gang zag tu lta ba ri rab tsam ni bla'i/_mngon pa'i nga rgyal can stong pa nyid du lta ba ni de
[\[89b.4\]]lta ma yin no zhes gsungs pa yin no/_/de la thabs la zhugs pa la yang rnam pa gnyis te/_nyan thos kyi theg pa dang mthun pa yang dag par nges pa nyid du zhugs pa dang /_rang sangs rgyas kyi theg pa dang mthun pa'o/_/de gnyi ga mngon par mi 'dod pa ni/_theg pa chen
[\[89b.5\]]po la yang dag par gnas pa mchog tu dbang po rnon po'i sems can te/_gang dag 'dod chen pa [#]bzhin du 'khor ba yang mi 'dod cing /_mu stegs pa la sogs pa ltar thabs ma yin pa la zhugs pa yang ma yin la/_nyan thos dang rang sangs rgyas ltar thabs dang
[\[89b.6\]]ldan par rtogs pa yang ma yin te/_'on kyang 'khor ba dang mya ngan las 'das pa mnyam pa nyid thob pa'i lam du zhugs pa ste/_de dag mi gnas pa'i mya ngan las 'das pa la brten pa'i bsam pa can nye bar nyon mongs pa med pa'i 'khor ba la brten pa'i sbyor ba can/_
[\[89b.7\]]snying rje dang lhag pa'i bsam pa brtan pa [#]rab tu gnas pa rtsa ba yongs su dag par gyur pa yin no/_/de la sems can gang dag srid pa 'dod pa'i 'dod chen po dang /_der nges par lhung ba'i chos 'di pa nyid de/_de gnyis ni log pa nyid dungs pa'i sems can gyi phung po zhes bya'o/_/
[\[90a\]]
[\[90a.1\]]gang dag srid pa dang bral bar 'dod kyang thabs ma yin pa la zhugs pa de dag ni/_ma nges pa'i sems can gyi phung po zhes bya'o/_/gang dag srid pa dang bral bar 'dod pa thabs la zhugs pa dang /_de gnyis ka mngon par mi 'dod pa mnyam pa nyid thob
[\[90a.2\]]pa'i lam du zhugs pa de dag ni yang dag pa nyid du nges pa'i sems can gyi phung po zhes bya'o/_/de la theg pa chen po la yang dag par rab tu gnas pa'i sems can gyi sgrib pa med pa rtogs pa ma gtogs pa [#]gzhan sems can rnam pa bzhi po 'di dag ste/_'di lta ste/_'dod chen pa [# ]
[\[90a.3\]]dang /_mu stegs pa dang /_nyan thos dang /_rang sangs rgyas te/_de dag la ni de bzhin gshegs pa'i khams mi rtog [#]pa dang /_mngon sum du byed par mi 'gyur ba'i sgrib pa 'di bzhi yang dag par gnas so/_/bzhi gang zhe na/_'di lta ste/_gang gi gnyen por byang
[\[90a.4\]]chub sems dpa' rnams theg pa chen po'i chos la mos pa sgom pa theg pa chen po'i chos la sdang ba 'dod chen pa [#]rnams kyi sgrib pa dang /_gang gi gnyen por byang chub sems dpa' rnams shes rab kyi pha rol tu phyin pa sgom pa chos rnams la bdag tu lta ba gzhan mu stegs can rnams kyi sgrib pa
[\[90a.5\]]dang /_gang gi gnyen por byang chub sems dpa' rnams nam mkha' mdzod la sogs pa'i ting nge 'dzin sgom pa [#]'khor ba la sdug bsngal bar rab tu [#]shes shing sdug bsngal gyis 'jigs pa nyan thos kyi theg pa [#]rnams kyi sgrib pa dang /_gang gi gnyen por byang chub sems dpa' rnams
[\[90a.6\]]snying rje chen po sgom [#]pa sems can gyi don la rgyab kyis phyogs shing sems can gyi don la mi ltos [#]pa nyid rang sangs rgyas kyi theg pa pa rnams kyi sgrib pa ste/_gang gi gnyen por mos pa la sogs pa'i chos 'di bzhi bsgoms nas byang chub sems dpa' rnams bla na med pa'i don chos kyi sku
[\[90a.7\]]rnam par dag pa mthar phyin pa thob par 'gyur ba sems can rnam pa 'di bzhi'i sgrib pa ni rnam pa bzhi po 'di dag yin no/_/rnam par dag pa bzhi 'grub pa'i rgyu bzhi po 'di dag dang ldan pa ni de bzhin gshegs pa'i rigs su chos kyi rgyal po'i sras su 'gyur ro/_/ji ltar zhe na/_theg
[\[90b\]]
[\[90b.1\]]mchog la mos sa bon shes rab ni/_/sangs rgyas chos skyed ma dang bsam gtan gyi/_/bde ba'i mngal [#]gnas snying rje'i ma ma can/_/gang yin de dag thub [#]pa'i rjes skyes sras/_/de la 'bras bu'i don dang las kyi don las brtsams te tshigs su bcad pa/_gtsang bdag bde
[\[90b.2\]]dang rtag nyid kyi/_/yon tan pha rol phyin pa 'bras/_/sdug bsngal yid 'byung zhi thob par/_/'dun dang smon pa'i las can no/_/de la tshigs su bcad pa phyed [#]snga mas ci bstan zhe na/_'di dag 'bras ni mdor bsdu na/_/chos kyi sku la phyin ci log_/rnam pa bzhi las
[\[90b.3\]]bzlog pa yi/_/gnyen pos [#]rab tu phye ba nyid/_/mos pa la sogs pa'i de bzhin gshegs pa'i khams rnam par dag pa'i rgyur bshad pa'i chos bzhi po gang yin pa de dag gi [#]'bras bu ni mdor bsdu na/_go rims ji lta ba bzhin du phyin ci log rnam pa bzhi las bzlog pa'i gnyen
[\[90b.4\]]por de bzhin gshegs pa'i chos kyi sku la yon tan gyi pha rol tu phyin pa rnam pa bzhir blta'o/_/de la gang zhig gzugs la sogs pa'i dngos po mi rtag pa la rtag go snyam par 'du shes pa dang /_sdug bsngal la bde'o snyam pa dang /_bdag med pa la bdag go snyam pa
[\[90b.5\]]dang /_mi gtsang ba la gtsang ngo snyam par 'du shes pa 'di ni phyin ci log rnam pa bzhi zhes brjod la/_'di las bzlog pa la ni phyin ci ma log pa rnam pa [#]bzhi nyid du rig [#]par bya'o/_/rnam pa bzhi gang zhe na/_gzugs la sogs pa'i dngos po de nyid la mi rtag [#]pa'i 'du shes dang /_sdug
[\[90b.6\]]bsngal ba'i 'du shes dang /_bdag med pa'i 'du shes dang /_mi gtsang ba'i 'du shes gang yin pa ste/_'di ni phyin ci log rnam pa bzhi las bzlog pa'o/_/de yang rtag pa la sogs pa'i mtshan nyid de bzhin gshegs pa'i chos kyi sku'i dbang du byas te/_'dir phyin ci log tu 'dod do/_/gang gi gnyen
[\[90b.7\]]por de bzhin gshegs pa'i chos kyi sku'i yon tan gyi [#]pha rol tu phyin pa rnam pa bzhi rnam par gzhag pa ste 'di lta ste[#]/_rtag pa'i pha rol tu phyin pa dang /_bde ba'i pha rol tu phyin pa dang /_bdag gi pha rol tu phyin pa dang /_gtsang ba'i pha rol tu phyin pa'o/_/gzhung 'di yang
[\[91a\]]
[\[91a.1\]]rgya cher ni mdo ji lta ba bzhin [#]rtogs par bya ste/_bcom ldan 'das sems can rnams ni zin pa'i nye bar len pa'i phung po lnga po rnams la phyin ci log tu gyur pa ste/_de dag ni mi rtag pa la rtag par 'du shes pa/_sdug bsngal ba la bde bar 'du shes pa/_
[\[91a.2\]]bdag med pa la [#]bdag tu 'du shes pa/_mi gtsang ba la [#]gtsang bar 'du shes pa lags [#]so/_/bcom ldan 'das nyan thos dang rang sangs rgyas thams cad kyang stong pa nyid kyi ye shes kyis sngar ma [#]mthong ba/_thams cad mkhyen pa nyid kyi ye shes kyi yul de bzhin gshegs pa'i
[\[91a.3\]]chos kyi sku la phyin ci log tu gyur pa'o/_/bcom ldan 'das rtag par 'du shes pa/_bde bar 'du shes pa/_bdag tu 'du shes pa/_gtsang bar 'du shes pa'i sems can de dang de dag ni/_bcom ldan 'das kyi thugs las skyes pa'i sras lags so/_/bcom ldan
[\[91a.4\]]'das sems can de dag ni phyin ci log tu gyur pa ma lags te[#]/_bcom ldan 'das sems can de dag ni yang dag par mthong ba lags so/_/de ci'i slad du zhe na/_bcom ldan 'das de bzhin gshegs pa'i chos kyi sku nyid ni/_rtag pa'i pha rol tu phyin pa/_bde ba'i pha
[\[91a.5\]]rol tu phyin pa/[ #]gtsang ba'i pha rol tu phyin pa'o/_/bcom ldan 'das sems can gang dag de bzhin gshegs pa'i chos kyi sku de ltar mthong ba de dag ni yang dag par mthong ba'o/_/yang dag par mthong ba gang lags pa de dag thams cad ni bcom ldan 'das kyi thugs kyi [#]sras
[\[91a.6\]]lags so zhes rgyas par 'byung ngo /_/de bzhin gshegs pa'i chos kyi sku'i yon tan gyi pha rol tu phyin pa 'di bzhi ni rgyu'i go rims kyis go rims las bzlog ste rig par bya'o/_/de la theg pa chen po'i chos la sdang [#]ba/_'dod chen pa rnams kyi mi gtsang ba'i 'khor ba la mngon par
[\[91a.7\]]dga' ba las bzlog nas/_byang chub sems dpa' rnams kyi [#]theg pa chen po'i chos la mos pa bsgoms pa las [#]ni 'bras bu gtsang ba'i pha rol tu phyin pa thob par blta'o/_/nye bar len pa'i phung po lnga po dag la bdag tu lta ba gzhan mu stegs pa dag gi yod pa ma yin pa bdag [#]tu
[\[91b\]]
[\[91b.1\]]'dzin pa la mngon par dga' ba las bzlog nas shes rab kyi [#]pha rol tu phyin pa bsgoms pa las ni 'bras bu bdag dam pa'i pha rol tu phyin pa 'thob par blta'o/_/'di ltar mu stegs pa gzhan thams cad ni gzugs la sogs pa de'i rang bzhin ma yin pa'i dngos po bdag tu khas len
[\[91b.2\]]la/_de dag gis [#]ji ltar bzung ba'i dngos po de yang bdag gi mtshan nyid kyis [#]slu ba dang ldan pa'i phyir dus thams cad du bdag med do/_/de bzhin gshegs pas ni yang dag pa ji lta ba bzhin gyi [#]ye shes kyis chos thams cad bdag med pa dam pa'i pha rol tu phyin pa brnyes la/_des
[\[91b.3\]]ji ltar gzigs pa'i bdag med pa yang bdag [#]yod pa ma yin pa'i mtshan nyid kyis mi slu ba dang ldan pa'i phyir dus thams cad du bdag tu 'dod do/_/bdag med pa nyid bdag tu byas pa ste/_ji skad du/_mi gnas pa'i tshul gyis gnas pa zhes gsungs pa lta bu'o/_/'khor ba'i
[\[91b.4\]]sdug bsngal gyis 'jigs pa nyan thos kyi [#]theg pa pa rnams kyi 'khor ba'i sdug bsngal nye bar zhi ba tsam mngon par 'dod pa las bzlog nas nam mkha'i mdzod la sogs pa'i ting nge 'dzin bsgoms pa las ni 'bras bu 'jig rten dang 'jig rten las 'das pa'i bde ba dam pa'i pha rol tu phyin
[\[91b.5\]]pa 'thob par blta bar bya'o/_/sems can gyi don la mi ltos [#]par rang sangs rgyas kyi theg pa pa rnams kyis [#]'du 'dzi med par gnas pa la mngon par dga' ba las bzlog nas[#]/_byang chub sems dpa' rnams kyi snying rje chen po bsgoms pa las ni rtag tu rgyun mi 'chad par 'khor ba
[\[91b.6\]]ji srid kyi bar du sems can gyi don yongs su sbyong ba yongs su dag pa'i phyir 'bras bu rtag pa'i pha rol tu phyin pa 'thob par blta bar bya'o/_/de ltar byang chub sems dpa' rnams kyi mos pa dang /_shes pa [#]dang /_ting nge 'dzin dang /_snying rje chen po bsgoms pa rnams kyi 'bras
[\[91b.7\]]bu ni go rims ji lta ba bzhin du de bzhin gshegs pa'i chos kyi sku [#]gtsang ba dang /_bdag dang /_bde ba dang /_rtag pa'i yon tan gyi pha rol tu phyin pa rnam pa bzhi 'grub bo/_/de bzhin gshegs pa ni 'di dag gis chos kyi dbyings kyi mthar thug pa nam mkha'i khams kyi mthas [# ]
[\[92a\]]
[\[92a.1\]]klas pa phyi ma'i mtha'i mur thug [#]pa zhes brjod do/_/'di ltar theg pa chen po'i chos dam pa la [#]lhag par mos pa bsgoms pas ni de bzhin gshegs pa shin tu gtsang ba'i chos kyi dbyings kyi [#]mthar thug pa [#]brnyes pa'i phyir chos kyi dbyings kyi mthar thug pa nyid 'grub po/_/
[\[92a.2\]]shes rab kyi pha rol tu phyin pa [#]nyid bsgoms pas/_sems can dang snod kyi 'jig rten nam mkha' ltar bdag med pa'i mthar thug pa nyid du rtogs [#]pa'i phyir dang /_nam mkha' mdzod la sogs pa'i ting nge 'dzin bsgoms pas chos kyi dbang phyug dam pa thams cad du khyab pa kun tu ston pa'i
[\[92a.3\]]phyir nam mkha'i khams kyi mthas klas pa'o/_/snying rje chen po bsgoms pas sems can thams cad la dus mu [#]mtha' med par snying rje dang ldan pa'i phyir na phyi ma'i mtha'i [#]mur thug pa yin no/_/zag pa med pa'i [#]dbyings la gnas pa'i dgra bcom pa dang /_rang sangs rgyas rnams dang /_
[\[92a.4\]]dbang thob pa'i byang chub sems dpa' rnams la yang de bzhin gshegs pa'i chos kyi sku'i yon tan gyi pha rol tu phyin pa rnam pa 'di [#]bzhi thob pa'i gegs su 'gyur ba ni 'di bzhi ste/_'di lta ste/_rkyen gyi mtshan nyid dang /_rgyu'i mtshan nyid dang /_'byung ba'i mtshan nyid dang /_'jig [#]pa'i
[\[92a.5\]]mtshan nyid do/_/de la rkyen gyi [#]mtshan nyid ni/_ma rig pa'i bag chags kyis te/_'du byed rnams kyis ma rig pa bzhin no/_/rgyu'i mtshan nyid ni ma rig pa'i bag chags kyi sa'i rkyen can zag pa med pa'i las nyid de/_'du byed bzhin no/_/'byung ba'i mtshan nyid ni ma rig pa'i bag
[\[92a.6\]]chags kyi sa'i rkyen dang ldan pa zag pa med pa'i las kyi [#]rgyu can yid kyi rang bzhin gyi lus rnam pa gsum grub pa ste/_nye bar len pa [#]bzhi'i rkyen dang ldan pa zag pa dang bcas pa'i las kyi rgyu can gyi srid pa gsum mngon par grub pa bzhin no/_/'jig pa'i mtshan nyid ni yid kyi rang bzhin gyi
[\[92a.7\]]lus rnam pa gsum mngon par 'grub [#]pa'i rkyen can bsam gyis mi khyab par yongs su bsgyur ba'i 'chi 'pho ba ste/_skye ba'i rkyen can gyi rga shi bzhin no/_/de la dgra bcom pa dang /_rang sangs rgyas dang /_dbang thob pa'i byang chub sems dpa' rnams ni nye ba'i nyon mongs pa thams
[\[92b\]]
[\[92b.1\]]cad kyi rten du gyur pa ma rig [#]pa'i bag chags kyis ma spangs pas na [#]nyon mongs pa'i dri ma dri nga ba'i bag chags thams cad dang ldan pa'i phyir gtsang [#]ba'i pha rol tu phyin pa rab kyi mthar phyin pa mi 'thob po/_/ma rig pa'i bag chags kyis de nyid la brten nas mtshan ma'i spros pa kun du spyod pa phra mo
[\[92b.2\]]dang ldan pa'i phyir/_de dag gi pha rol tu phyin pa shin tu 'dus ma byas pa mi 'thob po/_/de la [#]ma rig pa'i bag chags kyi sa de dang ma rig [#]pa'i bag chags kyi sa'i [#]rkyen can gyi mtshan ma'i spros pa spyod pa phra mos kun nas bslang ba zag pa med pa'i las la brten nas yid kyi rang bzhin gyi phung po kun
[\[92b.3\]]'byung ba'i phyir de 'gags pa shin tu bde ba'i pha rol tu phyin pa mi 'thob po/_/de la [#]ji srid du nyon mongs pa dang las dang skye ba'i kun nas nyon mongs pa ma lus pa 'gags pa las gyur pa de bzhin gshegs pa'i khams mngon du ma byas pa de srid du bsam gyis mi khyab pa'i [#]yongs su bsgyur
[\[92b.4\]]ba dang ldan pa'i 'chi 'pho ba dang mi 'bral ba'i phyir/_gzhan du gyur pa med pa rtag pa'i pha rol tu phyin pa mi 'thob bo/_/de la ma rig pa'i bag chags kyis ni nyon mongs pa'i kun nas nyon mongs pa bzhin no/_/zag pa med pa'i las mngon par 'du byed pa ni las kyi [#]kun nas nyon
[\[92b.5\]]mongs pa bzhin no/_/yid kyi rang bzhin gyi lus rnam pa gsum mngon par grub pa dang /_bsam gyis mi khyab par yongs su bsgyur ba dang ldan pa'i 'chi 'pho [#]ba ni skye ba'i kun nas nyon mongs pa bzhin no/_/gzhung 'di yang rgyas par ni mdo ji lta ba bzhin rtogs par bya ste/_
[\[92b.6\]]bcom ldan 'das dper na len pa'i rkyen gyis zag pa dang bcas pa'i las kyi rgyu las byung ba srid pa gsum 'byung ba de bzhin du bcom ldan 'das ma rig pa'i bag chags kyi sa'i rkyen gyis zag pa med pa'i las kyi rgyu las byung ba'i dgra bcom pa dang /_rang sangs rgyas dang /_dbang
[\[92b.7\]]thob pa'i byang chub sems dpa' rnams kyi yid kyi rang bzhin gyi lus gsum 'byung ste/_bcom ldan 'das ma rig [#]pa'i bag chags kyis gsum po 'di dag tu yid kyi rang bzhin gyi lus [#]gsum po 'di dag 'byung ba dang zag pa med pa'i las mngon par 'grub pa'i rkyen lags so zhes
[\[93a\]]
[\[93a.1\]]rgyas par 'byung ngo /_/gang gi phyir dgra bcom pa dang /_rang sangs rgyas dang /_dbang thob pa'i byang chub sems dpa'i yid kyi rang bzhin gyi lus 'di gsum la gtsang ba dang /_bdag dang /_bde ba dang /_rtag pa'i pha rol tu phyin pa med pa de'i [#]phyir/_de
[\[93a.2\]]bzhin gshegs pa'i chos kyi sku kho na rtag pa'i pha rol tu phyin pa/_bde ba'i pha rol tu phyin pa/_bdag gi pha rol tu phyin pa/_gtsang ba'i pha rol tu phyin pa zhes bya'o/_/de ni rang bzhin dag phyir dang /_/bag chags spangs phyir gtsang ba [#]yin/_/bdag dang bdag med spros pa dag/_
[\[93a.3\]]nye bar zhi ba dam pa'i bdag_/yid kyi rang bzhin phung po dang /_/de rgyu log phyir bde ba nyid/_/'khor ba dang ni mya ngan 'das/_/mnyam pa nyid du rtogs [#]phyir rtag/_/mdor bsdu na rgyu rnam pa gnyis kyis na de bzhin gshegs pa'i chos kyi sku gtsang ba'i pha rol tu phyin par rig par bya ste/_
[\[93a.4\]]spyi'i mtshan nyid rang bzhin gyis [#]yongs su dag pa dang /_khyad par gyi mtshan nyid dri ma med pa'i yongs su dag pas so/_/rgyu rnam pa gnyis kyis bdag gi [#]pha rol tu phyin par rig par bya ste/_mu stegs kyi mtha' dang bral bas bdag gi [#]spros pa dang bral ba'i phyir dang /_nyan thos
[\[93a.5\]]kyi mtha' spangs pas bdag med pa'i spros pa dang bral ba'i phyir ro/_/rgyu rnam pa gnyis kyis [#]bde ba'i pha rol tu phyin par rig par bya ste/_sdug bsngal kun 'byung ba'i rnam pa thams cad spangs pas bag chags kyis [#]mtshams sbyor ba bcom pa'i phyir dang /_sdug bsngal
[\[93a.6\]]'gog [#]pa'i rnam pa thams cad mngon du byas pas yid kyi rang bzhin gyi [#]lus 'gags pa mngon du byas pa'i phyir ro/_/rgyu rnam pa [#]gnyis kyis rtag pa'i pha rol tu phyin par rig par bya'o/_/'khor ba mi rtag mi 'brid pas chad pa'i mthar ma lhung ba'i phyir dang /_mya ngan las 'das pa
[\[93a.7\]]rtag pa mi snon pas/_rtag pa'i mthar ma lhung ba'i phyir ro/_/ji skad du/_bcom ldan 'das gal te 'du byed mi rtag go zhes bgyi bar lta na [#]de'i chad par lta bar 'gyur te/_de ni de'i yang dag pa ma lags pa'i lta bar 'gyur ro/_/bcom ldan 'das gal te mya ngan las 'das
[\[93b\]]
[\[93b.1\]]pa rtag pa zhes bgyi bar lta na[#]/_de ni de'i rtag pa'i lta bar 'gyur te/_de ni de'i yang dag pa ma lags pa'i lta bar 'gyur ro zhes gsungs pa bzhin no/_/chos kyi dbyings kyi tshul gyi sgo 'dis ni don dam par 'khor ba nyid mya ngan las 'das par brjod pa yin te/_gnyis
[\[93b.2\]]ka ltar rnam par mi rtog pa mi gnas pa'i mya ngan las 'das pa mngon du byed pa'i phyir ro/_/de lta mod kyi rgyu gnyis kyis [#]khyad par med par [#]sems can thams cad la nye ba dang ring ba [#]'brel pas mi gnas pa'i gnas thob pa tsam bstan pa yin no/_/rgyu gnyis po gang dag
[\[93b.3\]]gis she na/_'di la byang chub sems dpa' ni khyad par med par sems can thams cad la nye ba [#]ma yin te/_shes rab kyis sred pa'i bag la nyal mtha' dag spangs pa'i phyir ro/_/ring ba yang yod pa ma yin te/_snying rje chen pos de dag yongs su ma btang
[\[93b.4\]]ba'i phyir ro/_/'di ni mi gnas pa'i rang bzhin yang dag par rdzogs pa'i byang chub rjes su 'thob pa'i thabs te/_shes rab kyis ni byang chub sems dpa'i sred pa'i bag la nyal mtha' dag spangs pas na bdag la phan pa'i phyir/_mya ngan las 'das pa la brten pa'i
[\[93b.5\]]bsam pa can yongs su mya ngan las [#]mi 'da' ba'i rigs can bzhin du 'khor ba la mi gnas la/_snying rje chen pos sdug bsngal ba'i sems can yongs su ma btang bas ni gzhan la phan pa'i phyir/_'khor ba la brten pa'i sbyor ba can zhi ba bgrod pa gcig pa'i rigs can bzhin du
[\[93b.6\]]mya ngan las 'das pa la mi gnas so/_/de ltar na chos gnyis po 'di ni bla na med pa'i byang chub kyi rtsa ba'i gnas su bstan pa ni/_bdag sred ma lus shes rab kyis bcad de/_/sems can sred phyir brtse ldan zhi [#]thob min/_/de ltar blo brtse [#]byang chub thabs brten nas/_/
[\[93b.7\]]'phags pa 'khor ba'am mya ngan 'da' mi 'gyur/_/de la sngar gyi dbang du byas pa'i las kyi don las brtsams pa'i tshigs su bcad pa phyed phyi mas ci ston zhe na/_gal te sangs rgyas khams med na/_/sdug la'ang skyo bar [#]mi 'gyur zhing /_/mya ngan 'das la 'dod
[\[94a\]]
[\[94a.1\]]pa dang /_/don gnyer smon pa'ang med par 'gyur/_/ji skad du/_bcom ldan 'das gal te de bzhin gshegs pa'i snying po ma mchis na ni/_sdug bsngal la yang skyo bar mi 'gyur na/_mya ngan las 'das pa la 'dod pa dang /_'dun pa dang /_
[\[94a.2\]]don du gnyer [#]ba dang /_smon pa yang med par 'gyur ro zhes gsungs pa yin no/_/de la mdor bsdu na/_sangs rgyas kyi khams rnam par dag pa'i rigs ni log pa nyid du nges pa'i sems can rnams la yang las rnam pa gnyis nye bar gnas par byed de/_'khor ba la sdug bsngal
[\[94a.3\]]ba'i nyes pa mthong ba la [#]brten nas skyo ba skyed par byed pa dang /_mya ngan las 'das pa la bde ba'i phan yon mthong ba la brten nas/_'dun pa dang /_'dod pa dang /_don du gnyer ba dang /_smon pa skyed par byed pa'o/_/de la 'dun pa ni mngon par 'dod pa'o/_/'dod
[\[94a.4\]]pa ni mngon par 'dod pa'i don thob pa la phyogs pa'o/_/don du gnyer ba ni mngon par 'dod pa'i don thob pa'i thabs tshol ba'o/_/smon pa ni gang mngon par 'dod pa'i don la sems mngon par 'dun par [#]byed pa'o/_/srid dang mya ngan 'das la de'i/_/sdug bde'i [#]skyon yon mthong ba 'di/_/rigs
[\[94a.5\]]yod las yin gang phyir de/_/rigs med dag la med phyir ro/_/dkar po'i chos [#]dang ldan pa'i gang zag gis 'khor ba la sdug bsngal gyi nyes pa mthong ba dang /_mya ngan las 'das pa la bde ba'i phan yon mthong ba gang yin pa 'di yang rigs yod pa las gyur pa yin gyi/_rgyu med rkyen med
[\[94a.6\]]pa ni ma yin no/_/de ci'i phyir zhe na/_gal te sdig pa mi zad pa dang ldan pa'i tshul gyis rgyu med rkyen med par der 'gyur [#]na ni/_log sred can yongs su mya ngan las mi 'da' ba'i [#]rigs can rnams la yang der 'gyur na/_ji srid du glo [#]bur gyi dri ma rnam par dag pa'i rigs
[\[94a.7\]]skyes bu dam pa la brten pa la sogs pa 'khor lo bzhi yang dag par 'byor pa'i tshul gyis/_gsum las gang yang rung ba'i chos la mos pa/_skyed par byed pa ma yin pa de srid du ni 'gyur ba yang ma yin no/_/gang gi phyir [#]de'i 'og tu tha na log pa nyid du nges pa'i rgyud du 'gyur ba'i sems
[\[94b\]]
[\[94b.1\]]can rnams kyi lus la yang de bzhin gshegs pa'i nyi ma'i dkyil 'khor gyi ye shes kyi 'od zer phog [#]pas de dag la phan 'dogs par [#]'gyur zhing /_ma 'ongs pa'i rgyu yang dag par bskyed pas na/_dge ba'i chos rnams kyis [#]rnam par 'phel bar yang 'gyur ro zhes gsungs so/_/'di
[\[94b.2\]]skad du/_log sred can gtan yongs su mya ngan las mi 'da' ba'i chos can zhes gsungs pa gang yin pa de ni theg pa chen po'i chos la sdang ba log sred can nyid kyi rgyu yin pa'i phyir[#]/_theg pa chen po'i chos la sdang ba bzlog pa'i don du/_dus gzhan la dgongs nas gsungs pa
[\[94b.3\]]yin no/_/rang bzhin gyis rnam par dag pa'i rigs yod pa'i phyir/_'ga' yang gtan rnam par dag par mi 'gyur ba ni 'os pa ma yin te/_gang gi phyir bcom ldan 'das kyis [#]khyad par med par sems can thams cad la [#]rnam par dag par rung ba nyid yod pa la dgongs nas/_
[\[94b.4\]]thog med gyur kyang tha ma dang ldan pa/_/rang bzhin gyis dag rtag pa'i chos can ni/_/thog med sbubs kyis phyi bsgribs mi mthong ste/_/ji ltar gser gyi gzugs ni bsgribs pa bzhin/_/zhes gsungs so/_/de la ldan pa'i don las brtsams te tshigs su bcad pa/_
[\[94b.5\]]rgya mtsho che bzhin [#]dpag med pa'i[#]/_/yon tan rin chen mi zad [#]gnas/_/dbyer med yon tan dang ldan pa'i/_/ngo bo nyid phyir mar me bzhin/_/de la tshigs su bcad pa phyed snga mas ci ston [#]zhe na/_chos sku rgyal ba'i ye shes dang /_/thugs rje'i khams ni bsdus pa'i phyir/_
[\[94b.6\]]snod dang rin chen chu yis ni[#]/_/rgya mtsho dang ni mtshungs par bstan/_/go rims ji lta bar gnas gsum po rnams kyi rgya mtsho chen po dang chos mthun pa rnam pa gsum gyis na/_de bzhin gshegs pa'i khams rgyu dang ldan pa'i dbang du byas te ldan pa'i don du rig [#]par bya'o/_/
[\[94b.7\]]gnas gsum po gang zhe na/_'di lta ste/_chos kyi sku [#]rnam par dag pa'i rgyu dang /_sangs rgyas kyi ye shes thob pa'i rgyu dang /_de bzhin gshegs pa'i thugs [#]rje chen po 'jug pa'i rgyu'o/_/de la chos kyi sku rnam par dag pa'i rgyu ni theg pa chen po la mos pa sgom [#]par
[\[95a\]]
[\[95a.1\]]blta'o/_/sangs rgyas kyi ye shes thob pa'i rgyu ni/_shes rab dang ting nge 'dzin gyi sgo sgom pa'o/_/de bzhin gshegs pa'i thugs rje chen po [#]'jug pa'i rgyu ni/_byang chub sems dpa'i snying rje chen po sgom pa'o/_/de la theg pa chen po'i chos la mos pa
[\[95a.2\]]sgom [#]pa ni/_snod dang chos mthun pa ste/_dpag tu med pa zad mi shes pa'i shes pa [#]dang /_ting nge 'dzin gyi rin po che dang thugs rje'i chu rnams der 'du ba'i phyir ro/_/shes rab dang ting nge 'dzin gyi sgo sgom pa ni/_rin po che dang chos mthun pa ste/_de ni rnam par rtog
[\[95a.3\]]pa med pa'i phyir dang /_mthu bsam gyis [#]mi khyab pa'i yon tan dang ldan pa'i phyir ro/_/byang chub sems dpa'i snying rje sgom [#]pa ni chu dang chos mthun pa ste/_de ni 'gro ba thams cad la mchog tu brlan pa'i rang bzhin gyi ro gcig pa dang ldan pa'i phyir ro/_/chos gsum
[\[95a.4\]]po de dag kyang rgyu gsum po 'dis de dang 'brel pa dang ldan pa ni ldan pa zhes brjod do/_/de la tshigs su bcad pa phyed phyi [#]mas ci bstan zhe na/_dri med gnas la mngon shes dang /_/ye shes dri med de nyid [#]dang /_/rnam dbye med phyir mar me yi/_/snang [#]dang dro mdog chos
[\[95a.5\]]mtshungs can/_/go rims ji lta bar gnas gsum po rnams kyi mar me dang chos mthun pa rnam pa gsum gyis ni de bzhin gshegs pa'i khams la 'bras bu dang ldan pa'i dbang du byas te ldan pa'i don du rig [#]par bya'o/_/gnas gsum gang zhe na/_'di lta ste/_mngon par
[\[95a.6\]]shes pa dang /_zag pa zad pa'i ye shes dang /_zag pa zad pa'o/_/de la mngon par shes pa lnga ni snang ba dang chos mtshungs pa ste/_de dag ni don nyams su myong ba'i mi mthun pa'i phyogs kyi [#]mun pa 'joms pa nyid du nye bar gnas pa'i mtshan nyid kyi phyir ro/_
[\[95a.7\]]zag pa med pa'i ye shes ni/_dro ba dang chos mthun pa ste/_de la las dang nyon mongs pa'i bud shing ma lus pa sreg pa nye bar gnas pa'i mtshan nyid kyi phyir ro/_/gnas yongs su 'gyur ba'i zag pa zad pa ni mdog dang chos mthun pa ste/_de ni shin tu dri ma med
[\[95b\]]
[\[95b.1\]]pa'i rnam par dag pa 'od gsal ba'i mtshan nyid kyi phyir ro/_/de la dri ma med pa ni nyon mongs pa'i sgrib pa spangs pa'i phyir ro/_/rnam par dag pa ni shes bya'i sgrib pa spangs pa'i phyir ro/_/'od gsal ba ni de gnyi ga glo bur ba nyid kyi [#]rang bzhin ma yin pa'i phyir ro/_/de
[\[95b.2\]]ltar zag pa med pa'i mngon par shes pa dang /_ye shes dang spangs pas bsdus pa mi slob pa'i rgyud kyi chos bdun po 'di dag zag pa med pa'i dbyings na phan tshun rnam par dbye ba med pa ni/_so so ma yin pa'i chos kyi [#]dbyings dang mnyam pa nyid kyis ldan pa ni [#]ldan pa zhes bya'o//_
[\[95b.3\]]lan [#]pa'i don la brtsams pa'i dpe 'di ni rgyas par mdo ji lta ba bzhin rtogs [#]par bya ste/_shA ri'i bu dper na mar me ni 'di lta ste/_snang ba dang dro ba dang mdog dag gis sam/_nor bu snang ba dang mdog dang dbyibs dag gis [#]rnam par dbyer med pa'i chos can dang ma
[\[95b.4\]]bral ba'i yon tan can no/_/shA ri'i bu de bzhin du [#]de bzhin gshegs pas bstan pa'i chos kyi sku ni 'di lta ste/_gang gA'i klung gi bye ma snyed 'das pa de bzhin gshegs pa'i chos rnams kyis rnam par dbye ba med pa'i chos can ma bral ba'i ye shes kyi yon tan can no zhes gsungs so/_/
[\[95b.5\]]de la 'jug pa'i don las brtsams te tshigs su bcad pa/_so so'i skyes 'phags rdzogs sangs kyi/_/de bzhin nyid dbye'i 'jug pa las/_/de nyid gzigs pas sems can la/_/rgyal ba'i snying po 'di bstan no/_/'dis ci bstan zhe na/_so so'i skye bo phyin ci log/_
[\[95b.6\]]bden pa mthong ba bzlog pa ste/_/de bzhin gshegs pa ji lta bzhin/_/phyin ci ma log spros med nyid/_/de bzhin gshegs pa'i khams la shes rab kyi pha rol tu phyin pa la sogs par rnam par mi rtog pa'i ye shes kyi sgo la [#]gdams pa las brtsams te/_byang chub sems
[\[95b.7\]]dpa' rnams la chos thams cad kyi de bzhin nyid rnam par dag pa spyi'i mtshan nyid bstan pa gang yin pa de la gang zag rnam pa gsum po de kho na ma mthong ba so so'i skye bo dang /_de kho na mthong ba 'phags pa dang /_de kho na mthong ba rnam par dag pa'i mthar phyin pa de bzhin
[\[96a\]]
[\[96a.1\]]gshegs pa rnams kyi 'jug pa rnam pa gsum tha dad par rig par bya ste/_'di lta ste/_phyin ci log pa dang phyin ci ma log pa dang /_yang dag par [#]phyin ci ma log pa spros pa med pa ste/_go rims bzhin no/_/de la phyin ci log ni byis [#]pa rnams kyi [#]ste/_'du
[\[96a.2\]]shes dang sems dang lta ba phyin ci log pa'i phyir ro/_/bzlog pas [#]phyin ci ma log pa ni 'phags pa rnams kyi ste/_de spangs pa'i phyir ro/_/yang dag par phyin ci ma log pa'i spros pa med pa ni/_yang dag par rdzogs pa'i sangs rgyas rnams kyi ste/_bag chags dang bcas pa'i
[\[96a.3\]]nyon mongs pa dang /_shes bya'i sgrib pa bcom pa'i phyir ro/_/'di phan chad ni 'jug pa'i don nyid las brtsams te/_de las gzhan pa'i don rnam pa bzhi'i dbye ba ston par rig par [#]bya'o/_/de la gang zag 'di gsum gyi gnas skabs kyi rab tu dbye ba las brtsams te tshigs su bcad
[\[96a.4\]]pa/_/ma dag ma dag dag pa dang /_/shin tu rnam dag go rims bzhin/_/sems can byang chub sems dpa' dang /_/de bzhin gshegs pa zhes brjod do/_/'dis ci bstan zhe na/_ngo bo nyid la sogs pa'i don/_/'di drug gis ni bsdus pa yi[#]/_/khams ni gnas
[\[96a.5\]]skabs gsum dag tu/_/ming gsum gyis ni bstan pa nyid/_/de ltar gang ci yang rung ste/_bcom ldan 'das kyis chos kyi rnam grangs kyi sgo du mar rgyas par bstan pa'i zag pa med pa'i khams bstan pa ngo bo dang /_rgyu dang /_'bras bu dang /_las dang /_ldan pa dang /_
[\[96a.6\]]'jug pa'i don drug pa 'dis bsdus pa de thams cad ni mdor bsdus te/_gnas skabs gsum du go rims bzhin du ming gsum bstan pas bstan par rig par bya ste/_'di lta ste[#]/_ma dag pa'i gnas skabs su ni sems can gyi khams zhes bya ba dang /_ma dag pa dang /_dag pa'i
[\[96a.7\]]gnas skabs su ni byang chub sems dpa' zhes bya ba dang /_shin tu rnam par dag pa'i gnas skabs su ni de bzhin gshegs pa zhes bya'o/_/ji skad du/_bcom ldan 'das kyis shA ri'i bu chos kyi sku de nyid nyon mongs pa'i sbubs bye ba mtha' yas pas gtums pas/_'khor
[\[96b\]]
[\[96b.1\]]ba'i rgyun gyis khyer ba/_thog ma dang tha ma med pa'i 'khor ba'i 'gro bar 'chi ba dang /_skye ba dag tu 'khor ba ni sems can gyi [#]khams zhes brjod do/_/shA ri'i bu chos kyi sku de nyid 'khor ba'i rgyun gyi sdug bsngal las skyo bar gyur pa/_'dod pa'i yul thams cad la chags pa dang bral ba pha
[\[96b.2\]]rol tu phyin pa bcu'i khongs su gtogs pa/_chos kyi phung po brgyad khri bzhi stong gis [#]byang chub kyi don du spyad pa spyod pa ni byang chub sems dpa' zhes brjod do/_/shA ri'i [#]bu chos kyi sku de nyid nyon mongs pa'i sbubs thams cad las yongs su grol ba/_sdug bsngal ba thams cad
[\[96b.3\]]las 'das pa/_nye ba'i nyon mongs pa'i dri ma mtha' dag dang bral ba/_dag pa rnam par dag pa mchog tu yongs su dag pa'i chos nyid la gnas pa/_sems can thams cad kyis blta bar bya ba'i sa la bzhugs [#]pa/_shes bya'i sa thams cad la gnyis su med pa'i skyes bu'i
[\[96b.4\]]mthu thob pa/_sgrib pa med pa'i chos can chos thams cad kyi dbang phyug gi stobs thogs pa med pa thob pa ni/_de bzhin gshegs pa dgra bcom pa yang dag par rdzogs pa'i sangs rgyas zhes brjod do/_/zhes gsungs pa bzhin no/_/de bzhin gshegs pa'i khams
[\[96b.5\]]gnas skabs gsum po de dag nyid du thams cad du 'gro ba'i don las brtsams te tshigs su bcad pa/_ji ltar rtogs med bdag nyid can/_/nam mkha' kun tu rjes [#]song ltar/_/sems kyi rang bzhin dri med dbyings/_/de bzhin kun tu 'gro ba nyid/_/'dis ci bstan zhe
[\[96b.6\]]na/_de'i spyi'i mtshan nyid nyes pa dang /_/yon tan mthar thug khyab pa ste/_/gzugs kyi rnam pa dman pa dang /_/bar ma mchog la nam mkha' bzhin/_/so so'i skye bo dang /_'phags pa dang /_yang dag par rdzogs pa'i sangs rgyas rnams kyi sems kyi rang bzhin
[\[96b.7\]]rnam par mi rtog pa gang yin pa de ni spyi'i mtshan nyid yin pa'i phyir nyes pa dang /_yon tan dang /_yon tan [#]rnam par dag pa mthar thug pa'i gnas skabs gsum gar yang rjes su song ba/_rjes su zhugs pa/_mtshungs pa/_dus thams cad du khyad par med par 'gyur ba ste/_
[\[97a\]]
[\[97a.1\]]go rims ji lta [#]bzhin sa dang /_zangs dang /_gser gyi snod kyi nam mkha' bzhin no/_/de nyid kyi phyir gnas skabs bstan pa'i de ma thag tu/_shA ri'i bu de'i phyir na sems can gyi [#]khams kyang gzhan la/_chos kyi sku yang gzhan pa ni ma yin te/_
[\[97a.2\]]sems can gyi khams nyid chos kyi [#]sku/_chos kyi sku nyid kyang sems can gyi khams te/_'di ni don gyis gnyis su med de yi ge tsam dang tha dad pa yin no zhes gsungs pa bzhin no/_/de bzhin gshegs pa'i khams gnas skabs gsum po 'di thams cad du song ba yin yang
[\[97a.3\]]de kun nas nyon mongs pa dang rnam par byang ba [#]dag gis mi 'gyur ba'i don las brtsams te/_tshigs su bcad pa bcu bzhi'o/_/'di ni de dag gi [#]bsdus pa'i don du rig par bya'o/_/nyes pa'i [#]glo bur dang ldan dang /_/yon tan rang bzhin nyid ldan phyir/_/ji ltar sngar bzhin
[\[97a.4\]]phyis de bzhin/_/'gyur ba med pa'i chos nyid do/_/tshigs su bcad pa bcu gnyis dang /_/gcig gis ni go rims bzhin du ma dag pa'i gnas skabs dang /_ma dag pa dang dag pa'i gnas skabs na nyon mongs pa dang nye ba'i nyon mongs pa dag glo [#]bur ba dang ldan pa'i
[\[97a.5\]]phyir dang /_tshigs su bcad pa bcu bzhi pas ni shin tu rnam par dag pa'i gnas skabs na rnam par dbye ba med cing bral mi shes [#]shing /_bsam gyis mi khyab la[#]/_gang gA'i klung gi [#]bye ma snyed las 'das pa'i sangs rgyas kyi chos dang rang bzhin gyis ldan pa'i phyir de
[\[97a.6\]]bzhin gshegs pa'i khams nam mkha'i [#]bzhin snga ma dang phyi mar gtan 'gyur ba med par bstan to/_/de la ma dag pa'i gnas skabs na 'gyur ba med pa'i mtshan nyid las brtsams pa'i tshigs su bcad pa bcu gnyis po gang dag ce na/_ji ltar nam mkha' kun song ba/_/phra
[\[97a.7\]]phyir nye bar gos pa med/_/de bzhin sems can thams cad la/_/gnas 'di nye bar gos pa med/_/ji ltar 'jig rten thams cad du/_/nam mkha' la ni skye zhing 'jig_/de bzhin 'dus ma byas dbyings la/_/dbang po rnams ni skye zhing 'jig_/ji ltar nam mkha' me
[\[97b\]]
[\[97b.1\]]rnams kyis[#]/_/sngon chad nam yang tshig pa med/_/de bzhin 'di ni 'chi ba dang /_/na dang rga ba'i mes mi 'tshig[# ]/sa ni chu la chu rlung la/_/rlung ni mkha' la rab tu gnas/_/mkha'i ni rlung dang chu dag dang /_/sa yi khams la gnas ma yin/_/de bzhin phung po khams
[\[97b.2\]]dbang rnams/_/las dang nyon mongs dag la gnas/_/las dang nyon mongs tshul bzhin min/_/yid la byed la [#]rtag tu gnas/_/tshul bzhin ma yin yid byed ni/_/sems kyi dag pa la rab gnas/_/sems kyi rang bzhin chos rnams ni/_/thams cad la yang gnas pa
[\[97b.3\]]med/_/sa dang 'dra bar phung po dang /_/skye mched khams rnams shes par bya/_/chu khams dang 'dra lus can gyi/_/las dang nyon mongs shes bya ste/_/tshul bzhin ma yin yid byed ni/_/rlung gi khams dang 'dra bar blta/_/rang bzhin nam mkha'i khams bzhin du/_/de
[\[97b.4\]]bzhin [#]can min gnas pa med/_/tshul bzhin ma yin yid byed ni/_/sems kyi rang bzhin la gnas te[#]/_/tshul bzhin ma yin yid byed kyis/_/las dang nyon mongs rab tu phye/_/las dang nyon mongs chu las ni/_/phung po skye mched khams rnams 'byung [#]/_/de 'jig pa dang
[\[97b.5\]]'chags pa ltar/_/skye dang 'jig par 'gyur ba yin/_/sems kyi rang bzhin nam mkha'i yi/_/khams ltar rgyu med rkyen med de/_/tshogs pa med cing skye ba dang /_/'jig dang gnas pa'ang [#]yod ma yin/_/sems kyi rang bzhin 'od gsal gang yin pa/_/de ni nam mkha'
[\[97b.6\]]bzhin du 'gyur med de/_/yang dag min rtogs [#]las byung 'dod chags sogs/_/glo bur dri mas de nyon mongs mi 'gyur/_/ji ltar nam mkha' dpe 'dis ma dag pa'i gnas skabs na de bzhin gshegs pa'i snying po rnam par 'gyur ba med pa'i chos nyid du bstan pa de [#]brjod pa
[\[97b.7\]]ni/_/las dang nyon mongs chu sogs [#]kyis/_/'di ni mngon par 'grub min te/_/'chi dang na dang rga ba'i me/_/mi bzad pas kyang tshig mi 'gyur/_/ji ltar tshul bzhin ma yin pa yid la byed pa'i rlung gi dkyil 'khor las byung ba/_las dang nyon mongs pa'i chu la brten nas/_
[\[98a\]]
[\[98a.1\]]phung po dang /_khams dang /_skye mched kyi 'jig rten skyes [(]bas [,]pas[)]sems kyi [#]rang bzhin gyi nam mkha' 'chags par 'gyur ba ma yin pa [#]bzhin du tshul bzhin ma yin pa yid la byed pa dang /_las dang nyon mongs pa'i rlung dang chu'i phung po la gnas pa/_phung po
[\[98a.2\]]dang khams dang skye mched kyi [#]'jig rten 'jig par byed pa/_'chi ba dang na ba dang rga ba'i me'i tshogs skyes pas kyang de mi 'jig par rig par bya'o/_/de ltar ma dag pa'i gnas skabs na snod kyi 'jig rten bzhin du nyon mongs pa dang /_las dang skye ba'i kun nas nyon mongs pa
[\[98a.3\]]mtha' dag skye ba dang 'jig kyang /_'dus ma byas pa de bzhin gshegs pa'i snying po ni nam mkha' bzhin du skye ba med cing 'gag pa med pa shin tu mi 'gyur ba'i chos nyid du bstan pa yin no/_/rang bzhin gyis [#]rnam par dag pa'i sgo'i chos snang ba'i sgo las brtsams pa/_nam mkha'i
[\[98a.4\]]dpe 'di rgyas par ni mdo ji lta ba bzhin rtogs par bya ste/_drang srong chen po nyon mongs pa ni mun pa[#]/_rnam par dag pa ni snang ba'o/_/nyon mongs pa ni stobs chung ba/_lhag mthong ni stobs dang ldan pa'o/_/nyon mongs pa ni glo bur pa/_rang bzhin gyis rnam par dag
[\[98a.5\]]pa ni rtsa ba'o/_/nyon mongs pa ni kun tu brtags pa/_rang bzhin ni kun tu ma brtags [#]pa'o/_/drang srong chen po 'di lta ste/_sa chen po 'di ni chu la rab tu gnas pa/_chu ni rlung la rab tu gnas pa/_rlung ni nam mkha' la rab tu gnas pa yin la/_nam mkha' ni gnas
[\[98a.6\]]pa med pa'o/_/de bzhin du khams bzhi po 'di rnams las/_sa'i khams dang /_chu'i khams dang /_rlung gi khams pas ni nam mkha'i khams nyid stobs dang ldan pa/_brtan pa/_mi g.yo ba/_'grib pa med pa/_skye ba med pa/_'gag pa med pa ste/_rang gi
[\[98a.7\]]ngang gis gnas pa'o/_/de la khams gsum po gang yin pa de dag ni skye ba dang 'jig pa dang ldan pa/_mi gnas pa yun ring du mi gnas pa ste/_'di dag la ni rnam par 'gyur ba mthong gi_/nam mkha'i la [#]ni rnam par 'gyur ba 'ga' yang med do/_/de bzhin du/_
[\[98b\]]
[\[98b.1\]]phung po dang /_khams dang /_skye mched dag ni las dang nyon mongs pa la rab tu gnas pa'o/_/las dang nyon mongs pa ni tshul bzhin ma yin [#]pa yid la byed pa la rab tu gnas pa/_tshul bzhin ma yin pa yid la byed pa ni rang bzhin gyis yongs su dag pa la gnas pa ste/_des
[\[98b.2\]]na sems kyi [#]rang bzhin ni 'od gsal ba ste/_glo bur gyi nyon mongs pas nyon ma mongs pa'o zhes brjod do zhe'o[#]/_/de la tshul bzhin ma yin pa'i yid la byed pa gang yin pa dang /_las dang nyon mongs pa gang yin pa dang /_phung po dang /_khams dang /_skye mched gang yin
[\[98b.3\]]pa'i chos 'di mtha' dag ni rgyu rkyen gyis bsdus pas skye ba rgyu rkyen dang bral na 'gag par 'gyur gyi[#]/_rang bzhin gang yin pa de ni rgyu med pa[#]/_rkyen med pa/_tshogs pa med pa/_skye ba med pa/_'gag pa med pa'o/_/de la nam mkha'i khams ji lta pa de ltar ni rang bzhin
[\[98b.4\]]no/_/rlung gi khams ji lta ba de ltar ni tshul bzhin ma yin pa yid la byed pa'o/_/chu'i khams ji lta ba de ltar ni las dang nyon mongs pa'o/_/sa'i khams ji lta ba de ltar ni phung po dang /_skye mched dang /_khams rnams so/_/des na chos thams cad ni rtsa ba yongs
[\[98b.5\]]su chad pa ste/_snying po med pa'i rtsa ba can/_mi gnas pa'i rtsa ba can/_dag pa'i rtsa ba can/_rtsa ba med pa'i rtsa ba can zhes brjod do zhe'o/_/ma dag pa'i gnas skabs na/_'gyur ba med pa'i mtshan nyid las [#]brtsams te/_rang bzhin nam mkha' dang chos mtshungs [# ]
[\[98b.6\]]pa dang /_de la brten pa tshul bzhin ma yin pa yid la byed pa dang /_las dang nyon mongs pa rnams rgyu'i mtshan nyid las brtsams nas/_rlung gi khams dang chos mtshungs pa dang /_chu'i khams dang chos mtshungs pa dang /_de las byung ba phung po dang /_khams
[\[98b.7\]]dang /_skye mched rnam par smin pa'i mtshan nyid las brtsams te/_sa'i khams dang chos mtshungs pa ni bshad zin to/_/de 'jig pa'i rgyu'i 'chi ba dang /_na ba dang /_rga ba'i me mgo'i [#]nad kyi mtshan nyid las brtsams te me'i khams dang chos mtshungs pa ni ma
[\[99a\]]
[\[99a.1\]]bshad pas na de brjod pa/_/dus mtha' dmyal ba tha mal pa'i/_/me gsum 'chi dang na ba dang /_/rga ba'i me gsum rim bzhin du/_/de dang 'dra bar shes par bya/_/'chi ba dang /_na ba dang /_rga ba rnams ni go rims bzhin du rgyu gsum gyis me dang
[\[99a.2\]]'dra bar rig par bya ste/_skye mched drug bdag gi ba med par byed pa dang /_sdug bsngal sna tshogs myong bar byed pa dang /_'du byed yongs su smin par byed pa'i phyir ro/_/de bzhin gshegs pa'i khams ma dag pa'i gnas skabs na yang 'chi ba dang /_na ba dang /_rga
[\[99a.3\]]ba'i me gsum po 'di dag gis mi 'gyur ba nyid las brtsams te/_'di skad ces/_bcom ldan 'das 'chi [#]ba zhes bgyi ba dang /_skye ba zhes bgyi ba 'di ni 'jig rten gyi tha snyad do/_/bcom ldan 'das 'chi ba zhes bgyi ba 'di ni dbang po 'gags pa'o/_/bcom ldan 'das skye ba zhes bgyi ba
[\[99a.4\]]'di ni dbang po gsar pa rnams thob pa'o/_/bcom ldan 'das de bzhin gshegs pa'i snying po ni skye ba'am/_rga ba'am[#]/_'chi 'pho ba'am/_skye ba ma lags so/_/de ci'i slad du zhe na/_bcom ldan 'das de bzhin gshegs pa'i snying po ni 'dus byas kyi mtshan nyid kyi yul las 'das pa ste/_rtag pa/_brtan pa/_zhi ba/_
[\[99a.5\]]g.yung drung ngo zhes gsungs so/_/de la ma dag pa dang dag pa'i gnas skabs na/_'gyur ba med pa las brtsams te tshigs su bcad pa/_skye 'chi na dang rga [#]ba las grol ba/_/'di yi rang bzhin ji bzhin nyid rtogs te/_/skye sogs phongs dang bral yang de yi [#]rgyus/_/
[\[99a.6\]]blo ldan 'gro la snying rje bskyed [#]phyir bsten/_/'dis ci bstan zhe na/_'phags pas 'chi dang na ba dang /_/rga ba'i sdug bsngal rtsad [#]nas spangs/_/las dang nyon mongs dbang gis [#]skye/_/de la de med phyis [#]de med/_/ma dag pa'i gnas skabs kyi 'chi ba dang /_na ba dang /_rga
[\[99a.7\]]ba'i me 'di'i bud shing lta bu'i nye bar len pa ni tshul bzhin ma yin pa yid la byed pa dang /_las dang nyon mongs pa [#]sngon du 'gro ba can gyi skye ba yin te/_ma dag pa dang dag pa'i gnas skabs na/_yid kyi rang bzhin gyi [#]lus thob pa'i byang chub sems dpa' rnams la gang
[\[99b\]]
[\[99b.1\]]zhig shin tu snang bar med par gyur pas cig shos gtan 'bar ba med par rtogs pa'o/_/ji bzhin yang dag mthong ba'i phyir/_/skye sogs rnams las 'das gyur kyang /_/snying rje'i bdag nyid skye ba dang /_/'chi dang rga dang na bar ston/_/byang chub sems dpa' rnams ni
[\[99b.2\]]dge ba'i rtsa ba'i srid pa kun tu sbyor ba can te/_bsams bzhin du skye ba la dbang ba nyid la brten nas snying rjes khams gsum du yang dag par sbyor ro/_/skye ba yang nye bar ston la/_rga ba dang /_na ba dang /_'chi ba yang nye bar ston to/_/de dag skye ba la sogs pa'i chos 'di dag
[\[99b.3\]]kyang med de/_khams de nyid skye ba med pa dang /_'byung ba med pa yang dag pa ji lta [#]ba bzhin mthong ba'i phyir ro/_/byang chub sems dpa'i gnas skabs 'di rgyas par ni mdo ji lta ba bzhin shes par bya ste/_ji skad du/_de dag gi [#]'khor ba'i rgyu dge ba'i rtsa ba dang
[\[99b.4\]]mtshungs par ldan pa'i nyon mongs pa gang zhe na/_'di lta ste/_bsod nams kyi tshogs yongs su tshol bas mi ngoms pa dang /_bsams bzhin du srid par skye ba yongs su 'dzin pa dang /_sangs rgyas dang phrad pa don du gnyer [#]ba dang /_sems can yongs su smin pa'i
[\[99b.5\]]phyir [#]mi skyo ba dang /_dam pa'i chos yongs su 'dzin pa la brtson pa dang /_sems can gyi bya ba ci yod pa la 'grus pa dang /_chos la chags pa'i bsam pa dang ma bral ba dang /_pha rol tu phyin pa'i kun tu sbyor ba rnams mi 'dor ba ste/_blo gros rgya mtsho gang dag gis
[\[99b.6\]]byang chub sems dpa' kun tu sbyor bar byed kyang nyon mongs pa'i skyon gyis mi gos pa/_dge ba'i rtsa ba dang mtshungs par ldan pa'i nyon mongs pa ni 'di dag go/_/yang gsungs pa/_bcom ldan 'das gang gi tshe dge ba'i rtsa ba la gsan/_de'i rgyu ci'i slad du nyon mongs pa
[\[99b.7\]]zhes bgyi/_bka' stsal pa/_blo gros rgya mtsho 'di lta ste/_de lta bu'i rang bzhin gyi nyon mongs pa 'di dag gis byang chub sems dpa' khams gsum par kun tu sbyor ba [#]la/_khams gsum pa yang kun nas nyon mongs pa las byung ba yin no/_/de la byang chub sems
[\[100a\]]
[\[100a.1\]]dpa' ni thabs la mkhas pa dang /_dge ba'i rtsa ba'i stobs bskyed pas bsams bzhin du khams gsum du kun [#]tu sbyor te/_des na dge ba'i rtsa [#]ba dang mtshungs par ldan pa'i nyon mongs pa zhes bya'o/_/ji srid khams gsum par kun tu [#]sbyor ba yin gyi
[\[100a.2\]]sems nye bar nyon mongs pas ni ma yin no/_/blo gros rgya mtsho dper na/_tshong dpon nam khyim bdag la bu gcig pa 'dod pa sdug pa phangs pa [#]yid du 'ong ba mthong na mi sdug pa med pa zhig yod la/_khye'u [#]de yang byis par gyur pas gar byed pa na [#]mi gtsang ba'i dong du lhung bar
[\[100a.3\]]gyur to/_/de nas khye'u de'i ma dang gnyen gyis khye'u de mi gtsang ba'i dong du lhung ba de [#]mthong la/_mthong nas kyang cho [#]nge chen po 'debs shing mya ngan byed la smre sngags 'don te/_mi gtsang ba'i dong der zhugs te khye'u de 'don par mi byed do/_/de nas khye'u de'i pha phyogs der song
[\[100a.4\]]ste/_des bu gcig pu de mi gtsang ba'i dong du lhung ba mthong ngo /_/mthong nas kyang rings pa [#]rings par rtabs [#]pa'i tshul gyis bu gcig po 'don par 'dod pa'i sred pas byas te/_skyug bro ba med par mi gtsang ba'i gnas der babs te/_bu gcig po phyung bar gyur to/_/blo gros
[\[100a.5\]]rgya mtsho de ltar na 'di ni ji srid don 'di shes par bya ba'i phyir dper byas pa'o/_/don gang yin par blta zhe na/_blo gros rgya mtsho mi gtsang ba'i dong zhes bya ba 'di ni/_khams gsum pa'i tshig bla dgas so/_/bu gcig pa zhes bya ba 'di ni sems can gyi tshig [#]bla dgas [#]te/_
[\[100a.6\]]byang chub sems dpa' ni sems can thams cad la bu gcig pa'i 'du shes kyis [#]nye bar gnas par 'gyur ro/_/ma dang gnyen zhes bya ba 'di ni gang dag 'khor bar lhung ba'i sems can mthong nas mya ngan byed cing smre sngags 'don gyi/_'don par nus pa ni med pa/_nyan thos dang rang
[\[100a.7\]]sangs rgyas kyi theg pa [#]pa'i gang zag rnams kyi tshig bla dgas so/_/tshong dpon nam khyim bdag chen po zhes bya ba 'di ni gang zhig gtsang ba dri ma med pa [#]dri ma dang bral ba'i sems dang ldan pa/_'dus ma byas kyi [#]chos mngon sum du rtogs pa/_sems can yongs su smin par bya ba'i
[\[100b\]]
[\[100b.1\]]phyir bsams bzhin du khams gsum par mtshams sbyor bar byed pa [#]byang chub sems dpa' rnams kyi tshig bla dgas so/_/blo gros rgya mtsho mtshams sbyor ba thams cad las shin tu grol yang /_srid par skye ba len pa gang yin pa 'di ni byang chub sems dpa' rnams kyi snying rje
[\[100b.2\]]chen po ste/_thabs la mkhas pa dang shes rab kyis yongs su zin pas kun nas nyon mongs pa dag gis kyang mi gnod la/_nyon mongs pa'i 'ching ba thams cad dgrol bar bya ba'i phyir/_sems can rnams la chos kyang ston pa'o zhes gsungs pa bzhin no/_/des na [# ]
[\[100b.3\]]mdo'i dum bu 'dis ni gzhan la phan par bya ba'i don du dbang dang ldan pa'i byang chub sems dpa'i dge ba'i rtsa ba dang /_snying rje gnyis kyi stobs [#]kyis bsams bzhin du skye ba la sbyor ba'i phyir dang /_thabs dang shes rab gnyis kyi [#]stobs kyis de kun nas nyon mongs pa med pa'i phyir ma
[\[100b.4\]]dag pa dang /_dag pa'i gnas skabs bstan to/_/de la [#]byang chub sems dpa' de bzhin gshegs pa'i khams ma skyes pa dang /_ma byung ba yang dag pa [#]ji lta ba bzhin mthong ba thob nas/_byang chub sems dpa' chos nyid 'di rjes su thob pa de ltar ni mdo ji lta ba bzhin rtogs
[\[100b.5\]]par bya ste/_ji skad du/_blo gros rgya mtsho chos rnams kyi snying po med pa nyid dang /_byed pa po med pa nyid dang /_bdag po med pa nyid dang /_sems can med pa nyid dang /_srog med pa nyid dang /_gang zag med pa nyid dang /_bdag [#]med pa nyid la ltos/_'di ltar
[\[100b.6\]]gang la ji ltar 'dod pa de ltar sems par mi byed/_rab tu rtogs par mi byed do/_/blo gros rgya mtsho gzhan du mi 'gyur ba'i chos 'di la mos pa'i byang chub sems dpa' ni chos gang la yang khong khro ba skye bar [#]mi byed do/_/'di la 'ga' yang phan 'dogs pa'am gnod par byed
[\[100b.7\]]pa med do zhes de ltar de'i ye shes kyi mthong ba rnam par dag par 'gyur ro/_/de ltar chos rnams kyi chos nyid yang dag pa ji lta ba bzhin du rab tu shes pa dang /_'di ltar snying rje chen po'i go cha mi 'dor ba yin no/_/blo gros rgya mtsho dper na nor bu rin po che bai DUr+ya rin thang med
[\[101a\]]
[\[101a.1\]]pa shin tu sbyangs pa shin tu yongs su dag pa/_shin tu dri ma med pa 'dam du bcug ste/_lo stong phrag du ma gnas par gyur la/_de lo stong 'das nas 'dam de nas phyung ste sbyangs shing byi dor byas te/_legs par bkrus/_legs par sbyangs/_
[\[101a.2\]]legs par byi dor byas pa na dag cing dri ma [#]med pa nor bu rin po che'i ngo bo de nyid mi 'dor ro/_/blo gros rgya mtsho de bzhin du byang chub sems dpa' sems can rnams kyi sems rang bzhin gyis 'od gsal bar rab tu shes te/_'on kyang glo bur gyi nye ba'i nyon mongs pas nyon mongs
[\[101a.3\]]par mthong ngo /_/de la byang chub sems dpa' 'di snyam du sems te/_nyon mongs pa 'di dag ni sems can rnams kyi sems kyi rang bzhin 'od gsal bar zhugs pa ma yin no/_/nyon mongs pa 'di dag ni glo bur ba ste/_yang dag pa ma yin pa'i kun tu rtog [#]pas bskyed pa'o//_
[\[101a.4\]]bdag gis sems can 'di dag gi [#]nye ba'i nyon mongs pa zhi bar bya ba'i phyir chos bstan par nus so snyam ste/_de ltar de la zhum pa'i sems mi skye'o/_/de ni lan mang du sems can rnams kyi thad du rab tu 'gro ba'i sems skye'o/_/de 'di snyam du yang sems te/_nyon mongs pa 'di
[\[101a.5\]]dag la stobs dang mthu 'ga' yod pa ma yin te/_nyon mongs pa 'di dag ni stobs med pa/_stobs chung ba/_'di dag la ni yang dag pa'i gnas 'ga' yang med do/_/nyon mongs pa 'di dag ni yang dag pa ma yin par kun tu brtags [#]pa ste/_de ni yang dag pa ji lta ba bzhin du
[\[101a.6\]]tshul bzhin du yid la byed pas brtags pa na khro bar mi 'gyur ro/_/de ni kho bos ci nas kyang 'brel bar mi 'gyur ba de ltar so sor brtag par bya'o/_/nyon mongs pa rnams dang [#]ni ma 'brel ba [#]legs kyi 'brel pa ni ma yin no/_/gal te bdag nyon mongs pa rnams dang
[\[101a.7\]]'brel na/_de ji ltar nyon mongs pa'i 'ching bas bcings pa'i sems can rnams nyon mongs pa'i 'ching ba spang bar bya ba'i phyir chos bstan/_'on kyang kho bos nyon mongs pa rnams dang yang ma 'brel la/_nyon mongs pa'i 'ching ba spang ba'i phyir sems can rnams la
[\[101b\]]
[\[101b.1\]]yang chos bstan par bya'o/_/'khor ba'i 'brel par byed pa dge ba'i rtsa ba dang mtshungs par ldan pa'i nyon mongs pa gang yin pa de dag dang ni bdag gis sems can yongs su smin par bya ba'i phyir 'brel bar bya'o snyam mo zhes gsungs pa yin no/_/'khor ba ni 'dir
[\[101b.2\]]zag pa med pa'i dbyings na khams gsum pa'i gzugs brnyan yid kyi rang bzhin gyi [#]lus gsum yin par 'dod do/_/de ni zag pa med pa'i dge ba'i rtsa bas [#]mngon par 'dus byas pa'i phyir 'khor ba yin la/_zag pa dang bcas pa'i las dang nyon mongs pas mngon par 'dus
[\[101b.3\]]byas pa ma yin pa'i phyir/_/mya ngan las 'das pa yang de nyid de[#]/_gang gi dbang du byas nas/_bcom ldan 'das de'i slad du 'dus byas pa dang 'dus ma byas pa'i 'khor ba yang mchis la/_'dus byas pa dang 'dus ma byas pa'i mya ngan las 'das pa [#]yang mchis so
[\[101b.4\]]zhes gsungs pa yin no/_/de la 'dus byas dang 'dus ma byas 'dres pa'i [#]sems las byung ba kun tu spyod pa dang ldan pa'i phyir 'di dag pa dang ma dag pa'i gnas skabs zhes bya'o/_/de yang thogs pa med [#]pa'i shes rab kyi pha rol tu phyin pa sgom [#]pa dang /_snying rje chen po
[\[101b.5\]]bsgoms pas zag pa zad pa'i mngon par shes pa la mngon du phyogs pa dang /_sems can gyi [#]khams thams cad yongs su bskyab pa'i don du de mngon du mi byed pa'i phyir byang chub sems dpa'i sa mngon du gyur pa la gtso bor rnam par gzhag pa yin no/_/zag pa zad pa'i
[\[101b.6\]]shes pa las brtsams te/_mi'i dper brjod pa ni ji skad gsungs pa bzhin te/_rigs kyi bu de bzhin du byang chub sems dpa' 'bad pa chen po dang /_brtson pa chen po dang /_lhag pa'i bsam pa brten [#]par bsgrubs pas mngon par shes pa lnga skyed [#]par byed
[\[101b.7\]]do/_/bsam gtan dang mngon par shes pa la sems yongs su sbyang ba byas pa de la zag pa zad pa mngon du phyogs par 'gyur ro/_/sems can thams cad yongs su bskyab [#]pa'i don du snying rje chen po'i sems bskyed pas zag pa zad pa'i ye shes yongs su sbyang ba byas
[\[102a\]]
[\[102a.1\]]te/_slar yang sems yongs su sbyang ba byas pas sa [#]drug pa la chags pa med pa'i shes rab skyes pa'i phyir/_zag pa zad pa la mngon du phyogs par 'gyur ro/_/de ltar [#]byang chub sems dpa' byang chub sems dpa'i sa mngon du gyur pa 'di la zag pa zad pa
[\[102a.2\]]mngon du byas [#]pa la dbang thob pas ni rnam par dag pa'i gnas [#]skabs bstan to/_/de lta bu'i bdag nyid du yang dag par zhugs pa de gzhan dag kyang yang dag par rtogs pa 'di nyid la gzhag par bya'o zhes snying rje chen pos log par zhugs pa'i sems can yongs su bskyab [#]par 'dod
[\[102a.3\]]pa[#]/_zhi ba'i bde ba'i ro mi myang bar de'i thabs la byang bar byas pa'i 'khor ba la mngon du phyogs pa'i sems can la ltos [#]te/_mya ngan las 'das pa la mngon du phyogs pa/_byang chub kyi yan lag yongs su [#]rdzogs par bya ba'i phyir bsam gtan dag gi gnas nas slar 'dod pa'i
[\[102a.4\]]khams su bsams bzhin du skye ba yongs su 'dzin pas/_ji srid myur du sems can gyi don bya bar 'dod pas/_dud 'gro'i skye gnas su gtogs pa rnam pa du mar skye ba'i bye brag gis/_so so'i skye bo'i lus kun tu ston pa la dbang 'byor pas ni ma dag pa'i gnas skabs
[\[102a.5\]]bstan pa yin no/_/tshigs su bcad pa'i don gzhan ni/_/rgyal [#]sras 'gyur med chos nyid 'di/_/rtogs nas ma rig [#]ldongs rnams kyi/_/skye ba la sogs dag tu ni/_/mthong ba gang yin de [#]smad do/_/'phags pa'i spyod yul thob pa gang /_/byis [#]pa'i spyod yul du
[\[102a.6\]]ston te/_/de nyid phyir ni 'gro ba yi/_/gnyen gyi thabs dang snying rje mchog_/de ni 'jig rten thams cad las/_/'das kyang 'jig rten las ma g.yos/_/'jig rten don du 'jig rten na/_/'jig rten dri mas ma gos spyod/_/ji ltar pad+ma chu nang du/_/skyes
[\[102a.7\]]pa chu yis [#]gos pa med/_/de bzhin 'di ni 'jig rten du/_/skyes kyang 'jig rten chos mi gos/_/bya ba sgrub la rtag tu blo/_/me bzhin du ni 'bar ba dang /_/zhi ba'i bsam gtan snyoms 'jug la/_/rtag tu snyoms par zhugs pa yin/_/sngon gyi 'phen [#]pa'i dbang
[\[102b\]]
[\[102b.1\]]dang ni/_/rnam rtog [#]thams cad bral ba'i phyir/_/de ni lus can smin pa yi/_/don du 'bad pa byed ma yin[#]/_/bstan dang gzugs sku dag dang ni/_/spyod dang spyod lam gyis kyang rung /_/gang zhig ji ltar gang gis 'dul/_/des de de lta nyid du shes/_/de ltar nam
[\[102b.2\]]mkha'i mtha' klas kyi/_/'gro ba rtag [#]tu lhun grub par/_/thogs med blo ldan de yis [#]ni/_/sems can don ni yang dag 'jug_/byang chub sems dpa'i tshul 'di ni/_/rjes thob de bzhin gshegs rnams dang /_/sems can yang dag sgrol ba la/_/'jig rten
[\[102b.3\]]na ni mnyam pa nyid/_/de lta mod [#]kyi sa rdul dang /_/rgya mtsho ba lang rmig rjes kyi/_/khyad par gang yin sangs rgyas dang /_/byang chub sems dpa'i khyad de nyid/_/tshigs su bcad pa bcu po 'di rnams las go rims bzhin du tshigs su bcad pa dgus ni/_byang chub
[\[102b.4\]]sems dpa'i sa rab tu dga' ba'i 'og tu mchog tu kun nas nyon mongs pa nyid dang /_tshigs su bcad pa bcu pas ni byang chub sems dpa'i sa chos kyi sprin gyi [#]steng du rnam par dag pa nyid la ltos [#]te/_mdor bsdu na/_sa bcu la byang chub sems dpa' rnam pa bzhi po rnams
[\[102b.5\]]dag pa dang ma dag pa nyid du bstan to/_/byang chub sems dpa' bzhi ni sems dang po bskyed pa dang /_spyod pa la zhugs pa dang /_phyir mi ldog pa dang /_skye ba gcig gis thogs pa'o/_/de la tshigs su bcad pa dang po dang gnyis pas ni sa dang po rab tu dga' ba
[\[102b.6\]]la thog ma med pa'i dus nas sngon ma mthong ba/_'jig rten las 'das pa'i chos nyid mthong ba'i phyir sems dang po bskyed ba'i byang chub sems dpa'i yon tan yongs su dag pa'i mtshan nyid bstan to/_/tshigs su bcad pa gsum pa dang bzhi pas ni dri ma med pa'i sa nas bzung ste/_
[\[102b.7\]]mi g.yo ba'i bar gyi sa la nye bar ma gos pa'i spyad pa spyod pa'i phyir/_spyod pa la zhugs pa'i byang chub sems dpa'i yon tan rnam par [#]dag pa'i mtshan nyid bstan to/_/tshigs su bcad pa lnga pas ni sa mi g.yo ba la rgyun mi 'chad par byang chub chen po 'thob pa'i sbyor ba'i
[\[103a\]]
[\[103a.1\]]ting nge 'dzin la legs par gnas pa'i phyir/_phyir mi ldog pa'i byang chub sems dpa'i yon tan rnam par dag pa'i mtshan nyid bstan to/_/tshigs su bcad pa drug pa dang bdun pa dang brgyad pas ni byang chub sems dpa'i sa chos kyi sprin la rang dang
[\[103a.2\]]gzhan gyi don grub [#]pa'i thabs mtha' dag mthar phyin pa/_sangs rgyas kyis la skye ba tha ma gcig gis thogs pa bla na med pa mngon par rdzogs par byang chub pa [#]mchog thob pa'i phyir skye ba gcig gis thogs pa'i byang chub sems dpa'i yon tan yongs su dag pa'i mtshan nyid bstan_
[\[103a.3\]]to/_/tshigs su bcad pa dgu pa dang bcu pas ni gzhan gyi don dang /_rang gi don las brtsams te mthar phyin pa'i byang chub sems dpa' dang /_de bzhin gshegs pa'i yon tan khyad par med pa dang /_khyad par dang bcas pa bstan to/_/de la shin tu rnam par dag
[\[103a.4\]]pa'i gnas skabs na rnam par 'gyur ba med pa las brtsams te tshigs su bcad pa/_gzhan 'gyur min bdag mi zad [#]chos ldan phyir/_/'gro skyabs phyi ma'i mtha' med mur thug phyir/_/de ni rtag tu gnyis med mi rtog phyir/_/'jig med chos kyang ma byas rang bzhin phyir/_/
[\[103a.5\]]'dis ci bstan zhe na/_skye ba med cing 'chi ba med/_/gnod med rga ba med pa ste/_/de ni rtag dang brtan phyir dang [#]/_/zhi ba'i phyir dang g.yung drung phyir/_/de ni yid kyi rang bzhin gyi/_/lus kyi [#]skye med rtag pa'i phyir/_/bsam gyis mi khyab bsgyur ba yi/_/'chi 'pho brtan
[\[103a.6\]]phyir de mi 'chi/_/bag chags phra mo'i nad rnams kyis/_/gnod med zhi ba nyid kyi phyir/_/zag med mngon par 'dus byas kyis/_/g.yung drung phyir na rga ba med/_/shin tu dri ma med cing rnam par dag pa 'od gsal ba rang gi rang bzhin sangs rgyas kyi [#]sa la rnam par gnas pa de
[\[103a.7\]]bzhin gshegs pa'i khams de ni sngon gyi mtha' nye bar bzung nas/_yid kyi rang bzhin gyi lus kyis skye ba yang ma yin te/_rtag pa'i phyir ro/_/phyi ma'i mtha' nye bar bzung nas bsam gyis mi khyab par yongs su bsgyur ba'i 'chi 'pho bas 'chi ba ma yin te/_brten [#]pa'i
[\[103b\]]
[\[103b.1\]]phyir ro/_/sngon dang phyi ma'i mtha' nye bar bzung nas/_ma rig [#]pa'i bag chags kyis yongs su 'dzin pas gnod pa yang ma yin te/_zhi ba'i phyir ro/_/de ltar don med pas ma phog pa gang yin pa de ni g.yung drung nyid kyi phyir zag pa med pa'i las kyi 'bras bu yongs su smin
[\[103b.2\]]par rga ba yang ma yin no/_/de la tshig [#]gnyis de bzhin gnyis/_/gnyis dang gnyis kyis go rims bzhin/_/'dus ma byas kyi dbyings la ni/_/rtag pa la sogs don shes bya/_/de la 'dus ma byas kyi dbyings la rtag pa dang /_brtan pa dang /_zhi ba dang /_g.yung
[\[103b.3\]]drung gi tshig 'di rnams las [#]go rims ji lta ba bzhin tshig [#]re re'i don bstan pa dang /_bshad pa'i tshig gnyis gnyis [#]rnam par dbye ba ni mdo ji lta ba bzhin shes par bya'o/_/mi zad yon tan dang ldan phyir/_/gzhan 'gyur med bdag rtag pa'i don/_/mtha' yi mu [#]dang mtshungs
[\[103b.4\]]pa'i phyir/_/skyabs kyi bdag nyid brtan [#]pa'i don/_/rnam par mi rtog rang bzhin phyir/_/gnyis med chos nyid zhi ba'i don/_/ma bcos yon tan nyid phyir ni/_/'jig med don ni g.yung drung nyid/_/ji skad du/_shA ri'i bu mi zad pa'i chos nyid kyis na gzhan du mi 'gyur
[\[103b.5\]]ba'i chos kyi sku 'di ni rtag pa'o/_/shA ri'i bu phyi ma'i mtha'i mu dang mtshungs pa nyid kyis bstan [#]pa'i skyabs su gyur pa'i chos kyi sku 'di ni brtan pa'o/_/shA ri'i bu rnam par mi rtog pa nyid kyis gnyis su med pa'i chos kyi sku 'di ni zhi ba'o/_/shA ri'i bu ma bcos pa'i chos nyid
[\[103b.6\]]kyis 'jig pa med pa'i chos kyi sku 'di ni g.yung drung ngo zhes gsungs pa yin no/_/shin tu rnam par dag pa mthar phyin pa'i de bzhin gshegs pa'i snying po'i rnam par dag pa'i gnas skabs 'di nyid la dbye ba med pa'i don las brtsams te tshigs su bcad pa/_gang phyir da
[\[103b.7\]]ni chos sku de ni de bzhin gshegs/_/de ni 'phags pa'i bden pa don dam mya ngan 'das/_/de phyir nyi dang zer bzhin yon tan dbyer med pas/_/sangs rgyas nyid las ma gtogs mya ngan 'das pa med/_/de la tshigs su bcad pa phyed snga mas ci ston zhe na/_mdor na
[\[104a\]]
[\[104a.1\]]zag med dbyings la ni/_/don gyi rab tu dbye ba bzhis[#]/_/chos kyi sku la sogs pa yi/_/rnam grangs bzhir ni reg par bya/_/mdor bsdu na zag pa med pa'i dbyings de bzhin gshegs pa'i snying po la don bzhi'i dbang du byas nas ming gi [#]rnam grangs bzhir
[\[104a.2\]]rig [#]par bya'o/_/don bzhi gang zhe na/_sangs rgyas chos dbyer med pa dang /_/de rigs de bzhin thob pa dang /_/brdzun med slu med chos nyid dang /_/gdod nas rang bzhin zhi nyid do/_/sangs rgyas kyi chos rnam par dbye ba med pa'i don ni gang gi dbang du mdzad nas/_
[\[104a.3\]]bcom ldan 'das de bzhin gshegs pa'i snying po ni rnam par dbye ba med pa/_bral mi shes pa/_bsam gyis mi khyab pa'i sangs rgyas kyi chos gang gA'i klung gi bye ma las 'das pas mi stong pa'o zhes gsungs so/_/de'i rigs rang bzhin gyis bsam gyis mi khyab pa'i rnam pa thob
[\[104a.4\]]pa'i don ni gang gi dbang du mdzad nas/_brgyud [#]nas 'ongs pa'i thog [#]ma med pa'i chos nyid thob pa de ni skye mched drug gi khyad par de 'dra ba yin no zhes gsungs pa yin no/_/brdzun pa med pa dang slu ba med pa'i don ni gang gi dbang du mdzad nas/_de la don dam pa'i [(]bde na [,]bden [)]pa ni
[\[104a.5\]]mi slu ba'i chos can gyi mya ngan las 'das pa ni gang yin pa ste/_de ci'i phyir zhe na/_rigs de ni gtan [#]du zhi ba'i chos nyid kyis na rtag pa'o zhes gsungs pa yin no/_/gtan [#]du nye bar zhi ba'i don ni gang gi dbang du mdzad nas/_de bzhin gshegs pa dgra bcom pa yang dag par
[\[104a.6\]]rdzogs pa'i sangs rgyas ni gdod ma nas yongs su mya ngan las 'das pa nyid de[#]/_skye ba med pa 'gag pa med pa'o zhes gsungs so/_/don bzhi po 'di dag la ni go rims ji lta ba bzhin du ming gi rnam grangs 'di bzhir 'gyur te/_'di lta ste/_chos kyi sku dang /_de bzhin
[\[104a.7\]]gshegs pa dang /_don dam pa'i bden pa dang /_mya ngan las 'das pa zhes bya ba ste/_gang gi [#]phyir 'di skad ces/_shA ri'i bu de bzhin gshegs pa'i snying po zhes bya ba 'di ni chos kyi sku'i tshig bla dgas so [#]zhes bya ba dang /_bcom ldan 'das de bzhin gshegs pa gzhan [#]la/_
[\[104b\]]
[\[104b.1\]]chos kyi sku gzhan pa ni ma lags kyi/_bcom ldan 'das chos kyi sku nyid de bzhin gshegs pa lags so zhes bya ba dang /_bcom ldan 'das sdug bsngal 'gog pa zhes bgyi ba yon tan 'di lta bu dang ldan pa'i de bzhin gshegs pa'i chos kyi skur bstan to zhes bya ba dang /_
[\[104b.2\]]bcom ldan 'das mya ngan las 'das pa'i dbyings zhes bgyi ba 'di ni de bzhin gshegs pa'i chos kyi sku'i tshig bla dgas lags so zhes gsungs pa yin no/_/de la tshigs su bcad pa phyed phyi mas ci bstan zhe na/_rnam kun mngon par byang chub dang /_/dri ma bag chags
[\[104b.3\]]bcas spangs pa/_/sangs rgyas mya ngan 'das pa ni/_/dam pa'i don du gnyis med nyid/_/gang gi phyir zag pa med pa'i dbyings kyi rnam grangs bzhi po 'di dag de bzhin gshegs pa'i khams kyi don gcig la yang dag par 'du ba de'i phyir/_'di dag don gcig pas
[\[104b.4\]]gnyis su med pa'i chos kyi tshul gyi sgo nas chos thams cad rnam pa thams cad du mngon par rdzogs par byang chub pa'i phyir sangs rgyas nyid ces brjod pa gang yin pa dang /_lhan cig mngon par rdzogs par byang chub pas bag chags dang bcas pa'i dri ma spangs pa'i phyir mya ngan
[\[104b.5\]]las 'das pa zhes brjod pa 'di gnyis ka yang zag pa med pa'i dbyings la dbyer med bcad du med de/_gnyis su med do zhes bya bar blta [#]bar bya'o/_/rnam pa thams cad grangs med pa/_/bsam med dri med yon tan dang /_/dbyer med mtshan nyid thar pa ste/_/thar pa
[\[104b.6\]]gang de de bzhin gshegs/_/zhes bya ba 'di ni ji skad du/_/dgra bcom pa dang rang sangs rgyas kyi mya ngan las 'das pa'i dbang du mdzad nas/_bcom ldan 'das mya ngan las 'das pa zhes bgyi ba 'di ni/_de bzhin gshegs pa rnams kyi thabs lags so zhes gsungs
[\[104b.7\]]pa yin te/_'dis ni lam ring pos dub pa rnams la 'brog dgon pa'i dbus su grong khyer sprul pa bzhin du 'di ni chos kyi dbang phyug dam pa yang dag par rdzogs pa'i sangs rgyas rnams kyi mi ldog pa'i thabs yin no zhes bstan pa yin no/_/bcom ldan 'das de bzhin
[\[105a\]]
[\[105a.1\]]gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa thob pa'i phyir/_thams cad gzhal du med pa/_bsam gyis mi khyab pa/_rnam par dag pa'i mthar phyin pa'i yon tan dang ldan pa'o zhes bya ba [#]ni yon tan rnam [#]pa
[\[105a.2\]]bzhi grub pa dang /_dbyer med pa'i mtshan nyid mya ngan las 'das pa thob pas/_de'i bdag nyid yang dag par rdzogs pa'i sangs rgyas su 'gyur ba'i phyir na sangs rgyas dang [#]mya ngan las 'das pa dag rnam par dbye ba med pa'i yon tan dang ldan pa'i phyir na sangs rgyas nyid med par 'ga'
[\[105a.3\]]yang mya ngan las 'das pa thob pa med do zhes bstan pa yin no/_/de la zag pa med pa'i dbyings la rnam pa thams cad kyi mchog dang ldan pa'i stong pa nyid mngon par bsgrubs pas de bzhin gshegs pa rnams kyi yon tan thams cad pa nyid ni ri mo mkhan gyi dpes rig [#]par bya ste/_ji
[\[105a.4\]]ltar ri mo 'dri byed pa/_/gzhan dang gzhan la mkhas pa dag_/gang zhig yan lag gang shes pa/_/de [#]gzhan des zin med par 'gyur/_/des na 'di la khyed kun gyis/_/nga yi gzugs ni gyis shig ces/_/mnga' bdag rgyal pos de dag la/_/bka' yis ras ni byin pa
[\[105a.5\]]dang /_/de las [#]de ni thos gyur te/_/ri mo'i las la rab sbyor ro/_/de la mngon par sbyor [#]rnams las/_/gcig cig yul gzhan song gyur na/_/de ni yul gzhan song bas na/_/de ma tshang phyir ri mo de/_/yan lag thams cad yongs rdzogs par/_/mi 'byung bzhin
[\[105a.6\]]shes dper byas so/_/de rnams 'dri byed gang dag yin/_/sbyin dang tshul khrims bzod la sogs/_/rnam pa kun gyi mchog ldan pa/_/de la mngon par sbyin rnams kyis/_/stong pa nyid ni gzugs su brjod/_/de la sbyin pa la sogs pa 'di dag nyid las re re yang sangs
[\[105a.7\]]rgyas kyi yul la mtha' yas par rnam pa'i rab tu dbye bar [#]tha dad pa'i phyir tshad med par rig par bya'o/_/grangs dang mthu dag gis ni bsam gyis mi khyab pa nyid do/_/ser sna la sogs pa mi mthun pa'i phyogs kyi bag chags bsal ba'i phyir ni rnam par dag pa mchog nyid do/_/de
[\[105b\]]
[\[105b.1\]]la rnam pa thams cad kyi mchog dang ldan pa'i stong pa nyid kyi ting nge 'dzin gyi sgo bsgoms pas mi skye ba'i chos nyid thob pa'i phyir/_byang chub sems dpa'i sa mi g.yo ba [#]rnam par mi rtog pa skyon med pa rgyun mi 'chad par rang gi ngang gis 'jug pa'i lam shes pa la brten pas na zag pa
[\[105b.2\]]med pa'i dbyings la de bzhin gshegs pa rnams kyi yon tan thams cad pa nyid yang dag par 'grub po/_/byang chub sems dpa'i sa legs pa'i blo gros la ting nge 'dzin dang gzungs kyi sgo brgya stong grangs med pa dag gis tshad med pa'i sangs rgyas kyi chos yongs su 'dzin pa'i shes
[\[105b.3\]]pa la brten pas ni/_yon tan tshad med pa nyid yang dag par 'grub po/_/byang chub sems dpa'i sa [#]chos kyi sprin la de bzhin gshegs pa thams cad kyi gsang ba'i gnas lkog tu ma gyur pa'i shes pa la brten pas na/_yon tan bsam gyis mi khyab pa nyid mngon par
[\[105b.4\]]'grub po/_/de'i rjes thogs su sangs rgyas kyi sa thob pa'i phyir bag chags dang bcas pa'i nyon mongs pa dang shes bya'i sgrib pa mtha' dag las grol ba'i shes pa la [#]brten pas na/_rnam par dag pa mchog gi yon tan nyid yang dag par 'grub po/_/gang gi phyir sa'i ye shes kyi rten [# ]
[\[105b.5\]]bzhi po 'di dag la dgra bcom pa dang rang sangs rgyas rnams mthong ba med pa de'i phyir de dag ni yon tan rnam pa bzhi grub pa dang /_dbyer med pa'i mtshan nyid mya ngan las 'das pa'i dbyings las ring du gyur pa yin no [#]zhes bya ba'o/_/shes rab ye shes rnam grol rnams/_/gsal dang 'phro
[\[105b.6\]]dang dag phyir dang /_/tha dad med phyir 'od dang zer/_/nyi ma'i dkyil 'khor rnams dang mtshungs/_/shes rab gang dang ye shes gang dang rnam par grol ba gang gis yon tan rnam pa bzhi 'grub pa dang /_dbye ba med pa'i mtshan nyid kyi mya ngan las 'das pa'i dbyings de mtshon par byed pa de
[\[105b.7\]]dag ni go rims ji lta ba bzhin du gsum dang /_rnam pa gcig gis nyi ma dang chos mthun par [#]rnam pa bzhi bstan te/_de la sangs rgyas kyi rgyud la mnga' ba 'jig rten las 'das pa [#]rnam par mi rtog pa'i shes rab ni shes bya'i de kho na nyid dam pa'i mun pa [#]sel ba nye bar gnas pa'i phyir
[\[106a\]]
[\[106a.1\]]'od gsal ba dang chos mtshungs so/_/de'i rjes la thob pa'i [#]shes bya thams cad kyi ye shes ni shes bya'i dngos po ma lus pa'i rnam pa thams cad la 'jug pas na/_'od zer gyi dra ba 'phro ba dang chos mtshungs so/_/de gnyis ka'i rten sems kyi rang bzhin rnam par
[\[106a.2\]]grol ba ni shin tu dri ma med cing 'od gsal ba nyid kyis [#]nyi ma'i dkyil 'khor rnam par dag pa dang chos mtshungs so/_/gsum ka [#]yang chos kyi dbyings dang dbyer med pa'i rang bzhin nyid kyis gsum po de rnam par dbye ba med pa dang chos mtshungs so/_/des na sangs rgyas ma thob par/_/
[\[106a.3\]]mya ngan 'das pa mi 'thob ste/_/'od dang 'od zer spangs nas ni/_/nyi ma blta bar mi nus bzhin/_/gang gi phyir thog ma med nas nye bar gnas pa'i rang bzhin dge ba'i chos dang ldan pa'i khams de la de bzhin gshegs pa rnams kyi yon tan rnam par dbye ba med pa'i chos nyid yin pa de'i
[\[106a.4\]]phyir/_chags pa med pa thogs [#]pa med pa'i ye shes kyi gzigs pa mnga' ba'i de bzhin gshegs pa ma thob par sgrib pa thams cad las rnam par grol ba'i mtshan nyid mya ngan las 'das pa'i rtogs pa mngon du byed par mi 'thad de[#]/_'od dang 'od zer ma mthong bar nyi ma'i dkyil 'khor
[\[106a.5\]]mi mthong ba bzhin [#]no/_/de nyid kyi [#]phyir bcom ldan 'das dman [(]ba [,]pa [)]dang /_gya nom pa'i chos la ni mya ngan las 'das pa rtogs pa ma mchis lags so/_/bcom ldan 'das mya ngan las 'das pa rtogs pa ni shes rab mtshungs pa'i chos rnams kyi lags so/_/bcom ldan 'das mya ngan las
[\[106a.6\]]'das pa ni ye shes mtshungs pa dang /_rnam par grol ba mtshungs pa dang /_rnam par grol ba'i ye shes mthong ba mtshungs pa rnams kyi lags so/_/bcom ldan 'das de'i slad du mya ngan las 'das pa'i dbyings ni ro gcig pa ro mtshungs pa zhes brjod do/_/'di lta ste/_rig
[\[106a.7\]]pa dang rnam par grol ba'i ros so zhes gsungs so/_/de ltar rgyal ba'i snying po ni[#]/_/rnam gzhag rnam pa bcu zhes brjod/_/nyon mongs sbubs na gnas pa de/_/dpe dag gis ni shes par bya/_/de ltar phyi ma'i mtha'i mu [#]dang mtshungs pa rtag pa'i chos nyid rig par bya ba nyid kyis [# ]
[\[106b\]]
[\[106b.1\]]dbang du byas nas don rnam pa bcus/_de bzhin gshegs pa'i snying po 'di rnam par gzhag pa bshad pa yin no/_/thog ma med pa'i dus nas nye bar gnas pa ma 'brel ba'i rang bzhin gyi nyon mongs pa'i sbubs [#]nyid dang /_thog ma med pa'i dus nas nye bar gnas pa 'brel ba'i
[\[106b.2\]]rang bzhin dag pa'i chos nyid kyi dbang du byas nas/_dpe dgus de bzhin gshegs pa'i gnyen po nyon mongs pa'i sbubs [#]bye ba mtha' yas pas gtums pa ni/_mdo ji lta ba bzhin rtogs par bya'o/_/dpe dgu gang zhe na/_sangs rgyas pad ngan sbrang rtsi sbrang ma la/_/sbun pa [#]snying po
[\[106b.3\]]mi gtsang nang na gser/_/sa la gter dang myug sogs 'bras chung [#]dang /_/gos hrul nang na rgyal ba'i sku dang ni/_/bud med ngan ma'i [#]lto na mi bdag dang /_/sa la rin chen gzugs yod ji lta bar/_/glo bur nyon mongs dri mas bsgribs pa yi/_/sems can rnams la de bzhin khams
[\[106b.4\]]'di gnas/_/dri ma pad+ma srog chags sbun pa mi gtsang sa 'bras gos hrul dang /_/sdug bsngal 'bar bas mngon par gdungs pa'i bud med sa yi khams dang mtshungs/_/sangs rgyas sbrang rtsi snying po gser dang gter dang n+ya gro rin chen sku/_/gling bdag mchog dang rin chen [#]gzugs
[\[106b.5\]]dang dri med khams mchog mtshungs pa nyid/_/nyon mongs pa ni pad+ma ngan pa'i sbubs dang 'dra la/_de bzhin gshegs pa'i khams ni pad+ma lta bu ste/_ji ltar mdog ngan pad+ma'i [#]khong gnas pa/_/mtshan stong gis 'bar de bzhin gshegs pa ni/_/dri med lha yi mig ldan mis [# ]
[\[106b.6\]]mthong nas/_/chu skyes pad+ma'i [#]sbubs nas 'byin byed pa/_/de bzhin bde gshegs mnar med rnams la yang /_/sangs rgyas spyan gyis rang chos nyid gzigs te/_/sgrib [#]med phyi ma'i mur gnas thugs rje yi/_/bdag cag sgrib pa las ni grol bar byed/_/ji ltar mi sdug pad+ma
[\[106b.7\]]zum la bde bar gshegs pa ni/_/de yi khong gnas lha mig mthong nas 'dab ma gcod byed ltar[#]/_/chags sdang sogs dri sbubs bsgribs rdzogs sangs snying po'i 'gro gzigs te/_/thugs rjes thub pa de bzhin sgrib pa de ni 'joms par mdzad/_/nyon mongs pa ni srog chags
[\[107a\]]
[\[107a.1\]]sbrang ma dang 'dra la/_de bzhin gshegs pa'i snying po ni sbrang rtsi lta bu ste/_ji ltar srog chags tshogs bskor sbrang rtsi ni/_/skyes bu mkhas pas [#]de don gnyer ba yis/_/mthong nas de dang thabs kyis srog chags sogs/_/kun nas bral bar rab tu byed pa
[\[107a.2\]]bzhin/_/drang srong chen pos kun mkhyen spyan gyis ni/_/rigs khams sbrang rtsi dang 'dra 'di gzigs nas/_/de yi sgrib pa sbrang ma dang 'dra ba/_/gtan nas rab tu spong bar [#]mdzad pa yin/_/ji ltar sbrang rtsi srog chags bye ba khrag khrig stong bsgribs sbrang rtsi don gnyer mis/_/sbrang ma de
[\[107a.3\]]dag bsal te ji ltar 'dod pa bzhin du sbrang rtsi'i bya byed pa/_/de bzhin lus can la yod zag pa med pa'i shes pa sbrang ma'i rtsi dang 'dra/_/nyon mongs sbrang ma dang 'dra de 'joms pa la mkhas pa'i [#]rgyal ba skyes bu bzhin/_/nyon mongs pa ni phyi yi sbun pa dang 'dra la/_/de bzhin gshegs pa'i
[\[107a.4\]]khams ni nang gi snying po bzhin[#]/_/ji ltar sbun ldan 'bru yi snying po ni/_/mi rnams kyis ni longs [#]spyod mi 'gyur ba/_/zas sogs don du gnyer ba gang yin pa/_/de dag gis ni sbun gnas de 'byin ltar/_/de bzhin [#]sems can la yod nyon mongs kyi[#]/_/dri ma dang 'dres rgyal ba'ang ji srid
[\[107a.5\]]du/_/nyon mongs dri ma 'dres las ma grol ba/_/de srid [#]rgyal mdzad srid gsum du mi byed/_/ji ltar sA lu bra 'o nas 'bru'i snying po sbun las ma byung gra ma can/_/legs par ma bgrus [#]mi rnams kyis[#] ni spyad bya bza' ba zhim por mi 'gyur ltar/_/de bzhin sems can la yod chos kyi dbang phyug
[\[107a.6\]]nyon mongs sbun las ma grol lus/_/nyon mongs bru bas nyen [#]pa'i 'gro la [#]chos kyi dga' ba'i ro ster 'gyur ba min/_/nyon mongs pa ni mi gtsang ba'i ljan ljin gyi gnas dang 'dra la/_de bzhin gshegs pa'i khams ni gser bzhin te/_ji ltar rab tu rgyu tshe mi yi gser/_/ljan ljin
[\[107a.7\]]rul pa'i gnas su lhung gyur la/_/mi 'jig chos can de ni der de bzhin/_/lo brgya mang po dag tu gnas pa de[#]/_/lha mig rnam par dag ldan lha yis der/_/mthong nas mi la 'di na yod pa'i gser/_/rin chen mchog 'di sbyangs te rin chen gyis/_/bsgrub [#]par bya ba gyis zhes smra ba
[\[107b\]]
[\[107b.1\]]ltar/_/de bzhin thub pas mi gtsang dang 'dra ba'i/_/nyon mongs su bying sems can yon tan ni/_/gzigs nas nyon mongs 'dam de dag bya'i phyir/_/skye dgu rnams la dam chos chu char 'bebs/_/ji ltar ljan ljin rul pa'i nang du lhung ba'i gser ni lha yis mthong gyur nas/_/kun
[\[107b.2\]]tu dga' bar [#]bya phyir mchog tu mdzes pa mi la nan gyis [#]ston pa ltar/_/de bzhin rgyal bas [#]nyon mongs mi gtsang chen por lhung gyur rdzogs sangs rin po che/_/sems can rnams la gzigs nas de dag bya phyir lus can rnams la chos ston to/_/nyon mongs pa ni sa'i mthil dang 'dra la/_de
[\[107b.3\]]bzhin gshegs pa'i khams ni rin po che'i gter bzhin te/_/ji ltar mi dbul khyim nang sa 'og na/_/mi zad pa yi [#]gter ni yod gyur te/_/mi des de ma shes shing gter de yang /_/de la nga 'dir yod ces mi smra ltar/_/de bzhin yid kyi nang chud rin chen gter/_/dri med gzhag dang
[\[107b.4\]]bsal med chos nyid kyang /_/ma rtogs pas na dbul ba'i sdug bsngal ni/_/rnam mang rgyun du skye dgu 'dis myong ngo /_/ji ltar dbul po'i khyim nang du ni rin chen gter chud gyur pa'i [#]mi la ni/_/rin chen gter dag [#]yod ces rjod [#]par mi byed de ni mi yis shes min ltar/_/de bzhin chos
[\[107b.5\]]gter yid kyi khyim gnas sems can dag ni dbul po lta bu ste/_/de dag rnams kyis de thob bya phyir 'jig rten du ni drang srong yang dag bltams/_/nyon mongs pa ni shun pa'i sbubs dang 'dra la/_de bzhin gshegs pa'i khams ni sa bon gyi myu gu lta bu ste/_ji ltar a mra la sogs
[\[107b.6\]]shing 'bras la/_/yod pa'i sa bon myu gu 'jig med chos/_/sa rmos [#]chu sogs ldan las ljon shing gi[# ]/rgyal po'i dngos por rim gyis 'grub pa ltar/_/sems can rnams kyi ma rig sogs 'bras kyi/_/lpags [#]sbubs nang chud chos khams dge ba yang /_/de bzhin dge ba de
[\[107b.7\]]de la brten nas/_/rim gyis thub pa'i rgyal po'i dngos por 'gyur/_/chu dang nyi ma'i 'od dang rlung dang sa dus nam mkha'i [#]rkyen rnams kyis/_/ta la dang ni a mra'i 'bras sbubs [#]gseb nas shing skyes ji lta bar/_/sems can nyon mongs 'bras lpags [#]nang chud rdzogs sangs
[\[108a\]]
[\[108a.1\]]sa bon myu gu yang /_/de bzhin dge rkyen de dang de las [#]chos 'thon 'phel bar 'gyur ba yin/_/nyon mongs pa ni gos hrul po [#]dang 'dra la/_de bzhin gshegs pa'i khams ni rin po che'i sku lta bu ste/_ji ltar rin chen las byas rgyal ba'i gzugs/_/gos
[\[108a.2\]]hrul dri ngan gyis ni gtums [#]gyur pa/_/lam gnas lha yis mthong nas grol bya'i phyir/_/lam gnas don de de [#]la smra ba ltar/_/de bzhin thogs med rnam pa sna tshogs kyi/_/nyon mongs kyis gtums [#]bde gshegs dngos po nyid/_/dud 'gro la yang gzigs nas de bzhin te/_/
[\[108a.3\]]thar par bya ba'i don du thabs ston mdzad/_/ji ltar rin chen rang bzhin de bzhin gshegs sku dri ngan gos gtums pa/_/lam gnas lha yi mig gis [#]mthong nas mthar phyin mi la ston pa ltar/_/de bzhin nyon mongs gos hrul gyis gtums 'khor ba'i lam na gnas pa'i khams/_/
[\[108a.4\]]dud 'gro la yang gzigs nas thar par bya phyir rgyal bas chos ston to/_/nyon mongs pa ni sems can zhugs pa'i mi mo dang 'dra la/_de bzhin gshegs pa'i khams ni mer mer po'i 'byung ba chen po la gnas pa'i 'khor los sgyur [#]ba lta bu ste/_ji ltar mi mo gzugs ngan mgon
[\[108a.5\]]med 'ga'/_/mgon med 'dug gnas su ni 'dug gyur la/_/mngal gyi rgyal po'i dpal ni 'dzin byed pas[#]/_/rang lto na yod mi bdag mi shes ltar/_/srid par skye ba mgon med khyim bzhin te/_/ma dag sems can mngal ldan bud med bzhin/_/de la gang zhig yod
[\[108a.6\]]pas mgon bcas pa/_/dri med khams ni de yi [#]mngal gnas bzhin/_/ji ltar bud med lus la dri bcas gos gon mi sdug gzugs ldan pa/_/sa bdag mngal na gnas kyang mgon med khang par sdug bsngal mchog myong ltar/_/de bzhin bdag rang nang gnas mgon yod gyur kyang
[\[108a.7\]]mgon med blo ldan pa/_/'gro ba nyon mongs dbang gis yid ma zhi bas [#]sdug bsngal bzhi [#]la gnas/_/nyon mongs pa ni sa'i 'dam gos pa dang 'dra la/_de bzhin gshegs pa'i khams ni gser gyi gzugs bzhin te/_ji ltar nang gi gser zhun gzugs rgyas pa/_/zhi ba [#]phyi rol sa
[\[108b\]]
[\[108b.1\]]yi rang bzhin can/_/mthong nas de shes pa dag nang gi gser/_/sbyang phyir phyi rol sgrib pa sel byed ltar/_/rang bzhin 'od gsal dri ma rnams kyang ni/_/glo bur bar ni rnam par gzigs gyur nas/_/rin chen 'byung gnas lta bu'i 'gro ba rnams/_/sgrib pa dag las sbyong mdzad byang chub
[\[108b.2\]]mchog_/ji ltar dri med gser 'bar las byas sa yi nang du chud gyur gzugs/_/zhi de rang bzhin mkhas pas rig nas sa [#]dag sel bar byed pa ltar/_/de bzhin kun mkhyen dag pa'i gser 'dra zhi ba'i yid ni mkhyen gyur nas/_/chos 'chad tshul gyis brdeg [#]spyad bsgrubs pas sgrib pa dag ni
[\[108b.3\]]sel bar mdzad/_/dpe rnams kyis bsdus pa'i don ni/_/pad+ma srog chags bung ba dang /_/spun [#]pa dang ni mi gtsang sa/_/'bras shun gos hrul bud med kyi/_/mngal dang sa yi [#]sbubs na yang /_/sangs rgyas sbrang rtsi snying po bzhin/_/gser bzhin gter bzhin ljon pa bzhin/_/rin
[\[108b.4\]]chen sku dang 'khor lo yis/_/sgyur [#]ba bzhin dang gser gzugs bzhin/_/sems can khams kyi nyon mongs sbubs/_/ma 'brel thog ma med pa na/_/sems kyi [#]rang bzhin dri med ni/_/thog ma med pa yin par brjod/_/mdor bsdu na de bzhin gshegs pa'i snying po'i mdor
[\[108b.5\]]dper brjod pa bstan pa 'dis ni sems can gyi [#]khams ma lus pa'i thogs pa med pa'i sems [#]kun nas nyon mongs pa'i glo bur ba nyid dang /_thog ma med pa'i sems rnam par byang ba'i chos lhan cig skyes pa rnam par dbye ba med pa nyid du bstan to/_/des na sems kun nas nyon mongs pa'i phyir
[\[108b.6\]]sems can rnams kun nas nyon mongs la/_sems can [#]rnam par byang ba'i phyir ni rnam par dag pa yin no zhes gsungs so/_/de la gang gi [#]dbang du byas nas/_pad+ma'i sbubs la sogs pa'i dpe dgu bstan pa/_sems kyi kun nas nyon mongs pa gang zhe na/_chags dang
[\[108b.7\]]sdang dang rmongs dang de'i[#]/_/kun ldang drag dang bag chags dang /_/mthong sgom lam spangs [#]ma dag dang [#]/_/dag pa'i sa la [#]brten pa yi/_/dri ma rnam dgu pad+ma yi/_/sbubs sogs [#]dpes ni rab bstan te/_/nye ba'i nyon mongs sbubs kyi ni[#]/_/dbye bas bye ba mtha' las 'das/_/
[\[109a\]]
[\[109a.1\]]mdor bsdu [#]na nyon mongs pa dgu po 'di dag de bzhin gshegs pa'i khams rang bzhin gyis rnam par dag pa la yang sangs rgyas kyi gzugs la sogs pa la pad+ma'i sbubs la [#]sogs pa ltar glo bur ba nyid du yod do/_/dgu gang zhe na/_'di lta ste/_'dod chags bag
[\[109a.2\]]la nyal gyi [#]mtshan nyid kyi nyon mongs pa dang /_zhe sdang bag la nyal gyi mtshan nyid kyi nyon mongs pa dang /_gti mug bag la nyal gyi mtshan nyid kyi nyon mongs pa dang /_'dod chags dang /_zhe sdang dang gti mug drag pos [#]kun nas ldang ba'i mtshan nyid dang /_ma rig pa'i bag chags
[\[109a.3\]]kyis sa bsdus [#]pa dang mthong bas spang bar bya ba dang /_bsgom [#]pas spang bar bya ba dang /_ma dag pa'i sa la [#]brten pa dang /_dag pa'i sa la brten pa'o/_/de la 'jig rten pa'i 'dod chags dang bral ba'i rgyud la yod pa'i nyon mongs pa mi g.yo ba'i 'du byed la sogs pa'i rgyu gzugs
[\[109a.4\]]dang gzugs med pa'i khams sgrub par byed pa dang /_'jig rten las 'das pa'i ye shes kyis gzhom [#]par bya ba gang yin pa de dag ni 'dod chags dang /_zhe sdang dang /_gti mug bag la nyal gyi mtshan nyid ces bya'o/_/'dod chags la sogs [#]pa la spyod pa'i sems can gyi [#]rgyud la yod
[\[109a.5\]]pa bsod nams dang /_bsod nams ma yin pa'i 'du byed la sogs pa'i rgyu 'dod pa'i khams 'ba' zhig sgrub par byed pa/_mi sdug pa la sogs pa [#]sgom pa'i shes pas gzhom par bya ba gang yin pa de dag ni 'dod chags dang /_zhe sdang dang /_gti mug drag pos kun nas ldang pa'i
[\[109a.6\]]mtshan nyid ces bya'o/_/dgra bcom pa'i rgyud la yod pa zag pa med pa'i lam 'jug pa'i rgyu [#]dri ma med pa'i yid kyi rang bzhin gyi lus sgrub par byed pa/_de bzhin gshegs pa'i byang chub kyi ye shes kyis [#]gzhom par bya ba gang yin pa de dag ni ma rig pa'i bag chags kyis bsdus pa
[\[109a.7\]]zhes bya'o/_/slob pa ni rnam [#]gnyis te/_so so'i skye bo dang /_'phags pa'o/_/de la so so'i skye bo slob pa'i rgyud la yod pa sa dang po'i [#]'jig rten las 'das pa'i mthong ba'i shes pas gzhom par bya ba gang yin pa de dag ni mthong bas spang bar bya ba zhes bya'o/_/'phags
[\[109b\]]
[\[109b.1\]]pa'i gang zag slob pa'i rgyud la yod pa ji ltar mthong ba'i 'jig rten las 'das pa'i chos sgom pa'i shes pas gzhom par bya ba gang yin pa de dag bsgom [#]pas spang bar bya bzhes bya ba'o/_/mthar thug par ma gyur pa'i byang chub sems dpa'i rgyud la [#]yod pa ye shes kyis rnam pa bdun gyi [#]mi
[\[109b.2\]]mthun pa'i phyogs sa brgyad pa la sogs pa sa gsum sgom pa'i shes pas gzhom par bya ba gang yin pa de dag ni ma dag [#]pa'i sa la brten pa zhes bya'o/_/mthar thug pa'i byang chub sems dpa'i rgyud la yod pa brgyad pa la sogs pa sa gsum pa sgom [#]pa'i shes pa'i mi mthun pa'i
[\[109b.3\]]phyogs rdo rje lta bu'i ting nge 'dzin gyi ye shes kyis gzhom par bya ba gang yin pa de dag ni dag pa'i sa la brten pa zhes bya'o/_/[#]chags sogs nyon mongs dgu po 'di/_/mdor bsdus nas ni go rims bzhin/_/pad+ma'i [#]sbubs la sogs pa yi[#]/_/dpe dgu dag gis yang dag
[\[109b.4\]]bstan/_/gang gis na de bzhin gshegs pa'i snying po nyon mongs pa'i sbubs bye ba mtha' yas pas g.yogs pa zhes brjod la/_rgyas par ni 'di dag nyid brgyad khri bzhi stong gi [#]rnam pa'i rab tu dbye bas de bzhin gshegs pa'i ye shes bzhin du [#]mtha' yas par 'gyur
[\[109b.5\]]ro/_/dri 'di dag gis byis rnams dang /_/dgra bcom slob dang blo ldan rnams/_/rim bzhin bzhi dang gcig dang ni/_/gnyis dang gnyis kyis [#]ma dag nyid/_/bcom ldan 'das kyis sems can thams cad ni de bzhin gshegs pa'i snying po can no zhes bka' stsal pa
[\[109b.6\]]gang yin pa de la sems can thams cad ni mdor bsdu na rnam pa bzhi [#]brjod de/_'di lta ste/_so so'i skye bo dang /_dgra bcom pa dang /_slob pa dang /_byang chub sems dpa'o/_/de la 'di dag zag pa med pa'i dbyings su go rims ji lta ba bzhin [#]nyon mongs pa bzhi
[\[109b.7\]]dang /_gcig dang /_gnyis dang /_gnyis kyis ma dag pa bstan to/_/yang [#]ji ltar 'dod chags la sogs pa nyon mongs pa dgu po 'di dag pad+ma'i sbubs la sogs pa dang 'dra bar rig par byas [#]la/_de bzhin gshegs pa'i khams sangs rgyas kyi gzugs la sogs
[\[110a\]]
[\[110a.1\]]pa dang chos mthun par yang ji ltar rig par bya zhe na/_ji ltar pad+ma 'dam skyes de/_/mdun du gyur na yid dga' dang /_/phyi nas dga' ba med 'gyur ba/_/'dod chags dga' ba de bzhin no/_/ji ltar srog chags sbrang ma ni/_/shin tu 'khrugs te mdung
[\[110a.2\]]brdeg [#]ltar/_/de bzhin zhe sdang skye bas [#]na/_/snying la sdug bsngal skyed [#]par byed/_/ji ltar 'bras sogs [#]snying po ni/_/phyi rol sbun pas bsgribs pa ltar/_/de bzhin snying po'i don mthong ba/_/ma rig sgo nga'i sbubs kyis [#]bsgribs/_/ji ltar mi gtsang mi mthun pa/_/de bzhin
[\[110a.3\]]chags dang bcas rnams kyi[#]/_/'dod pa bsten pa'i rgyu yin phyir/_/kun nas ldang ba mi gtsang 'dra/_/ji ltar nor ni bsgribs pas na/_/mi shes gter mi thob pa ltar/_/de bzhin skye la rang byung nyid/_/ma rig [#]bag chags sa yis [#]bsgribs/_/ji ltar myug sogs rim skyes pas/_/sa
[\[110a.4\]]bon shun pa gcod pa ltar/_/de bzhin de nyid mthong ba yis/_/mthong spangs [#]rnams ni ldog par 'gyur/_/'phags pa'i lam dang 'brel pa las/_'jig tshogs snying po bcom rnams kyi/_/bsgom [#]lam ye shes spang bya rnams/_/gos hrul dag dang mtshungs par bstan/_/
[\[110a.5\]]sa bdun la brten dri ma ni/_/mngal sbubs dri ma dag dang mtshungs/_/mngal la sbubs bral 'dra mi rtog pa'i/_/ye shes rnam par smin pa bzhin/_/sa gsum rjes 'brel dri ma rnams/_/sa 'dam gos bzhin shes bya ste/_/bdag nyid chen po rdo rje lta'i[#]/_/ting nge
[\[110a.6\]]'dzin gyis gzhom bya yin/_/de ltar chags sogs dri ma dgu/_/pad+ma la sogs dag dang mtshungs/_/rang bzhin gsum gyis bsdus phyir khams/_/sangs rgyas tshogs [#]dang chos mtshungs so/_/sems kyi rnam par byang ba'i khams de bzhin gshegs pa'i snying po rang bzhin rnam
[\[110a.7\]]pa [#]gsum gyi dbang du byas te/_sangs rgyas kyi [#]gzugs la sogs pa rnam pa dgu dang chos mthun par rtogs par bya'o/_/rang bzhin rnam pa gsum gang zhe na/_'di yi rang bzhin chos sku dang /_/de bzhin nyid dang rigs kyang ste/_/de ni dpe gsum gcig dang ni/_/
[\[110b\]]
[\[110b.1\]]lnga rnams kyis ni shes par bya/_sangs rgyas kyi gzugs dang /_sbrang rtsi dang /_'bru'i snying po'i dpe gsum gyis ni khams de chos kyi sku'i rang bzhin du shes par bya'o/_/gser gyi dpe gcig gis ni de bzhin nyid kyi rang bzhin lta bu'o/_/gter dang shing dang rin po che'i [# ]
[\[110b.2\]]sku dang 'khor los sgyur ba dang /_gser gyi gzugs kyi [#]dpe lngas ni sangs rgyas kyi [#]sku gsum bskyed pa'i rigs kyi rang bzhin du'o/_/de la chos kyi sku gang zhe na/_chos sku rnam gnyis shes bya ste/_/chos dbyings shin tu dri med dang /_/de yi rgyu mthun zab pa dang /_/sna
[\[110b.3\]]tshogs tshul ni ston pa'o/_/sangs rgyas kyi chos kyi [#]sku ni rnam pa gnyis su rtogs par bya'o/_/shin tu rnam par dag pa'i chos kyi dbyings ni/_rnam par mi rtog pa'i spyod yul gyi yul lo/_/de yang de bzhin gshegs pa rnams kyi so so rang gis rig [#]par bya ba'i chos kyi
[\[110b.4\]]dbang du byas te rtogs par bya'o/_/de thob pa'i rgyu shin tu rnam par dag pa'i chos kyi dbyings kyi rgyu mthun pa ni gdul bya ji lta bar sems can gzhan la rnam par rig par 'byung ngo /_/de yang bstan pa'i chos kyi dbang du byas par rig par bya'o/_/bstan pa yang rnam pa gnyis
[\[110b.5\]]te/_phra ba dang rgya chen po'i chos rnam par 'jog pa'i tshul gyis dbye ba las te[#]/_'di lta ste/_don dam pa'i bden pa'i dbang du byas nas byang chub sems dpa'i sde snod zab mo'i chos kyi tshul ston pa dang /_kun rdzob kyi bden pa'i dbang du byas te/_mdo dang /_dbyangs
[\[110b.6\]]kyis bsnyad pa dang /_lung bstan pa dang /_tshigs su bcad pa dang /_ched du brjod pa dang /_gleng gzhi [#]la sogs pa rnam pa du mar sna tshogs pa'i chos rnam par 'jog pa'i tshul bstan pa'o/_/'jig rten 'das phyir 'jig rten na/_/'di la dpe ni mi dmigs
[\[110b.7\]]pas/_/de bzhin gshegs pa nyid dang khams/_/'dra ba nyid du bstan pa yin/_/phra mo zab mo'i [#]tshul bstan [#]ni/_/sbrang rtsi [#]ro gcig pa bzhin te/_/rnam pa sna tshogs tshul bstan ni/_/sna tshogs sbubs snying bzhin shes bya/_/de ltar sangs rgyas kyi gzugs dang
[\[111a\]]
[\[111a.1\]]sbrang rtsi dang snying po'i dpe 'di gsum gyis ni/_de bzhin gshegs pa'i chos kyi skus [#]lus pa med pa'i sems can gyi khams khyab pa'i don gyi dbang du byas nas/_sems can 'di dag ni de bzhin gshegs pa'i snying po can yin [#]no zhes bstan no/_/gang zhig
[\[111a.2\]]de bzhin gshegs pa'i chos kyi sku las phyi rol du gyur pa'i sems can de ni 'ga' yang sems can gyi khams na med de/_nam mkha'i khams ni [#]gzugs bzhin no/_/ji skad du/_ji ltar nam mkha' rtag tu kun song 'dod/_/de bzhin de yang rtag tu kun song 'dod/_/
[\[111a.3\]]ji ltar nam mkha' gzugs rnams kun du song /_/de bzhin 'di yang sems can tshogs kun song /_/zhes gsungs so/_/rang bzhin 'gyur ba med pa dang /_/dge dang rnam par dag pa'i phyir/_/de bzhin nyid 'di gser gyi [#]ni/_/gzugs dang mtshungs par brjod pa
[\[111a.4\]]yin/_/sems gang yin pa de ni nyon mongs pa dang sdug bsngal mtha' yas pa dang rjes su 'brel kyang rang bzhin gyis 'od gsal ba nyid kyis rnam par 'gyur ba la mi ston pa de'i phyir gser bzang po bzhin du gzhan du mi 'gyur ba'i don gyis de bzhin nyid ces brjod do/_/de yang
[\[111a.5\]]log pa nyid du nges pa'i rgyu can gyis sems can thams cad la yang rang bzhin khyad par med du zin kyang /_glo bur gyi nyon mongs pa mtha' dag rnam par dag pa de [#]las gyur pa/_de bzhin gshegs pa zhes bya ba'i grangs su 'gro ste/_des na 'dir gser gyi dpe gcig gis
[\[111a.6\]]de bzhin nyid la dbyer med pa'i don gyi dbang du byas nas de bzhin gshegs pa'i de bzhin nyid sems can de dag gi [#]snying po yin no zhes bstan pa yin no/_/sems kyi rang bzhin rnam par dag pa gnyis su med pa'i chos nyid nye bar bzung nas/_bcom ldan 'das kyis ji
[\[111a.7\]]skad du bka' stsal pa ni/_'jam dpal de la de bzhin gshegs pa [#]ni bdag gi nye bar len pa'i gzhi rtsa yongs su mkhyen pas bsrung ba mdzad de/_bdag rnam par dag pas sems can thams cad rnam par dag par rtogs so/_/bdag rnam par dag pa gang yin pa dang /_
[\[111b\]]
[\[111b.1\]]sems can thams cad rnam par dag pa gang yin pa de ni gnyis su med de gnyis su byar med do zhes gsungs so/_/de skad du/[# ]thams cad la ni khyad med kyang /_/de bzhin nyid dag las gyur pa/_/de bzhin gshegs nyid de yi phyir/_/'gro kun de yi snying po can/_/
[\[111b.2\]]zhes gsungs so/_/gter dang 'bras bu'i shing bzhin du/_/rigs de rnam gnyis shes bya ste/_/thog med rang bzhin gnas pa dang /_/yang dag blang ba [#]mchog nyid do/_/rigs 'di gnyis las [#]sangs rgyas kyi/_/sku gsum thob par 'dod pa yin/_/dang pos sku ni dang po
[\[111b.3\]]ste/_/gnyis pa yis ni phyi ma gnyis/_/ngo bo nyid sku mdzes pa ni/_/rin chen sku 'drar shes bya ste/_/rang bzhin gyis ni byas min dang /_/yon tan rin chen gter yin phyir/_/chos chen rgyal srid che ldan phyir/_/rdzogs longs 'khor los sgyur bzhin no/_/gzugs brnyan
[\[111b.4\]]gyi ni rang bzhin phyir/_/sprul pa gser gyi gzugs lta bu/_/de'i [#]phyir de ltar gter dang ljon [#]shing dang /_rin po che'i sku dang /_'khor los sgyur [#]ba dang /_gser gyi gzugs te/_dpe lhag ma lnga po 'di dag gis ni sangs rgyas kyi sku rnam pa gsum bskyed pa'i rigs yod
[\[111b.5\]]pa'i dbang du byas te/_de bzhin gshegs pa'i khams sems can 'di dag thams cad kyi snying por bstan pa yin no/_/de bzhin gshegs pa nyid ni sangs rgyas kyi sku rnam pa gsum gyis rab tu phye ba yin te/_des na de bzhin gshegs pa'i khams thob pa'i rgyu yin pas khams kyi
[\[111b.6\]]don ni 'dir [#]rgyu'i don to/_/gang gi phyir de la yang sems can dang sems can la de bzhin gshegs pa'i khams 'grub pa'i snying por gyur pa yod mod kyi/_sems can de dag gis shes pa ma yin no zhes gsungs so/_/de skad du/_thog ma med dus can gyi khams/_/
[\[111b.7\]]chos rnams kun gyi gnas yin te/_/de yod pas na 'gro kun dang /_/mya ngan 'das pa'ang thob pa yin/_/zhes gsungs so/_/de la ji ltar na thog ma med pa'i dus gang [#]yin zhe na/_de bzhin gshegs pa'i snying po nyid kyi dbang du mdzad nas/_sngon gyi mtha' mi dmigs
[\[112a\]]
[\[112a.1\]]so zhes bstan cing [#]rab tu gzhag pa gang yin pa'o/_/khams zhes bya ba ni/_ji skad du/_bcom ldan 'das de bzhin gshegs pa'i snying po [#]gang lags pa 'di ni 'jig rten las 'das pa'i chos kyi snying po rang bzhin gyis yongs su dag pa'i chos kyi snying po'o zhes
[\[112a.2\]]gsungs so/_/chos rnams kun gyi gnas yin te/_/zhes bya ba ni/_ji skad du/_bcom ldan 'das de'i slad du de bzhin gshegs pa'i snying po ni 'brel pa/_rnam par dbye ba med pa/_bral mi shes pa/_'dus ma byas pa'i chos rnams kyi gnas dang [#]gzhi dang rten lags la/_
[\[112a.3\]]bcom ldan 'das de bzhin gshegs pa'i snying po ni ma 'brel [#]ba rnam par dbye ba dang bcas pa'i chos/_bral shes pa/_'dus byas kyi chos rnams kyi yang gzhi dang /_gnas dang /_rten lags so zhes gsungs pa'o/_/de yod na ni 'gro kun dang /_/zhes bya ba ni/_ji skad du/_bcom
[\[112a.4\]]ldan 'das de bzhin gshegs pa'i snying po mchis na de la 'khor ba zhes tshig gis btags pa lags so zhes gsungs so/_/mya ngan 'das pa'ang thob par 'gyur/_/zhes bya ba ni/_ji skad du/_bcom ldan 'das gal te de bzhin gshegs pa'i snying po ma mchis na sdug bsngal la
[\[112a.5\]]yang yid 'byung bar mi 'gyur zhing [#]mya ngan las 'das pa la yang 'dod pa dang /_don du gnyer ba dang /_smon par yang mi 'gyur ro zhes rgyas par gsungs so/_/chos kyi sku ltar rgya che ba de bzhin gshegs pa dang dbyer med pa'i mtshan nyid nges pa'i rigs kyi rang bzhin de bzhin gshegs
[\[112a.6\]]pa'i snying po de yang thams cad kyi tshe thams cad la khyad par med pa'i tshul du yod do zhes bya ba'i bar ni/_chos nyid tshad mar byas nas blta bar bya ste/_ji skad du/_rigs kyi bu 'di ni chos rnams kyi chos kyi chos nyid de[#]/_de bzhin gshegs pa rnams byung yang rung ma byung yang rung ste/_
[\[112a.7\]]sems can 'di dag ni rtag tu de bzhin gshegs pa'i snying po can no zhes gsungs pa yin no/_/chos nyid gang yin pa de nyid ni 'dir gang gis de lta bu kho nar 'gyur gyi gzhan du mi 'gyur ro zhes bya ba'i rigs pa dang sbyor ba dang thabs yin te/_thams cad du sems ngas par rtogs
[\[112b\]]
[\[112b.1\]]pa dang /_sems yang dag par shes pa la ni/_chos nyid kyi rtogs [#]pa dang /_chos nyid kyi rigs [#]pa yin no de ni bsam par mi bya/_rnam par brtag par mi bya'i[#]/_lhag par [#]mos par bya ba 'ba' zhig tu zad do/_/rang byung rnams kyi [#]don dam de[#]/_/dad pa nyid kyis rtogs bya yin/_/nyi ma'i
[\[112b.2\]]dkyil 'khor 'od 'bar ba/_/mig med pas ni mthong ba med/_/mdor bsdu [#]na/_gang zag bzhi po 'di ni de bzhin gshegs pa'i snying po mthong ba la mig dang mi ldan par rnam par gzhag pa yin te/_bzhi gang zhe na/_'di lta ste/_so so'i skye bo dang /_nyan thos dang /_rang sangs
[\[112b.3\]]rgyas dang /_theg pa la gsar du zhugs pa'i byang chub sems dpa' ste/_ji skad du/_bcom ldan 'das de bzhin gshegs pa'i snying po 'di ni 'jig [#]tshogs la lta bar lhung ba rnams dang /_phyin ci log la mngon par 'dod pa [#]rnams dang /_stong pa nyid las [#]sems rnam par
[\[112b.4\]]g.yengs pa rnams kyi spyod yul ma lags so zhes gsungs pa bzhin no/_/de la 'jig tshogs la lta bar lhung ba ni byis pa so so'i skye bo la brjod de/_'di ltar de dag ni gtan du phung po la sogs pa'i chos zag pa dang bcas pa rnams la bdag dang bdag gi ba nyid du khas blangs
[\[112b.5\]]nas ngar 'dzin pa dang /_nga yir 'dzin pa la mngon par zhen pas na 'jig [#]tshogs 'gags pa zag pa med pa'i dbyings la lhag par mos par mi nus pa dag ste/_de dag gis thams cad mkhyen pa'i yul de bzhin gshegs pa'i snying po rtogs par ltag la 'gyur te 'di ni
[\[112b.6\]]gnas med do/_/de la phyin ci log la mngon par dga' ba ni/_nyan thos dang rang sangs rgyas [(]dgal [,]dag la [)]brjod do/_/de ci'i phyir zhe na/_'di lta ste/_de dag kyang de bzhin gshegs pa'i snying po rtag pa nyid du bsgom par bya ba las/_slar [#]de rtag pa'i 'du shes su sgom [#]pa las
[\[112b.7\]]bzlog nas mi rtag par 'du shes su sgom [#]pa la mngon par dga' ba nyid dang /_de bzhin gshegs pa'i snying po bde bar bsgom [#]par bya ba las/_slar de bde ba'i 'du shes su sgom [#]pa las bzlog nas/_sdug bsngal ba'i 'du shes yongs su sgom pa la [#]mngon par dga' ba nyid
[\[113a\]]
[\[113a.1\]]dang /_de bzhin gshegs pa'i snying po bdag tu bsgom par bya ba las/_slar de la bdag gi 'du shes su sgom [#]pa las bzlog nas/_bdag med pa'i 'du shes su sgom [#]pa la dga' ba nyid dang /_de bzhin gshegs pa'i snying po gtsang bar bsgom par
[\[113a.2\]]bya ba las/_slar de la gtsang ba'i 'du shes su sgom [#]pa las bzlog nas/_mi gtsang ba'i 'du shes sgom pa la [#]mngon par dga' ba nyid kyi phyir ro[#]/_/de ltar [#]rnam grangs 'dis ni chos kyi sku thob pa dang 'gal ba'i lam la mngon par dga' ba'i phyir mchog tu rtag pa dang /_bde
[\[113a.3\]]ba dang /_bdag dang /_sdug pa'i mtshan nyid kyi khams de ni nyan thos dang /_rang sangs rgyas thams cad kyi yang spyod yul ma yin no zhes bshad pa yin no/_/de ltar phyin ci log la mngon par dga' ba[#]/_mi rtag pa dang /_sdug bsngal ba dang /_bdag med pa dang /_mi sdug pa'i
[\[113a.4\]]'du shes can rnams kyi spyod yul ma yin pa de ltar rgyas par yongs su mya ngan las 'das pa chen po'i mdor/_bcom ldan 'das kyis rdzing gi chu'i nor bu'i dpe rab tu bsgrubs te/_'di lta ste/_dge slong dag dper na so ga'i dus la bab pa na/_skye bo dag khrus ras bcings te/_
[\[113a.5\]]rang rang gi rgyan dang nye bar spyod pa dag gis chu la rtse'o/_/de nas der cig [#]gis rigs dang ldan pa'i nor bu bai DUr+ya chu'i nang du gzhag pa dang /_de nas bai DUr+ya de'i don du de dag thams cad rgyan gzhag nas zhugs [#]par gyur to/_/de nas de na yod pa'i gseg ma'am gyo mo de
[\[113a.6\]]dag la nor bu'o snyam nas bzung ste/_bdag gis nor bu rnyed do snyam ste [#]phyung ngo /_/phyung nas rdzing bu'i 'gram du bltas pa na 'di ni nor bu ma yin no snyam pa'i 'du shes rab tu 'jug go/_/rdzing gi chu de yang nor bu'i mthus nor bu'i 'od dang 'dra bar snang ngo /_/de dag de ltar snang ba'i
[\[113a.7\]]chu de yang e ma'o nor bu'o snyam du yon tan gyi [#]'du shes rab tu zhugs so/_/de nas de la thabs mkhas shing yid gzhungs pa cig [#]gis nor bu de de kho na bzhin du rnyed par gyur to/_/dge slong dag de bzhin du nor bu ltar chos kyi don de kho na mi shes pa khyed kyis thams cad
[\[113b\]]
[\[113b.1\]]mi rtag pa dang /_thams cad sdug bsngal ba dang /_thams cad bdag med pa dang /_thams cad mi sdug pa'o zhes 'dzin pa thams cad kyis sgom zhing /_sgom [#]pa lan mang du byas shing mang du byas pas [#]nye bar gzhag pa de thams cad ni don med do/_/dge slong dag de'i phyir rdzing [#]de
[\[113b.2\]]dag gi gseg ma dang /_gyo mo'i [#]rnam par gnas pa ltar mi 'gyur bar khyed cag thabs la mkhas par gyis shig_/dge slong dag khyed kyis gang dang gang thams cad mi rtag pa nyid dang /_thams cad sdug bsngal ba dang /_thams cad bdag med pa dang /_thams cad mi gtsang
[\[113b.3\]]ba'o zhes 'dzin pa thams cad kyis sgom zhing sgom [#]pa mang du byas shing mang du byas pa de dang de nyid la rtag pa dang /_bde ba dang /_sdug bsngal dang /[# ]bdag nyid yod pa yin no zhes rgyas par chos kyi de kho na nyid dam par rnam par gzhag pa las brtsams te phyin ci log tu gyur pa
[\[113b.4\]]bstan pa ni mdo ji lta ba bzhin du rtogs par bya'o/_/de la stong pa nyid las sems rnam par g.yengs pa ni theg pa la gsar du zhugs pa'i byang chub sems dpa' stong pa nyid kyi tshul du de bzhin gshegs pa'i snying po las nyams pa dag la brjod do/_/gang dag yod pa'i chos nyid dus
[\[113b.5\]]phyis rgyun 'chad cing zhig pa yongs su mya ngan las 'das pa'o zhes dngos po gzhig pa'i phyir stong pa nyid kyi rnam par thar pa'i sgo 'dod pa'am/_yang gang dag gang zhig rtogs [#]par bya ba dang /_bsgom [#]par bya ba stong pa nyid ces bya ba gzugs la sogs pa las tha dad pa'i dngos
[\[113b.6\]]po yod pa yin no zhes stong pa nyid la dmigs pas stong pa nyid la brten pa'o/_/de la stong pa nyid kyi [#]tshul du brjod pa de bzhin gshegs pa'i snying po gang zhe na/_'di la bsal bya ci yang med/_/gzhag [#]par bya ba cung zad med/_/yang dag nyid la yang dag lta/_/yang dag mthong
[\[113b.7\]]nas [#]rnam par grol/_/rnam dbyer bcas pa'i mtshan nyid can/_/glo bur dag gis khams stong gi[#]/_/rnam dbyer med pa'i mtshan nyid can/_/bla med chos kyis stong ma yin/_/'dis ci bstan zhe na/_gang gi phyir rang bzhin gyis [#]yongs su dag pa de bzhin gshegs
[\[114a\]]
[\[114a.1\]]pa'i khams 'di las bsal bar bya ba kun nas nyon mongs pa'i rgyu mtshan ni 'ga' yang med la/_glo bur ba'i dri ma dang bral ba ni 'di'i rang bzhin yin pa'i phyir ro/_/'di la rnam par byang ba'i rgyu mtshan can gzhag par bya ba yang cung zad kyang yod pa ma yin
[\[114a.2\]]te/_rnam par dbye ba med pa'i chos dag pa'i chos nyid ni rang bzhin yin pa'i phyir ro/_/des na de bzhin gshegs pa'i snying po ni/_rnam par dbye ba yod pa/_bral shes pa/_nyon mongs pa'i sbubs thams cad kyis ni stong pa yin la/_rnam par dbye ba med pa/_bral mi shes pa/_
[\[114a.3\]]bsam gyis mi khyab pa'i sangs rgyas kyi chos gang gA'i klung gi bye ma las 'das pa ni mi stong ngo zhes gsungs so/_/de ltar na gang zhig gang na med pa de ni des stong ngo zhes yang dag par rjes su mthong la/_gang zhig lhag par gyur pa de ni de la rtag par yod do zhes yang dag pa ji lta ba
[\[114a.4\]]bzhin du shes so/_/tshigs su bcad pa 'di gnyis kyis ni sgro 'dogs pa dang skur pa 'debs pa'i mtha' dang bral ba'i phyir/_phyin ci ma log pa stong pa nyid kyi mtshan nyid bstan to/_/de la gang zhig stong pa nyid kyi tshul 'di las sems [#]phyi rol tu rnam par g.yeng zhing rnam par 'phro [#]la
[\[114a.5\]]mnyam par mi 'jog cing rtse gcig tu mi 'gyur ba des na de dag stong pa nyid las sems rnam par g.yengs pa zhes brjod do/_/de la don dam pa stong pa nyid kyi ye shes med par ni rnam par rtog pa med pa'i dag pa'i [#]dbyings rtogs shing mngon par 'du bya bar mi nus so/_'di la dgongs
[\[114a.6\]]nas gsungs pa ni/_de bzhin gshegs pa'i snying po'i ye shes nyid ni de bzhin gshegs pa rnams kyi stong pa nyid kyi ye shes yin la/_de bzhin gshegs pa'i snying po de [#]yang nyan thos dang rang sangs rgyas thams cad kyis [#]sngar ma mthong ma rtogs pa'o zhes rgyas par gsungs
[\[114a.7\]]so/_/de bzhin gshegs pa'i snying po [#]ji ltar chos kyi sku'i snying po [#]yin pa de ltar ni/_'jig tshogs la lta bar lhung ba rnams kyi spyod yul ma yin par brjod do/_/chos kyi dbyings ni lta ba'i gnyen po yin pa'i phyir ro/_/ji ltar chos kyi sku 'jig rten las 'das pa'i snying
[\[114b\]]
[\[114b.1\]]po yin pa de ltar ni phyin ci log la mngon par dga' ba rnams kyi spyod yul ma yin no zhes brjod do/_/'jig rten las 'das pa'i chos kyi sku ni mi rtag pa la sogs pa 'jig rten pa'i chos kyi gnyen por bstan pa'i phyir ro/_/ji ltar chos kyi sku yongs su dag pa'i chos kyi snying po yin pa de ltar
[\[114b.2\]]ni stong pa nyid las [#]sems rnam par g.yengs pa rnams kyi [#]spyod yul ma yin no zhes brjod do/_/de rnam par dag pa'i yon tan gyis [#]chos rnam par dbye ba med pa 'jig rten las 'das pa'i chos kyi skus rab tu phye ba rnams ni glo bur gyi [#]dri mas stong pa'i rang bzhin yin pa'i phyir ro/_/de la tshul
[\[114b.3\]]gcig po chos kyi dbyings dang tha mi dad pa'i ye shes kyi sgo rtogs nas/_'jig rten las 'das pa'i chos kyi sku'i [#]rang bzhin gyis yongs su dag pa la lta ba gang yin pa 'di ni 'dir gang gis sa bcu la gnas pa'i byang chub sems dpas de bzhin gshegs pa'i snying po cung zad
[\[114b.4\]]mthong ngo zhes gsungs pas yang dag pa ji lta ba bzhin gyi [#]ye shes kyis kun mthong bar 'dod do/_/de skad du/_sprin mthong [#]mkha' la nyi bzhin 'dir khyod phyogs gcig blo gros can/_/blo mig dag pa'i 'phags rnams kyis kyang thams cad mthong ma lags/_/bcom ldan 'das
[\[114b.5\]]khyod chos sku gang dag blo gros mtha' yas pa/_/shes bya mtha' med mkha' dbyings khyab pa de dag gis kun mthong /_/zhes gsungs so/_/smras pa/_gal te de ltar chags pa med pa'i mthar phyin pa'i sa la gnas pa'i [#]'phags pa'i mchog rnams kyi yang thams cad [#]yul ma
[\[114b.6\]]yin na/_khams 'di lta bar dka' ba des na byis pa so so'i skye bo las brtsams [#]te/_bstan pa 'dis ni ci zhig bya zhe na/_bstan pa'i dgos [#]pa sdud pa'i tshigs su bcad pa gnyis te/_gcig gis ni dris la/_gnyis pas [#]ni lan bstan pa'o/_/sprin dang [#]rmi lam sgyu [#]bzhin de dang der//_
[\[114b.7\]]shes bya thams cad rnam kun stong pa zhes/_/gsungs nas yang 'dir rgyal rnams sems can la/_/sangs rgyas snying po yod ces ci ste gsungs/_/sems zhum sems can dman la brnyas pa dang /_/yang dag mi 'dzin yang dag chos la skur/_/bdag cag [#]lhag pa'i skyon lnga gang
[\[115a\]]
[\[115a.1\]]dag la/_/yod pa de dag de spong don du gsungs/_/tshigs su bcad pa gnyis po [#]'di'i don ni mdor bsdus te tshigs su bcad pa bcus rig par bya ste/_yang dag mtha' ni 'dus byas kyis[#]/_/rnam pa thams cad dben pa ste/_/nyon mongs las dang rnam smin don/_/sprin
[\[115a.2\]]la sogs pa bzhin du brjod/_/nyon mongs sprin 'dra bya ba yi[#]/_/las ni rmi lam longs spyod bzhin/_/nyon mongs las kyi rnam par smin/_/phung po sgyu ma sprul pa bzhin/_/sngar ni de ltar rnam gzhag nas/_/slar [#]yang bla ma'i rgyud 'dir ni/_/nyes pa lnga dag spang ba'i [#]phyir/_/khams yod nyid
[\[115a.3\]]ces bstan pa yin/_/'di ltar de ni ma thos pas/_/bdag la brnyas pa'i nyes pa yis/_/sems ni zhum pa 'ga' zhig la/_/byang chub sems ni skye mi 'gyur/_/gang la byang chub sems bskyed pas/_/bdag ni mchog ces rlom ba na/_/byang chub sems ma skyes pa la/_/dman
[\[115a.4\]]pa'i 'du shes rab tu 'jug_/de ltar sems pa de la ni/_/yang dag shes pa mi skye ba/_/des na yang dag mi 'dzin zhing /_/yang dag don ni rig mi 'gyur/_/bcos ma glo bur pa nyid phyir/_/sems can skyon de yang dag min/_/yang dag nyes de bdag [#]med pa/_/yon tan rang bzhin dag pa
[\[115a.5\]]yin/_/yang dag min pa'i nyes 'dzin zhing /_/yang dag yon tan skur 'debs pa/_/blo ldan bdag dang sems can ni/_/mtshungs mthong byams pa thob mi 'gyur/_/'di ltar de ni thos pa las/_/spro dang ston pa bzhin gus dang /_/shes rab ye shes byams chen skye[#]/_/chos lnga skye [#]phyir de
[\[115a.6\]]la ni/_/kha na ma tho med mtshungs ltar[#]/_/skyon med yon tan ldan pa dang /_/bdag dang sems can mtshungs byas te/_/sangs rgyas nyid ni myur du 'thob[#]/_/theg pa chen po rgyud bla ma'i bstan bcos dkon mchog gi rigs rnam par dbye ba las/_de bzhin gshegs pa'i snying po'i skabs
[\[115a.7\]]te tshigs su bcad pa dang po'i don gyis [#]bsdus pa'i bshad pa rdzogs so/_/[#]dri ma dang bcas pa'i de bzhin nyid bshad zin to//_/da ni dri ma med pa'i de bzhin nyid brjod par bya'o/_/de la dri ma med pa'i de bzhin nyid gang zhe na/_sangs rgyas bcom ldan 'das rnams kyi zag pa med
[\[115b\]]
[\[115b.1\]]pa'i dbyings la dri ma'i rnam pa thams cad dang bral ba'i phyir gnas yongs su gyur pa'i rnam par gzhag pa gang yin pa'o/_/de yang mdor bsdu [#]na don rnam pa brgyad kyi dbang du byas te rig par bya'o/_/don brgyad gang zhe na/_dag thob bral ba rang gzhan [#]don/_/de brten zab dang rgya che
[\[115b.2\]]dang /_/bdag nyid chen po de yang ni/_/ji srid dus dang ji lta nyid/_/tshigs su bcad pa 'dis [#]ni go rims ji lta ba bzhin du don brgyad po 'di dag bstan te/_'di lta ste/_ngo bo'i don dang /_rgyu'i don dang /_'bras bu'i don dang /_las kyi [#]don dang /_ldan pa'i don dang /_'jug pa'i
[\[115b.3\]]don dang /_rtag pa'i don dang /_bsam gyis mi khyab pa'i don no/_/de la khams gang zhig nyon mongs pa'i spubs las ma grol ba/_de bzhin gshegs pa'i snying po zhes brjod pa de rnam par dag pa ni gnas yongs su gyur pa'i ngo bo nyid du rig par bya ste/_gang gi phyir bcom
[\[115b.4\]]ldan 'das gang zhig nyon mongs pa'i sbubs bye ba snyed mtha' [#]dag gis g.yogs pa de bzhin gshegs pa'i snying po la dogs pa ma mchis pa de dag ni nyon mongs pa mtha' dag gi [#]sbubs las grol ba/_de bzhin gshegs pa'i chos kyi [#]sku la yang dogs pa ma mchis pa lags so
[\[115b.5\]]zhes gsungs pa yin no/_/ye shes ni rnam pa gnyis te/_'jig rten las 'das pa'i rnam par rtog [#]pa med pa dang /_de'i [#]rjes las thob pa'i 'jig rten pa'o/_/'jig rten pa dang [#]'jig rten las 'das pa'i ye shes gnas yongs su gyur pa'i rgyu ni thob pa'i sgras bstan
[\[115b.6\]]te/_'dis thob pas na thob pa'o/_/de'i 'bras bu ni rnam pa gnyis te/_nyon mongs pa'i sgrib pa dang bral ba dang /_shes bya'i sgrib pa dang bral ba'i bral ba rnam pa [#]gnyis so/_/go rims bzhin du rang dang gzhan gyi don sgrub pa ni las so/_/de'i rten dang ldan pa
[\[115b.7\]]ni ldan pa'o/_/zab pa dang rgya che ba dang [#]bdag nyid chen pos rab tu phye ba sangs rgyas kyi sku gsum po dag gis 'gro ba ji srid par bsam gyis mi khyab pa'i rnam pas 'jug pa ni 'jug pa'o/_/sdom ni/_ngo bo rgyu dang 'bras bu dang /_/las dang ldan dang 'jug pa dang /_/de rtag
[\[116a\]]
[\[116a.1\]]bsam gyis mi khyab kyis/_/sangs rgyas sa ni rnam par gnas/_/de la sangs rgyas nyid dang de thob pa'i thabs su gyur pa ngo bo'i don dang rgyu'i don las brtsams te tshigs su bcad pa/_rang bzhin 'od gsal zhes brjod [#]gang yin nyi ma [#]mkha' bzhin glo bur gyi/_
[\[116a.2\]]nyon mongs shes bya'i sprin tshogs stug po'i sgrib pa yis ni bsgribs gyur pa/_/dri med sangs rgyas yon tan kun ldan rtag brtan g.yung drung sangs rgyas nyid/_/de ni chos la mi rtog rnam 'byed ye shes dag la brten nas 'thob/_/tshigs su bcad pa 'di'i don ni mdor bsdu [#]na
[\[116a.3\]]tshigs su bcad pa bzhis rig par bya ste/_sangs rgyas nyid ni dbyer med pa/_/dag pa'i chos kyis rab dbye [#]ba/_/nyi [#]mkha' bzhin du ye shes dang /_/spangs pa gnyis kyi [#]mtshan nyid do[#]/_/'od gsal byas min dbyer med par/_/gzugs [#]can gang gA'i klung gi ni/_/rdul las
[\[116a.4\]]'das pa'i sangs rgyas kyi[#]/_/chos rnams kun dang ldan pa nyid/_/rang bzhin gyis ni ma grub dang /_/khyab dang glo [#]bur ba nyid kyis/_/nyon mongs shes bya'i sgrib pa de/_/sprin dang 'dra bar brjod pa yin/_/sgrib pa gnyis dang bral ba yi[#]/_/rgyu ni ye shes gnyis yin te/_/mi rtog pa dang de
[\[116a.5\]]yi [#]ni/_/rjes thob de ni ye shes 'dod/_/rnam par dag pa ni gnas yongs su gyur pa'i ngo bo nyid yin no/_/zhes brjod pa gang yin pa de la rnam par dag pa ni mdor bsdu na rnam pa gnyis te/_rang bzhin gyis rnam par dag pa dang /_dri ma med pa'i rnam par dag pa'o/_/de la rang bzhin
[\[116a.6\]]gyis rnam par dag pa ni/_gang zhig rnam par grol ba dang bral ba ni ma yin pa ste/_sems kyi [#]rang bzhin 'od gsal ba glo bur gyi [#]dri ma dang ma bral ba'i phyir ro/_/dri ma med pa'i rnam par dag pa ni/_rdul la sogs pa la chu la sogs pa bzhin du rnam par grol ba dang bral ba ste/_sems kyi
[\[116a.7\]]rang bzhin 'od gsal ba la glo bur gyi dri ma mtha' dag dang bral ba'i phyir ro/_/de la dri ma med pa'i rnam par dag pa'i 'bras bu'i don las brtsams [#]te tshigs su bcad pa/_dri med chu ldan rim rgyas pad+mas [#]khebs pa'i mtsho bzhin dang /_/sgra gcan kha nas thar ba'i zla ba nya ba lta bu dang /_/sprin tshogs
[\[116b\]]
[\[116b.1\]]nyon mongs dag las grol ba'i nyi ma lta bur ni/_/dri med yon tan ldan phyir 'od zer snang ldan de nyid do/_/thub pa'i khyu mchog sbrang rtsi snying po dang /_/rin chen gser dang gter dang ljon pa bzhin/_/dri med rin chen [#]bde gshegs sku dang ni/_/sa bdag gser gyi gzugs 'dra rgyal ba nyid/_/tshigs
[\[116b.2\]]su bcad pa gnyis po 'di'i don ni mdor bsdu na/_tshigs su bcad pa brgyad kyis rig par bya ste/_/chu mtsho sogs bzhin 'dod chags sogs/_/glo bur nyon mongs dag pa ni/_/mdor na mi rtog ye shes kyi[#]/_/'bras bu yin par rab tu brjod/_/rnam pa [#]kun gyi mchog ldan pa'i[#]/_
[\[116b.3\]]sangs rgyas sku ni nges thob pa/_/de ni rjes las [#]thob pa yi/_/ye shes [#]'bras bu yin par bstan/_/'dod chags rdul ni spang phyir dang /_/gdul [#]bar bya ba'i pad+ma la/_/bsam gtan chu ni 'bab phyir de/_/chu dang rdzing dang mtshungs pa yin/_/zhe sdang sgra gcan las grol bas/_/snying rje
[\[116b.4\]]byams chen 'od zer gyis/_/'gro ba khyab pa'i phyir na de/_/dri med zla ba nya ba bzhin/_/gti mug sprin las rnam grol bas/_/'gro ba ye shes 'od zer gyis/_/mun pa sel phyir sangs rgyas nyid/_/de ni dri med nyi ma bzhin/_/mi mnyam mnyam pa'i chos nyid phyir/_/dam chos ro ni
[\[116b.5\]]sbyin mdzad dang /_/shun pa dang ni bral phyir te[#]/_/bde gshegs sbrang rtsi'i snying po bzhin/_/dag phyir yon tan rdzas kyis ni/_/dbul ba [#]sel bar byed phyir dang /_/rnam grol 'bras bu smin byed phyir/_/gser dang gter dang ljon pa bzhin/_/rin chen chos kyi sku phyir dang /_/rkang gnyis
[\[116b.6\]]bdag po mchog phyir dang /_/rin chen gzugs kyi rnam pa'i phyir/_/de ni rin chen rgyal gser bzhin/_/gnas yongs su gyur pa 'jig rten las 'das pa rnam par mi rtog pa dang /_de'i rjes la thob pa ye shes kyi rgyu can bral ba'i 'bras bu'i ming can gnas yongs su gyur pa'i rgyu yin
[\[116b.7\]]la/_de'i las ni rang dang gzhan gyi don phun sum tshogs pa gang [#]yin par brjod do/_/de la rang dang gzhan gyi [#]don phun sum tshogs pa gang zhe na/_gang zhig bag chags dang bcas pa'i nyon mongs pa dang shes bya'i sgrib [#]pa las thar pa'i phyir dang /_sgrib [#]pa med pa'i chos kyi sku thob pa 'di ni rang
[\[117a\]]
[\[117a.1\]]gi don phun sum tshogs par brjod la/_gang zhig de'i steng du 'jig rten ji srid par lhun gyis grub pa sku gnyis kyis kun du ston pa dang /_bstan pa la dbang 'byor pa gnyis kyis 'jug pa 'di ni gzhan gyi don phun sum tshogs [#]pa de la las kyi don las brtsams [#]te tshigs su
[\[117a.2\]]bcad pa gsum ste/_zag pa med khyab 'jig med [#]chos can te/_/brtan zhi rtag pa 'pho ba med pa'i gnas/_/de bzhin gshegs pa mkha' bzhin dag pa yi/_/dbang po drug don nyams su myong ba'i [#]rgyu/_/dbang 'byor gzugs don lta dang gtam bzang ni/_/gtsang ma nyan dang bde gshegs
[\[117a.3\]]tshul khrims kyi/_/dri gtsang snom dang 'phags chen dam chos ro/_/myang dang ting 'dzin reg bde nyams myong dang /_/rang gi ngo bo nyid kyis [#]zab pa'i tshul/_/rtogs pa'i rgyur gyur zhi ba mor bsams pa na[#]/_/don dam bde mdzad de bzhin gshegs pa ni/_/nam mkha' bzhin du rgyu mtshan rnams
[\[117a.4\]]dang bral/_/tshigs su bcad pa gsum po 'di'i don ni mdor bsdu na/_tshigs su bcad pa brgyad kyis rig par bya ste/_mdor na ye shes gnyis po yi/_/las su 'di ni shes bya ste/_/'gro [#]ba'i sku ni rdzogs pa dang /_/chos kyi sku ni sbyong ba'o/_/rnam grol chos kyi sku dag ni/_/rnam gnyis
[\[117a.5\]]rnam gcig shes bya ste/_zag pa med phyir khyab pa'i phyir/_/'dus ma byas pa'i gnas nyid [#]phyir/_/nyon mongs rnams ni bag chags dang /_/bcas pa 'gags [#]phyir zag med de/_/chags med thogs pa med pa'i phyir/_/ye shes khyab pa nyid du 'dod/_/gtan du 'jig pa med
[\[117a.6\]]pa yi/_/rang bzhin yin phyir 'dus ma byas/_/'jig med chos [#]ni brtan pa ste/_/bstan sogs rnams kyis 'di bshad do/_/'jig pa rnam bzhir shes bya ste/_/bstan [#]sogs dag las [#]bzlog phyir ro/_/myags dang rnam 'gyur chad [#]pa dang /_/bsam mi khyab par [#]'pho
[\[117a.7\]]ba ste/_/de med phyir ni brtan [#]zhi dang /_/rtag dang 'pho med shes par bya/_/dri med shes de dkar [#]po yi/_/chos kyi rten [#]yin phyir na gnas/_/ji ltar rgyu [#]min nam mkha' ni/_/gzugs mthong ba dang [#]sgra dang dri/_/ro dang reg dang chos rnams ni/_/thos la sogs pa'i rgyu
[\[117b\]]
[\[117b.1\]]yin ltar/_/de bzhin sku gnyis sgrib med pa'i/_/sbyor bas bstan pa'i dbang don la/_/zag med pa yi [#]yon tan dag_/skye ba yi [#]ni rgyu yin no/_/ji skad du/_sangs rgyas nam mkha'i mtshan nyid do/_/zhes bya ba [#]bshad pa de ni de bzhin gshegs pa rnams kyi ma 'dres pa'i don dam pa'i mtshan
[\[117b.2\]]nyid la dgongs nas gsungs pa yin te/_gang gi phyir gal te skyes bu chen po'i mtshan sum cu rtsa gnyis kyis [#]de bzhin gshegs pa lta bar gyur na ni/_des na 'khor los sgyur [#]ba'i rgyal po yang de bzhin gshegs par 'gyur ro zhes gsungs so/_/de la don dam pa'i mtshan nyid kyi
[\[117b.3\]]ldan pa'i don las brtsams [#]te tshigs su bcad pa/_bsam med rtag brtan zhi ba g.yung drung nyid/_/rab tu zhi khyab rtog bral nam mkha' bzhin/_/chags med kun tu thogs med rtsub [#]reg spangs/_/blta gzung med dge sangs rgyas dri ma med/_/tshigs su bcad pa 'di'i don ni
[\[117b.4\]]mdor bsdu na tshigs su bcad pa brgyad kyis rig par bya ste/_rnam grol chos kyi sku dag gis/_/rang dang gzhan gyi [#]don bstan te/_/rang gzhan don rten de la [#]ni/_/bsam mi khyab sogs yon tan ldan/_/thams cad mkhyen pa'i [#]ye shes yul/_/sangs rgyas shes gsum yul min phyir/_/
[\[117b.5\]]ye shes lus can rnams kyis ni/_/bsam mi khyab par rtogs par bya/_/phra phyir/_thos pa'i yul min te/_/don dam yin phyir bsam bya'i [#]min/_/chos nyid zab phyir [#]'jig rten pa'i/_/sgom pa la sogs yul ma yin/_/gang phyir gzugs la dmus long bzhin/_/byis pas de sngon mthong ma myong /_/
[\[117b.6\]]btsas pa'i khyim nas bu chung gis[#]/_/nyi ma'i gzugs bzhin 'phags pas kyang /_/skye dang bral zhing rtag pa ste/_/'gag pa med phyir brtan pa yin/_/gnyis med phyir na [#]zhi ba ste/_/g.yung drung chos nyid gnas phyir ro/_/rab zhi 'gog pa'i bden pa'i phyir/_/thams cad rtogs phyir khyab pa
[\[117b.7\]]nyid/_/gnas pa med phyir rtog med de/_/nyon mongs spangs phyir chags pa med/_/shes bya'i sgrib kun dag bya'i phyir/_/thams cad du ni thogs pa med/_/gnyis med las su rung ba'i phyir/_/rtsub [#]pa'i reg dang bral ba'i phyir[#]/_/de gzugs med cing bltar med de/_/mtshan ma
[\[118a\]]
[\[118a.1\]]med phyir gzung du med/_/dge ba'i rang bzhin dag pa'i phyir/_/dri med dri ma spangs phyir ro/_/de bzhin gshegs pa nyid 'di [#]nam mkha' ltar 'dus ma byas pa'i yon tan dang /_rnam par dbye ba med par 'jug pa yang srid pa ji srid kyi bar du bsam gyis mi khyab pa thabs
[\[118a.2\]]chen po dang /_snying rje dang /_shes rab kyis [#]yongs su sbyong ba'i khyad par gyis 'gro ba la phan pa dang bde ba sgrub pa'i rgyu'i [#]ngo bo nyid dang /_rdzogs par longs spyod pa dang /_sprul pa ste/_dri ma med pa [#]gsum gyis bar chad med cing rgyun mi 'chad par lhun gyis grub pas 'jug par
[\[118a.3\]]blta [#]bar bya ste ma 'dres pa'i chos dang ldan pa'i phyir ro/_/de la 'jug pa'i don las brtsams [#]nas/_sangs rgyas kyi sku rnam par dbye ba'i tshigs su bcad pa 'di bzhi ste/_thog ma dbus mtha' med cing rnam dbyer [#]med/_/gnyis med gsum bral dri med rnam rtog med/_/chos dbyings
[\[118a.4\]]rang bzhin gang yin de rtogs pa/_/mnyam par gzhag pa'i rnal 'byor pa yis mthong /_/gzhal med gang gA'i bye ma las 'das pa/_/bsam med mnyam med yon tan rnams dang ldan/_/de bzhin gshegs pa'i dri med dbyings de ni/_/bag chags bcas pa'i nyes pa rnam spangs pa/_/
[\[118a.5\]]sna tshogs dam chos 'od zer mnga' ba'i skus/_/'gro ba'i rnam grol don grub la brtson pa/_/mdzad pa yid bzhin nor bu'i rgyal bzhin te/_/sna tshogs dngos dang de yi rang bzhin min/_/'jig rten zhi ba'i lam la 'jug pa dang /_/rab tu smin dang lung ston rgyu yi gzugs/_/gang
[\[118a.6\]]yin de yang 'dir [#]ni rtag gnas te/_/nam mkha'i khams su gzugs kyi khams bzhin no/_/tshigs su bcad pa bzhi po 'di'i don ni/_tshigs su bcad pa nyi shus rig [#]par bya ste/_rang 'byung [#]rnams kyi thams cad mkhyen/_/sangs rgyas nyid ces [#]gang brjod pa/_/
[\[118a.7\]]mchog tu mya ngan 'das bsam med/_/dgra bcom so so'i bdag gyur pa[#]/_/de dbye zab dang rgya che dang /_/bdag nyid chen po'i yon tan gyi/_/chos kyis [#]rab phye rang bzhin la/_/sogs pa'i sku gsum dag gis 'jug_/de la sangs rgyas rnams kyi ni/_/ngo
[\[118b\]]
[\[118b.1\]]bo nyid sku mtshan nyid lnga/_/mdor na yon tan lnga dang ni/_/ldan pa nyid du rig par bya/_/'dus ma byas shing rnam dbyer med/_/mtha' gnyis dag ni rnam par spang [#]/_/nyon mongs shes bya'i snyoms 'jug gis[#]/_/sgrib gsum las ni nges grol te/_/dri med rnam par rtog med [#]dang /_/
[\[118b.2\]]rnal 'byor rnams kyi yul yin phyir/_/chos dbyings ngo bo nyid kyis ni/_/dag pa'i phyir ni 'od gsal ba/_/gzhal med grangs med bsam med pa/_/mnyam med dag pa'i mthar [#]thug pa/_/yon tan rnams dang yang dag par/_/ngo bo nyid kyi sku ldan te/_/rgya che'i phyir dang grangs
[\[118b.3\]]med phyir/_/rtog ge'i yul ni min phyir dang /_/'ba' zhig bag chags bcas spangs phyir/_/gzhal med la sogs go rims bzhin/_/sna tshogs chos la rdzogs longs spyod/_/rang bzhin chos ni snang phyir dang /_/thugs rje dag pa'i rgyu mthun pa/_/'gro don rgyun mi 'chad phyir
[\[118b.4\]]dang /_/rnam par rtog med lhun grub par/_/'dod pa ji bzhin yongs skong [#]phyir/_/yid bzhin nor bu'i rdzu 'phrul gyis/_/rdzogs par longs spyod rnam par gnas/_/brjod ston mdzad rgyun mi 'chad dang /_/mngon par 'du byed med pa dang /_/de yi ngo bo mi ston la/_/
[\[118b.5\]]'dir ni sna tshogs rnam lngar [#]brjod/_/ji ltar tshon [#]ni sna tshogs kyis/_/nor bu de dngos mi snang ltar/_/de bzhin 'gro rkyen sna tshogs pas/_/khyab bdag de dngos min par [#]snang /_/thugs rje chen pos 'jig rten mkhyen/_/'jig rten kun la gzigs nas ni/_/chos kyi sku
[\[118b.6\]]las ma g.yos par/_/sprul pa'i rang bzhin sna tshogs kyis/_/skye ba mngon par skye ba dang /_/dga' ldan nas ni 'pho ba dang /_/lhums su 'jug dang bltams pa dang /_/bzo [#]yi gnas la [#]mkhas pa dang /_btsun [#]mo'i 'khor gyis [#]dgyes rol [#]dang /_/nges 'byung
[\[118b.7\]]dka' ba spyod pa dang /_/byang chub snying por gshegs pa dang /_/bdud sde 'joms dang rdzogs par ni/_/byang chub chos kyi [#]'khor lo dang /_/mya ngan 'das par gshegs mdzad rnams/_/yongs su ma dag zhing rnams su/_/srid pa ji srid gnas par ston/_/mi
[\[119a\]]
[\[119a.1\]]rtag sdug bsngal bdag med dang /_/zhi ba'i sgra yis thabs mkhyen pas[#]/_/sems can srid gsum skyo bskyed nas/_/mya ngan 'das la rab 'jug mdzad/_/zhi ba'i lam la rab zhugs pa/_/mya ngan 'das thob 'du shes can/_/dam chos pad+ma dkar la sogs/_/
[\[119a.2\]]chos kyi de nyid bstan pa yis/_/de dag ngar 'dzin las bzlog ste/_/thabs dang shes rab yongs bzung bas/_/theg pa mchog la smin mdzad de/_/byang chub mchog tu lung ston to/_/zab dang mthu ni sna tshogs dang /_/byis pa don mthun rab 'dren phyir/_/'di dag grangs bzhin
[\[119a.3\]]zab pa dang /_/rgya che'i bdag nyid cher shes bya/_/'di ni dang po'i chos sku ste/_/phyi ma dag ni gzugs kyi sku/_/nam mkha' la ni gzugs gnas bzhin/_/dang po la ni tha ma gnas/_/sku gsum po ni 'di dag nyid kyis 'gro ba la phan pa dang bde bsgrub pa 'jug pa rtag [#]pa'i
[\[119a.4\]]don las brtsams [#]nas tshigs su bcad pa/_/rgyu mtha' yas dang sems can mi zad [#]dang /_/brtsi dang 'phrul dang mkhyen dang phun tshogs ldan/_/chos kyi dbang phyug 'chi ba'i bdud bcom dang /_/ngo bo med phyir 'jig rten mgon po rtag/_/'di'i bsdus pa'i don tshigs su bcad pa drug
[\[119a.5\]]gis rig par bya ste/_/lus dang srog dang longs spyod rnams/_/btang nas dam chos 'dzin phyir dang /_/sems can kun la phan pa'i phyir/_/dang po'i dam bcas mthar 'byin phyir/_/sangs rgyas nyid ni [#]gtsang ba dang /_/dag pa'i thugs rje [#]rab 'jug phyir/_/rdzu 'phrul rkang
[\[119a.6\]]pa ston pa ni/_/de yis gnas par spyod pa'i phyir/_/mkhyen pas 'khor dang mya ngan 'da'/_/gnyis su 'dzin pas grol ba'i phyir/_/rtag tu bsam yas ting 'dzin gyi/_/bde ba phun sum tshogs ldan phyir/_/'jig rten na ni spyod pa na[#]/_/'jig rten chos kyis gos med phyir/_/
[\[119a.7\]]'chi med zhi ba'i gnas thob pa/_/'chi bdud rgyu ba med pa'i phyir/_/'dus ma byas pa'i rang bzhin gyi/_/thub pa gdod nas rab zhi'i phyir/_/rtag pa skyabs med rnams kyi ni/_/skyabs la sogs pa 'thad phyir ro/_/dang po yi ni rgyu bdun ni[#]/_/gzugs kyi sku yi [#]rtag
[\[119b\]]
[\[119b.1\]]nyid de/_/phyi ma gsum gyis stong pa na/_/chos kyi sku yi [#]rtag pa nyid/_/de bzhin gshegs pa rnams kyi gnas yongs su gyur pas rab tu phye ba thob pa'i tshul de yang bsam gyis mi khyab pa'i tshul gyis rtogs par bya ba yin pas bsam gyis mi khyab pa'i don las brtsams te
[\[119b.2\]]tshigs su bcad pa/_/ngag yul min phyir don dam gyis bsdus phyir/_/rtogs gnas min phyir dpe las 'das pa'i phyir/_/bla na med phyir srid zhis ma bsdus phyir/_/rgyal yul 'phags rnams kyis kyang bsam mi khyab/_/'di'i bsdus pa'i don ni tshigs su bcad pa bzhis rig
[\[119b.3\]]par bya ste/_bsam med brjod du med phyir te/_/brjod med don dam yin phyir ro/_/don dam brtag bya min phyir te/_/brtag min rjes dpag bya min phyir/_/dpag min bla na med pa'i phyir/_/bla na med pa ma bsdus phyir/_/ma bsdus gnas pa med phyir te/_/yon tan skyon
[\[119b.4\]]rtogs [#]med phyir ro/_/rgyu lnga dag gis phra ba'i phyir/_/chos sku bsam mi khyab pa ste/_/drug pas de yi [#]dngos min phyir/_/gzugs sku bsam gyis [#]mi khyab pa'o/_/bla med ye shes thugs rje che [#]sogs yon tan gyis/_/yon tan pha rol byon pa'i rgyal ba bsam mi khyab/_/
[\[119b.5\]]des na rang byung rnams kyi [#]tha ma'i tshul 'di ni/_/drang srong chen po dbang thob rnams kyis kyang rig min/_/theg pa chen po rgyud bla ma'i bstan bcos dkon mchog gi rigs rnam par dbye ba las/_byang chub kyi skabs zhes bya ba ste le'u gnyis pa'o/_/[#]dri ma med pa'i de bzhin
[\[119b.6\]]nyid bshad zin to//_//[#]da ni gang dag de la brten pa nor bu'i 'od dang mdog dang dbyibs bzhin du dbyer med pa'i rang bzhin nyid kyis shin tu dri ma med pa'i yon tan de dag bshad par bya ste/_des na de'i rjes thogs su sangs rgyas kyi yon tan rnam par dbye ba las
[\[119b.7\]]brtsams te tshigs su bcad pa/_rang don gzhan don don [#]dam sku dang ni/_/de la brten pa'i kun rdzob sku nyid de/_/bral dang rnam par smin pas 'bras bu ni/_/yon tan dbye ba drug cu bzhi 'di dag/_/'di cis bstan zhe na/_bdag nyid kyi [#]ni 'byor pa'i gnas/_/
[\[120a\]]
[\[120a.1\]]dam pa'i don ni [#]sku yin te/_/drang srong rnams kyi [#]brda yi sku/_/pha rol phun sum tshogs pa'i gnas/_/dang po'i sku ni stobs la sogs/_/bral ba'i yon tan rnams dang ldan/_/gnyis pa skyes bu chen po'i mtshan/_/rnam smin yon tan dag dang ldan/_/
[\[120a.2\]]'di man chad kyi gzhung ni stobs la sogs pa gang yin pa dang /_ji ltar rtogs par byas pa de ltar de'i dbang du byas pa'o/_/sdom ni/_stobs nyid ma rig bsgribs [#]la rdo rje bzhin/_/mi 'jigs pa ni 'khor du seng ge bzhin/_/de bzhin gshegs pa'i ma 'dres mkha' bzhin
[\[120a.3\]]te/_/thub pa'i bstan pa rnam [#]gnyis chu zla bzhin/_/stobs rnams dang ldan pa [#]zhes bya ba ni/_gnas dang gnas min las rnams kyi[#]/_/rnam smin dang ni dbang po dang /_/khams rnams dang ni mos pa dang /_/kun 'gro'i lam dang bsam gtan sogs/_/nyon mongs dri ma med pa dang /_/
[\[120a.4\]]gnas ni rjes su dran pa dang /_/lha yi mig dang zhi ba[#]dag/_/mkhyen pa'i stobs ni rnam pa bcu/_/rdo rje bzhin zhes bya ba ni/_/gnas dang gnas min rnam smin khams dang 'gro ba mos pa sna tshogs dang /_/nyon mongs rnam byang dbang po'i tshogs [#]dang sngon gnas rjes su dran pa dang /_/
[\[120a.5\]]lha yi mig dang zag pa zad tshul mi shes go cha rtsig brtan [#]dang /_/shing rnams 'bigs dang gzhig dang gcod phyir stobs gang yin pa rdo rje bzhin/_/mi 'jigs pa bzhi brnyes [#]pa zhes bya ba ni/_chos kun rdzogs par byang chub dang /_/gegs ni 'gog par byed pa [#]dang /_/lam
[\[120a.6\]]ston pa dang 'gog ston la/_/mi 'jigs pa ni rnam pa bzhi/_/bdag gzhan shes bya'i dngos po rnam kun shes dang shes mdzad phyir/_/spangs dngos spangs dang spong mdzad phyir dang bsten bya [#]bsten pa'i phyir/_/thob bya bla med shin tu dri med thob dang thob mdzad phyir/_/rang gzhan
[\[120a.7\]]don bden gsungs phyir drang srong [#]gang du'ang thogs pa med/_/seng ge bzhin zhes bya ba ni/_ri dgas dbang po ji ltar nags mthar rtag 'jigs med/_/ri dgas rnams la skrag pa med par rgyu ba ltar/_/de bzhin tshogs na thub pa'i dbang po seng ge yang /_/legs gnas
[\[120b\]]
[\[120b.1\]]ltos med brtan [#]pa'i rtsal dang ldan par gnas/_/sangs rgyas kyi chos ma 'dres pa bco brgyad dang ldan pa zhes bya ba ni/_'khrul dang ca co mi mnga' ste/_/ston la dran pa nyams mi mnga'/_/mnyam par ma bzhag thugs mi mnga'/_/'du shes sna tshogs kyang mi mnga'/_/ma brtags [# ]
[\[120b.2\]]btang snyoms mi mnga' ste/_/'dun pa brtson 'grus dran pa dang /_/shes rab rnam grol rnam grol gyi/_/ye shes gzigs pa nyams mi mnga'/_/las rnams ye shes sngon 'gro dang /_/dus la ye shes sgrib pa med/_/de ltar bco brgyad 'di dang gzhan/_/ston pa'i ma
[\[120b.3\]]'dres yon tan yin/_/'khrul dang ca co bsnyel dang thugs g.yo tha dad kyi ni 'du shes dang /_/ngang gis btang [#]snyoms drang srong la med 'dun pa dang ni brtson 'grus dang /_/dran dang rnam dag dri med shes rab rtag tu rnam par grol ba dang /_/shes bya'i don kun gzigs pa'i [#]grol ba'i
[\[120b.4\]]ye shes las ni nyams mi mnga'/_/gang gi [#]las gsum thams cad ye shes sngon 'gro rjes su 'jug pa dang /_/dus gsum dag tu thogs med nges [#]pa mkhyen pa rgya che 'jug pa ste/_/gang rtogs 'gro bar 'jigs med dam chos 'khor lo chen po rab bskor ba/_/thugs
[\[120b.5\]]rje chen po dang ldan rgyal ba nyid de sangs rgyas rnams kyis brnyes/_/nam mkha' bzhin [#]zhes bya ba ni/_sa sogs la yod chos nyid gang yin chos nyid de ni nam mkha'i min/_/nam mkha'i mtshan nyid sgrib med la sogs mtshan nyid gang de gzugs la med/_/sa chu me rlung
[\[120b.6\]]nam mkha' mtshungs pa 'jig rten dag na thun mong ste/_/ma 'dres nyid ni rdul phran tsam yang 'jig rten dag na thun mong min/_/skyes bu chen po'i mtshan sum cu rtsa gnyis dang ldan pa'i gzugs mnga' ba zhes bya ba ni/_legs gnas 'khor los mtshan pa dang /_/yangs
[\[120b.7\]]dang zhabs long mi mngon dang /_/sor mo ring dang phyag zhabs ring [#]/_/dra ba yis ni 'brel ba dang /_/pags 'jam [#]gzhon sha can legs nyid/_/sku ni bdun dag mtho ba dang /_/byin pa e na [#]ya 'dra gsang /_/glang po bzhin du sbubs su nub/_/ro stod seng ge [#]'dra ba
[\[121a\]]
[\[121a.1\]]dang /_/thal gong bar med rgyas pa dang /_/dpung pa [#]legs zlum phyag 'jam ring /_/zlum zhing mthon dman med pa dang /_/phyag ring yongs su dag pa yi[#]/_/'od kyi dkyil 'khor dag dang ldan/_/mgrin pa dri med dung 'dra dang /_/'gram pa ri
[\[121a.2\]]dgas rgyal po 'dra/_/tshems ni bzhi bcu mnyam pa dang /_/rab dang sa tshems thags bzang ba dang /_/rnam [#]dag tshems mnyam nyid dang ni/_/mche ba rab mchog dkar ba nyid/_/ljags ring mtha' med bsam med pa/_/ro bro ba yi mchog nyid dang /_/rang byung ka la ping ga yi/_/
[\[121a.3\]]sgra dang tshangs pa'i dbyangs nyid dang /_/spyan bzangs [#]ut+pal khyu mchog rdzi 'dra dang /_/zhal mdzes dri med mdzod spu dkar bar ldan/_/gtsug tor dbu ldan dag cing srab pa dang /_/pags pa gser gyi [#]mdog 'dra sems can mchog/_/ba spu legs phra 'jam zhing re re nas/_/
[\[121a.4\]]sku yi gyen [#]du g.yas phyogs 'khyil ba dang /_/dbu skra dri med rin chen mthon mthing bzhin/_/n+ya gro rdzogs pa'i ljon shing dkyil 'khor 'dra/_/kun tu bzang po dpe med drang srong che/_/sred med bu yi stobs mnga' [#]mkhregs pa'i sku/_/bsam mi khyab par sum cu rtsa gnyis po/_/
[\[121a.5\]]'di dag ston pas mi dbang mtshan du gsungs/_/chu zla bzhin [#]zhes bya ba ni/_/ji ltar sprin med nam mkha'i zla ba'i gzugs/_/ston ka'i chu sngon mtshor [#]ni mthong ba ltar/_/de bzhin rgyal sras tshogs kyi [#]khyab bdag gzugs/_/rdzogs sangs [#]dkyil 'khor nang du mthong
[\[121a.6\]]bar 'gyur/_/de ltar de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa bco brgyad dang /_skyes bu chen po'i mtshan sum cu rtsa gnyis po de dag rnam pa gcig tu mngon par bsdus te drug cu rtsa bzhir 'gyur ro/_/yon tan
[\[121a.7\]]drug cu rtsa bzhi po/_/'di dag so sor [#]rgyur bcas te/_/go rims ji bzhin rin chen gyi/_/mdo yi [#]rjes 'brangs shes par bya/_/ji skad bstan pa nyid kyi de bzhin gshegs pa'i yon tan drug cu rtsa bzhi po 'di dag gi [#]rnam par dbye ba go rims 'di nyid kyis bstan pa ni/_bu mo rin po che'i
[\[121b\]]
[\[121b.1\]]mdo'i rjes su 'brangs te shes par bya'o/_/gnas 'di dag la go rims bzhin du rdo rje dang /_/seng ge dang /_nam mkha' dang /_chu zla'i dpe brjod pa gang yin pa de'i bsdus pa'i don [#]tshigs su bcad pa bcus rig [#]par bya ste/_mi phyed pa dang mi zhan dang /_/mtshungs pa med dang g.yo
[\[121b.2\]]med phyir/_/rdo rje seng ge mkha' dag dang /_/chu yi zla ba'i dpes bstan to/_/stobs sogs rnams las stobs drug dang /_/gsum dang gcig gis rim pa bzhin/_/shes bya snyoms par 'jug pa dang /_/bag [#]chags bcas pa kun bsal [#]bas/_/go cha rtsig pa shing bzhin du/_/
[\[121b.3\]]phug dang bshig dang bcad phyir ro/_/gling dang snying brtan mi phyed pas/_/drang srong stobs ni rdo rje 'dra/_/gang phyir brling ba snying po'i phyir/_/gang phyir snying po bstan [#]pa'i phyir/_/gang phyir brtan pa mi phyed phyir/_/mi phyed phyir na rdo rje bzhin/_/'jigs med phyir dang ltos med phyir/_/
[\[121b.4\]]brtan phyir rtsal ni phun tshogs pas/_/thub pa seng ge seng ge bzhin/_/'khor gyi tshogs su 'jigs mi mnga'/_/kun mngon mkhyen pas gang las kyang /_/'jigs med par ni rnam par gnas/_/dag pa'i sems can dang yang [#]bdag/_/mi mnyam gzigs phyir ltos pa med/_/
[\[121b.5\]]thugs ni chos rnams thams cad la/_/rtse gcig phyir na brtan pa nyid/_/mchog tu ma rig bag chags kyi/_/sa las rgal [#]phyir rtsal ldan no/_/'jig rten nyan thos mtha' gcig pu/_/spyod dang blo ldan rang byung rnams/_/gong nas gong du blo dag ni/_/phra phyir dpe ni rnam pa lnga/_/'jig
[\[121b.6\]]rten kun gyi nyer 'tsho'i [#]phyir/_/sa chu me rlung rnams dang mtshungs/_/'jig rten 'jig rten 'das pa yi/_/mtshan nyid las 'das nam mkha' bzhin/_/de dag yon tan sum cu ni/_/gnyis 'di chos skus rab phye ste/_/nor bu rin chen 'od mdog dang /_/dbyibs bzhin dbye ba med phyir ro/_/
[\[121b.7\]]mthong na tshim byed yon tan gang /_/sum cu rtsa gnyis zhes bya ba/_/sprul pa chos la rdzogs par ni/_/longs spyod rdzogs sku gnyis la brten[#]/_/dag las ring dang nye rnams las[#]/_/'jig rten rgyal ba'i dkyil 'khor du/_/chu dang nam mkha' zla gzugs bzhin/_/de mthong ba ni rnam pa
[\[122a\]]
[\[122a.1\]]gnyis/_/theg pa chen po [#]rgyud bla ma'i bstan bcos dkon mchog gi rigs rnam par dbye ba las/_yon tan gyi skabs te le'u gsum pa'o/_/[#]dri ma med pa'i sangs rgyas kyi yon tan bshad zin to//_//da ni de'i las rgyal ba'i mdzad pa brjod par bya'o/_/de
[\[122a.2\]]yang mdor bsdu [#]na lhun gyis grub pa dang /_rgyun mi 'chad pa rnam pa gnyis kyis [#]'jug ste/_des na de'i rjes la [#]sangs rgyas kyi [#]mdzad pa lhun gyis grub cing rgyun mi 'chad pa nyid las brtsams te tshigs su bcad pa/_gdul bya'i khams dang 'dul byed thabs dang ni/_/gdul bya'i khams kyi [# ]
[\[122a.3\]]gdul bya'i bya ba dang /_/de yi yul dang dus su gshegs pa la[#]/_/khyab bdag rtag tu lhun gyis grub par 'jug/_/yon tan rin chen mchog tshogs dang ldan ye shes chu mtsho bsod nams ye shes nyi 'od can/_/theg pa ma lus nges par bsgrubs te mtha' dang dbus med rgya chen nam mkha' ltar
[\[122a.4\]]khyab pa/_/sangs rgyas nyid ni yon tan dri ma med ster sems can kun la khyad med rnams gzigs nas/_/nyon mongs shes bya'i sprin gyi [#]dra ba sangs rgyas rnams kyi thugs rje'i rlung gis rnam par 'thor/_/'di gnyis kyi [#]bsdus pa'i don ni/_go rims bzhin du tshigs su bcad pa gnyis
[\[122a.5\]]dang brgyad kyis rig [#]par bya ste/_gang zhig [#]gang gis 'dul ba yi/_/bya gang gang du gang gi tshe/_/de ni rnam rtog skye med phyir/_/thub pa rtag tu lhun gyis grub/_/gdul bya'i khams ni gang zhig gi/_/gdul ba'i [#]thabs mang gang dag gis[#]/_/gdul bya'i bya gang gang du ni/_/gang tshe yul dang
[\[122a.6\]]dus de dag_/nges 'byin de yi rton pa dang /_/de'i 'bras de yi yongs 'dzin dang /_/de sgrib de gcod rkyen la ni/_/rnam par rtog pa med phyir ro/_/nges par 'byin pa sa bcu ste/_/tshogs gnyis dag ni de yi rgyu/_/de 'bras byang chub mchog yin te/_/byang chub sems can yongs su
[\[122a.7\]]'dzin/_/de sgrib mtha' yas nyon mongs dang /_/nye ba'i nyon mongs bag chags so/_/dus kun tu ni de 'joms pa'i/_/rkyen ni thugs rje chen po yin/_/gnas drug 'di rnams go rims bzhin/_/rgya mtsho nyi ma nam mkha'i [#]gter/_/sprin dang rlung bzhin shes par bya/_/shas chu yon tan
[\[122b\]]
[\[122b.1\]]rin chen dang /_/ldan phyir sa rnams rgya mtsho bzhin/_/sems can thams cad nyer 'tsho'i phyir/_/tshogs gnyis dag ni nyi ma bzhin/_/rgya che mtha' dang dbus med phyir/_/byang chub nam mkha'i khams bzhin no/_/yang dag rdzogs sangs chos nyid phyir/_/sems can khams ni gter dang 'dra/_/glo
[\[122b.2\]]bur khyab dang ma grub phyir/_/de yi nyon mongs sprin tshogs bzhin/_/de gtor ba yi nyer gnas phyir/_/thugs rje mi bzad rlung dang 'dra/_/gzhan gyi dbang gis nges 'byung dang /_/bdag dang sems can mtshungs gzigs dang /_/mdzad pa yongs su ma rdzogs phyir/_/'khor ba [#]srid du mdzad [#]mi 'chad/_/
[\[122b.3\]]skye ba dang 'gag pa med pas rab tu phye ba zhes brjod pa'i sangs rgyas nyid gang yin pa de/_'dir ni ji ltar na 'dus ma byas pas 'jug pa med pa'i mtshan nyid sangs rgyas nyid las lhun gyis grub cing rgyun mi 'chad par 'jig rten ji srid du/_rnam par [#]rtog pa med par sangs rgyas kyi mdzad pa
[\[122b.4\]]rgyun du 'jug ces sangs rgyas kyi che ba'i bdag nyid chos nyid las brtsams te/_the tshom dang som nyi med [#]pa rnams sangs rgyas kyi yul bsam gyis mi khyab pa la mos pa bskyed pa'i phyir/_dpe'i che ba'i bdag nyid [#]las tshigs su bcad pa/_brgya byin rnga sprin tshangs pa dang /_/nyi ma nor bu rin chen
[\[122b.5\]]bzhin/_/de bzhin gshegs pa sgra brnyan bzhin/_/nam mkha' dang ni sa bzhin no/_/mdo'i gnas lta bu'i tshigs su bcad pa 'di'i rnam par dbye ba rgyas par bstan pa ni/_go rims ji lta ba bzhin du gzhung lhag mas rig par bya'o/_/brgya byin du snang ba bzhin no [#]zhes bya ba ni/_/ji
[\[122b.6\]]ltar bai DU ra [#]dag pa yi/_/rang bzhin sa stengs [#]'dir 'gyur te/_/dag [#]phyir lha yi dbang po der/_/lha yi bu mo'i tshogs dang bcas/_/rnam par rgyal ba'i khang bzangs [#]dang /_/lha gnas de las gzhan dag dang /_/de yi gzhal yas sna tshogs dang /_/lha rdzas rnam mang de
[\[122b.7\]]mthong ngo /_/de nas skyes pa bud med tshogs/_/sa yi steng na gnas pa rnams/_/snang ba de ni mthong gyur te/_/nged kyang ring por [#]mi thogs par/_/lha dbang 'di 'drar gyur cig ces/_/'di 'dra'i smon lam 'debs byed cing /_/de thob don du dge ba ni/_/yang
[\[123a\]]
[\[123a.1\]]dag blangs te gnas par 'gyur/_/de dag dge ba'i las nges na/_/'di snang tsam zhes de lta bur/_/shes pa med kyang sa steng na[#]/_/'phos te lhar ni skye bar 'gyur/_/snang ba de ni shin tu yang /_/rtogs [#]pa med cing g.yo ba med/_/de lta mod kyi sa stengs [#]na/_/
[\[123a.2\]]don chen gyis ni nye bar gnas/_/de bzhin dad sogs dri med can/_/dad sogs yon tan sgom pa yi/_/rang sems la snang rdzogs sangs rgyas/_/mtshan dang dpe byad dang ldan pa/_/'chag pa dang ni bzhengs pa dang /_/bzhugs pa dang ni gzims pa dang /_/spyod lam sna
[\[123a.3\]]tshogs mdzes pa can/_/zhi ba'i chos ni gsung ba [#]dang /_/mi gsung [#]mnyam par gzhag gyur pa/_/cho 'phrul rnam pa sna tshogs dag_/mdzad pa gzi mdangs chen po can/_/sems can rnams kyis mthong bar 'gyur/_/de mthong nas kyang 'dod ldan pa/_/sangs rgyas nyid phyir rab
[\[123a.4\]]sbyor te/_/de rgyu yang dag blangs nas ni/_/'dod pa'i go 'phang thob par byed/_/snang ba de ni shin tu yang /_/rtog med g.yo ba med pa nyid/_/de lta na yang 'jig rten na/_/don chen pos ni nye bar gnas/_/'di ni rang sems snang ba zhes/_/so so'i [#]skye bos mi shes mod[#]/_/de lta na
[\[123a.5\]]yang gzugs mthong ste/_/de dag la ni don yod 'gyur/_/rim gyis [#]de mthong la brten nas/_/theg pa 'di la gnas pa rnams/_/nang gi dam pa'i chos sku ni/_/ye shes mig gis mthong bar 'gyur/_/ji ltar sa kun dman [#]pa'i gnas gzhan dang bral dri [#]med bai DUr+ya/_/gsal mdzes
[\[123a.6\]]nor bu'i yon tan dri bral dpal ldan steng ni mnyam gyur te/_/dag phyir der [#]ni lha dag gnas [#]tshogs lha dbang lha yi gzugs shar te/_/rim gyis sa yi yon tan bral phyir de ni slar yang mi snang 'gyur/_/de dngos thob phyir bsnyen gnas brtul zhugs nges par sbyin sogs la phyogs pa/_/
[\[123a.7\]]bud med skyes tshogs smon pa'i sems kyis me tog la sogs 'thor [#]ba ltar/_/dag pa'i bai DUr+ya 'dra [#]sems la snang ba'i thub dbang thob bya'i phyir/_/rab dga'i [#]sems ldan rgyal ba'i sras rnams de bzhin sems [#]rab skyed par byed/_/ji ltar bai DU ra sa gzhi [#]gtsang ma la/_/lha
[\[123b\]]
[\[123b.1\]]dbang lus kyi gzugs brnyan snang ba ltar/_/de bzhin 'gro sems sa gzhi gtsang ma la/_/thub pa'i dbang po'i sku yi gzugs brnyan 'char/_/'gro bar gzugs brnyan 'char nub rnyog med dang /_/rnyog pa'i rang sems rab 'jug dbang gis 'jug_/ji ltar 'jig rten dag na
[\[123b.2\]]gzugs snang ltar/_/de bzhin yod dang zhig ces de mi lta/_/lha'i rnga bzhin zhes bya ba ni/_ji ltar lha nang lha rnams kyi/_/sngon gyi [#]dkar po'i mthu yis ni/_/'bad dang gnas dang yid gzugs dang /_/rnam par rtog pa med bzhin du/_/mi rtag sdug bsngal bdag med dang /_/
[\[123b.3\]]zhi ba'i sgra yis bag med pa'i/_/lha rnams thams cad yang nas yang /_/chos kyi rngas ni skul byed ltar/_/de bzhin khyab bdag 'bad sogs dang /_/bral dang 'gro ba ma lus pa/_/sangs rgyas gsung gis khyab mdzad de/_/skal ldan rnams la chos ston to/_/ji ltar lha nang [#]lha rnams
[\[123b.4\]]kyi/_/rnga sgra rang gi [#]las las byung /_/de bzhin 'jig rten thub [#]pa'i chos/_/gsung ba'ang rang gi [#]las las 'byung /_/'bad gnas lus dang sems bral ba'i/_/sgra de ji ltar zhi sgrub [#]ltar/_/de bzhin bzhi dang bral ba yi/_/chos 'di zhi ba sgrub par byed/_/ji ltar lha yi grong na
[\[123b.5\]]rnga sgra'i rgyun 'byung mi 'jigs sbyin pa ni/_/nyon mongs g.yul du 'jug tshe lha min g.yul rgyal rtsed mo sel ba bzhin/_/de bzhin 'jig rten dag na bsam gtan gzugs med la sogs rgyus byung ba/_/sems can nyon mongs sdug bsngal rab 'joms zhi ba bla med lam tshul brjod/_/
[\[123b.6\]]ci'i phyir 'dir chos kyi rnga nyid kyi dbang du byas kyi/_lha'i sil snyan gyi rnam pa de las gzhan pa dag kyang ma yin te/_de dag lha rnams kyi sngon byas pa'i las kyi dbang gis mod kho nar lha'i rna bar yid 'phrog pa'i sgra'i rjes su 'byung bar 'gyur ro zhe na/_de bzhin gshegs pa'i [#]dbyangs
[\[123b.7\]]dang de dag chos mi mthun pa'i yon tan rnam pa bzhi'o/_/de dag kyang gang zhe na/_'di lta ste/_nyi tshe ba nyid dang /_phan pa ma yin pa nyid dang /_bde ba [#]ma yin pa nyid dang /_nges par 'byin par byed pa ma yin pa nyid do/_/chos kyi rnga ni bag med pa'i lha'i [#]tshogs mtha'
[\[124a\]]
[\[124a.1\]]dag bskul ba nyid dang /_de'i dus la mi 'da' bas na nyi tshe ba ma yin pa nyid du bstan to/_/lha ma yin la sogs pa pha rol gyi tshogs nye bar 'tshe ba'i 'jigs pa las yongs su skyob pa nyid dang /_bag yod pa'i gnas la rab tu sbyor bas na phan pa nyid dang /_
[\[124a.2\]]dam pa ma yin pa'i 'dod pa'i dga' ba de rnam par 'byed pa nyid dang /_chos kyi kun dga'i dga' bde nye bar sgrub [#]pas na bde ba nyid do/_/mi rtag pa dang /_sdug bsngal ba dang /_stong pa dang /_bdag med pa'i sgra sgrogs pa nyid dang /_nye bar 'tshe ba'i phongs [#]pa thams cad nye bar zhi bar
[\[124a.3\]]byed pas na nges par 'byin par byed pa nyid du bstan to/_/mdor bsdu na rnam pa bzhi po 'di dag gis chos kyi rnga dang chos mthun pas na/_sangs rgyas kyi dbyangs kyi dkyil 'khor khyad par du 'phags so/_/des na sangs rgyas kyi [#]dbyangs kyi dkyil 'khor las brtsams te tshigs su bcad pa/_
[\[124a.4\]]gang phyir skye kun pa nyid dang /_/phan bde cho 'phrul gsum ldan pa/_/de phyir thub dbyangs lha rdzas kyi[#]/_/sil snyan rnams las khyad par 'phags/_/rnam pa bzhi po 'di dag gis nges par bstan pa ni/_mdor bsdu na tshigs su bcad pa bzhis grangs ji lta ba bzhin du rig par bya ste/_
[\[124a.5\]]lhar ni rnga yi sgra chen po/_/sar gnas rnams kyi rnar mi 'gro/_/sangs rgyas rnga sgra 'khor ba yi/_/sa 'og 'jig rten dag tu 'gro/_/lhar ni lha yi sil snyan bye ba mang /_/'dod me mngon par 'phel ba'i don du sgrogs/_/thugs rje'i bdag nyid rnams kyi [#]dbyangs gcig kyang /_/sdug bsngal
[\[124a.6\]]mi rab zhi ba'i don du 'jug_/lhar ni mdzes shing yid 'ong sil snyan sgra/_/sems kyi rgod pa 'phel bar gyur pa'i rgyu/_/thugs rje'i bdag nyid de bzhin gshegs pa'i gsung [#]/_/ting 'dzin sems gtong bsam pa skul byed nyid/_/mdor na ma lus 'jig rten khams rnams
[\[124a.7\]]su'ang /_/lha dang sa yi [#]bde ba'i rgyu gang yin/_/de ni ma lus 'jig rten khyab snang ba/_/dbyangs nyid la ni rab tu brten par brjod/_/lus kyi cho 'phrul gyis phyogs bcu'i 'jig rten gyi [#]khams ma lus par khyab pas ni/_rdzu 'phrul gyi cho 'phrul zhes bstan to/_/sems kyi
[\[124b\]]
[\[124b.1\]]rnam grangs mkhyen pas de rtogs pa sems can gyi sems kyi spyod pa zab mo [#]snang ba ni kun brjod pa'i cho 'phrul lo/_/ngag gi dbyangs brjod pas nges par 'byin pa'i lam [#]las brtsams te 'doms pa dang rjes su bstan pa ni/_rjes su bstan pa'i cho 'phrul lo/_/de ltar thogs pa med
[\[124b.2\]]par 'gro ba'i sangs rgyas kyi dbyangs [#]kyi dkyil 'khor nam mkha'i khams ltar yongs su chad pa med par 'jug kyang thams cad du rnam pa [#]thams cad kyis dmigs par ma gtogs pa gang yin pa der sangs rgyas kyi dbyings kyi dkyil 'khor gyi nyes pa ni ma yin no zhes bstan pa'i don du
[\[124b.3\]]de ma gtogs pa rnams kyi bdag nyid kyi nyes pa las brtsams te tshigs su bcad pa[#]/_ji ltar rna ba dang bral bas/_/phra mo'i sgra ni mi myong bzhin/_/thams cad lha yi rna bar yang /_/rna lam du ni mi 'gro bzhin/_/de bzhin chos phra mchog tu ni/_/zhib mo'i ye shes spyod yul
[\[124b.4\]]yang /_/nyon mongs med yid 'ga' zhig gi/_/rna ba'i lam du 'gyur ba yin/_/sprin bzhin zhes bya ba ni/_ji ltar dbyar gyi dus na sprin/_/lo tog phun sum tshogs pa'i rgyu/_/chu yi phung po 'bad med par/_/sa la mngon par [#]'bebs pa ltar/_/de bzhin thugs rje'i
[\[124b.5\]]sprin las ni/_/rgyal ba'i dam chos chu yi char/_/'gro ba'i dge ba'i lo tog rgyu/_/rnam par rtog pa med par 'bebs/_/ji ltar 'jig rten dge ba'i lam 'jug pa[#]/_/rlung bskyod [#]chu char sprin gyis 'bebs pa ltar/_/de bzhin brtse rlung 'gro dge mngon 'phel phyir/_/sangs
[\[124b.6\]]rgyas sprin las dam chos char pa [#]'bebs/_/srid la mkhyen dang brtse chen 'gyur ba dang /_/mi 'gyur ma gos nam mkha'i dkyil gnas pa/_/ting 'dzin gzungs chu dri med snying po can/_/thub dbang sprin ni dge ba'i lo tog rgyu/_/snod rnams sna tshogs nyid las ni/_/ji ltar
[\[124b.7\]]bsil zhing mngar dang 'jam pa dang /_/yang ba'i chu ni sprin de las 'thon [#]pa/_/sa la ba tsha [#]la sogs gnas 'brel bas/_/shin tu mang po'i ror ni 'gyur ba bzhin/_/de bzhin 'phags [#]pa'i yan lag brgyad chu'i [#]char/_/rab yangs brtse sprin snying po las 'thon [#]pa/_/
[\[125a\]]
[\[125a.1\]]'gro ba'i rgyud kyi gnas kyi dbye ba las/_/rnam pa mang po'i ro dang ldan par 'gyur/_/ltos pa med par 'jug pa las ni/_theg pa mchog la dang ba dang /_/bar ma dang ni sdang ba yi/_/phung po gsum ni mi dag dang /_/rma bya dang ni yi dgas 'dra/_/dpyid mthar
[\[125a.2\]]sprin med pa na [#]mi dang mkha' mi rgyu ba'i [#]bya dag dang /_/dbyar tshe sa la char bab [#]pas na yi dgas dag ni sdug pa ltar/_/snying rje'i sprin tshogs dag gis chos chu byung dang ma byung ba las kyang /_/chos 'dod pa dang chos la sdang ba'i 'jig rten na ni dpe de nyid/_/thigs [#]pa rags 'bebs rdo tshan [#]dang
[\[125a.3\]]ni rdo rje'i me ni 'bebs pas ni/_/srog chags phra dang ri sul song ba dag la ji ltar sprin ltos med/_/phra dang rgya chen rigs [#]thabs tshul gyis mkhyen pa dang ni brtse ba'i sprin/_/nyon mongs dag 'gyur bdag lta'i bag chags dag las rnam pa [#]kun ltos med/_/sdug bsngal gyi me rab tu
[\[125a.4\]]'jil ba las ni/_'khor ba'i skye 'chi thog mtha' med der 'gro ba'i lam ni rnam pa lnga/_/mi gtsang ba la dri zhim med bzhin 'gro lnga dag la bde ba med/_/de'i sdug [#]rtag tu mi mtshon kha ba rgya tsha [#]la sogs reg skyes bzhin/_/thugs rje'i sprin las dam chos char chen de rab zhi byed rab tu
[\[125a.5\]]'bebs/_/lha la 'chi 'pho mi la yongs tshol sdug bsngal zhes bya rtogs [#]pa'i phyir/_/shes rab ldan pa lha mi'i dbang phyug mchog [#]la'ang mngon par 'dod med de/_/shes rab dang ni de bzhin gshegs pa'i gsung rab dad pa'i rjes 'brangs nas/_/'di ni sdug bsngal 'di
[\[125a.6\]]rgyu [#]'di ni 'gog ces shes pas mthong phyir ro/_/nad ni shes bya nad kyi rgyu [#]ni spang bya la/_/bder gnas thob bya sman ni sten [#]par bya ba ltar/_/sdug bsngal rgyu dang de 'gog pa dang de bzhin lam/_/shes bya spang bya rig par bya zhing bsten par bya/_/tshangs pa chen po [#]bzhin
[\[125a.7\]]zhes bya ba ni/_/ji ltar tshangs pa tshangs pa yi/_/gnas nas 'pho ba med bzhin du/_/lha yi gnas ni thams cad du/_/snang ba 'bad med [#]ston pa ltar/_/de bzhin thub pa'i chos sku las/_/bskyod pa med par khams kun tu/_/skal [#]ldan rnams la 'bad med par/_/sprul
[\[125b\]]
[\[125b.1\]]pa dag gis ston par mdzad/_/ji ltar tshangs rtag gzhal yas khang nas mi g.yo 'dod khams zhugs pa de[#]/_/lha rnams kyis mthong de [#]mthong de yang yul la dga' ba spong byed ltar/_/de bzhin bde gshegs chos kyi sku las mi bskyod [#]'jig rten kun du de/_/skal [#]ldan gyis
[\[125b.2\]]mthong de ni mthong de rtag tu dri ma kun sel byed/_/sngon gyi rang nyid smon lam dang /_/lha rnams kyi ni dge ba'i mthus/_/ji ltar tshangs pa 'bad med snang /_/rang byung sprul sku de bzhin no/_/mi snang ba las ni/_'pho dang lhums 'jug bltams dang yab kyi khab gshegs dang /_/
[\[125b.3\]]dgyes rol pa dang dben [#]par spyod dang bdud bcom dang /_/byang chub che brnyes zhi ba'i grong khyer lam ston dag_/bstan nas thub pa skal med mig gi lam mi 'gyur/_/nyi ma bzhin zhes bya ba ni/_ji ltar nyi mas gdungs pa [#]dus gcig tshe nyid la/_/pad sogs rgyas dang ku mu ta ni
[\[125b.4\]]rab zum pa/_/chu skyes 'byed dang zum pa'i yon tan skyon dag la/_/nyi ma rtog med 'dir ni 'phags pa'i nyid de [#]bzhin/_/sems can gyi [#]khams ni rnam pa gnyis te/_gdul bya dang gdul bya ma yin pa'o/_/de la gdul bya ni de'i dbang du byas te/_pad+ma lta bu dang chu dang ba'i snod
[\[125b.5\]]lta bu'o/_/ji ltar nyi ma rtog med pa/_/rang 'od cig car spros pa yis/_/pad+ma rgyas par byed pa dang /_/gzhan dag smin par byed pa [#]ltar/_/de bzhin de bzhin gshegs pa yi[#]/_/nyi ma dam chos 'od zer dag_/gdul bya'i skye bo pad+ma la/_/rnam par rtog pa med par 'jug_/_
[\[125b.6\]]chos dang gzugs kyi sku dag gis/_/byang chub snying po'i mkhar shar ba/_/kun mkhyen nyi ma 'gro bar ni/_/ye shes 'od zer spro bar mdzad/_/gang phyir gdul bya dag pa yi/_/chu yi snod ni thams cad la/_/bde gshegs nyi ma'i gzugs brnyan ni/_/dpag tu med pa cig
[\[125b.7\]]char 'char/_/de ltar sangs rgyas rnams [#]rnam par rtog pa med pa yin yang /_sems can gyi [#]tshogs rnam pa gsum la ston pa dang /_'doms pa 'jug pa'i tshul gyis [#]dbang du byas te nyi ma dang 'dra ba nyid ni/_rtag tu thams cad la khyab pa/_/chos dbyings nam mkha'i
[\[126a\]]
[\[126a.1\]]dkyil du ni/_/sangs rgyas nyi ma gdul bya yi/_/ri la ji ltar 'os par 'bab/_/ji ltar rgya che 'od zer snang ldan nyi ma bzhin/_/'jig rten kun tu snang bar byas nas rim gyis ni/_/mchog dang bar ma dman pa'i ri la 'bab [#]de bzhin/_/rgyal ba'i [#]nyi ma sems
[\[126a.2\]]can tshogs la rim gyis 'bab/_/'od kyi dkyil 'khor khyad par du gyur pa ni/_zhing kun nam mkha'i dkyil 'phro nyi ma la med la/_/mi shes mun bkab shes bya'i don ston pa yang min/_/thugs rje'i bdag nyid sna tshogs mdog bkye'i 'od tshogs kyis/_/gsal ba dag ni
[\[126a.3\]]'gro la shes bya'i don ston [#]mdzad/_/sangs rgyas grong du gshegs tshe mig dang mi ldan pa yi skye bo rnams/_/mthong zhing don med tshogs bral don de mthong ba las ni [#]myong ba dang /_/gti mug gis ldongs srid pa'i mtshor lhung lta ba'i mun pas bsgribs [#]pa rnams/_/sangs rgyas nyi
[\[126a.4\]]ma'i 'od kyis blo snang ma mthong ba yi gnas mthong 'gyur/_/yid bzhin nor bu bzhin zhes bya ba ni/_ji ltar yid bzhin nor bu ni/_/rtog pa med kyang cig car du/_/spyod yul gnas pa rnams kyi ni/_/bsam kun so sor rdzogs byed ltar/_/de bzhin sangs rgyas yid bzhin
[\[126a.5\]]la/_/brtan [#]nas bsam pa tha dad rnams/_/sna tshogs chos ni thos 'gyur yang /_/de ni de las rnam mi rtog/_/ji ltar yid bzhin nor bu rin chen 'dod pa'i nor/_/'bad pa [#]med par gzhan pa dag la rab ster ltar/_/de bzhin thub pa 'bad med ji ltar 'os par ni/_/
[\[126a.6\]]gzhan gyi don du srid pa ji srid rtag tu bzhugs/_/de bzhin gshegs pa 'byung ba rnyed par dka' ba zhes bya ba ni/_/gang phyir rgya mtshor [#]sa 'og gnas de [#]la 'dod pas/_/ji ltar nor bu bzang po 'gro 'dir rab rnyed dka'/_/de bzhin 'gro ba shin tu skal ngan [#]nyon mongs zin/_/
[\[126a.7\]]yid 'dir bde gshegs mthong ba rnyed dka' shes par bya/_/sgra snyan [#]gyi sgra bzhin zhes bya ba ni/_ji ltar sgra brnyan gyi ni sgra/_/gzhan gyi rnam rig las byung ba[#]/_/rnam rtog med cing bzo [#]med la/_/phyi dang nang la mi gnas ltar/_/de bzhin de bzhin gshegs pa'i gsung /_/
[\[126b\]]
[\[126b.1\]]gzhan gyi rnam rig las byung ba/_/rnam par rtog med bsam med pa/_/phyi dang nang na gnas ma yin/_/nam mkha' bzhin zhes bya ba ni/_/cung zad med cing snang ba med/_/dmigs pa med cing rten med la/_/mig gi lam las rab 'das pa/_/gzugs med
[\[126b.2\]]bstan du med pa yi/_/[#]mkha' la ji ltar mtho dang dma'/_/mthong [#]yang de ni de ltar min/_/de bzhin sangs rgyas thams cad la/_/mthong [#]yang de ni de ltar [#]min/_/sa bzhin zhes bya ba ni/_/ji ltar sa las skye ba kun[#]/_/rtog med sa la brten nas [#]ni/_/'phel dang
[\[126b.3\]]bstan dang yangs [#]'gyur ltar/_/de bzhin rdzogs pa'i sangs rgyas sa/_/rnam rtog med pa la brten nas/_/'gro ba'i dge ba'i rtsa ba ni/_/ma lus par ni 'phel bar 'gyur/_/dpe rnams kyis bsdus pa'i don ni/_'bad rtsol med par bya ba 'ga'/_/byed pa
[\[126b.4\]]mthong med de bas na/_/gdul bya'i the tshom bcad pa'i phyir/_/dpe rnams [#]dgu ni bstan pa yin/_/gang du dpe dgu po 'di dag_/rgyas par rab tu bstan gyur pa/_/mdo sde yi ni ming nyid kyis/_/de yi dgos [#]pa bstan pa nyid/_/thos pa las byung shes pa yi/_/snang
[\[126b.5\]]brgya chen 'dis brgyan pa'i/_/blo ldan myur du sangs rgyas kyi/_/spyod yul kun la 'jug par 'gyur/_/de don bai DU ra [#]brgya byin gyi/_/gzugs brnyan la sogs dpe dag ni/_/rnam pa dgu brjod de la ni/_/de yi [#]bsdus don nges par gzung /_/ston dang gsung dang khyab
[\[126b.6\]]pa dang /_/sprul dang ye shes spro ba dang /_/thugs gsung sku yi gsang ba dang /_/thugs rje'i bdag nyid [#]thob pa nyid/_/'bad rtsol rgyun kun rab zhi ba/_/rnam par rtog pa med pa'i thugs/_/dri med bai DU ra [#]brgya byin gyi/_/gzugs brnyan shar ba la sogs bzhin/_/'bad
[\[126b.7\]]rtsol zhi ba dam bca' ste/_/rtog [#]med thugs ni gtan tshigs so/_/rang bzhin don ni grub don du/_/dpe ni brgya byin gzugs sogs yin/_/'dir ni skabs don 'di yin te/_/ston pa la sogs rnam dgu ni/_/ston pa skye 'chi dang bral ba/_/'bad pa med par rab tu 'jug_/_
[\[127a\]]
[\[127a.1\]]don 'di nyid kyi dbang du byas te dpe bsdu ba'i tshigs su bcad pa bzhi ste/_gang zhig brgya byin rnga dang sprin bzhin dang /_/tshangs nyi [#]rin chen yid bzhin nor rgyal bzhin/_/sgra snyan [#]nam mkha' sa bzhin srid pa'i bar/_/'bad med gzhan don byed de rnal 'byor rig_/_
[\[127a.2\]]ston pa rin chen lha dbang gzugs brnyan bzhin/_/legs par 'doms mdzad lha yi rnga dang 'dra/_/khyab bdag mkhyen dang brtse chen sprin tshogs ni/_/mtha' yas 'gro ba srid rtse'i [#]bar du khyab/_/tshangs bzhin zag med gnas las ma bskyod par/_/sprul pa rnam pa du ma rab tu
[\[127a.3\]]ston/_/nyi bzhin ye shes snang bar ba spro gang /_/rnam dag rin chen yid bzhin nor 'dra'i thugs/_/rgyal ba rnams kyi gsung de brag ca bzhin du yi ge med/_/sku ni nam mkha' bzhin du khyab dang gzugs med rtag pa nyid/_/sa bzhin 'gro ba dkar po'i chos kyi sman rnams ma lus
[\[127a.4\]]pa'i/_/rnam pa kun du gzhir [#]gyur pa ni sangs rgyas sa [#]yin no/_/yang ji ltar na dpe brjod pa 'dis/_sangs rgyas bcom ldan 'das rnams rtag tu skye ba med cing 'gag pa med pa yin/_skye ba dang ni 'gag par mthong ba dang /_'di dag gis sangs rgyas kyi phrin las 'gro ba thams
[\[127a.5\]]cad du lhun gyis grub pa rgyun mi 'chad par bstan pa yin zhe na/_dag pa bai DUr+ya 'dra yi//_sems la sangs rgyas mthong ba'i rgyu/_/de dag pa ni mi zlogs [#]pa'i/_/dad pa'i dbang po brtas pa nyid[#]/_/dge ba skye dang 'jig pas na[#]/_/sangs rgyas gzugs ni skye dang 'jig_/_
[\[127a.6\]]brgya [#]byin bzhin du thub pa ni/_/chos kyi sku la skye 'jig med/_/de bzhin du ni 'bad med par/_/skye med 'gag med chos sku las/_/srid pa ji srid gnas bar du/_/ston pa la sogs mdzad pa 'jug/_/dpe 'di rnams kyis bsdus pa yi/_/don ni 'di yin rim pa yang [#]/_/snga ma
[\[127a.7\]]phyi mas chos mi mthun[#]/_/spangs pa'i sgo nas brjod pa yin/_/sangs rgyas gzugs brnyan lta bu ste[#]/_/dbyangs dang mi ldan de 'dra min/_/lha yi rnga bzhin thams cad du/_/don byed min pa de 'dra min/_/sprin chen dang mtshungs don med pa'i/_/sa bon spong min de 'dra'ang min/_/
[\[127b\]]
[\[127b.1\]]tshangs chen bzhin de gtan du ni/_/smin par byed min de 'dra'ang min/_/nyi ma'i gzugs bzhin gtan du ni/_/mun pa 'joms min de 'dra'ang min/_/yid bzhin nor 'dra 'byung ba ni/_/rnyed par mi dka' de 'dra'ang min/_/sgra brnyan [#]bzhin de rkyen las ni/_/'byung bas
[\[127b.2\]]de dang 'dra ba'ang [#]min/_/nam mkha' dang 'dra dge ba yi/_/gzhi min de dang 'dra ba'ang min/_/'jig rten 'jig rten las 'das pa/_/'gro ba'i phun tshogs ma lus pa/_/de gnas pa yi rten yin phyir/_/sa yi dkyil 'khor dag dang 'dra/_/sangs rgyas byang chub la
[\[127b.3\]]brten nas/_/'jig rten 'das pa'i lam byung phyir/_/dge ba'i las lam bsam gtan dang /_/tshad med pa dang gzugs med 'byung /_/theg pa chen po rgyud bla ma'i bstan bcos dkon mchog gi rigs rnam par dbye ba las/_de bzhin gshegs pa'i phrin las mdzad
[\[127b.4\]]pa'i skabs te le'u bzhi pa'o//_//tshigs su bcad pa'i don gyis [#]bsdus pa'i bshad pa rdzogs so//_//'di man chad ni ji skad bsgrags pa'i gnas bzhi po 'di dag nyid la [#]lhag par mos pa rnams kyi lhag par mos pa'i phan yon gyi tshigs su bcad pa drug go/_/sangs rgyas
[\[127b.5\]]khams dang sangs rgyas byang chub dang /_/sangs rgyas chos dang sangs rgyas phrin las te/_/dag pa'i sems kyis kyang ni bsam bya min/_/'di ni 'dren pa rnams kyi spyod yul yin/_/blo ldan rgyal ba'i yul 'di la mos pa/_/sangs rgyas yon tan tshogs kyi snod gyur te/_/bsam
[\[127b.6\]]med yon tan tshogs la mngon dga' bas/_/sems can kun gyi bsod nams zil gyis gnon/_/gang zhig byang chub don du gnyer bas gser bzhin nor bus [#]spras pa ni/_/sangs rgyas zhing rdul [#]mnyam pa nyin re chos rgyal nyid la rtag 'bul ba/_/gzhan gang 'di las [#]tshig tsam thos shing
[\[127b.7\]]thog [#]nas kyang ni mos na 'di/_/sbyin pa las byung dge ba de las bsod nams ches mang thob par 'gyur/_/blo ldan gang zhig bla med byang chub 'dod pas bskal pa du mar yang /_/lus ngag yid kyi [#]'bad pa med par tshul khrims dri med srung byed la/_/gzhan dag 'di las tshig tsam thos shing thos
[\[128a\]]
[\[128a.1\]]nas kyang ni mos na 'di/_/tshul khrims las byung dge ba de las bsod nams ches mang thob par 'gyur/_/gang zhig 'di na srid pa gsum gyi nyon mongs me 'joms bsam gtan ni/_/lha dang tshangs gnas mthar son [#]rdzogs pa'i byang chub 'pho med thabs
[\[128a.2\]]bsgoms la/_/gzhan gang 'di las tshig tsam thos shing thos nas kyang ni mos na 'di/_/bsam gtan las byung dge ba de las bsod nams ches mang thob par 'gyur/_/gang zhig sbyin pas longs spyod dag ni sgrub byed cing /_/khrims kyis mtho ris bsgoms pas nyon mongs spong byed
[\[128a.3\]]la/_/shes rab nyon mongs shes bya kun spong de yi phyir/_/'di mchog nyid de de yi rgyu ni 'di thos yin/_/tshigs su bcad pa 'di rnams kyi don ni/_tshigs su bcad pa dgus bshad par rig par bya ste/_gnas dang de ni [#]gyur pa dang /_/de [#]yi yon tan don grub ste/_/rgyal ba yi ni mkhyen
[\[128a.4\]]pa'i yul/_/rnam bzhi ji skad brjod 'di la/_/blo ldan yod dang nus nyid dang /_/yon tan ldan par mos pas na[#]/_/myur du de bzhin gshegs pa yi[#]/_/go 'phang 'thob pa'i skal ldan 'gyur/_/bsam mi khyab pa'i yul 'di ni/_/yod dang [#]bdag 'dras thob [#]nus dang /_/thob pa 'di 'dra'i
[\[128a.5\]]yon tan dang /_/ldan zhes dad pas mos pa'i phyir/_/'dun brtson dran dang bsam gtan dang /_/shes rab la sogs yon tan snod/_/byang chub sems ni de dag la/_/rtag tu nye bar gnas par 'gyur/_/de ni rtag tu nyer gnas pas/_/rgyal ba'i sras po phyir mi ldog_/bsod nams pha rol phyin
[\[128a.6\]]rdzogs dang /_/yongs su dag pa nyid du 'gyur/_/bsod nams pha rol phyin pa lnga/_/de la rnam gsum rtog med pas/_/de rdzogs yongs su dag pa ni/_/de yi mi mthun phyogs spangs phyir/_/sbyin byung bsod nams sbyin pa de/_/tshul khrims las byung tshul khrims yin/_/bzod dang bsam gtan gnyis dag ni/_/
[\[128a.7\]]sgom byung brtson 'grus kun tu 'gro/_/'khor gsum rnam par rtog pa gang /_/de ni shes bya'i sgrib par 'dod/_/ser sna la sogs rnam rtog gang /_/de ni nyon mongs sgrib par 'dod/_/shes rab las gzhan 'di dag ni/_/spong rgyu gzhan med de yi phyir/_/shes rab mchog yin de bzhi [#]ni/_/
[\[128b\]]
[\[128b.1\]]thos pa de phyir thos pa mchog_/de ltar yid ches lung dang rigs pa la/_/brten nas bdag nyid 'ba' zhig dag phyir dang /_/gang dag mos dge phun sum tshogs ldan blo/_/de dag rjes su gzung phyir 'di bshad do/_/ji ltar bshad pa 'di las brtsams te tshigs su bcad pa/_/ji ltar sgron glog nor bu
[\[128b.2\]]nyi zla la/_/brten nas mig dang ldan pa lta ba bzhin/_/de bzhin don chen chos spobs 'od mdzad pa/_/thub la brten nas 'di ni rab tu bshad/_/gang bshad pa de las brtsams te tshigs su bcad pa/_/gang zhig don ldan chos dang nyer 'brel zhing /_/khams gsum kun nas nyon mongs spong byed gsung /_/
[\[128b.3\]]zhi ba'i phan yon ston par mdzad pa gang /_/de ni drang srong gsung yin bzlog pa gzhan/_/gang gis bshad pa de las brtsams te tshigs su bcad pa/_/gang zhig rgyal ba'i bstan [#]pa 'ba' zhig gis/_/dbang byas rnam g.yeng med yid [#]can gyis bshad[#]/_/thar pa thob pa'i lam dang rjes
[\[128b.4\]]mthun par[#]/_/de yang drang srong bka' bzhin spyi bos blang /_/bdag bsrung ba'i [#]thabs las brtsams te tshigs su bcad pa/_gang phyir rgyal las ches mkhas 'ga' yang 'jig rten 'di na yod min te/_/ma lus de nyid mchog ni tshul bzhin kun mkhyen gyis mkhyen gzhan min pa/_/de phyir
[\[128b.5\]]drang srong rang nyid kyis gzhag mdo sde gang yin de mi dkrug[# ]/thub tshul gzhig phyir de yang dam chos la ni gnod pa byed par 'gyur/_/nyon mongs rmongs bdag [#]rnams kyis 'phags la skur pa dang /_/des gsungs chos la brnyas gang de kun zhen [#]ltas byas/_/des na zhen lta'i dri can de la blo mi sbyar/_/
[\[128b.6\]]gos gtsang tshon gyis rnam bsgyur snum gyis gos pa min/_/nyams pa'i rgyu las brtsams te tshigs su bcad pa/_/blo dman phyir dang dkar [#]mos bral phyir [#]log pa'i nga rgyal bstan [#]phyir dang /_/dam chos phongs pas bsgrib [#]pa'i bdag phyir drang don de nyid 'dzin pa'i phyir/_/rnyed la brkam phyir lta
[\[128b.7\]]ba'i dbang phyir chos sun 'byin pa brten phyir dang /_/chos 'dzin bsrings [#]phyir mos pa dman phyir [#]dgra bcom rnams kyi chos spong byed/_/nyams pa'i 'bras bu las brtsams te tshigs su bcad pa/_/ji ltar zab mo'i chos rnams [#]de bzhin mkhas pa rnams kyis me dang ni/_/mi bzad [#]sbrul gdug gshed
[\[129a\]]
[\[129a.1\]]ma dang ni thog la'ang shin tu 'jigs ma bya/_/me sbrul dgra dang rdo rje'i [#]mes ni srog dang bral ba tsam byed de/_/de las mnar med rnams kyi 'gro ba shin tu 'jigs par 'gro mi 'gyur/_/gang zhig yang yang sdig grogs bsten pas sangs rgyas ngan sems ldan gyur dang /_/pha ma dgra bcom gsod
[\[129a.2\]]pa bya ba min byed mchog tshogs 'byed pa'i mi/_/de yang chos nyid nges par bsams pas [#]myur du de las thar 'gyur gyi/_/gang zhig yid ni chos la sdang ba de la thar pa ga la yod/_/dkon mchog rnam par byang khams dri med byang chub yon tan phrin las te/_/don gnas rnam bdun tshul bzhin bshad las
[\[129a.3\]]bdag gis dge ba gang thob pa/_/des ni 'gro 'di mtha' yas 'od mang drang srong tshe dpag med mthong zhing /_/mthong nas kyang ni chos mig dri med skyes te byang chub mchog thob shog_/tshigs su bcad pa bcu po 'di dag gis bsdus pa'i don yang tshigs su bcad pa rnam pa [#]gsum gyis rig par bya ste/_/gang las
[\[129a.4\]]rgyu mtshan gang phyir ni/_/ji lta bur ni gang brjod dang /_/rgyu mthun pa ni gang yin de/_/tshigs su bcad pa bzhis bstan to/_/gnyis kyi [#]bdag nyid dag pa yi[#]/_/thabs dang gcig gis nyams pa'i rgyu/_/de nas tshigs su bcad pa ni/_/gnyis kyis 'bras bu bstan pa yin/_/'khor gyi dkyil 'khor bzod pa dang /_/
[\[129a.5\]]byang chub thob pa'i [#]chos brjod pa'i/_/mdor na 'bras bu rnam gnyis ni/_/tha ma yis ni bstan pa yin/_/theg pa chen po rgyud bla ma'i bstan bcos/_/dkon mchog gi rigs rnam par dbye ba las phan yon gyi le'u ste lnga pa'o//_//tshigs su bcad pa'i don gyis [#]bsdus pa'i bshad pa rdzogs so//_//_
[\[129a.6\]]theg mchog dam chos rin chen bshad 'di las/_/bsam yas bsod nams bdag gis gang thob pa/_/des ni 'gro kun theg mchog dam pa'i chos/_/rin chen dri ma med pa'i snod gyur cig_/'phags pa mgon po byams pas mdzad pa/_/theg pa chen po rgyud bla ma'i bstan bcos kyi rnam par
[\[129a.7\]]bshad pa slob dpon thogs med kyis mdzad pa rdzogs so//_//dpal grong khyer chen po dpe med kyi mkhas pa chen po bram ze rin chen rdo rje'i dbon po/_/paN+Di ta mkhas pa chen po sad dza na dang /_lo tsA ba shAkya'i dge slong blo ldan shes rab kyis/_/grong khyer dpe med de nyid du bsgyur ba'o//_//_
[\[129b\]]
[\[129b.1\]{D4026}#]@##/_/rgya gar skad du/_sU tra a laM kA ra byA khyaM[#]/_bod skad du/_mdo sde'i rgyan gyi bshad pa/_sangs rgyas dang byang chub sems dpa' thams cad la phyag 'tshal lo/_/don shes don ston rab tu byed pa ngag dang tshig rnams dri med pas/_/sdug bsngal bsgral
[\[129b.2\]]phyir sdug bsngal 'gro la snying rje'i phyir te de'i bdag nyid/_/theg mchog bstan pa'i rnam pa chos kyi de yis 'gro ba'i sems can la/_/'byor ba'i don tshul bla med gyur pa lnga yi bdag nyid ston par byad[#]/_/don shes don ston rab tu byed pa zhes bya ba la sogs pa ni ci zhes bstan pa
[\[129b.3\]]las brtsams [#]pa yin no/_/su zhig brgyan [#]par byed ce na/_don shes pa'o/_/rgyan ci zhig brgyan [#]par byed ce na/_don ston rab tu byed pa'o/_/cis she na/_ngag dang tshig rnams dri med pas te/_ngag dri ma med pas zhes bya ba ni/_grong khyer pa la sogs pas so/_/tshig dri ma med pas [#]zhes bya ba ni/_tshig dang
[\[129b.4\]]yi ge rigs pa [#]dang 'brel pa zhes bya ba rgyas par 'byung ba ste/_ngag dang tshig dang yi ge dag pa med par ni don bstan par mi nus so/_/gang gi phyir zhe na/_sdug bsngal bsgral ba'i [#]phyir ro/_/gang las she na/_/sdug bsngal 'gro la snying rje'i phyir te/_de'i bdag nyid sdug bsngal ba'i
[\[129b.5\]]'gro ba la snying rje ba gang yin pa'i snying rje [#]de'i phyir ro/_/de'i bdag nyid ces bya ba ni snying rje'i bdag nyid do/_/ci zhig gi rgyan [#]du byed ce na/_theg mchog bstan pa'i rnam pa chos kyi ste/_chos kyi rnam grangs gang la theg pa [#]mchog bstan pa'i rnam pa yod pa'i chos de'i'o/_/gang gi ched du
[\[129b.6\]]brgyan par byed ce na/_des 'gro ba'i sems can la'o/_/la zhes bya ba 'di ni ched yin te/_theg pa [#]chen pos 'gro ba'i sems can gyi ched du zhes bya ba'i tha tshig go/_/rgyan rnam [#]pa du zhig gis brgyan par byed ce na/_rnam pa lnga ste/_'byor ba'i don tshul bla med gyur pa rnam pa lnga'i
[\[129b.7\]]bdag nyid ston par byed do/_/'byor pa zhes bya ba ni rigs pa'o/_/bla med gyur pa zhes bya ba ni theg pa bla na med par gtogs pa'o/_/da ni don gyi tshul lnga'i bdag nyid de tshigs su bcad pa gnyis pas ston par byed de/_gser las brdungs [#]byas 'dra zhing pad+ma rgyas pa bzhin/_/bkres
[\[130a\]]
[\[130a.1\]]pas nyen pa g.yos legs kha zas za ba 'dra/_/'phrin yig legs pa thos 'dra rin chen sgrom phye [#]ltar/_/chos de 'dir bshad pa yang dga' ba'i mchog bskyed do/_/tshigs su bcad pa 'dis ni dpe chos de'i [#]don rnam par [#]lnga'i dbang du byas nas ston te/_bsgrub par
[\[130a.2\]]bya ba dang /_bye brag tu shes par bya ba dang /_bsam par bya ba dang /_bsam gyis mi khyab pa dang /_yongs su grub pa rtogs pa'i don so so rang gis rig par bya ba byang chub kyi phyogs dang mthun pa'i ngo bo nyid do/_/de mdo sde'i rgyan 'dis rnam par bkrol na go rims bzhin du/_gser las brdungs byas
[\[130a.3\]]pa la sogs pa lta bu yin la/[# ]mdo sde'i rgyan 'dis rnam par phye na dga' ba'i mchog bskyed do/_/gang gi [#]tshe chos de rang bzhin gyis yon tan dang ldan pa yin na/_ji ltar de brgyan [#]par byed ces bya ba'i klan ka 'di yongs su spang bar bya ba'i phyir/_tshigs su bcad pa gsum pa ste/_
[\[130a.4\]]gzugs rgyan rang bzhin yon tan ldan pa me long nang song na/_/mthong ba'i dbang gis mi rnams rab tu dga' ba'i mchog bskyed pa/_/de bzhin legs gsungs rtag tu rang bzhin yon tan ldan pa yi/_/chos kyang don rnams phye bas mkhas rnams 'di na dga' mchog bskyed/_/'dis
[\[130a.5\]]ci ston zhe na/_dper na gzugs rgyan dang rang bzhin nyid kyis [#]yon tan dang ldan pa me long gi nang du song na mthong ba'i dbang gis rab tu dga' ba'i mchog bskyed pa de bzhin du/_legs par gsungs pa dag gis rtag tu yon tan dang ldan pa'i chos de yang don rnam par phye ba blo dang ldan pa rnams
[\[130a.6\]]la dga' ba khyad par can bskyed de/_de bas na dga' [#]ba'i khyad par can [#]bskyed pa'i phyir brgyan pa dang 'dra bar 'gyur ro/_/de'i 'og tu tshigs su bcad pa gsum gyis chos de la gus pa bskyed pa'i phyir phan yon rnam pa gsum ston te/_ji ltar bsnams na rab dku la/_/myangs na zhim pa'i
[\[130a.7\]]sman bzhin du/_/chos kyang de bzhin gnyis su gnas/_/don dang yi ge shes [#]par bya/_/chos dka' [#]rgya chen zab mo 'di/_/rgyal po bzhin du mnyes par dka'[#]/_/mnyes par byas na de bzhin du/_/yon tan mchog gis [#]nor sbyin byed/_/rin chen rigs ldan rin thang med/_/lta mi
[\[130b\]]
[\[130b.1\]]shes pa'i mi mi mgu/_/de bzhin mi mkhas chos 'di la/_/bzlog na de bzhin mgu bar 'gyur/_/phan yon rnam pa gsum la/_sman gyi dpes ni sgrib pa spong ba'i rgyu nyid de/_gnyis su gnas zhes bya ba ni/_yi ge dang don du rnam par gnas pa'o/_/rgyal po'i dpes ni dbang 'byor ba'i
[\[130b.2\]]rgyu nyid de[#]/_mngon par shes pa la sogs pa yon tan khyad par can rnams kyis [#]dbang phyug sbyin par byed pa'i phyir ro/_/rin po che rigs dang ldan pa'i [#]ring thang med pa'i dpes ni/_'phags pa'i nor la spyod pa'i rgyu nyid de/_de ltar shes pa'i mi ni 'phags pa'i skye bo yin par rig par bya'o/_/
[\[130b.3\]]dang po'i skabs rdzogs so//_//kha cig theg pa chen po 'di sangs rgyas kyi bka' yang ma yin na/_de la phan yon 'di lta ga la yod ces log par zhugs pa de dag la 'di sangs rgyas kyi bka' nyid du sgrub pa'i phyir/_gtan tshigs rnam par dbye ba las brtsams te tshigs su bcad pa/_/
[\[130b.4\]]sngar lung ma bstan lhan cig byung /_/spyod yul ma yin grub pa dang /_/yod dang med na yod med dang /_/gnyen po dang ni sgra gzhan phyir/_/sngar lung ma bstan zhes bya ba ni/_gal te 'di dam pa'i chos kyi bar chad byed par phyis 'ga' zhig gis phyung ba yin na/_ci'i phyir ma 'ongs pa'i
[\[130b.5\]]'jigs pa bzhin du snga nas lung ma bstan/_lhan cig byung zhes bya ba ni theg pa chen po nyan thos kyi theg pa dang dus mnyam du byung bar dmigs kyi/_phyis ni ma yin na ji ltar 'di sangs rgyas kyi bka' ma yin pa nyid [#]du shes/_spyod yul ma yin zhes bya ba ni/_de ltar zab cing rgya che ba'i chos
[\[130b.6\]]'di ni rtog ge pa rnams kyi spyod yul ma yin te/_mu stegs can rnams kyi bstan bcos la de lta bu mi dmigs pa'i phyir ro/_/brjod du zin kyang de la ma mos pa'i phyir 'di gzhan dag gis bshad do zhes bya bar yang mi rung ngo /_/grub pa zhes bya ba ni 'on te gzhan zhig gis mngon par rdzogs
[\[130b.7\]]par sangs rgyas nas bshad do zhe na ni/_'di sangs rgyas kyi bka' yin pa [#]nyid du grub ste/_gang zhig mngon par rdzogs par sangs rgyas nas/_/de [#]skad du 'chad pa de nyid sangs rgyas yin no/_/yod dang med na yod med dang /_/zhes bya ba ni/_gal te theg pa chen po cung zad cig yod na ni/_
[\[131a\]]
[\[131a.1\]]de yod dang 'di sangs rgyas kyi bka' yin par grub ste/_'di las gzhan pa'i theg pa chen po med pa'i phyir ro/_/'on te med na ni de med dang [#]nyan thos kyi theg pa yang med pas nyan thos kyi theg pa ni sangs rgyas kyi bka' [#]yin gyi theg pa chen po ni ma yin no zhes
[\[131a.2\]]bya ba de yang mi rung ste/_sangs rgyas kyi theg pa med par sangs rgyas rnams mi 'byung pa'i phyir ro/_/gnyen po zhes bya ba ni theg pa chen po bsgoms na rnam par mi rtog pa'i ye shes thams cad kyi gnas su gyur pa nyid kyis nyon mongs pa rnams kyi gnyen por 'gyur te/_de lta bas na sangs
[\[131a.3\]]rgyas kyi bka' yin no/_/sgra gzhan phyir zhes bya ba [#]ni sgra ji bzhin gyi don ma yin no/_/de lta bas na sgra ji bzhin gyi don gyi rjes su 'brangs nas 'di sangs rgyas kyi bka' ma yin par rig par ni mi bya'o/_/la la sngar lung ma bstan zhes bshad pa gang yin pa bcom ldan 'das kyis ched du ma
[\[131a.4\]]dgongs nas ma 'ongs pa 'di lung ma bstan par zad do snyam du sems pa la btang snyoms su gzhag tu mi rung bar [#]tshigs su bcad pa/_sangs rgyas rnams ni mngon sum spyan/_/bstan pa dag kyang bsrung bar mdzad/_/dus la'ang ye shes ma bsgribs pa/_/de phyir btang snyoms mi rung ngo /_/
[\[131a.5\]]tshigs su bcad pa 'dis ci zhig ston zhe na/_rgyu gsum gyis ma 'ongs pa na bstan pa la gnod pa chen po la btang snyoms su gzhag tu mi rung bar [#]ston te/_sangs rgyas rnams ni mngon sum pa'i spyan nyid kyis 'bad pa mi mnga' bar ye shes 'jug pa'i phyir dang /_bstan pa bsrung bar bya ba la 'bad
[\[131a.6\]]pa dang bcas pa'i phyir dang /_dus thams cad la ye shes thogs pa mi mnga' pa nyid kyis ma 'ongs pa mkhyen pa'i mthus so/_/la la yod dang med na yod med phyir/_/zhes bshad pa gang yin pa nyan thos kyi theg pa [#]'di nyid theg pa chen po yin pas 'di kho nas byang chub chen po 'thob bo snyam
[\[131a.7\]]du sems pas de'i phyir nyan thos kyi theg pa/_theg pa chen po nyid du mi rung bar tshigs su bcad pa/_ma tshang ba dang 'gal ba dang /_/thabs min de ltar ma bstan phyir/_/nyan thos kyi ni theg pa 'di/_/theg chen chos zhes bya ba min/_/ma tshang ba zhes bya ba ni/_gzhan gyi don du bstan pa
[\[131b\]]
[\[131b.1\]]ste/_nyan thos kyi theg pa las ni nyan thos rnams bdag nyid skyo ba dang /_'dod chags dang bral ba dang /_rnam par grol ba tsam gyi thabs shig bstan pa'i phyir gzhan gyi don du bstan pa ci yang med la/_rang gi don kho na gzhan dag la bstan pa ni/_gzhan gyi don du 'gyur bar 'os pa ma yin
[\[131b.2\]]no/_/'gal ba zhes bya ba ni gzhan rang gi don la sbyor ba na [#]rang gi don kho na la rab tu sbyor ba yin la/_bdag nyid mya ngan las 'da' ba'i don du [#]rab tu sbyor bde bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes bya ba 'di ni 'gal te/_nyan thos kyi theg pa
[\[131b.3\]]kho nas ni byang chub kyi phyir ring mo zhig tu 'bad kyang sangs rgyas su 'gyur bar 'os pa ma yin no/_/thabs min zhes bya ba ni nyan thos kyi theg pa ni sangs rgyas nyid kyi thabs ma yin no/_/thabs ma yin pa ni ring mo zhig tu btsal kyang 'dod pa'i don 'thob bar mi 'gyur te/_rwa la sogs pa las 'jo ba
[\[131b.4\]]bzhin no/_/'on te 'dir byang chub sems dpas ji ltar bslab par bya ba gzhan du'ang bstan to zhe na[#]/_de ltar ma bstan phyir [#]nyan thos kyi theg pa kho na theg pa chen po yin par ni mi 'os te/_'di las de lta bu bstan pa mi dmigs so/_/nyan thos kyi theg pa dang theg pa chen po phan tshun 'gal ba kho na yin pas phan
[\[131b.5\]]tshun 'gal bar [#]tshigs su bcad pa/_bsam pa dang ni bstan pa dang /_/sbyor ba dang ni rton pa dang /_/dus 'gal phyir na dman pa gang /_/de ni dman pa kho na yin/_/ji ltar 'gal zhe na/_'gal ba rnam pa lnga ste/_bsam pa dang /_bstan pa dang /_sbyor ba dang /_rton pa dang /_dus 'gal
[\[131b.6\]]ba dag gis so/_/nyan thos kyi theg pa las ni bdag mya ngan las 'das pa kho na'i phyir bsam pa dang /_de nyid kyi phyir bstan pa dang /_de nyid kyi phyir sbyor ba dang /_bsod nams dang ye shes kyi tshogs kyis bsdus pa'i rton [#]pa yang chung la dus kyang thung ste/_tshe gsum gyis kyang de'i don 'thob bo/_/
[\[131b.7\]]theg pa chen po las ni thams cad de las bzlog pa yin te/_de lta bas na phan tshun 'gal ba'i phyir theg pa dman pa gang yin pa de ni dman pa kho na yin gyi[#]/_de theg pa chen po yin par ni mi 'os so/_/la la sangs rgyas kyi bka'i mtshan nyid ni 'di yin te/_gang mdo sde la yang 'jug_/_
[\[132a\]]
[\[132a.1\]]'dul ba la yang snang /_chos nyid dang [#]mi 'gal ba nyid yin na/_theg pa chen po ni chos thams cad ngo bo [#]nyid du ston pa'i phyir de lta yang ma yin te/_de lta bas na sangs rgyas kyi bka' ma yin no snyam du sems na/_de'i phyir mtshan nyid dang mi 'gal bar tshigs su
[\[132a.2\]]bcad pa/_rang gi mdo la'ang 'jug pa dang /_/rang gi 'dul la'ang snang phyir dang /_/zab pa'i phyir dang rgya che'i phyir/_/chos nyid dang ni 'gal ba med/_/tshigs su bcad pa 'dis ci ston zhe na/_'di ni rang gi theg pa chen po'i mdo la'ang 'jug pa [#]kho na'o/_/rang gi nyon mongs pa theg pa chen po
[\[132a.3\]]las byang chub sems dpa' rnams kyi nyon mongs pa 'byung ba gang yin pa 'dul ba la yang [#]snang ste/_byang chub sems dpa' rnams kyi nyon mongs pa ni rnam par rtog pa yin no/_/zab cing rgya che ba'i mtshan nyid kyi phyir chos nyid dang yang mi 'gal te/_byang chub chen po 'thob par 'gyur ba'i chos
[\[132a.4\]]nyid ni 'di [#]kho na yin no/_/de lta bas na mtshan nyid dang 'gal ba med do/_/spyod yul ma yin zhes bshad pas de'i phyir rtog ge'i spyod yul nyid du mi rung bas tshigs su bcad pa/_rtog ge rten cing ma nges la/_/ma khyab kun rdzob skyo ba can/_/byis pa la ni brten par 'dod/_/de phyir de ni de'i yul
[\[132a.5\]]min/_/rtog ge de kho na nyid ma mthong ba la brten pa ni lung cung zad la brten [#]pa yin no/_/dus gzhan na gzhan du shes pa'i phyir ma nges pa yang yin no/_/shes bya thams cad yul ma yin pas ma khyab pa yang [#]yin no/_/kun rdzob kyi bden pa'i yul can yin gyi/_don dam pa'i bden pa'i yul
[\[132a.6\]]can yang ma yin no/_/spobs pa yongs su gtugs par 'gyur ba'i phyir skyo ba can yang yin no/_/theg pa chen po ni mdo sde 'bum phrag du ma bstan pa'i phyir brten pa [#]med pa nas skyo ba can ma yin pa'i bar du yin te/_de'i phyir de ni rtog ge'i spyod yul ma yin no/_/thabs ma yin pa'i phyir nyan
[\[132a.7\]]thos kyi theg pas ni yun ring mo zhig tu yang sangs rgyas nyid 'thob par mi nus so zhes bshad pa/_'o na theg pa chen po ji ltar thabs su rung zhe na/_thabs nyid du rung bar tshigs su bcad pa/_rgya che'i phyir dang zab pa'i phyir/_/yongs su smin dang rnam mi rtog_/de phyir 'di las gnyis bstan te/_/
[\[132b\]]
[\[132b.1\]]de ni bla na med pa'i thabs/_/tshigs su bcad pa 'dis ci ston zhe na/_mthu rgya chen po bstan pas sems can rnams yongs su smin par byed de/_mthu la mos pa'i sgo nas 'bad pa'i phyir ro/_/zab mo bstan pas rnam par mi rtog ste/_de'i phyir theg pa chen po 'di las de gnyis bstan to/_/
[\[132b.2\]]de ni bla na med pa'i [#]ye shes kyi thabs yin te/_de gnyis kyis [#]go rims bzhin du sems can rnams yongs su smin par byed pa'i phyir dang /_bdag nyid kyis sangs rgyas kyi chos yongs su smin par byed pa'i phyir ro/_/gang dag 'dis skrag pa de'i phyir gnas ma yin pa la skrag pa'i nyes dmigs
[\[132b.3\]]dang rgyu nyid [#]kyi tshigs su bcad pa/_'gro ba de'i [#]gnas min la skrag pa gdung byed 'gyur/_/bsod nams ma yin phung chen bsags byas yun ring du/_/rigs med grogs ngan sngon dge ma bsags blo ma sbyangs/_/chos 'dis skrag 'gyur 'di ni don chen 'di las ltung [#]/_/skrag pa'i gnas
[\[132b.4\]]ma yin pa la skrag pa ni de'i gnas ma yin pa la skrag pa ste/_ngan song dag tu gdung bar byed par 'gyur ro/_/de ci'i phyir zhe na/_bsod nams ma yin pa'i phung po chen po [#]bsags pa byas pa'i phyir ro/_/dus ji srid du zhe na/_yun ring por te/_de ltar na nyes dmigs gang yin pa dang /_rgyu
[\[132b.5\]]gang gis yin pa dang /_dus ji srid du yin pa de [#]bstan to/_/yang ci'i phyir skrag ce na/_skrag pa'i rgyu rnam pa bzhi ston te/_'di la rigs med pa'am/_grogs ngan pa'am/_theg pa chen po'i chos nyid la blo gros ma sbyangs pa'am/_sngon dge ba ma bsags pa'o/_/don chen 'di las
[\[132b.6\]]ltung zhes bya ba ni/_byang chub chen po'i tshogs kyi don las ma thob pa'i nyams pa ste/_'di ni nyes dmigs gzhan ston pa yin no/_/skrag pa'i rgyu bshad nas mi skrag pa'i rgyu bshad par bya ste/_mi skrag pa'i rgyu nyid du tshigs su bcad pa/_de las gzhan dang gzhan med shin du zab
[\[132b.7\]]cing rjes song phyir/_/sna tshogs ston zhing mang po'i sgo nas rtag tu ston dang ldan/_/ji skad bshad bzhin don min bcom ldan dgongs pa shin tu zab/_/mkhas pa rnams kyis tshul bzhin brtags na chos 'dir skrag mi 'gyur/_/de las gzhan med ces bya ba ni/_de las gzhan pa'i theg
[\[133a\]]
[\[133a.1\]]pa chen po med pa'i phyir ro/_/'on te nyan thos kyi theg pa nyid [#]theg pa chen po yin par gyur na ni/_gzhan nyan thos dang rang sangs rgyas med par 'gyur te/_thams cad sangs rgyas kho nar 'gyur ro/_/shin tu zab ces bya ba ni/_thams cad mkhyen pa'i ye shes
[\[133a.2\]]kyi lam mo/_/rjes song zhes bya ba ni dus mnyam du byung ba'i phyir ro/_/sna tshogs ston zhes bya ba ni/_'di las tshogs kyi lam sna tshogs ston gyi/_stong pa nyid 'ba' zhig ni ma yin te/_de lta bas na 'di ni dgongs pa can yin par 'gyur ro/_/mang po'i sgo nas rtag tu ston dang ldan zhes bya
[\[133a.3\]]ba ni 'di dag mdo de dang de dag la [#]rnam grangs mang po dag gis yang dang yang du stong pa nyid ston te/_de lta bas na dgos pa chen po nyid yod par 'gyur ro/_/de lta ma yin na lan cig dgag pa tsam mdzad par 'gyur ro/_/ji skad bshad bzhin don min zhes bya ba 'di'i don ni sgra ji bzhin ma yin te/_de'i
[\[133a.4\]]phyir yang skrag par rigs pa ma yin no/_/bcom ldan 'das dgongs pa shin tu zab ces bya ba ni/_sangs rgyas bcom ldan 'das rnams kyi dgongs pa ni shin tu zab ste shes par dka'o/_/de lta bas na bdag cag gis de ma shes pa'i phyir skrag par bya ba ma yin te/_mkhas pa rnams kyis de
[\[133a.5\]]ltar tshul bzhin brtags na skrag par mi 'gyur ro/_/ring du rjes su zhugs pa'i ye shes kyi spyod yul nyid yin par tshigs su bcad pa/_'di ni [#]dang por thos la brten nas yid la byed pa 'byung /_/tshul bzhin yid la byed las yang dag don yul ye shes 'byung /_/de las chos 'thob de yod de
[\[133a.6\]]las blo gros rab tu skye/_/gang tshe de ni so so rang rig med na ji ltar nges/_/dang por thos pa la brten nas tshul bzhin yid la byed pa 'byung ngo /_/tshul bzhin yid la bya ba ni/_tshul bzhin du zhes bya ba'i [#]tha tshig ste/_tshul bzhin du yid la byed pa las 'jig rten las 'das pa'i yang dag pa'i lta ba[#]de kho
[\[133a.7\]]na nyid kyi don gyis [#]yul can gyi ye shes 'byung ngo /_/de las de'i 'bras bu chos 'thob bo/_/thob pa de yod na de las rnam par grol ba'i ye shes rab tu skye'o/_/de ltar gang gi tshe blo gros de ni so so rang gis rig pa yin na/_de med na 'di ji ltar nges te/_'di sangs rgyas kyi bka' ma yin no zhes bya
[\[133b\]]
[\[133b.1\]]bar ji ltar nges par 'gyur/_skrag pa'i gzhi'i gnas ma yin pa nyid du tshigs su bcad pa/_bdag gis mi shes sangs rgyas zab mo mkhyen ma yin/_/zab mo ci yi phyir na rtog ge'i yul ma yin/_/ci'i phyir zab mo'i don rig pa dag mthar [#]'gyur zhes/_/bya ba de ni skrag pa'i gnas su
[\[133b.2\]]rigs [#]ma yin/_/re zhig gal te bdag gis 'di mi shes pas skrag pa'i gnas yin no zhe na/_de ni rigs pa ma yin no/_/'on te sangs rgyas kyang zab mo thugs su chud pa ma yin na/_de ci'i phyir zab mo ston par 'gyur zhes skrag pa'i gnas yin no zhe [#]na/_de yang rigs pa ma yin no/_/'on
[\[133b.3\]]te ci'i phyir zab mo rtog ge'i yul ma yin zhes skrag pa'i gnas yin no zhe [#]na/_de yang rigs pa ma yin no/_/'on te ci'i phyir zab mo'i don rig [#]pa dag kho na thar pa yin gyi/_rtog ge pa rnams ni ma yin zhes skrag pa'i gnas yin no zhe na/_de yang rigs pa ma yin no/_/ma mos pa nyid kyis
[\[133b.4\]]grub par tshigs su bcad pa/_dman par mos shing khams kyang shin tu dman/_/grogs po dman pa dag gis yongs bskor ba/_/zab cing rgya che legs par bshad pa'i chos/_/'di la gal te mos med grub pa yin/_/gang zhig dman pa la mos pa ni/_des na kun gzhi rnam par shes
[\[133b.5\]]pa la bsgos pa'i khams dman pa kho na yang dag par 'grub ste/_grogs po dman pa la mos pa'i khams tsam du mtshungs pa dag kho nas yongs su bskor ba gang yin pa de gal te theg pa chen po'i chos zab cing rgya che ba legs par bshad pa 'di ni [#]mos pa med pa [#]na/_de nyid kyis [#]theg pa chen po 'di
[\[133b.6\]]mchog yin par grub bo/_/mdo sde ma thos pa spang du mi rung bar tshigs su bcad pa/_thos rjes 'brangs te blo ldan thob nas ni/_/gang zhig thos la rab tu brnyas byed pa/_/rnam pa sna tshogs dpag tu med lus la/_/rmongs pa gang gi [#]phyir na nges par byed/_/de la ma mos la ni rag na mdo sde
[\[133b.7\]]ma thos pa rnams khyad par med par spong ba ni rigs pa ma yin te/_gang zhig thos pa'i rjes su 'brangs pa [#]kho nas blo dang ldan pa thob nas thos pa nyid la brnyas par byed pa'i rmongs pa de thos pa sna [#]tshogs dpag tu med pa lus pa yod [#]bzhin du gtan tshigs gang gi phyir/_'di sangs rgyas kyi bka' ma yin
[\[134a\]]
[\[134a.1\]]no zhes nges par byed/_de la ni thos pa las stobs [#]gzhan med de/_de lta bas na ma thos par spong ba ni rigs pa ma yin no/_/gang thos pa de yang tshul bzhin yid la [#]bya'i/_tshul bzhin ma yin par ni ma yin no zhes tshul bzhin ma yin par yid la byed pa'i nyes
[\[134a.2\]]dmigs kyi tshigs su bcad pa/_don sgra ji bzhin yongs rtogs na/_/bdag nyid snyems shing blo nyams 'gyur/_/legs par gsungs pa'ang spangs pas na/_/brlag 'gyur chos la khong khro sgrib/_/bdag nyid snyems zhes bya ba ni/_bdag nyid kyi lta ba mchog tu 'dzin gyi [#]mkhas pa
[\[134a.3\]]las don mi tshol ba'o/_/blo nyams 'gyur zhes bya ba ni/_yang dag pa ji lta ba bzhin shes pa las ma thob par yongs su nyams pa'i phyir ro/_/legs par bshad pa'i chos spong ba [#]ni/_de'i gzhi las bsod [#]nams ma yin pa 'phel ba'i phyir brlag par 'gyur ro/_/chos la khong khro ba'i
[\[134a.4\]]sgrib pa ni chos kyis phongs par 'gyur ba'i las te/_'di la nyes dmigs ni de yin no/_/sgra ji bzhin ma yin pa'i don mi [#]shes par yang khong khro bar rigs [#]pa ma yin pas khong khro bar mi rung bar tshigs su bcad pa/_yid kyi nyes pa rang bzhin gdug pa ste/_/mi rigs pa yi gzugs la'ang
[\[134a.5\]]mi rigs na/_/the tshom za ba'i chos la smos ci dgos/_/de phyir btang snyoms [#]bzhag legs nyes pa med/_/rang bzhin gdug pa zhes bya ba ni/_rang bzhin gyis kha na ma tho ba dang bcas pa ste/_de lta bas na btang snyoms su gzhag pa bla'o[#]/_/ci'i phyir zhe na/_de ni nyes pa med kyi khong khro
[\[134a.6\]]ba ni nyes pa dang bcas pa yin no/_/theg pa chen po mdo sde'i rgyan las/_theg pa [#]chen po sgrub pa'i [#]skabs rdzogs so//_//skyabs su 'gro ba'i khyad par bsdu [#]bar tshigs su bcad pa/_kun tu 'gro dang khas len rtogs dang zil gnon par/_/dbye ba'i rang bzhin don rnam [#]bzhi yi khyad par
[\[134a.7\]]gyis/_/theg pa mchog phyir dkon mchog skyabs rab song ba gang /_/de nyid skyabs su song ba rnams kyi mchog ces bya[#]/_/de nyid skyabs su 'gro ba rnams kyi mchog ces bya ba ci'i phyir bya [#]zhe na/_rang bzhin gyi don gyi khyad par rnam pa bzhi'i phyir ro/_/don rnam pa bzhi ni/_kun tu 'gro ba dang
[\[134b\]]
[\[134b.1\]]khas len pa dang /_rtogs pa dang /_zil gyis gnon par byed pa'i sgo nas rig par bya ste/_kun tu 'gro ba'i don dang /_khas len pa'i don dang /_rtogs [#]pa'i don dang /_zil gyis gnon pa'i don te/_de dag ni 'og nas ston to/_/de lta mod kyi mchog la skyabs su 'gro ba bya dka' ba
[\[134b.2\]]mang ba'i phyir/_kha cig [#]mi spro bas skyabs su 'gro bar spro bar bya ba'i phyir tshigs su bcad pa/_gang phyir dang por nges par bya ba 'di dka' ste/_/de ni bskal pa stong phrag du mar bsgrub [#]par dka'/_/gang phyir grub na sems can phan byed don chen te/_/de phyir theg chen 'di la skyabs don mchog
[\[134b.3\]]yin no/_/'dis ni skyabs su 'gro bar nges pa de smon lam dang sgrub pa'i khyad par dag gis grags pa'i rgyu nyid du ston [#]par byed de/_'bras bu thob pa'i khyad par gyi [#]don chen po nyid do/_/sngar glengs pa kun tu 'gro ba'i don gyi tshigs su bcad pa/_gang zhig sems can thams cad bsgral bar
[\[134b.4\]]zhugs pa dang /_/theg pa ye shes kun tu 'gro la mkhas par ldan/_/gang zhig mya ngan 'das la 'khor zhi ro gcig pa/_/de 'dra'i blo ldan de 'dir kun 'gror shes par bya/_/'dis ni kun du 'gro ba'i don rnam pa bzhi ston te/_sems can kun tu 'gro ba'i don ni/_sems can thams cad
[\[134b.5\]]bsgral ba'i phyir zhugs pas so/_/theg pa kun tu 'gro ba'i don ni theg pa gsum la mkhas pa dang ldan pa'i phyir ro/_/ye shes kun tu 'gro ba'i don ni gang zag dang chos la bdag med par mkhas pa dang ldan pa'i phyir ro/_/mya ngan las 'das pa kun tu 'gro ba'i don ni 'khor ba dang zhi ba ro gcig
[\[134b.6\]]pa'i phyir te/_de dag gis nyes pa dang yon tan la rnam par mi rtog pa'i phyir/_de la 'khor ba dang mya ngan las 'das pa la bye brag med do/_/khas len pa'i don du tshigs su bcad pa/_gang zhig dga' ba mang pos byang chub mchog don gnyer/_/gang zhig skyo ba med par dka' ba yang
[\[134b.7\]]dag spyod/_/gang zhig rnam sangs rgyas nas sangs rgyas kun mnyam 'gyur/_/blo ldan de ni khas len mchog tu shes par bya/_/'dir ni khyad par rnam pa gsum gyis [#]khas len pa nyid kyi khyad par ston te/_smon lam gyi khyad par ni 'di ltar sangs rgyas gang kho na las skyabs su 'gro ba de kho na'i dngos po
[\[135a\]]
[\[135a.1\]]don du gnyer ba ste/_de'i yon tan gyi khyad par shes pa nyid kyis rab tu dga' ba mang ba'i phyir ro/_/sgrub pa'i khyad par ni/_'di ltar skyo ba med par dka' ba spyod pa'o/_/thob pa'i khyad par ni 'di ltar mngon par rdzogs par sangs rgyas nas sangs rgyas thams cad
[\[135a.2\]]dang mnyam pa nyid du 'gyur ba'o/_/yang khas len pa'i khyad par de nyid sangs rgyas kyi sras kyi mchog nyid du legs par skyes pas [#]tshigs su bcad pa gzhan gyis ston te/_sangs rgyas sras kyi mchog tu legs par gang skyes pa/_/sems dang shes rab dang ni tshogs ldan snying rje 'di/_/sa bon
[\[135a.3\]]ma dang mngal nas ma ma mtshungs pa med/_/blo ldan de ni khas len mchog tu shes par bya/_/legs par skyes pa de yang btsun par skyes pa'i khyad par gyis ston par byed de/_sa bon dang /_ma dang /_mngal gyi gnas dang /_ma ma mtshungs pa med pas so/_/sems bskyed pa ni sa
[\[135a.4\]]bon no/_/shes rab kyi pha rol tu phyin pa ni byang chub sems dpa'i ma'o/_/bsod nams dang ye shes kyi tshogs dang ldan pa ni mngal gyi [#]gnas te rten du gyur pa'i phyir ro/_/snying rje ni ma ma ste des bskyed pa'i phyir ro/_/legs par skyes [#]pa de nyid [#]lus kyi khyad kyis [#]khyad par du byed cing /_yang khas
[\[135a.5\]]len pa de nyid kyi khyad par tshigs su bcad pa gzhan gyis ston te/_sna tshogs mtshan rnams kun gyis de'i lus brgyan/_/sems can thams cad smin par byed stobs thob/_/sangs rgyas bde chen mtha' yas zhi ba rnyed[#]/_/sems can kun bskyab thabs chen bsham pa shes/_/lus kyi khyad
[\[135a.6\]]par ni khyad par rnam pa bzhis ston te/_gzugs bzang ba'i khyad par ni/_mtshan rnams kyis brgyan pa'i phyir ro/_/sna tshogs zhes smos pa ni/_'khor [#]los sgyur ba la sogs pa'i mtshan las khyad par du bya ba'i phyir ro/_/stobs kyi khyad par ni/_sems can thams cad yongs su smin par bya
[\[135a.7\]]ba'i stobs thob pa'i phyir ro/_/bde ba'i khyad par ni sangs rgyas kyi bde ba chen po mtha' yas pa zhi ba rnyed pa'i phyir ro/_/ye shes kyi khyad par ni sems can thams cad yongs su bskyab par bya ba'i thabs chen po bsham pa shes pa'i phyir ro/_/phun sum tshogs pa rnam pa 'di bzhis rgyal po'i sras btsun
[\[135b\]]
[\[135b.1\]]par skyes so zhes bya bar shes te/_'di lta ste/_gzugs phun sum tshogs pa dang /_stobs phun sum tshogs pa dang /_bde ba phun sum tshogs pa dang /_rang gi bzo shes pa phun sum tshogs pa'o/_/yang legs par skyes pa de nyid sangs rgyas kyi gdung rgyun [#]mi gcod pa'i sgo nas tshigs
[\[135b.2\]]su bcad pa gzhan gyis ston te/_sangs rgyas kun gyis 'od zer chen pos dbang bskur byin/_/de ni chos la dbang ba kun dang yang dag ldan/_/sangs rgyas 'khor gyi dkyil 'khor ston pa'i rnam par [#]shes/_/bslab pa bca' bas tshar bcad phan 'dogs byed la brtson/_/rgyu bzhis rgyal
[\[135b.3\]]po'i sras su btsun par skyes pa rang gi rigs mi gcod de/_dbang bskur [#]ba thob pa dang /_dbang thogs pa med pa dang /_rtsod [#]pa brtag pa la mkhas pa dang /_tshar gcod [#]pa dang /_phan 'dogs par byed pas so/_/de dang chos mthun [#]par byang chub sems dpa' yang 'od zer dag gis dbang
[\[135b.4\]]bskur ba thob [#]pa dang /_ye shes thogs pa med pa'i phyir chos thams cad la dbang [#]dang ldan pa dang /_sangs rgyas kyi 'khor gyi dkyil 'khor du ston pa'i rnam pa [#]shes pa dang /_bslab pa'i gzhi bca' bas nyes pa dang ldan pa dang yon tan dang ldan pa rnams tshar bcad pa dang phan 'dogs par byed pa nyid do/_/
[\[135b.5\]]yang khas len pa'i khyad par de nyid blon po chen po lta bur tshigs su bcad pa gzhan gyis ston te/_blon po chen po lta bur pha rol phyin la 'jug pa'i phyir/_/byang chub chen po'i phyogs mthun bdal la rtag [#]tu spyan byed phyir/_/gsang ba'i gnas ni rnam gsum rtag tu yang dag 'dzin pa'i phyir/_/
[\[135b.6\]]sems can mang don rtag tu rgyun mi 'chad par rab byed phyir/_/'di la rgyu bzhis [#]blon po chen por bzhag ste/_btsun [#]mo'i nang du 'gro ba'i phyir nang na spyod pa nyid dang /_mdzod thams cad kyi spyan [#]nyid dang /_gsang gtam la yid brtan pa nyid dang /_bgo bsha' la dbang po [#]nyid kyis
[\[135b.7\]]so/_/de dang chos mthun par byang chub sems dpa' yang pha rol tu phyin pa rnams la 'jug pa dang /_mdo sde de dang de dag las byang chub chen po'i phyogs dang mthun pa bdal ba rnams la mi brjed pa'i chos can yin pa'i phyir rtag tu spyan byed pa dang /_rtag tu sku dang gsung dang thugs kyi
[\[136a\]]
[\[136a.1\]]gsang ba rnam pa gsum 'dzin pa dang /_sems can mtha' yas pa'i don byed pa'i phyir/_rtag tu rgyun mi 'chad par sems can mang po'i don byed pa'o/_/rtogs pa'i don du tshigs su bcad pa/_bsod nams phung chen srid gsum bla ma srid pa'i bde ba dang /_/
[\[136a.2\]]sdug bsngal phung po chen po rab zhi blo mchog bde ba dang /_/chos mang phung po mchog rab rtag pa'i sku ste dge ba'i tshogs/_/bag chags bzlog cing srid dang zhi las rnam par grol ba 'thob/_/de la chos 'di la mos pa'i dus nyid na bsod nams kyi phung po chen po 'thob bo/_/sems bskyed pa'i
[\[136a.3\]]dus na srid pa gsum gyi bla ma nyid do/_/bsams bzhin du skye ba yongs su 'dzin pa'i dus na srid pa'i bde ba'o/_/mngon par rtogs pa'i dus na sems can thams cad bdag nyid [#]du khas blangs pas sdug bsngal gyi phung po chen po rab tu zhi ba ste/_'dis rab tu zhi bar byed pas na rab tu zhi ba'o/_/
[\[136a.4\]]mi skye ba'i chos la bzod pa thob [#]pa'i dus na blo mchog gi bde ba'o/_/mngon par rdzogs par byang chub pa'i dus na chos mang po'i phung po la sogs pa ste/_de la sangs rgyas rnams kyi chos kyi sku ni mdo [#]sde la sogs pa'i chos mtha' yas pa'i 'byung gnas yin pa'i phyir chos mang phung po'o/_/chos thams
[\[136a.5\]]cad kyi mchog yin [(]ba'i [,]pa'i [)]phyir mchog rab bo/_/zad mi shes pa'i phyir rtag pa'o/_/stobs dang mi 'jigs pa la sogs pa dge ba'i chos rnams bsags pa'i phyir dge ba'i tshogs so/_/de lta bu'i sku de la[#]/_bag chags bzlog pa dang /_'khor ba dang mya ngan las 'das pa dag la mi gnas pa'i
[\[136a.6\]]phyir srid pa dang [#]zhi ba dag las rnam par grol ba 'thob ste/_rnam pa de brgyad ni rtogs pa'i don to/_/zil gyis gnon pa'i don du tshigs su bcad pa/_blo ldan nyan thos tshogs bcas dge ba rgya chen don che dang /_/mtha' yas rtag rgyun mi 'chad zad mi shes pas zil gyis gnon/_/dge bde
[\[136a.7\]]yang 'jig rten 'jig rten ma yin yongs smin byed/_/dbang 'byor rnyed pa de ni phung po zhi bas zad mi shes/_/byang chub sems dpa' rgyu bzhis nyan thos rnams zil gyis gnon te/_dge ba'i rtsa brgya che ba nyid dang /_don che ba nyid dang /_tshad med pa nyid dang /_zad mi shes pa nyid kyis so/_/
[\[136b\]]
[\[136b.1\]]dge ba rnam pa bzhi bshad pa gang yin pa de yang 'jig rten dang 'jig rten ma yin pa dang /_yongs su smin par byed pa dang /_dbang 'byor pa rnyed pa ste/_'jig rten pa dang /[ #]'jig rten las 'das pa dang /_yongs su smin par byed pa dang /_dbang 'byor pa'o/_/yon tan de bzhi ni dge ba'i
[\[136b.2\]]dbang du byas te bstan pa yin no/_/dbang 'byor pa gang yin pa de ni phung po zhi bas zad [#]mi shes par rig par bya ste/_phung po'i [#]lhag ma med pa'i mya ngan las 'das par yang mi zad pa'i phyir ro/_/skyabs su 'gro ba brjod par tshigs su bcad pa/_'di ni de'i [#]dngos 'dod pas khas len de yang snying
[\[136b.3\]]brtse las rig bya/_/de las rnam pa kun mkhyen phan dang bde byed dka' [#]la skyo ba med/_/nges par 'byung la theg pa kun gyis rton pa'i yon tan rtag tu ldan/_/brda dang chos nyid thob pa blo ldan rnams kyi skyabs 'gro 'di mchog yin/_/'dis ni skyabs su 'gro ba'i ngo bo nyid [#]dang /_rgyu dang /_
[\[136b.4\]]'bras bu dang /_las dang ldan pa dang /_dbye ba'i don rnams bstan te/_sangs rgyas nyid 'dod pas khas len pa ni skyabs su 'gro ba'i ngo bo nyid yin no/_/de yang snying rje las rig [#]par bya'o zhes bya ba ni rgyu'o/_/de las rnam pa thams cad mkhyen pa nyid ces bya ba ni 'bras bu'o/_/sems
[\[136b.5\]]can rnams la phan pa dang bde ba byed cing dka' ba spyad pa dag la mi skyo ba ni las so/_/nges par 'byung bar bya ba la theg pa thams cad kyis rton pa'i yon tan dang ldan pa ni ldan pa'o/_/brdar btags [#]pa dang chos nyid kyis thob pa rags pa dang phra ba'i khyad par gyis rab tu dbye ba'i mtshan nyid ni dbye
[\[136b.6\]]ba'o/_/skyabs su 'gro ba'i khyad par gyi tshigs su bcad pa/_skyabs su 'gro ba 'dir song don chen te/_/de ni dpag med yon tan tshogs 'phel 'gyur/_/'gro ba 'di la snying rje'i bsam pas khyab/_/mtshungs med 'phags chen chos kyang rgyal bar byed/_/'dir skyabs su 'gro ba'i [# ]
[\[136b.7\]]don che ba nyid ni rang dang gzhan gyi don sgrub pa dag gis ston te/_rang gi don sgrub pa ni yon tan rnam pa mang po dpag tu med pa 'phel bas so/_/dpag tu med pa nyid ni rtog ge dang grangs dang dus kyis dpag tu med pa nyid las rig par bya ste/_yon tan 'phel ba de ni rtog ges kyang dpag tu
[\[137a\]]
[\[137a.1\]]med la grangs kyis kyang ma yin no/_/gtan du ba yin pa'i phyir dus kyis kyang ma yin no/_/gzhan gyi don sgrub pa yang bsam pa'i sgo nas ni snying rjes [#]khyab pas so/_/sbyor ba'i sgo nas theg pa chen po'i chos rgyas par byed pa'i phyir te/_theg pa chen po ni
[\[137a.2\]]'phags pa chen po rnams kyi chos yin no/_/skyabs su 'gro ba'i skabs rdzogs so//_//rigs rab tu dbye ba bsdu bar tshigs su bcad pa/_yod dang mchog dang mtshan nyid dang /_/rtags dang rigs rab [#]dbye ba dang /_/nyes dmigs dang ni phan yon dang /_/dpe rnam gnyis te
[\[137a.3\]]rnam pa bzhi/_/'dis ni rigs yod pa nyid dang /_mchog nyid dang /_mtshan nyid dang /_rtags dang /_rab tu dbye ba dang /_nyes dmigs dang /_phan yon dang /_dpe zhes bya ba khyad [#]par de dag bsdus te/_khyad par de dag kyang so sor rnam pa bzhi bzhi'o/_/yod pa nyid du rnam par dbye bar
[\[137a.4\]]tshigs su bcad pa/_khams rnams dang ni mos pa dang /_/sgrub pa tha dad dbye ba dang /_/'bras bu tha dad dmigs pa'i phyir/_/rigs yod nyid du nges par brjod/_/sems can rnams ni khams sna tshogs pa yin pa'i phyir/_khams kyi dbye ba dpag tu med de/_ji skad du/_ba ru ra'i
[\[137a.5\]]mdo las bshad pa lta bu'o/_/de lta bas na khams kyi dbye ba de lta bu yang yid ches par bya dgos pas theg pa gsum gyi rigs tha dad pa yod do/_/sems can rnams kyi mos pa tha dad pa yang dmigs te/_thog ma kho nar la la theg pa 'ga' zhig kho na la mos par 'gyur ro/_/de ni rigs kyi
[\[137a.6\]]dbye ba med par mi 'gyur ro/_/rkyen gyi [#]dbang gis mos pa bskyed du zin kyang sgrub pa tha dad pa dmigs te/_kha cig ni nges par sgrub la/_kha cig ni ma yin no/_/de yang rigs kyi dbye ba med par mi 'gyur ro/_/'bras bu tha dad pa byang chub dman pa dang /_'bring dang /_khyad par can rnams kyang
[\[137a.7\]]dmigs te/_de yang 'bras bu ni sa bon gyi ngo bo dang mthun pa'i phyir/_rigs kyi dbye ba med par mi 'gyur ro/_/mchog nyid du rnam par dbye bar tshigs su bcad pa/_de dge khyad par 'phags pa dang /_/thams cad dang ni don chen dang /_mi zad pa yi rgyu mtshan phyir/_/rigs mchog
[\[137b\]]
[\[137b.1\]]nyid ces brjod pa yin/_/'dir rigs ni rgyu mtshan rnam pa [#]bzhis mchog nyid du ston te/_rigs de ni dge ba'i rtsa ba rnams khyad par du 'phags pa dang /_thams cad dang /_don chen po dang /_mi zad pa nyid kyi rgyu mtshan yin no/_/nyan thos rnams kyi dge ba'i rtsa ba ni de ltar sbyangs pa [# ]
[\[137b.2\]]ma yin no/_/thams cad yod pa yang ma yin te/_stobs dang mi 'jigs pa la sogs pa med pa'i phyir ro/_/don chen po yang ma yin te/_gzhan gyi don med pa'i phyir ro/_/mi zad pa yang ma yin te/_phung po'i lhag ma med pa'i [#]mya ngan las 'da' bar mthar thug pa'i phyir ro/_/mtshan
[\[137b.3\]]nyid rnam par dbye bar tshigs su bcad pa/_rang bzhin dang ni rgyas pa dang /_/de ni rten dang brten [#]pa dang /_/yod med gnyis [#]dang yon tan ni/_/sgrol ba'i don du shes par bya/_/'dis ni rigs rnam pa bzhi ston te/_rang bzhin du gnas pa dang /_yang dag par bsgrubs pa dang /_rten gyi [#]ngo bo nyid dang /_brten
[\[137b.4\]]pa'i ngo bo nyid de de [#]dag nyid dang go rims bzhin no/_/de ni rgyu'i dngos por yod do/_/'bras bu'i dngos por med do/_/rigs ni yon tan sgrol ba'i don du yang rig par bya ste/_'di las yon tan sgrol zhing 'byung ba'i phyir ro/_/rtags rnam par dbye bar tshigs su bcad pa/_sbyor ba'i sngon du
[\[137b.5\]]snying rje dang /_/mos pa dang ni bzod pa dang /_/dge ba yang dag spyod pa ni/_/rigs kyi [#]rtags su shes par bya/_/byang chub sems dpa'i rigs kyi rtags ni rnam pa bzhi ste/_sbyor ba'i sngon rol nyid nas sems can rnams la snying rje ba dang /_theg pa chen po'i chos la mos pa dang /_dka' ba
[\[137b.6\]]spyad pa dag la ji mi snyam pa'i don gyis bzod pa dang /_pha rol tu phyin pa'i rang bzhin gyi dge ba yang dag par spyod pa'o/_/rab tu dbye ba rnam par dbye bar tshigs su bcad pa/_rigs ni nges dang ma nges pa/_/rkyen rnams kyis ni mi 'phrogs dang /_/'phrog [#]pa nyid de mdor na rigs/_/
[\[137b.7\]]dbye ba 'di ni rnam pa bzhi/_/rigs ni mdor na rnam pa bzhi ste/_nges pa dang ma nges pa dang de dag nyid go rims bzhin du rkyen rnams kyis mi 'phrogs pa dang 'phrog [#]pa'o/_/nyes dmigs rnam par dbye bar tshigs su bcad pa/_nyon mongs goms dang grogs ngan dang /_/phongs dang gzhan gyi
[\[138a\]]
[\[138a.1\]]dbang nyid de/_/mdor na rigs kyi nyes dmigs ni/_/rnam pa bzhi ru shes par bya/_/byang chub sems dpa'i rigs kyi nyes dmigs ni/_gang gis na rigs la gnas kyang yon tan dag la [#]mi 'jug pa ni mdor na rnam pa bzhi ste/_nyon mongs pa mang ba
[\[138a.2\]]dang /_mi dge ba'i grogs po dang /_yo byad kyis phongs pa dang /_gzhan gyi dbang du gyur pa'o/_/phan yon rnam par dbye bar tshigs su bcad pa/_ring mo zhig na ngan song du/_/'gro zhing myur du thar pa dang /_/de na'ang sdug bsngal chung [(]du [,]ngu [)]myong /_/skyo bcas sems can smin
[\[138a.3\]]bar byed/_/byang chub sems dpa'i rigs la phan yon rnam pa bzhi ste/_ring mo zhig na ngan song du 'gro ba dang /_de dag nas myur du thar pa dang /_de dag tu skyes na [#]yang sdug bsngal chung ngu myong ba dang /_sems skyo zhing der skyes pa'i sems can rnams snying rjes yongs su smin par byed pa'o/_/
[\[138a.4\]]gser gyi [#]rigs chen po [#]dang 'dra bar tshigs su bcad pa/_gser gyi rigs bzhin shes par bya/_/dge ba dpag tu med pa'i gnas/_/ye shes dang ni dri med ldan/_/mthu rnams kyi yang gnas yin no/_/gser gyi rigs chen po ni gser rnam pa bzhi'i gnas su 'gyur te/_mang po
[\[138a.5\]]dang /_'od gsal ba dang /_dri ma med pa dang /_las su rung ba'o/_/de dang chos mthun par byang chub sems dpa'i rigs kyang dge ba'i rtsa ba dpag tu med pa'i gnas dang /_ye shes kyi gnas dang /_nyon mongs pa'i dri ma med pa'i gnas dang /_mngon par shes pa la sogs pa'i mthu'i
[\[138a.6\]]gnas yin te/_de lta bas na gser gyi rigs chen po lta bur rig [#]par bya'o/_/rin po che'i rigs chen po dang 'dra bar tshigs su bcad pa/_rin chen mchog rigs bzhin shes bya/_/byang chub chen po'i rgyu mtshan phyir/_/ye shes che dang ting 'dzin 'phags/_/sems can mang
[\[138a.7\]]po'i don gnas phyir/_/rin po che'i rigs chen po ni rin po che bzhi'i gnas su 'gyur te/_rigs dang ldan pa dang /_kha dog phun sum tshogs pa dang /_dbyibs phun sum tshogs pa dang /_tshad phun sum tshogs pa'i'o[#]/_/byang chub sems dpa'i rigs kyang de dang 'dra bar rig [#]par bya ste/_
[\[138b\]]
[\[138b.1\]]byang chub chen po'i rgyu mtshan yin pa'i phyir dang /_ye shes chen po'i rgyu mtshan yin pa'i phyir dang /_'phags pa'i ting nge 'dzin gyi rgyu mtshan yin pa'i phyir te/_ting nge 'dzin ni sems yang dag par gnas pa'o/_/sems can mang po yongs su smin par byed pa'i rgyu mtshan yin pa'i phyir te/_sems
[\[138b.2\]]can mtha' yas pa yongs su smin par byed pa'i phyir ro[#]/_/rigs med pa la gnas pa rnam par dbye bar tshigs su bcad pa/_la la gcig tu nyes par spyod nges yod/_/la la dkar po'i chos rnams kun tu bcom/_/la la thar ba'i cha mthun dge ba med/_/dkar po dman pa yod pa rgyu dang bral/_/
[\[138b.3\]]don 'di la ni rigs med pa la gnas pa yongs su mya ngan las mi 'da' ba'i chos can yin par bzhed do/_/de yang mdor bsdu na rnam pa gnyis te/_de'i [#]dus dang gtan yongs su mya ngan las mi 'da' ba'i chos can no/_/de'i dus su yongs su mya ngan las mi 'da' ba'i chos can yang rnam
[\[138b.4\]]pa bzhi ste/_/gcig tu nyes par spyod pa dang /_dge ba'i rtsa ba kun tu chad pa dang /_thar pa'i cha dang mthun pa'i dge ba'i rtsa ba med pa dang /[ #]dge ba'i rtsa ba dman pa yod pa tshogs [#]yongs su ma rdzogs pa'o/_/gtan yongs su mya ngan las mi 'da' ba'i chos can ni rgyu dang bral ba ste/_gang
[\[138b.5\]]la yongs su mya ngan las 'da' ba'i rigs nyid med pa'o/_/rang bzhin dang rgyas pa'i rigs rnam par dbye ba nyid du tshigs su bcad pa/_/zab cing rgya cher bshad pa gzhan la phan phyir bstan pa'i chos chen la/_/mi shes bzhin du mos pa shin tu rgya chen 'byung [#]zhing sgrub la [#]bzod/_/de dag tha mar
[\[138b.6\]]rnam pa [#]gnyis mchog phun sum tshogs 'gyur gang yin de/_/byang chub sems dpa' rang bzhin yon tan ldan de rgyas pa'i rigs las shes/_/zab cing rgya che bar bshad pa gzhan la phan par bya ba'i phyir bstan pa theg pa chen po'i chos rgya chen po la zab cing rgya che ba'o/_/don mi shes bzhin du mos pa rgya
[\[138b.7\]]chen po 'byung zhing sgrub pa la [#]yang mi skyo la/_tha mar yang phun sum tshogs pa rnam pa gnyis kyi mchog byang chub chen po phun sum tshogs pa 'thob par 'gyur ba [#]yin pa de ni byang chub sems dpa'i rigs rang bzhin gyis yon tan dang ldan pa dang rgyas pa'i che ba yin par rig [#]par bya'o/_/rnam pa gnyis
[\[139a\]]
[\[139a.1\]]zhes bya ba ni/_gnyis po 'jig rten pa dang nyan thos dag go/_/mchog ces bya ba ni khyad par du 'phags pa'o/_/'bras bu'i sgo nas rigs khyad par du [#]bya bar tshigs su bcad pa/_yon tan shin tu rgya che byang chub shing bskyed phyir/_/bde dang sdug bsngal chen po zhi ba thob bya'i
[\[139a.2\]]phyir/_/bdag dang gzhan la phan bde byed pa 'bras bu'i phyir/_/rigs [#]mchog de ni rtsa ba bzang po lta bu yin/_/'dis ni byang chub sems dpa'i rigs byang chub kyi shing rang dang gzhan la phan pa dang bde ba byed pa'i 'bras bu can gyi [#]rtsa ba bzang po nyid yin par bstan to/_/rigs kyi skabs rdzogs
[\[139a.3\]]so//_//sems bskyed pa'i mtshan nyid du tshigs su bcad pa/_spro ba che dang rtsom [#]pa che/_/don che ba dang 'byung ba che/_/byang chub sems dpa'i sems dpa' [#]ste/_/don gnyis ldan pa'i sems 'byung ba/_/spro ba chen po ni go cha'i brtson 'grus kyis te/_zab mo dang yun ring por dka' ba
[\[139a.4\]]spyad pa sgrub pa la [#]spro ba'i phyir ro/_/rtsom [#]pa chen po ni go cha ji lta ba bzhin du sbyor ba'i brtson 'grus kyis so/_/don chen po ni bdag dang gzhan la phan pa'i ched kyi phyir ro/_/'byung ba chen po ni byang chub chen po yang dag par 'grub pa'i phyir ro/_/'dis ni [#]yon tan rnam pa gsum yongs su bstan te/_skyes
[\[139a.5\]]bu byed pa'i yon tan ni tshig gnyis kyis so/_/don byed pa'i yon tan dang 'bras bu yongs su [#]'dzin pa'i yon tan ni tshig gnyis kyis so/_/don gnyis [#]dang ldan pa ni byang chub chen po dang sems can gyi don bya ba la dmigs pa'i phyir ro/_/yon tan gsum dang don gnyis la dmigs pa dang ldan pa'i sems pa
[\[139a.6\]]ni sems bskyed pa zhes bya'o/_/sems bskyed pa rab tu dbye bar tshigs su bcad pa/_sems bskyed de ni sa rnams la/_/mos dang lhag bsam dag pa dang /_/rnam par smin pa gzhan du 'dod/_/de bzhin sgrib pa spangs pa'o/_/byang chub sems dpa' rnams kyi sems bskyed pa ni rnam pa bzhi ste/_mos
[\[139a.7\]]pas spyod pa'i sa la ni mos pa las 'byung [#]ba'o/_/sa bdun [#]la ni lhag pa'i bsam pa rnam par dag pa'o/_/sa brgyad pa la sogs pa la ni rnam par smin pa'o/_/sangs rgyas kyis la ni sgrib pa med pa'o/_/sems bskyed pa rnam par gtan la dbab par tshigs su bcad pa bzhi ste/_de yi rtsa ba snying rjer
[\[139b\]]
[\[139b.1\]]'dod/_/rtag tu sems can phan par sems/_/chos la mos dang de bzhin de'i/_/ye shes tshol bar dmigs pa'o/_/gong du 'dun [#]pa 'gro ba ste/_/sdom pa rgya chen de yi rten/_/lam 'gog pa ni mi mthun phyogs/_/slong zhing dang du len pa'o/_/bsod nams ye shes rang bzhin gyi/_/
[\[139b.2\]]dge ba'i 'phel ba de'i phan yon/_/pha rol phyin la rtag sbyor ba/_/de ni nges par 'byung bar brjod/_/'di yi mthar thug sa yin te/_/so so rang gi [#]der sbyor bas/_/byang chub sems dpa'i sems bskyed pa/_/rnam par nges par shes par bya/_/de la rnam par gtan la dbab pa ni 'di yin te/_
[\[139b.3\]]byang chub sems dpa' rnams kyi sems bskyed pa rnam pa bzhi po 'di'i rtsa ba ni gang /_bsam pa ni gang /_mos pa ni gang /_dmigs pa ni gang /_'gro ba ni gang /_rten [#]ni gang /_nyes dmigs ni gang /_phan yon ni gang /_nges par 'byung ba ni gang /_mthar thug pa ni gang zhe na/_smras pa/_snying rje chen po ni rtsa
[\[139b.4\]]ba'o/_/rtag tu sems can la phan par sems pa'o/_/theg pa chen po'i chos la mos pa'o/_/de'i ye shes la tshol bar dmigs pa ste/_de'i ye shes la tshol ba'i rnam par dmigs pa'i phyir ro/_/gong nas gong du 'dun pa ni 'gro ba'o/_/byang chub sems dpa'i tshul khrims kyi sdom pa ni rten no/_/lam gcod pa ni
[\[139b.5\]]nyes dmigs te lam gcod pa de yang gang zhe na/_mi mthun pa'i phyogs theg pa gzhan gyi sems slong zhing dang du len pa'o/_/bsod nams dang ye shes kyi rang bzhin gyi dge ba'i rtsa ba 'phel ba ni phan yon no/_/rtag tu pha rol tu phyin pa la goms pa ni nges par 'byung ba'o/_/sa ni mthar
[\[139b.6\]]thug pa yin te/_so so rang gi sa la sbyor bas gang zhig sa gang la zhugs pa'i sa de ni de'i mthar thug [#]pa yin no/_/yang dag par blang [#]pa brda las byung [#]ba'i sems bskyed par tshigs su bcad pa/_grogs stobs rgyu stobs rtsa ba'i stobs/_/thos stobs dge ba goms pa las/_/mi brtan pa
[\[139b.7\]]dang brtan 'byung ba/_/gzhan gyis bstan pa'i sems bskyed bshad/_/gzhan gyis bstan zhing gzhan gyi rnam par rig byed las sems bskyed pa gang yin pa de ni yang dag par blangs pa brda las byung [#]ba zhes bya'o/_/de yang grogs kyi stobs las te/_dge ba'i bshes gnyen gyi ngor
[\[140a\]]
[\[140a.1\]]skye ba yang yod do/_/rgyu'i stobs las te/_rigs kyi mthus skye ba yang yod do/_/dge ba'i rtsa ba'i stobs las te/_de'i rigs rgyas pa'i sgo nas skye ba yang yod do/_/thos pa'i stobs las skye ba yang yod de/_chos kyi rnam grangs de dang de bshad pa na
[\[140a.2\]]mang du byang chub tu sems skyed [#]pa'i phyir ro/_/dge ba goms pa las te/_tshe 'di nyid la rtag tu nyan pa dang /_'dzin pa dang /_'chang ba la sogs pa las skye ba yang yod do/_/de yang grogs kyi stobs las ni mi brtan par 'byung bar rig par bya'o/_/rgyu la sogs pa'i stobs las ni
[\[140a.3\]]brtan pa 'byung ngo /_/don dam pa'i sems bskyed par tshigs su bcad pa bdun te/_rdzogs pa'i sangs rgyas rab bsnyen byas/_/bsod nams ye shes tshogs rab bsags/_/chos la mi rtog [#]ye shes ni/_/skyes phyir de ni dam par 'dod/_/chos dang sems can rnams dang ni/_/de yi
[\[140a.4\]]bya ba sangs rgyas nyid/_/mchog la sems mnyam rnyed pa'i phyir/_/de yi rab dga' khyad par 'phags/_/skye ba rgya che de la spro/_/bsam pa yang ni dag pa dang /_/lhag ma dag la mkhas pa dang /_/nges par 'byung bar shes par bya/_/chos la mos pa sa bon dang /_/pha rol phyin mchog
[\[140a.5\]]ma las skyes/_/bsam gtan las byung bde ba'i [#]mngal/_/snying rje bskyed pa'i ma ma'o/_/smon lam chen po bcu bsgrub [#]phyir/_/rgya che bar ni shes par bya/_/dka' ba yun ring mi skye'i [#]phyir/_/spro bar khong du chud par bya/_/byang chub nye bar rtogs pa dang /_/de yi thabs shes rnyed pa'i
[\[140a.6\]]phyir/_/bsam pa dag par shes par bya/_/sa gzhan tshul la mkhas pa nyid/_/ji ltar rnam gzhag yid byed pas/_/de rtog nyid du shes phyir dang /_/de nyid la yang mi rtog phyir/_/nges par 'byung bar shes par bya/_/tshigs su bcad pa dang pos ni/_lung dang bsgrub [#]pa dang rtogs
[\[140a.7\]]pa'i khyad par dag gis sems bskyed pa don dam pa nyid du ston par byed do/_/don dam pa'i sems bskyed [#]pa de yang sa rab tu dga' ba [#]yin pas de'i rab tu dga' ba khyad par du [#]'phags pa'i rgyu ston te/_de la chos rnams la sems mnyam pa nyid ni chos la bdag med par rtogs pa'i
[\[140b\]]
[\[140b.1\]]phyir ro/_/sems can rnams la sems mnyam pa nyid ni bdag dang gzhan mnyam pa nyid du rtogs pa'i phyir ro/_/sems can gyi bya ba dag la sems mnyam pa nyid ni bdag nyid kyi sdug bsngal dang 'dra bar de dag gi [#]sdug bsngal zad par 'dod pa'i phyir ro/_/sangs rgyas nyid la sems mnyam
[\[140b.2\]]pa nyid ni de'i chos kyi dbyings dang bdag dbyer med par rtogs pa'i phyir ro/_/don dam pa pa'i sems bskyed [#]pa de nyid la don dam pa [#]rnam pa drug tu rig par bya ste/_skye ba dang /_rgya che ba dang /_spro ba dang /_bsam pa dag pa dang /_lhag ma la mkhas pa dang /_nges par 'byung ba'o/_/de la skye
[\[140b.3\]]ba ni sa bon dang ma dang mngal dang ma ma'i bye brag las rig par bya'o/_/rgya chen po ni smon lam chen po bcu mngon par bsgrub [#]pa'i phyir ro/_/spro ba ni dka' ba yun ring pos mi skyo ba'i phyir ro/_/bsam pa dag pa ni/_byang chub dang nye bar shes pa'i phyir dang /_de'i thabs shes pa'i phyir ro/_/
[\[140b.4\]]lhag ma la mkhas pa ni/_sa gzhan dag la mkhas pa'o/_/nges par 'byung ba ni/_sa ji ltar rnam par gzhag pa bzhin yid la byed pas so/_/ji ltar yid la byed pas [#]she na/_'di ni rtog pa tsam mo zhes sa rnam par gzhag pa de rtog pa nyid du shes pa'i phyir dang /_rtog pa nyid du
[\[140b.5\]]shes pa de nyid la yang rnam par mi rtog pa'i phyir ro/_/dpe'i che ba nyid du tshigs su bcad pa drug ste/_bskyed pa sa dang mtshungs pa ste/_/gzhan ni bzang po'i gser dang 'dra/_/zla ba yar gyi [#]tshes pa bzhin/_/gzhan ni me dang 'drar shes bya/_/gzhan ni gter chen bzhin shes bya/_/
[\[140b.6\]]gzhan ni rin chen 'byung gnas bzhin/_/rgya mtsho 'dra bar shes bya [#]gzhan/_/rdo rje dang 'dra ri rab 'dra/_/sman gyi rgyal po 'dra ba ste/_/gzhan ni mdza' chen 'drar shes bya/_/yid bzhin nor bu 'dra ba dang /_/gzhan ni nyi ma 'drar shes bya/_/gzhan ni dri za'i dbyangs snyan bzhin/_/gzhan
[\[140b.7\]]ni rgyal po 'drar shes bya/_/de bzhin gzhan ni mdzod lta bu/_/lam po che dang 'drar shes bya/_/theg pa 'dra bar shes bya ste/_/sems bskyed bkod ma 'dra ba yin/_/kun dga'i sgra dang 'dra ba ste/_/klung [#]chen rgyun dang 'dra ba'o/_/rgyal sras rnams kyis [#]sems bskyed pa/_/sprin
[\[141a\]]
[\[141a.1\]]dang 'dra bar bstan pa ste/_/de phyir de ltar yon tan phyug_/sems ni dga' bas yang dag bskyed/_/byang chub sems dpa' rnams kyi sems bskyed pa dang po ni sa dang mtshungs te/_sangs rgyas kyi chos thams cad dang de'i tshogs 'phel ba'i rten du gyur pa'i
[\[141a.2\]]phyir ro/_/bsam pa dang ldan pa'i sems bskyed pa ni gser bzang po dang 'dra ste/_phan pa dang bde ba'i bsam pa gzhan [#]du 'gyur ba mi sten [#]pa'i phyir ro/_/sbyor ba dang ldan pa ni zla ba yar gyi ngo'i tshes pa bzhin te/_dge ba'i chos 'phel bar 'gyur ba'i phyir ro/_/lhag pa'i bsam pa
[\[141a.3\]]dang ldan pa ni me dang 'dra ste/_shing gi bye brag dag gis me bzhin du gong nas gong du khyad par du 'gro ba'i phyir ro/_/lhag pa'i bsam pa ni khyad par rtogs pa'i bsam pa'o/_/sbyin pa'i pha rol tu phyin pa dang ldan pa ni gter chen po bzhin te/_zang zing gi longs spyod kyis sems
[\[141a.4\]]can dpag tu med pa tshim par byed pa dang mi zad pa'i phyir ro/_/tshul khrims kyi pha rol tu phyin pa dang ldan pa ni rin po che'i 'byung gnas lta bu ste/_de las yon tan rin po che thams cad 'byung ba'i phyir ro/_/bzod pa'i pha rol tu phyin pa dang ldan pa ni rgya mtsho dang 'dra [#]ste/_nyam nga ba 'byung ba
[\[141a.5\]]thams cad kyis mi 'khrugs pa'i phyir ro/_/brtson 'grus kyi pha rol tu phyin pa dang ldan pa ni rdo rje lta bu ste/_mi shigs pa nyid kyis sra ba'i phyir ro/_/bsam gtan gyi [#]pha rol tu phyin pa dang ldan pa ni ri'i rgyal po dang 'dra ste/_rnam par [#]g.yeng bas mi g.yo ba'i phyir ro/_/shes rab kyi
[\[141a.6\]]pha rol tu phyin pa dang ldan pa ni sman gyi rgyal po lta bu ste/_nyon mongs pa dang shes bya'i sgrib pa'i nad rab tu zhi bar byed pa'i phyir ro/_/tshad med pa dang ldan pa ni mdza' bo chen po dang 'dra ste/_gnas skabs thams cad du sems can thams cad yal bar mi 'dor ba'i phyir ro/_/mngon
[\[141a.7\]]par shes pa dang ldan pa ni yid bzhin gyi nor bu dang 'dra ste/_ji ltar mos pa bzhin de'i 'bras bu 'byor pa'i phyir ro/_/bsdu ba'i dngos po dang ldan pa bzhi [#]ni nyi ma dang 'dra ste/_gdul ba'i lo tog yongs su smin par byed pa'i phyir ro/_/so so yang dag par rig pa dang ldan pa ni dri za'i
[\[141b\]]
[\[141b.1\]]dbyangs snyan pa lta bu ste/_gdul bya 'dul bar [#]byed [(]ba'i [,]pa'i [)]chos ston pa'i phyir ro/_/rton pa dang ldan pa ni rgyal po lta bu ste/_chud mi za ba'i rgyu yin pa'i phyir ro/_/bsod nams dang ye shes kyi tshogs dang ldan pa ni mdzod lta bu ste/_bsod nams dang ye shes kyi tshogs mang po'i
[\[141b.2\]]mdzod kyi gnas yin pa'i phyir ro/_/byang chub kyi phyogs dang mthun pa dang ldan pa ni lam po che lta bu ste/_'phags pa'i gang zag thams cad gshegs shing rjes su gshegs pa'i phyir ro/_/zhi gnas dang lhag mthong dang ldan pa ni/_theg pa lta bu ste/_bde blag tu khyer ba'i phyir ro/_/
[\[141b.3\]]gzungs dang spobs pa dang ldan pa ni bkod ma lta bu ste/_chu 'dzin zhing mi zad par 'byin pa dang chos mthun par thos pa dang ma [#]thos pa'i chos kyi tshig dang don 'dzin zhing mi zad pa 'byin pa'i phyir ro/_/chos bshad pa dang ldan pa ni/_kun dga' ba'i sgra dang 'dra ste/_thar pa 'dod pa'i
[\[141b.4\]]gdul bya rnams la snyan pa thos par byed pa'i phyir ro/_/bgrod pa gcig pa'i lam dang ldan pa ni rlung gi rgyun dang 'dra ste/_mi skye ba'i chos la bzod pa thob pa na rang gi [#]ngang gis 'byung ba'i phyir ro/_/bgrod pa gcig pa nyid ni/_sa der gtogs pa'i byang chub sems dpa' rnams kyi bya ba byed pa tha mi
[\[141b.5\]]dad pa'i phyir ro/_/thabs la mkhas pa dang ldan pa ni sprin lta bu ste/_ji ltar snod kyi 'jig rten gyi 'byor pa thams cad sprin las 'byung ba ltar/_dga' ldan gyi [#]gnas na bzhugs pa la sogs pa ston pa'i sgo nas sems can thams cad kyi don bya ba rnams de la rag [#]las pa'i phyir ro/_/dpe nyi
[\[141b.6\]]shu rtsa gnyis dang ldan pa'i sems bskyed pa de [#]ni/_'phags pa blo gros mi zad pas bstan pa'i mdo las/_mi zad pa nyid 'byung ba dang sbyar bar khong du chud par bya'o/_/sems ma [#]bskyed pa smad par tshigs su bcad pa/_cher 'os sems bskyed spangs pa'i skye bo dag_/gzhan don sems
[\[141b.7\]]dang de yi thabs rnyed dang /_/dgongs chen don dang de nyid mchog mthong bas/_/bde ba de spangs zhi bar 'gro bar 'gyur/_/sems bskyed pa de spangs pa'i sems can rnams kyis bde ba rnam pa bzhi mi 'thob ste/_/byang chub sems dpa' rnams kyi gzhan gyi don sems pas bde ba gang yin pa dang /_
[\[142a\]]
[\[142a.1\]]gzhan gyi don gyi thabs rnyed pas bde ba gang yin pa dang /_dgongs pa chen po'i don mthong ba ste/_theg pa chen po'i mdo zab mo dgongs pa can gyi don rtogs pas bde ba gang yin pa dang /_de kho na nyid mchog gi don chos la bdag med pa mthong bas bde ba gang yin
[\[142a.2\]]pa'o/_/ngan 'gro dang yongs su skyo bas 'jigs pa med pa'i phyir/_sems bskyed pa bsngags par tshigs su bcad pa/_blo ldan sems mchog skyes ma thag tu yang /_/mtha' yas nyes pa byed las sems rab bsdoms[#]/_/gnyis 'phel byed pas rtag tu dge ba dang /_/brtse ldan bde dang
[\[142a.3\]]sdug bsngal dag gis dga'/_/byang chub sems dpa'i [#]sems kyi mchog de skyes ma thag tu sems can mtha' yas pa'i rten can gyi nyes pa byed pa las sems rab tu bsdams par 'gyur te/_de'i phyir 'di ngan 'gros 'jigs par mi 'gyur ro/_/de ni dge ba'i las dang snying brtse ba gnyis
[\[142a.4\]]'phel bar byed pas rtag tu dge ba dang ldan [(]ba [,]pa [)]dang /_snying brtse ba dang ldan par yang 'gyur te/_des na de dge ba dang ldan pa'i phyir/_bde bas kyang dga' la snying brtse ba dang ldan pa'i phyir gzhan gyi don byed pa'i rgyu mtshan can gyi sdug bsngal gyis kyang dga'o/_/de'i phyir 'di bya ba mang pos
[\[142a.5\]]yongs su skyo bas kyang 'jigs par mi 'gyur ro/_/mi byed pa'i sdom pa thob par tshigs su bcad pa/_gang tshe gzhan gyi don phyir lus dang ni/_/srog la mi lta rab ngal khas len pa/_/de lta bu de gzhan gyi gnod pa yis/_/ji ltar ngan par byed pa'i las la 'jug_/de'i bsdus pa'i
[\[142a.6\]]don ni/_gang zhig gzhan gyi don gyi phyir lus dang srog la yang mi lta ba'i phyir/_gzhan nyid ches sdug gi bdag nyid ni ma yin pa de ji ltar gzhan gyis gnod pa byas pas bdag gi [#]don du nyes par byed pa'i las la 'jug par 'gyur/_sems mi ldog par tshigs su bcad pa gnyis
[\[142a.7\]]te/_/de yis chos kun sgyu ma lta bu dang /_/skye [#]ba skyed mos tshal 'gro ltar rtogs nas/_/'byor pa'i dus na rgud pa'i dus na'ang 'di/_/nyon mongs sdug bsngal dag gis 'jigs pa med/_/rang gi yon tan sems can phan 'dogs dga'/_/bsams [#]bzhin skye ba rdzu 'phrul rnam par 'phrul/_/
[\[142b\]]
[\[142b.1\]]rgyan dang ston mo sa mchog rtse dga' ba/_/snying rje'i bdag nyid min pa rnams la med/_/byang chub sems dpa' des chos thams cad sgyu ma lta bur mthong ba'i phyir/_'byor pa'i dus na nyon mongs pa rnams kyis mi 'jigs la/_skye ba skyed mos tshal du 'gro ba lta bur mthong ba'i phyir/_
[\[142b.2\]]rgud pa'i dus na sdug bsngal gyis mi 'jigs na/_de'i byang chub kyi sems 'jigs pa gang gis ldog par 'gyur/_gzhan yang rang gi yon tan gyis [#]rgyan dang /_gzhan la phan 'dogs pas dga' ba'i ston mo dang /_bsams bzhin du skye ba'i skyed mos tshal gyis dang /_rdzu [# ]
[\[142b.3\]]'phrul gyis rnam par 'phrul pa'i rtsed mos dga' ba'i byang chub sems dpa' dag kho na la yod kyi/_byang chub sems dpa' ma yin pa rnams la ni med na de dag gis [#]sems ji ltar zlog [#]par 'gyur/_sdug bsngal gyis 'jigs pa dag ga par tshigs su bcad pa/_gzhan don brtson ldan snying
[\[142b.4\]]rje'i bdag nyid 'di/_/gang tshe mnar med pa la'ang dga' [#]'dzin pa/_/de 'dra ba dag srid na gzhan rten can/_/sdug bsngal 'byung [#]ba rnams kyis ga la 'jigs/_/gzhan yang gzhan gyi don la brtson pa gang zhig snying rje'i bdag nyid can yin pa'i phyir/_mnar med pa la yang dga' bar
[\[142b.5\]]'dzin pa de ji ltar srid pa na gzhan gyi don gyi rgyu mtshan can gyi sdug bsngal 'byung ba dag gis 'jigs par 'gyur te/_gang gi [#]phyir na 'di sdug bsngal gyis 'jigs pa'am sems ldog par 'gyur/_sems can yal bar 'dor ba [#]dgag par tshigs su bcad pa/_slob dpon brtse chen rtag tu
[\[142b.6\]]bsten [#]pa'i bdag_/pha rol sdug bsngal dag gis sems gdung ba/_/gzhan gyi bya ba [#]nye bar gnas pa la/_/gzhan gyis [#]bskul ba shin tu ngo yang tsha/_/slob dpon snying rje rtag tu bsten pa'i bdag nyid can pha rol gyi sdug bsngal dag gis sems gdung ba gang yin pa de la gal te gzhan gyi
[\[142b.7\]]don [#]bya ba byung ba la dge ba'i bshes gnyen gzhan dag gis bskul bar [#]bya dgos pa ni te bor ngo tsha ba'o[#]/_/le lo smad par tshigs su gcad [#]pa/_mgo la sems can khur chen khyer ba yi/_/sems can mchog ni dal gyis 'gro mi mdzes/_/bdag gzhan sna tshogs 'ching bas rab bcings pa/_/
[\[143a\]]
[\[143a.1\]]brtson pa brgya 'gyur du ni bya ba'i rigs/_/byang chub sems dpa' mgo la sems can gyi khur chen po thogs nas pha rol gnon pa dal ba ni mi [#]mdzes kyi/_des nyan thos kyi brtson 'grus pas brtson 'grus brgya 'gyur du bya bar rigs te/_'di ltar de ni bdag
[\[143a.2\]]dang gzhan gyi 'ching ba rnam pa sna tshogs nyon mongs pa dang las dang skye ba'i ngo bo dag gis shin tu bcings pa yin no/_/sems bskyed pa'i skabs rdzogs so//_//sgrub pa'i mtshan nyid kyi tshigs su bcad pa/_gnas rtsom 'bras bu 'byung ba che bdag nyid/_/rgyal sras
[\[143a.3\]]rnams kyi sgrub pa yin par 'dod/_/rtag tu len pa che dang bzod pa che/_/don chen yang dag sgrub pa'i bya ba byed/_/de la gnas chen po ni sems bskyed pa la gnas pa'i phyir ro/_/rtsom pa chen po ni rang dang gzhan gyi don rtsom pa'i phyir ro/_/'bras bu 'byung ba chen po ni 'bras bu byang chub
[\[143a.4\]]chen po 'thob pa yin pa'i phyir ro/_/de nyid kyi phyir go rims bzhin du len pa che ba ste/_sems can thams cad nye bar len pa'i phyir ro/_/bzod pa che ba ste/_sdug bsngal thams cad dang du len pa'i phyir ro/_/don chen yang dag sgrub pa'i bya ba byed pa ste/_sems can mang po'i don
[\[143a.5\]]yang dag par sgrub pa'i phyir ro/_/rang dang gzhan gyi don khyad par med par tshigs su bcad pa/_gzhan dang bdag tu mnyam pa'i sems nyid dam/_/bdag pas gzhan ches sdug pa rnyed nas ni/_/de ltar bdag pas gzhan don mchog tu shes/_/rang gi don gang gzhan gyi don gang
[\[143a.6\]]yin/_/gzhan dang bdag mnyam pa'i sems nyid brda las byung ba'i sems bskyed pa rnyed pa'i tshe mos pa'i sgo nas sam/_don dam [#]pa'i sems bskyed pa rnyed pa'i tshe/_shes pa'i sgo nas rnyed nas sam/_yang na bdag pas gzhan ches shin tu sdug bsngal ba rnyed nas rgyu de nyid kyis
[\[143a.7\]]bdag pas gzhan gyi [#]don la khyad par 'phags par 'du shes pa'i byang chub sems dpa'i [#]la rang gi don ni gang zhig yin la gzhan gyi don gang zhig yin te/_de la gnyis ka khyad par med do zhes bya ba'i tha tshig go/_/gzhan gyi don khyad par du bya bar tshigs su bcad pa/_ji ltar snying
[\[143b\]]
[\[143b.1\]]rje'i bdag nyid gzhan gyi don gyi [#]phyir/_/bdag la sdug bsngal mi bzad gdung ba rab byed pa/_/de ltar 'jig rten gdung ba'i las kyis gzhan dgra la/_/shin tu brtse ba med par rab tu 'jug ma yin/_/ji ltar 'di'i gzhan gyi don bdag nyid kyi don las khyad par du 'phags pa de sgrub
[\[143b.2\]]par byed de/_gzhan gyi don du bdag nyid la shin tu gdung bar byed ba'i phyir ro/_/gzhan gyi don sgrub par rnam par dbye bar tshigs su bcad pa gnyis te/_tha dad [#]'bring dang mchog chos nyid gnas la/_/legs par ston dang mgu byed 'jug pa dang /_/don la rnam nges dge la [# ]
[\[143b.3\]]yongs smin byed/_/de bzhin gdams ngag gnas dang blo rnams grol/_/yon tan khyad par can 'grub de bzhin du/_/rigs su skye dang lung bstan dbang bskur dang /_/de bzhin gshegs mkhyen bla med go 'phang ste/_/bcu gsum bdag nyid 'di ni gzhan gyi don/_/sems can
[\[143b.4\]]gyi ris rnam pa gsum po rigs dman pa dang 'bring dang khyad par can la gnas pa la byang chub sems dpa'i gzhan gyi don rnam pa bcu gsum ste/_rjes su bstan pa dang /_kun brjod pa'i cho 'phrul dag gis legs par ston pa dang /_rdzu 'phrul gyi cho 'phrul gyis mgu bar byed pa dang /_bstan
[\[143b.5\]]pa khas len du gzhug pa'i phyir 'jug pa dang /_zhugs pa rnams kyi [#]the tshom gcod pa'i phyir don la [#]rnam par nges par byed pa dang /_dge ba'i rtsa ba yongs su smin par byed pa dang /_'doms pa dang /_sems gnas par byed pa dang /_shes rab rnam par grol bar byed pa dang /_mngon [(]bar [,]par [)]shes
[\[143b.6\]]pa la sogs pa yon tan khyad par can rnams yang dag par 'grub par byed pa dang /_de bzhin gshegs pa'i rigs su skye ba dang /_sa brgyad pa la lung bstan pa dang /_sa bcu pa la dbang bskur ba dang /_de bzhin gshegs pa'i ye shes dang ldan pa'o/_/rnam pa bcu [#]gsum po 'di dag
[\[143b.7\]]ni ci rigs par rigs la gnas pa gsum byang chub sems dpa'i don [#]yin no/_/gzhan gyi don sgrub pa phun sum tshogs par tshigs su bcad pa/_skye bo dang mthun phyin ci ma log 'chad/_/mi 'gying ba dang bdag gi [#]med la mkhas/_/bzod dul shin tu ring song mi bzad [#]pa/_/rgyal sras
[\[144a\]]
[\[144a.1\]]rnams kyi sgrub pa mchog yin no/_/'dis ni gzhan gyi don sgrub pa 'di phun sum tshogs pa yin pa de ston to/_/'di ji ltar phun sum tshogs pa yin zhe na/_gal te rigs la gnas pa'i skye bo dang mthun zhing /_phyin ci ma log [#]par 'chad par 'gyur ba dang /_'gying ba
[\[144a.2\]]med par mgu bar 'gyur ba dang /_mi mthun pa mi byed pas bdag gi ba med par 'jug pa ste/_rdzu 'phrul gyis mi rlom zhing sems can zhugs pa rnams la bdag gi bar 'dzin pa med pa dang /_don rnam par nges par bya ba la mkhas pa'i sgrub pa yin te/_dge ba yongs su smin par bya ba la
[\[144a.3\]]bzod pa'i sgrub pa yin/_dul bas 'doms pa la sogs pa'i sgrub pa yin te/_ma dul bas ni gzhan dag la gdams pa la sogs bstan par mi nus so/_/rigs su skyes pa la sogs pa shin tu ring du song ba'i sgrub pa yin no/_/ring du ma song ba'i sgrub pas ni/_gzhan dag rigs su
[\[144a.4\]]skyes pa la sogs par [#]bya bar mi nus so/_/byang chub sems dpa'i sgrub pa 'di dag thams cad kyang khas blangs pa'i sems can mi zad pa'i phyir mi zad pa yin te/_de'i phyir yang phun sum tshogs pa yin par rig par bya'o/_/sgrub pa khyad par [#]du bya bar tshigs su bcad pa gnyis te/_
[\[144a.5\]]'dod ldan skye bo 'jigs pa che la 'jug_/srid dga' phyin ci log bde g.yo ba la/_/zhi dga' rang gi len par rab zhi la/_/snying rje'i bdag nyid len kun zhi la rtag[# ]/skye bo rmongs pa rang gi bde don brtson/_/rtag tu de ma thob par sdug bsngal 'gyur/_/brtan pa rtag tu gzhan don
[\[144a.6\]]brtson pa ni/_/gnyi [#]ga'i don byas mya ngan 'da' bar 'gyur/_/de la 'dod pa rnams 'jigs pa chen po nyid yin pa ni lus dang sems kyi sdug bsngal mang po dang /_ngan 'gror 'gro ba'i rgyu yin pa'i phyir ro/_/phyin ci log gi bde ba g.yo ba ni gzugs dang gzugs med pa'i srid
[\[144a.7\]]pa'i dga' ba rnams mi rtag pa nyid kyi phyir dang /_'du byed kyi sdug bsngal gyis don dam par sdug bsngal ba'i phyir ro/_/len pa dag ni nyon mongs pa rnams su rig par bya ste/_sdug bsngal len pa'i phyir ro/_/skye bo rmongs pa rtag tu rang bde ba'i don du zhugs pa ni bde ba mi
[\[144b\]]
[\[144b.1\]]'thob kyi/_sdug bsngal kho na 'thob bo/_/byang chub sems dpa' gzhan gyi [#]don du zhugs pa ni/_rang dang gzhan gyi [#]don bsgrubs nas mya ngan las 'das pa'i bde ba 'thob ste/_'di ni sgrub pa'i khyad par gzhan yin no/_/spyod yul yongs su bsngo [#]bar tshigs su bcad pa/_rgyal sras
[\[144b.2\]]spyod tshe ji lta ji lta bur/_/dbang po'i spyod yul sna tshogs 'jug 'gyur ba/_/de lta de ltar rigs shing mthun tshig [#]gis/_/sems can phan phyir de mngon 'du byed do/_/byang chub sems dpa' spyod lam byed pa'i spyod pa la 'jug pa na rnam pa gang dang gang gis mig la sogs pa'i dbang po'i
[\[144b.3\]]spyod yul sna tshogs la 'jug pa'i rnam pa de dang der 'brel zhing 'dra ba'i tshig gis sems can rnams la phan par bya ba'i phyir de thams cad ji ltar spyod yul yongs su dag pa'i mdo las rgyas par bstan pa bzhin mngon par 'du byed do/_/sems can rnams la mi bzod pa dgag par
[\[144b.4\]]tshigs su bcad pa/_rtag tu nyes pas rang dbang med par byas sems kyis[#]/_/skye bo la ni blo ldan nyes par mi 'dzin te/_/mi 'dod bzhin du log par sgrub par 'gyur ro zhes/_/skye bo dag la snying rje rnam par 'phel phyir ro/_/rtag tu nyon mongs pa rnams kyis rang dbang med par byas pa'i
[\[144b.5\]]sems dang ldan pa'i skye bo la byang chub sems dpa' nyes par mi 'dzin to/_/de ci'i phyir zhe na/_'di dag ni mi 'dod bzhin du log par sgrub pa dag tu 'gyur ro zhes bya bar rig nas snying rje 'phel bar 'gyur ba'i phyir ro/_/sgrub pa'i che ba nyid kyi tshigs su bcad pa/_sgrub pa 'di ni srid dang
[\[144b.6\]]'gro ba kun/_/zil gyis mnan 'gro zhi ba mchog dang ldan/_/yon tan sna tshogs tshogs kyis [#]rnam par 'phel/_/byams pa'i bsam pas [#]rtag tu 'gro ba sdud/_/che ba nyid ni rnam pa bzhi ste/_zil gyis [#]gnon pa'i che ba nyid ni/_srid pa gsum dang 'gro ba lnga po thams cad zil gyis
[\[144b.7\]]mnan nas 'gro ba'i phyir te/_ji skad du/_shes rab kyi pha rol tu phyin pa las/_rab 'byor gal te gzugs dngos por 'gyur gyi[#]/_dngos po med pa ma [#]yin na shes rab kyi pha rol tu phyin pa 'dis lha dang mi dang lha ma yin du bcas pa'i 'jig rten zil [#]gyis mnan nas nges par 'byung bar mi
[\[145a\]]
[\[145a.1\]]'gyur zhes bya ba la sogs pa rgyas par gsungs pa lta bu'o/_/mya ngan las 'das pa'i che ba nyid ni mi gnas pa'i mya ngan las 'das pa dang ldan pa'i phyir ro/_/yon tan gyi che ba nyid dang /_sems can yongs su mi gtong ba'i che ba nyid ni yon tan gyis 'phel ba
[\[145a.2\]]pa dang /_'gro ba sdud pa'i phyir ro/_/sgrub pa'i skabs rdzogs so//_//don dam pa'i mtshan nyid du tshigs su bcad pa/_yod min med min de bzhin min gzhan min/_/skye dang 'jig med 'bri bar mi 'gyur te/_/'phel ba med cing rnam par dag pa'ang med/_rnam par dag
[\[145a.3\]]'gyur de ni don dam mtshan/_/gnyis med pa'i don ni don dam pa ste/_gnyis med pa'i don de yang rnam pa lngas yang dag par ston to/_/kun brtags pa dang gzhan gyi [#]dbang gi mtshan nyid kyis ni yod pa ma yin no/_/yongs su grub pa'i mtshan nyid [#]kyis ni med pa ma yin no/_/kun
[\[145a.4\]]brtags pa dang gzhan gyi [#]dbang dag dang yongs su grub par gcig pa nyid med pas de bzhin ma yin no/_/de dag kho na dang gzhan pa nyid med pas gzhan ma yin no/_/chos kyi dbyings 'dus ma byas pa'i phyir skye ba yang med/_'jig [#]pa yang med do/_/kun nas nyon mongs pa dang
[\[145a.5\]]rnam par byang ba dag 'gag pa dang skye ba dang [#]de bzhin gnas pa'i phyir 'bri bar yang mi 'gyur/_'phel bar yang mi 'gyur ro/_/rang bzhin gyis kun nas nyon mongs pa can ma yin pa'i phyir/_rnam par dag par 'gyur ba med do/_/glo bur gyi nyon mongs pa dang bral bas [#]rnam par ma dag
[\[145a.6\]]pa yang ma yin te/_de ltar na gnyis med pa'i mtshan nyid rnam pa lnga po de ni don dam pa'i mtshan nyid yin par rig par bya'o/_/bdag tu lta ba'i phyin ci log dgag par tshigs su bcad pa/_bdag tu lta ba bdag nyid bdag mtshan min/_/ngan par gnas min mtshan nyid mi 'dra phyir/_/
[\[145a.7\]]gnyis las gzhan med de ni nor pa [#]skyes/_/de phyir thar pa nor tsam zad pa yin/_/re zhig bdag tu lta ba nyid ni bdag gi mtshan nyid ma yin no/_/ngan par gnas pa nyid kyang ma yin te/_'di ltar de ni bdag gi mtshan nyid du kun brtags pa'i bdag dang mtshan nyid mi 'dra ba'i phyir ro/_/de
[\[145b\]]
[\[145b.1\]]yang nye bar len pa'i phung po lnga ste/_nyon mongs pa'i gnas ngan len gyis rab tu bskyed pa'i phyir ro/_/'di gnyis las gzhan pa'i bdag gi mtshan nyid kyang mi dmigs te/_de lta bas na bdag ni med kyi bdag tu lta ba gang yin pa de ni nor pa skyes pa yin no/_/bdag med pa nyid kyi phyir/_thar
[\[145b.2\]]pa yang nor pa tsam du [#]zad pa yin par rig par bya'i grol ba ni 'ga' yang med do/_/phyin ci log smad par tshigs su bcad pa gnyis te/_ji ltar 'khrul pa tsam brten [#]skye bo yis/_/sdug bsngal rang bzhin rgyun chags rtogs mi 'gyur/_/rigs min rig nyid sdug bsngal sdug bsngal
[\[145b.3\]]med/_/chos kyi rang bzhin de yi rang bzhin min/_/brten nas dngos rab skye bar mngon 'jug pa'i/_/skye bo ji ltar gzhan gyis byas la brten[#]/_/gang phyir yod pa mi mthong med mthong ba[#]/_/'di 'dra'i mun nag rnam pa de gang zhig_/ji ltar na 'jig rten 'di dag [#]tu lta ba nor pa tsam la brten [# ]
[\[145b.4\]]nas 'du byed rnams kyi [#]sdug bsngal gyis ngo bo nyid rtag tu rjes su 'brel pa mi mthong ste/_sdug bsngal gyi [#]rang bzhin de ni ye shes kyis rig par bya mi dgos te/_sdug bsngal nyams su myong bas rig pa yin no/_/sdug bsngal ma spangs pas sdug bsngal bar gyur pa yin la
[\[145b.5\]]sdug bsngal dang ldan pa'i bdag med pa'i phyir sdug bsngal bar gyur pa med do/_/gang zag [#]la bdag med pas chos tsam du zad pa'i phyir chos kyi rang bzhin yin no/_/chos la bdag med pas chos kyi rang bzhin ma yin no/_/yang gang gi [#]tshe 'jig rten gyis de dang de la brten nas dngos
[\[145b.6\]]po de dang de dag 'byung ngo zhes bya bar dngos po rnams kyi rten cing 'brel par 'byung ba mngon sum du mthong ba na de ji ltar mthong ba la sogs pa ni gzhan gyis byas kyi[#]/_rten cing 'brel par 'byung ba ni ma yin no [#]zhes bya ba'i [#]lta ba 'di la brten/_'jig rten gyi [#]mun nag gang rten cing
[\[145b.7\]]'brel par 'byung ba yod pa ni mi mthong gi_/med pa bdag tu rtogs pa 'di 'dra ba de gang zhig yin te/_yod pa ni mun pas mi mthong bar nus kyi/_med pa mthong bar ni ma yin no/_/bdag med [#]par zhi ba rung bar tshigs su bcad pa/_'di la don dam tshul gyis zhi ba dang /_/
[\[146a\]]
[\[146a.1\]]skye ba de gnyis khyad par ci yang med/_/'on kyang dge ba'i las rnams byed pa dag_/skye ba zad pas zhi ba 'thob par bshad/_/don dam pa'i tshul bdag med par mnyam pa nyid kyis 'khor ba dang mya ngan las 'das pa dag la tha dad du bya ba ci yang med do/_/
[\[146a.2\]]'on kyang gang dag thar pa'i lam sgom [#]pa dge ba'i las byed pa dag gi skye ba zad pas thar pa 'thob par 'gyur ba nyid do/_/phyin ci log smad pa byas nas de'i gnyen po don dam pa'i ye shes la 'jug par tshigs su bcad pa bzhi ste/_byang chub sems dpa' bsod nams ye
[\[146a.3\]]shes kyi/_/mtha' yas pha rol tshogs rnams legs bsags nas/_/chos la sems pa shin tu rnam nges phyir/_/don gyi [#]rnam pa brjod pa'i rgyu can rtogs/_/de yis brjod pa tsam du don rig nas/_/der snang sems tsam la ni yang dag gnas/_/de nas chos dbyings
[\[146a.4\]]gnyis kyi mtshan nyid dang /_/bral ba mngon sum nyid du rtogs par 'gyur/_/sems las gzhan med par ni blos rig [#]nas/_/de nas sems kyang med pa nyid du rtogs/_/blo dang ldan pas gnyis po med rig nas/_/de mi ldan pa'i chos kyi dbyings la gnas/_/blo dang ldan
[\[146a.5\]]pa'i mi rtog [#]ye shes stobs/_/rtag tu kun nas mnyam par song ba yis/_/de la brten pa'i nyes tshogs tshang tshing dag_/dug sman chen pos dug bzhin sel bar byed/_/gcig gis ni tshogs chen po bsags pa dang /_ting nge 'dzin la brten nas bsam [#]pa'i phyir chos
[\[146a.6\]]bsam pa nyid du [#]rnam par nges pa nyid dang /_yid kyi brjod pa yin pa'i phyir chos de dag don du snang bar rtogs pa'i phyir de la 'jug pa rab tu ston te[#]/_dus rab tu dbye ba grangs med pas 'di'i pha rol yongs su rdzogs pas [#]na mtha' yas pha rol yin no/_/gnyis pas ni don rnams
[\[146a.7\]]yid kyis [#]brjod pa tsam du rig nas der snang ba'i sems tsam la gnas pa ston te/_'di ni byang chub sems dpa'i nges par 'byed pa'i cha dang mthun pa'i gnas skabs yin no/_/de phan chad ni chos kyi dbyings gnyis kyi mtshan nyid gzung ba dang /_'dzin pa'i mtshan nyid dang bral ba mngon
[\[146b\]]
[\[146b.1\]]sum nyid du rtogs te/_'di ni mthong ba'i lam gyi skabs yin no/_/gsum pas ni ji ltar 'dis chos kyi dbyings mngon sum nyid du rtogs pa ston to/_/ji ltar 'dis mngon sum du rtogs she na/_sems las gzhan pa'i dmigs pa gzung [#]ba med do zhes bya bar blos rtogs nas gzung
[\[146b.2\]]ba med na 'dzin pa yang med pa'i phyir sems tsam po de yang med pa nyid du khong du chud do/_/de gnyis med pa nyid du rig nas de dang mi ldan pa'i chos kyi [#]dbyings gzung ba dang /_'dzin pa'i mtshan nyid dag dang bral ba la gnas te/_de ltar na chos kyi dbyings mngon sum nyid du rtogs pa
[\[146b.3\]]yin no/_/bzhi pas ni bsgom [#]pa'i lam gyi [#]gnas skabs na gnas yongs su gyur pas don dam pa'i ye shes la 'jug pa ston te/_rnam par mi rtog pa'i ye shes kyi stobs kyis dus kun du mnyam pa nyid du song bas de la brten pa'i nyes pa'i tshogs ring du rjes su zhugs pa/_gnas ngan
[\[146b.4\]]len gyi mtshan nyid dag dug sman chen pos dug bzhin du sel ba'i phyir ro/_/de gang la mnyam pa nyid du song zhe na/_gzhan gyi dbang gi ngo bo nyid la'o/_/don dam pa'i ye shes kyi che ba nyid kyi tshigs su bcad pa/_thub pas gsungs pa'i dam chos legs bzhag pa/_/rtsa ba'i chos
[\[146b.5\]]kyi dbyings la blo gros bzhag_/dran rgyu rtog pa tsam rig brtan [#]pa dag_/myur du yon tan rgya mtsho'i pha rol 'gro/_/byang chub sems dpa' don dam pa'i ye shes la zhugs pa des [#]sangs rgyas kyis gsungs pa'i [#]dam pa'i chos legs par bzhag pa'i rtsa ba'i sems bsdus pa'i chos
[\[146b.6\]]la dmigs pa'i chos kyi dbyings la blo gros bzhag nas dran pa gang dang gang skye ba'i dran pa 'jug pa de dag thams cad rtog pa tsam du khong du chud de/_de ltar na myur du yon tan rgya mtsho'i pha rol sangs rgyas nyid du 'gro bar [#]'gyur bas 'di ni don dam pa'i ye shes kyi che ba nyid yin no/_/de [# ]
[\[146b.7\]]kho na nyid kyi skabs rdzogs so//_//mthu'i mtshan nyid rnam par dbye bas tshigs su bcad pa/_skye [#]dang ngag sems dge dang mi dge bskyed/_/de yi gnas dang 'byung ba mngon sum gang /_/shes pa kun 'gro rab tu dbye bcas la/_/thogs med bstan pa thob pa'i mthu yin no/_/gzhan
[\[147a\]]
[\[147a.1\]]dag gi skye ba shes pa ni/_'chi 'pho dang skye ba mngon par shes pa yin no/_/de dang de dag tu skyes pa rnams ci smra ba'i tshig shes pa ni/_lha'i rna ba'i mngon par shes pa yin no/_/sems shes pa ni sems kyi rnam grangs mngon par shes pa yin no/_/sngon
[\[147a.2\]]dge ba dang mi dge ba bskyed pa shes pa ni/_sngon gyi [#]gnas mngon par shes pa yin no/_/gang na gdul bya [#]dag 'khod pa de'i gnas su 'gro ba shes pa ni/_rdzu 'phrul gyi [#]yul mngon par shes pa'o/_/ji ltar sems can rnams skye ba las 'byung bar 'gyur ba'i 'byung ba shes pa
[\[147a.3\]]ni/_zag pa zad pa'i [#]mngon par shes pa yin te/_de ltar na 'jig rten gyi khams thams cad du don drug po de dag rab tu dbye ba dang bcas pa la shes pa mngon sum du gyur pa thogs pa med pa gang yin pa de ni byang chub sems dpa' rnams kyi mthu mngon par shes pas bsdus pa
[\[147a.4\]]yin no/_/mthu'i mtshan nyid rnam par dbye ba la/_rang bzhin gyi [#]don ni bshad zin to/_/rgyu'i don las brtsams te tshigs su bcad pa/_bsam gtan bzhi pa shin tu dag thob nas/_/mi rtog ye shes yongs su gzung [#]ba dang /_/ji ltar rnam gnas yid la byed pa las/_/mthu
[\[147a.5\]]'grub pa yi dam pa thob [#]par 'gyur/_/rten gang dang /_ye shes gang dang /_yid la byed pa gang dag [#]gis mthu de yang dag par 'grub pa de ston to/_/'bras bu'i don las brtsams te [#]tshigs su bcad pa/_gang gis 'phags dang lha dang tshangs pa yi/_/gnas pa dpe med rgya ches
[\[147a.6\]]rtag tu gnas/_/phyogs su [#]de song sangs rgyas sems can dag_/yang dag mchod [#]byed rnam par dag pa bskyed[#]/_/mthu de'i 'bras bu rnam pa gsum ston te/_bdag nyid kyis [#]'phags pa la sogs pa'i bde bar gnas pa mtshungs pa [#]med pa mchog dang 'jig rten gyi [#]khams
[\[147a.7\]]gzhan dag tu song ste/_sangs rgyas rnams la mchod pa dang /_sems can rnams rnam par sbyong ba'o/_/las rnam pa drug gi don las brtsams nas tshigs su bcad pa bzhi ste/_mthong ba'i lam dang ston pa'i las las brtsams te tshigs su bcad pa/_'chags dang
[\[147b\]]
[\[147b.1\]]'jig [#]bcas sems can bcas pa yi/_/'jig rten khams kun sgyu ma lta bur mthong /_/dbang ldan ji ltar 'dod bzhin de dag dang /_/rnam bcas sna tshogs dag kyang yang dag ston/_/bdag nyid kyis kyang 'jig rten gyi [#]khams 'chags pa dang 'jig pa dang bcas shing sems
[\[147b.2\]]can dang bcas pa thams cad sgyu ma lta bu nyid du mthong la/_dbang bcu thob pa'i phyir dbang dang ldan pa gzhan dag la yang ji ltar 'dod pa bzhin de dag dang /_gzhan yang g.yo ba la sogs pa'i rnam pa sna tshogs ston pa'i phyir te/_de dag kyang ji skad du/_sa bcu pa'i sa brgyad pa las
[\[147b.3\]]bstan pa lta bu yin no/_/'od zer gyi [#]las las brtsams te tshigs su bcad pa/_/'od zer btang bas shin tu sdug bsngal ba'i/_/ngan song ba dag mtho ris 'gro bar byed/_/bdud gnas gzhal med khang mtho mdzes pa dag_/bdud bcas kun du bskyod cing skrag par byed/_/'od zer
[\[147b.4\]]gyi [#]las rnam pa gnyis ston te/_ngan song du skyes pa rnams dad pa bskyed nas mtho ris su skye bar byed pa dang /_bdud kyi gnas bdud dang bcas pa rnams bskyod pas mi dga' bar [#]byed pa'o/_/rnam par rol pa'i las dang sprul pa'i las las brtsams te tshigs su bcad pa/_
[\[147b.5\]]de ni mchog tshogs nang du ting nge 'dzin/_/dpag med rnam par rol pa kun ston zhing /_/las dang skye dang mchog gi sprul pa yis/_/sems can rnams kyi don du dus kun gnas/_/sangs rgyas kyi 'khor gyi dkyil 'khor gyi nang du ting nge 'dzin dpag tu med pas rnam par rol pa
[\[147b.6\]]kun tu ston pa'i phyir dang /_sprul pa rnam pa gsum gyis rtag tu sems can gyi don byed pa'i phyir te/_sprul pa rnam pa gsum ni bzo'i las kyi gnas sprul pa dang /_'dul ba'i dbang gis ji ltar 'dod pa bzhin skye ba sprul pa dang /_dga' ldan gyi [#]gnas na bzhugs pa la
[\[147b.7\]]sogs pa mchog sprul pa'o/_/zhing yongs su dag pa'i las las brtsams te tshigs su bcad pa/_ye shes dag la dbang phyir zhing rnams ni/_/ji ltar 'dod bzhin bstan phyir dag pa 'thob/_/sangs rgyas mtshan mi grags par sangs rgyas mtshan/_/yang dag
[\[148a\]]
[\[148a.1\]]bsgrags pas de dag khams gzhan 'gyed/_/yongs su sbyong ba rnam pa gnyis kyis te/_snod yongs su sbyong bas ni ye shes la dbang ba'i phyir ji ltar 'dod pa bzhin/_sangs rgyas kyi zhing shel dang bai DUr+ya la sogs pa'i rang bzhin du kun tu ston pa'i phyir ro/_/
[\[148a.2\]]sems can yongs su sbyong bas ni/_sangs rgyas kyi mtshan med pa'i 'jig rten gyi khams dag tu skyes pa'i sems can rnams la sangs rgyas kyi mtshan yang dag par bsgrags pas dad pa len du bcug nas de dang mi 'bral [#]ba'i 'jig rten gyi [#]khams dag tu bskyed pa'i phyir ro/_/ldan
[\[148a.3\]]pa'i don las brtsams te tshigs su bcad pa/_'dab gshog kun du rgyas pa'i bya bzhin du/_/sems can smin par byed par [#]nus pa nyid/_/sangs rgyas las [#]ni shin tu bsngags pa thob[#]/_/skye dgu rnams la tshig gzung [#]'os par 'gyur/_/ldan pa rnam pa gsum ston ste/_sems
[\[148a.4\]]can yongs su smin par byed nus pa dang ldan pa dang /_bsngags pa dang ldan pa dang /_tshig gzung [#]bar 'os pa dang ldan ba'o/_/'jug pa'i don las brtsams te tshigs su bcad pa/_mngon par shes pa drug dang rig pa gsum/_/rnam thar brgyad dang de bzhin zil gnon
[\[148a.5\]]brgyad/_/zad par skye mched bcu dang ting nge 'dzin/_/dpag tu med par brtan [#]pa thob pa'i mthu/_/byang chub sems dpa'i mthu ni rab tu dbye ba drug gis 'jug ste/_mngon par shes pa dang /_rig pa dang /_rnam par thar pa dang /_zil gyis gnon pa'i skye mched dang /_zad par
[\[148a.6\]]gyi skye mched dang /_ting nge 'dzin dpag tu med pa'i rab tu dbye ba dag gis so/_/de ltar rnam par dbye ba'i mtshan nyid kyi don drug gis mthu bshad nas/_de'i che ba'i bdag nyid brjod pa'i phyir tshigs su bcad pa/_de ni dbang mchog thob pa'i blo dang ldan/_/'gro ba dbang med rang dbang
[\[148a.7\]]bkod rtag tu/_/gzhan la phan bya [#]gcig tu mngon dga' ste/_/seng ge bzhin du rab brtan srid na spyod/_/che ba'i bdag nyid rnam pa gsum ston te/_/bdag nyid ye shes kyi mchog la dbang thob pas 'gro ba nyon mongs pas rang dbang med pa rang dbang yod pa la 'god pa'i phyir dbang gi che
[\[148b\]]
[\[148b.1\]]ba'i bdag nyid dang /_rtag tu gzhan la phan par bya ba la gcig tu mngon par dga' ba'i phyir mngon par dga' ba'i [#]che ba'i bdag nyid dang /_srid pas mi 'jigs pa'i che ba'i bdag nyid do/_/mthu'i skabs rdzogs so//_//byang chub sems dpa' yongs su smin par bsdu bar
[\[148b.2\]]tshigs su bcad pa/_dga' dang dad dang rab zhi snying brtse dang /_/bzod dang yid gzhungs mthu can nyid dang ni/_/mi 'phrogs pa dang yan lag ldan pa rab/_/de ni rgyal sras yongs su smin pa'i mtshan/_/dga' ba ni theg pa chen po bshad pa'i chos la'o/_/dad pa ni de ston par byed pa la'o/_/
[\[148b.3\]]rab tu zhi ba ni nyon mongs pa rnams so/_/snying brtse ba ni sems can rnams la'o/_/bzod pa ni dka' ba spyod pa la'o/_/yid gzhungs pa ni len pa dang /_'dzin pa dang /_khong du chud pa dag la'o/_/mthu can nyid ni rtogs par bya ba la'o/_/mi 'phrogs pa ni bdud dang phas kyi rgol ba
[\[148b.4\]]dag gis so/_/yan lag ldan pa ni/_spong ba'i yan lag rnams dang ldan pa nyid do/_/rab ces bya ba ni/_dga' ba la sogs pa chen po nyid ston par byed do/_/rnam pa dgu po de ni mdor na byang chub sems dpa' rnams kyis bdag yongs su smin pa [#]yin par rig par bya'o/_/dga' ba
[\[148b.5\]]yongs su smin pa las brtsams te tshigs su bcad pa/_grogs mchog la sogs gsum dang brtson rab dang /_/mthar phyin dam pa dang ni chos mchog sdud/_/dam chos cher gzung phyir [#]ni snying rje can/_/yang dag yongs su smin pa'i mtshan nyid 'dod/_/grogs po mchog la
[\[148b.6\]]sogs pa gsum ni skyes bu dam pa la brten pa dang /_dam pa'i chos nyan pa dang /_tshul bzhin yid la byed pa'o/_/brtson pa'i rab ni brtson 'grus chen po rtsom pa'o/_/mthar phyin pa'i dam pa ni/_bsam gyis mi khyab pa'i gnas thams cad la the tshom med pa'o/_/chos
[\[148b.7\]]kyi mchog sdud [#]pa ni theg pa chen po'i chos srung ba ste/_de la zhugs pa rnams la 'tshe [#]ba dag las srung ba'i [#]phyir ro/_/de ni byang chub sems dpa'i theg pa chen po'i chos yongs su gzung ba'i dbang du byas nas/_dga' ba yongs su smin pa'i mtshan nyid yin par rig par
[\[149a\]]
[\[149a.1\]]bya ste/_rgyu gang gis yongs su smin par 'gyur [#]zhe na/_grogs po mchog la sogs pa gsum gyis so/_/de'i yongs su smin pa gang yin zhe na/_brtson pa'i rab dang mthar phyin pa'i dam pa dang ldan pa'o/_/las gang yin zhe na/_chos kyi mchog
[\[149a.2\]]sdud pa ste/_'dis ni de dag yongs su bstan to/_/dad pa yongs su smin pa las brtsams te tshigs su bcad pa/_yon tan shes dang sems kyang mi phyed dang /_/ting 'dzin myur du thob dang 'bras bu myong /_/ston la yid ches bya phyir rgyal sras kyi/_/yang dag
[\[149a.3\]]yongs su smin pa'i mtshan nyid 'dod/_/de yongs su smin pa yang rgyu dang rang bzhin dang las kyis bstan to/_/yon tan shes pa ni 'di ltar bcom ldan 'das de ni de bzhin gshegs pa zhes bya ba la sogs pa rgyas par 'byung ba lta bu ste rgyu'o/_/shes nas dad pa thob pa'i
[\[149a.4\]]phyir sems mi phyed pa ni rang bzhin no/_/ting nge 'dzin myur du thob pa dang /_de'i 'bras bu mngon par shes pa la sogs pa nyams su myong ba ni las so/_/rab tu zhi ba yongs su smin pa las brtsams te tshigs su bcad pa/_shin tu sdom zhing nyon mongs rtog [#]pa spong /_/bar
[\[149a.5\]]chad med cing dge la mngon par dga'/_/rgyal ba'i sras kyis [#]nyon mongs bsal [#]ba'i phyir/_/yang dag yongs su smin pa'i mtshan nyid 'dod/_/nyon mongs sel ba ni byang chub sems dpa'i rab tu zhi ba ste/_de yongs su smin pa yang rgyu dang rang bzhin dang las kyis bstan to/_/
[\[149a.6\]]dran pa dang shes bzhin dag gis dbang po rnams shin tu sdom pa ni rgyu'o/_/nyon mongs pa can gyi rnam par rtog pa spong ba ni rang bzhin no/_/gnyen po sgom pa la bar chad med pa dang dge ba la mngon par dga' ba ni las so/_/snying brtse ba yongs su smin pa'i mtshan nyid kyi dbang du
[\[149a.7\]]byas te tshigs su bcad pa/_rang bzhin snying brtse gzhan gyi sdug bsngal mthong /_/dman pa'i sems kyang yang dag rab tu spong /_/khyad par 'gro dang 'gro ba'i mchog gyur lus/_/gzhan la snying brtse yongs su smin pa'i mtshan/_/de rang bzhin te rigs dang /_gzhan sdug
[\[149b\]]
[\[149b.1\]]bsngal bar mthong ba dang /_theg pa dman pa yongs su spong pas yongs su smin par 'gyur ba ni rgyu'o/_/yongs su smin pa 'phel bar 'gyur ba'i phyir khyad par du 'gro ba ni rang bzhin no/_/phyir mi ldog pa'i sa la 'jig rten thams cad pas lus mchog tu gyur pa ni las so/_/bzod
[\[149b.2\]]pa yongs su smin pa'i mtshan nyid [#]las brtsams te tshigs su bcad pa/_rang bzhin brtan [#]pa so sor brtags sgom [#]pa/_/grang sogs shin tu sdug bsngal rtag mi mjed/_/khyad par 'gro dang dge la mngon par dga'/_/bzod pa yongs su smin pa'i mtshan nyid 'dod/_/brtan [#]pa
[\[149b.3\]]dang mi mjed pa dang bzod pa zhes bya ba ni rnam grangs te/_yongs su smin pa la rigs dang so sor brtags te sgom [#]pa ni rgyu'o/_/grang ba la sogs pa'i sdug bsngal mi bzad [#]pa rnams ji mi mjed pa ni rang bzhin no/_/bzod pa khyad par du 'gro ba dang /_dge ba la mngon par 'dod pa
[\[149b.4\]]ni las so/_/yid gzhungs pa yongs su smin pa las brtsams te tshigs su bcad pa/_rnam smin dag cing thos sogs dran mi brjed/_/de bzhin legs bshad nyes par smras pa dag_/rab shes blo chen skye bar rung ba nyid/_/shin tu yid gzhungs yongs su smin pa'i mtshan/_/de la
[\[149b.5\]]yid gzhungs [#]pa dang mthun pa'i rnam par smin pa dag ni rgyu'o/_/dran pas thos pa dang bsams [#]pa dang bsgoms pa byas nas ring mo zhig lon pa dang smras [#]nas ring mo zhig lon pa mi brjed pa dang /_legs par bshad pa dang /_nyes par smras pa [#]don rab tu shes pa ni yid gzhungs
[\[149b.6\]]pa yongs su smin pa'i rang bzhin no/_/'jig rten las 'das pa'i shes rab skye bar rung ba nyid ni las so/_/mthu thob pa yongs su smin pa las brtsams te tshigs su bcad pa/_dge ba gnyis kyis khams gnyis brtas [#]pa dang /_/rten ni 'bras bu skye bar rung ba'i mchog_/yid
[\[149b.7\]]la bsam grub 'gro ba'i mchog gyur pa/_/mthu thob yongs su smin pa'i mtshan nyid do/_/de la bsod nams dang ye shes gnyis kyis bsod nams dang ye shes de gnyis kyi sa bon brtas [#]pa ni de yongs su smin pa'i rgyu'o/_/rten rtogs par bya bar rung ba ni/_de yongs su smin
[\[150a\]]
[\[150a.1\]]pa'i rang bzhin no/_/yid la bsam pa phun sum tshogs pa grub pa dang 'gro ba'i mchog tu gyur pa ni las so/_/mi 'phrogs pa yongs su smin pa las brtsams te tshigs su bcad pa/_chos bzangs [#]rigs pas rnam dpyad bsam pa can/_/rtag tu bdud kyis
[\[150a.2\]]bar chad byed pa med/_/khyad par rnyed dang gzhan gyi phyogs sun 'byin/_/mi 'phrogs yongs su smin pa'i mtshan nyid do/_/dam pa'i chos la rigs pas rnam par dpyad pa byas pa'i bsam pa ni de yongs su smin pa'i rgyu'o/_/lam la bdud kyi bar chad bya bar mi nus shing bdud
[\[150a.3\]]kyi bar chad med pa ni rang bzhin no/_/khyad par rtogs pa dang gzhan gyi phyogs sun 'byin pa ni las so/_/spong ba'i yan lag dang ldan pa yongs su smin pa las brtsams te tshigs su bcad pa/_dge ba bsags dang rten kyang brtson par rung /_/dben dang dge ba mchog la mngon par
[\[150a.4\]]dga'/_/rgyal ba'i sras kyi yan lag ldan pa yi/_/yang dag yongs su smin pa'i mtshan nyid do/_/de yongs su smin pa'i rgyu ni dge ba'i rtsa ba bsags pa'o/_/rten brtson 'grus rtsom par bzod pa ni rang bzhin no/_/dben pa dang dge ba'i mchog la mngon par dga' ba ni las so/_/bdag yongs su smin pa rnam pa
[\[150a.5\]]dgu'i cha ba'i bdag nyid las brtsams te tshigs su bcad pa/_de ltar dngos po rnam dgu smin pa'i bdag_/pha rol yongs su smin byed rung dang ldan/_/chos kyi rang bzhin rgyun 'phel bdag nyid can/_/rtag tu 'gro ba'i gnyen mchog gyur pa yin/_/de'i che ba'i bdag nyid ni rnam pa gnyis
[\[150a.6\]]te/_gzhan yongs su smin par bya ba'i ston par gyur pa dang /_rtag tu chos kyi skus 'phel ba'o/_/de nyid kyi phyir 'gro ba'i gnyen gyi mchog tu gyur pa yin no/_/sems can yongs su smin pa rnam par dbye ba las brtsams te tshigs su bcad pa bcu gcig go/_/ji ltar rma dang zas la
[\[150a.7\]]de dag gi/_/gzag dang dpyad [#]du rung ba smin 'dod ltar/_/de bzhin rten 'dir phyogs gnyis zhi ba dang /_/de bzhin dpyad pa nyid du smin pa bstan/_/'dis ni yongs su smin pa'i rang bzhin ston te/_ji ltar rma'i yongs su smin pa brtol ran pa yin pa dang /_kha zas kyis [#]yongs
[\[150b\]]
[\[150b.1\]]su smin pa dpyad [#]du rung ba de bzhin du/_sems can rnams kyi rten rma dang kha zas lta bu la gzags [#]pa lta bu mi mthun pa'i phyogs zhi ba dang dpyad pa lta bu gnyen po'i phyogs dpyad pa dag tu [#]rung ba ni rten yongs su smin pa ste/_phyogs gnyis ni 'dir mi mthun pa'i phyogs dang /_gnyen po'i
[\[150b.2\]]phyogs yin par rig par bya'o/_/tshigs su bcad pa gnyis pa/_lus can bral bar smin byed de bzhin du/_/yongs smin rab smin mthun par smin byed gzhan/_/legs par smin byed rtogs pa smin byed dang /_/rtag smin [#]gong du smin byed bshad par 'dod/_/'dis ni yongs su
[\[150b.3\]]smin pa'i rab tu dbye ba ston te/_nyon mongs pa dang bral bar smin par byed pa ni bral bar smin par byed pa'o/_/thams cad du theg pa gsum gyis smin par byed pa ni yongs su smin par byed pa'o/_/phyi rol pa'i yongs su smin pa las khyad par du 'phags pa'i phyir mchog tu smin
[\[150b.4\]]par byed pa ni/_rab tu smin par byed pa'o/_/gdul bya ji lta ba bzhin du chos ston pa'i phyir/_'tsham par smin par byed pa ni mthun par smin par byed pa'o/_/gus par smin par byed pa ni legs par smin par byed pa'o/_/rtogs pas smin par byed pa ni rtogs pa smin par byed pa'o/_/
[\[150b.5\]]phyin ci ma log pa'i don gyis [#]rtag tu smin par byed pa ni rtag tu smin par byed pa'o/_/yongs su nyams par mi 'gyur ba'i don gyis gong nas gong du rim gyis smin par byed pa ni gong nas gong du smin par byed pa ste/_de ltar na rnam pa brgyad po 'di ni gzhan yongs su smin pa'i rab tu dbye ba
[\[150b.6\]]yin no/_/tshigs su bcad pa gsum pa dang bzhi pa/_ji ltar rgyal sras phan pa'i bsam pas 'dir/_/'gro kun rnam par smin byed gnas pa ltar/_/de bzhin pha dang ma dang gnyen bshes rnams/_/bu dang gnyen po [#]rnams la legs mi gnas/_/ji ltar brtse bdag bde dang
[\[150b.7\]]phan sbyor phyir/_/sems can gzhan la byams 'dod de ltar ni/_/skye bo bdag la byams par mi 'dod na/_/rab sdug skye bo gzhan bstan [#]smos ci dgos/_/'di gnyis cis [#]ci ston zhe na/_byang chub sems dpa' bsam pa ji lta bus [#]sems can rnams yongs su smin par byed pa'i
[\[151a\]]
[\[151a.1\]]bsam pa de ston par byed de/_phan pa dang bde ba la yang dag par sbyor ba'i phyir/_pha ma dang gnyen bshes kyi bsam pa las khyad par du 'phags pa dang /_'jig rten bdag la byams pa las khyad par du 'phags pa'i bsam pa yin no/_/'jig rten bdag la
[\[151a.2\]]byams pa ni bdag nyid phan pa ma yin pa dang /_bde ba ma yin pa la sbyor ro/_/tshigs su bcad pa lhag ma rnams kyis ni sbyor ba gang gis sems can rnams yongs su smin par byed pa de pha rol tu phyin pa sgrub pas yang dag par ston te/_sbyin pa ji lta bus sems can rnams ji ltar
[\[151a.3\]]yongs su smin par byed pa de las brtsams te tshigs su bcad pa/_byang chub sems dpa'i lus dang longs spyod dag_/gzhan la mi sbyin pa ni yong med de/_/phan 'dogs rnam pa gnyis kyis gzhan smin byed/_/mnyam par sbyin pa'i yon tan ngoms mi 'gyur/_/sbyin pa rnam
[\[151a.4\]]pa gsum gyis sems can yongs su smin par byed de/_rang gi lus dang longs spyod thams cad sbyin pa dang /_mi mnyam pa med par sbyin pa dang /_ngoms pa med par sbyin pas so/_/ji ltar yongs su smin par byed ce na/_tshe 'di dang tshe phyi ma la phan 'dogs pas te/_phongs pa med
[\[151a.5\]]par 'dod pa yongs su rdzogs par byed pa'i phyir dang /_des bsdus nas dge ba la 'god pa'i phyir ro/_/tshul khrims ji lta bus sems can rnams ji ltar yongs su smin par byed pa de las brtsams nas tshigs su bcad pa/_bstan pa rang bzhin lhag par 'tshe ba med/_/bdag
[\[151a.6\]]dga' bag yod 'di la gzhan 'god cing /_/phan rnam gnyis 'dogs rnam par smin pa dang /_/rgyu mthun yon tan brgyud pas gzhan smin byed/_/tshul khrims rnam pa lnga ste/_bstan pa'i tshul khrims dang /_rang bzhin gyi tshul khrims dang /_lhag par 'tshe ba med pa'i
[\[151a.7\]]phyir yongs su rdzogs pa'i tshul khrims dang [#]/_dge ba bcu'i las kyi lam yongs su rdzogs pa'i phyir 'tshe ba med pa ni lhag par 'tshe ba med pa ste/_sa gnyis pa las ji skad 'byung ba bzhin no/_/bdag nyid de la dga' ba'i phyir rtogs pa'i tshul khrims dang /_bag yod
[\[151b\]]
[\[151b.1\]]pa'i phyir rtag tu 'khrul pa med pa'i tshul khrims kyis so/_/ji ltar yongs su smin par byed ce na/_tshul khrims la 'god pas tshe 'di dang [#]phyi ma la phan pa rnam pa gnyis byed pas so/_/gzhan la tshe phyi ma la phan 'dogs pa ni rnam par smin pa dang rgyu mthun pa'i yon tan dag brgyud
[\[151b.2\]]pas byed de/_de'i rnam par smin pa dang rgyu mthun pa dag phan tshun mthun pas rgyun mi 'chad pa'i phyir ro/_/bzod pa ji lta bus sems can rnams ji ltar yongs su smin par byed pa de las brtsams nas tshigs su bcad pa/_gzhan gnod byed la phan byed blo ldan pa/_/gnod
[\[151b.3\]]byed drag po dag kyang rab tu bzod/_/thabs rig [#]gnod byed bzod pa de dag gis/_/gnod byed dge ba yang dag len du 'jug_/gzhan gnod pa byed pa la phan pa byed pa'i blo dang ldan pa'i phyir/_/gnod pa byed pa drag po la ji mi snyam pa'i bzod pas yongs su smin par byed de/_phan
[\[151b.4\]]pa byed pa'i blo nyid ni bzod pa'i pha rol tu phyin pa yongs su rdzogs par 'gyur ba dang mthun par 'jug pa las rig par bya'o/_/ji ltar yongs su smin par byed ce na/_gnod pa byed pa la mi mjed pa'i phyir tshe 'di la phan 'dogs pa dang /_thabs shes pa gnod pa byed pa la mi mjed pa de
[\[151b.5\]]dag gis gnod pa byed pa rnams dad par byas nas dge ba yang dag par len du 'jug pa'i phyir tshe phyi ma la phan 'dogs pas so/_/brtson 'grus ji lta bus sems can ji ltar yongs su smin par byed pa de las brtsams te tshigs su bcad pa/_rgyal sras brtson 'grus mchog la
[\[151b.6\]]brten pa ste/_/sems can tshogs rab smin par byed pa na/_/pha rol sems dge gcig gis [#]phyir yang ni/_/bskal pa bye ba stong du'ang skyo mi 'gyur/_/brtson 'grus chen po yun ring por mi skyo bas te/_yun ring por mi [#]skyo ba nyid ni gzhan gyi sems dge ba gcig gi phyir
[\[151b.7\]]yang bskal pa bye ba stong phrag tu mi skyo bas sems can mtha' yas pa yongs su smin par byed pa'i phyir ro/_/de nyid kyi phyir ji ltar yongs su smin par byed ce na/_sems dge ba la yang dag par sbyor bas tshe 'di dang /_tshe phyi ma la phan 'dogs pas so zhes bshad par 'gyur
[\[152a\]]
[\[152a.1\]]ro/_/bsam gtan ji lta bus sems can rnams [#]ji ltar yongs su smin par byed pa de las brtsams te tshigs su bcad pa/_yid kyi dbang ni bla na med thob nas/_/gzhan gyis mchod 'dod thams cad nges bcom ste/_/mchog gi bstan la gzhan dag
[\[152a.2\]]'dun byed cing /_/de dag dge bas yang dag 'phel bar byed/_/bsam gtan gyi dbang bla na med pa thob pa dang /_zang zing med pa gzhan gyis mchod par 'dod pa thams cad nges par bcom pas yongs su smin par byed de/_gzhan sangs rgyas kyi bstan pa la 'dun par
[\[152a.3\]]byed pa dang /_'dun par byas pa la dge ba'i chos spel ba'i sgo nas yongs su smin par byed do/_/shes rab ji lta bus ji ltar yongs su smin par byed pa de las brtsams te tshigs su bcad pa/_de nyid dgongs don tshul las rab nges te/_/sems can the tshom shin tu sel
[\[152a.4\]]bar byed/_/de phyir rgyal ba'i bstan la de gus pas/_/rang gzhan dge ba'i yon tan rnam 'phel byed/_/byang chub sems dpa' de de kho na'i don gyi [#]tshul dang /_dgongs pa'i don gyi tshul la shin tu rnam par nges pa'i shes rab kyis yongs su smin par byed do/_/ji ltar yongs
[\[152a.5\]]su smin par byed ce na/_sems can rnams kyi the tshom rnam par sel ba'i phyir ro/_/de'i phyir de dag bstan pa la gus pas bdag dang gzhan gyi yon tan yang dag par 'phel bar byed pa nyid kyis so/_/mjug [#]bsdu ba'i tshigs su bcad pa/_de ltar byang chub sems
[\[152a.6\]]dpa' snying rje yis[#]/_/'gro kun bde 'gror [#]'gro ba'am dge gsum la/_/rnam pa chung [#]dang mchog dang 'bring dag gis/_/'jig rten yod dang mnyam par 'jug pas 'dul/_/'dis ni sus 'dul ba ste/_byang chub sems dpa' dang /_gang gis 'dul ba ste snying rje dang /_
[\[152a.7\]]gang 'dul ba ste 'gro ba mtha' dag dang /_gang du 'dul ba ste bde 'gror 'gro ba'am/_theg pa gsum dang /_yongs su smin par byed pa'i rnam pa ji lta bu dag dang /_dus ji srid pa de dag yongs su bstan pas yongs su smin pa'i che ba'i bdag nyid mdor bstan to/_/de la rnam pa
[\[152b\]]
[\[152b.1\]]chung ngu ni mos pas spyod pa la gnas pa'i byang chub sems dpa'i'o/_/mchog ni brgyad pa la sogs pa la gnas pa'i'o/_/'bring ni bdun [#]pa la gnas pa'i yin par rig par bya'o/_/'jig rten yod pa ji srid pa de dang mnyam par 'jug pas te/_gtan du zhes bya ba'i tha tshig
[\[152b.2\]]go/_/yongs su smin pa'i skabs rdzogs so//_//thams cad mkhyen pa nyid la tshigs su bcad pa gnyis te/_gsum pa ni de dag nyid kyi bshad par gyur pa'o/_/dka' spyod dpag med brgya phrag dang /_dpag med dge ba bsags pa dang /_dpag tu med pa'i dus dang ni/_/
[\[152b.3\]]dpag med sgrib pa zad pa'i phyir/_/sgrib pa kun gyi dri med pa/_/rnam pa thams cad mkhyen nyid 'thob/_/rin chen snod ni phye ba ltar/_/sangs rgyas nyid ni yang dag bstan/_/ngal brgyas rmad byung dka' spyad dge kun bsags/_/bskal mchog dus ring 'gro ba'i sgrib kun zad/_/
[\[152b.4\]]sar gtogs sgrib pa phra bcom sangs rgyas te/_/de ni mthu che rin chen snod phye bzhin/_/yang dag par 'grub pa dang /_ngo bo nyid dang /_dpe'i sgo nas sangs rgyas nyid bstan to[#]/_/dka' ba spyod pa brgya phrag ji snyed dang /_dge ba'i tshogs ji snyed dang /_dus ji srid dang /_nyon
[\[152b.5\]]mongs pa dang /_shes bya'i sgrib pa ji tsam spangs pas yang dag par 'grub pa 'di ni yang dag par 'grub pa'o/_/sgrib pa thams cad kyi dri ma med pa rnam pa thams cad mkhyen pa nyid 'thob pa ni ngo bo nyid do/_/rin po che'i snod phye [#]ba ni de'i dpe'o/_/sangs rgyas nyid de'i gnyis su med pa'i
[\[152b.6\]]mtshan nyid mthu dang bcas pa la tshigs su bcad pa gnyis te/_gsum pa ni de dag nyid [#]kyi bshad par gyur pa'o/_/chos rnams thams cad sangs rgyas nyid/_/chos ni gang yang yod ma yin/_/de ni chos dkar rang bzhin yang /_/de yis de ni brjod ma yin/_/rin chen chos kyi [#]rgyu
[\[152b.7\]]mtshan phyir/_/de ni rin chen 'byung gnas bzhin/_/dge ba'i lo tog rgyu mtshan phyir/_/de ni sprin dang 'dra bar 'dod/_/de bzhin nyid tha dad pa'i rang bzhin ma yin pa'i phyir dang /_sangs rgyas nyid kyang de rnam par dag pas rab tu phye ba'i phyir chos thams cad kyang sangs rgyas nyid
[\[153a\]]
[\[153a.1\]]yin la chos gang yang kun brtags pa'i chos kyi ngo bo nyid du yod pa ma yin no/_/pha rol tu phyin pa la sogs pa dge ba rnams de'i ngo bor yongs su gyur pa'i phyir sangs rgyas nyid de ni chos dkar po'i rang bzhin yang yin la/_pha rol tu phyin pa la sogs pa pha rol
[\[153a.2\]]tu phyin pa'i ngo bor yongs su ma grub pa'i phyir/_de dag gis de bstan par bya ba yang ma yin te/_'di ni gnyis su med pa'i mtshan nyid yin no/_/rin po che'i 'byung gnas dang /_sprin lta bu nyid ni mthu yin te/_bstan pa'i chos rin po che rnams de las rab tu 'byung ba'i phyir
[\[153a.3\]]dang /_gdul bya'i rgyud kyi zhing la dge ba'i lo tog rnams rab tu bskrun pa'i phyir ro/_/sangs rgyas nyid ni chos kun ldan pa'am yang na chos kun bral ba ste/_/rin chen chos rab che yangs 'byung phyir rin chen chos kyi 'byung gnas bzhin/_/skye dgu rnams la legs bshad mi zad
[\[153a.4\]]chos kyi char chen 'bebs pas na/_/'byung po'i lo tog dkar po shin tu che 'phel rgyu phyir sprin dang 'dra/_/tshigs su bcad pa gsum pa 'dis ni don de nyid ston te[#]/_chos rin po che rab tu che zhing yangs pa 'byung ba'i rgyu mtshan yin pa'i phyir rin po che'i 'byung gnas bzhin no/_/
[\[153a.5\]]skye dgu rnams la legs par bshad pa mi zad pa'i chos kyi char chen po 'bebs pas na [#]zhes bya bar 'dir tshig [#]rnam par sbyar bar rig par bya'o/_/'byung po rnams kyi dkar po'i lo tog shin tu chen po 'phel ba'i rgyu yin pa'i phyir sprin dang 'dra'o/_/sangs rgyas de nyid skyabs bla na med
[\[153a.6\]]pa yin pa la tshigs su bcad pa lnga'o/_/rtag tu nyon mongs tshogs kun dang /_/nyes par spyod pa thams cad dang /_/rga dang 'chi ba dag las kyang /_/sangs rgyas nyid ni yongs su skyob/_/'dis ni mdor na nyon mongs pa dang las dang skye ba'i kun nas nyon mongs pa las yongs su skyob
[\[153a.7\]]pa'i don gyis skyabs nyid yin par ston to/_/'tshe ba dag ni thams cad dang /_/ngan song dang ni thabs min dang /_/'jig tshogs theg pa dman dag las/_/de phyir skyabs kyi dam pa'o/_/gnyis pa 'dis ni 'tshe ba la sogs pa las yongs su skyob pa'i phyir rgya cher bstan to/_/de
[\[153b\]]
[\[153b.1\]]la 'tshe ba thams cad las yongs su skyob [#]pa nyid ni/_sangs rgyas kyi mthus long ba rnams kyis ni mig thob po/_/'on pa rnams kyis ni rna ba thob po/_/sems 'khrugs pa rnams kyis ni rang gi sems thob po/_/nad 'go ba rnams ni zhi bar gyur to/_/zhes bya ba de lta bu la sogs pa
[\[153b.2\]]gang yin pa'o/_/ngan song las yongs su skyob [#]pa nyid ni sangs rgyas kyi 'od kyis [#]der song ba rnams thar par byas pa'i phyir dang /_der mi 'gro ba la 'god pa'i phyir ro/_/thabs ma yin pa las yongs su skyob pa nyid ni mu stegs can gyi lta ba las slong ba'i phyir ro/_/'jig tshogs
[\[153b.3\]]las yongs su skyob [#]pa nyid ni theg pa gnyis kyis yongs su mya [#]ngan las zlo ba'i phyir ro/_/theg pa dman pa las yongs su skyob pa nyid ni ma nges pa'i rigs can rnams theg pa chen po la bgrod [#]pa gcig par byed pa'i phyir ro/_/sangs rgyas nyid de skyabs ni dpe med mchog tu 'dod/_/
[\[153b.4\]]sna tshogs 'jigs 'gyur [#]'jig tshogs kun dang theg pa dang /_/ngan song rnam mang sdug bsngal thabs [#]min song ba rnams/_/skye dang 'chi dang nyon mongs ngan song kun las srung /_/gsum pa 'dis ni gang gis na skyabs de nyid dpe med cing mchog nyid kyis bla na med pa yin pa de don de nyid
[\[153b.5\]]kyis ston to/_/sangs rgyas chos kyis shin tu rdzogs pa'i sku gang yin/_/dam pa'i chos la sems can rab 'dul mkhyen pa gang /_/'gro ba kun la thugs rje [#]pha rol phyin pa gang /_/sangs rgyas nyid de 'dir [#]ni skyabs kyi [#]mchog tu 'dod/_/bzhi pa 'dis ni rgyu gang dag gis
[\[153b.6\]]skyabs de de ltar bla na med pa yin pa de ston te/_rang gi don gyi mthar thug pa'i dbang du byas nas sangs rgyas kyi chos stobs dang mi 'jigs pa la sogs pa shin tu rdzogs pa'i ngo bo nyid kyi phyir ro/_/gzhan gyi don mthar thug pa'i dbang du byas nas dam pa'i chos la sems can 'dul
[\[153b.7\]]ba'i thabs mkhyen pa'i phyir dang /_thugs rjes pha rol tu phyin pa'i phyir ro/_/'jig rten ji srid sems can gyi/_/gnod dang phun sum tshogs pa kun/_/bzlog cing 'byor par bya ba'i phyir/_/sangs rgyas skyabs chen nyid du 'dod/_/tshigs su bcad pa lnga pa 'dis ni dus ji srid
[\[154a\]]
[\[154a.1\]]cig tu [#]sems can ji rnyed [#]cig gi gang gi don du skyabs yin pa de mdor bstan [#]to/_/gang gi don du zhes bya ba ni/_gnod pa thams cad bzlog pa dang /_phun sum tshogs pa thams cad 'byor par bya ba'i phyir ro/_/gnas yongs su gyur pa la tshigs su bcad pa drug pa [#]ste/_
[\[154a.2\]]gang la nyon mongs shes bya'i sgrib pa'i sa bon dus ring rtag ldan pa/_/spong ba shin tu rgya che rnam pa kun gyis rab tu bcom gyur zhing /_/gnas gyur chos dkar yon tan mchog rab ldan pa thob pa sangs rgyas nyid/_/de ni mi rtog rab dag shin tu yul chen [#]ye shes lam gyis 'thob/_/'dis
[\[154a.3\]]ni mi mthun pa'i phyogs kyi sa bon dang bral ba dang /_gnyen po phun sum tshogs pa dang ldan pas gnas yongs su gyur pa dang /_lam rnam pa gnyis thob pas de ji ltar 'thob pa yang bstan te/_'jig rten las 'das pa'i ye shes shin tu rnam par dag pa'i lam thob [#]pa dang /_de'i rdzas [#]la
[\[154a.4\]]thob pa shes bya mtha' yas pa'i yul can gyi [#]ye shes kyi lam 'thob pas so/_/dus ring zhes bya ba ni thog ma med pa'i dus nas so/_/spong ba shin tu rgya che [#]rnam pa kun gyis zhes bya ba ni sa'i rnam pa dag gis so/_/de bzhin gshegs pa de ni der bzhugs nas/_/ri dbang mtho steng bzhugs
[\[154a.5\]]bzhin 'gro la gzigs/_/zhi bar mngon dga'i 'gro la'ang thugs rje na/_/srid la mngon dga'i skye bo gzhan ci smos/_/gnyis pa 'dis ni gnas yongs su gyur pa de gzhan las khyad par du ston te/_de la gnas pa ni ri'i dbang po mthon po la bzhugs pa bzhin du 'jig rten ches shin tu dman
[\[154a.6\]]pa la gzigs so/_/gzigs nas kyang nyan thos dang rang sangs rgyas rnams la'ang thugs rje na/_de dag las gzhan pa la lta smos kyang ci dgos/_gnas la 'jug dang rab 'jug mi 'jug dang /_/ldog dang kun 'jug gnyis dang gnyis min dang /_/mnyam dang khyad 'phags kun 'gro
[\[154a.7\]]bdag nyid ni/_/de bzhin gshegs pa rnams kyi yongs gyur 'dod/_/gsum pa 'dis ni de'i phan yon [#]gyi dbye ba ston te/_gnas la zhes bya ba ni gnas yongs su gyur pa gang yin pa de yang dag par ston to/_/de bzhin gshegs pa rnams kyi yongs su gyur pa de ni gzhan gyi don du
[\[154b\]]
[\[154b.1\]]'jug pas na [#]'jug pa'o/_/chos thams cad las khyad zhugs pa'i phyir mchog tu 'jug pa ni rab tu 'jug pa'o/_/kun nas nyon mongs pa'i rgyu la mi 'jug pas mi 'jug pa'o/_/kun nas nyon mongs pa las ldog pas zlog pa'o/_/gtan du ba yin pa'i phyir kun tu 'jug pa ni [#]kun tu 'jug
[\[154b.2\]]pa'o/_/mngon par rdzogs par byang chub pa dang /_yongs su mya ngan las 'da' ba ston par 'jug pas gnyis su 'jug pa'o/_/'khor ba dang mya ngan las 'das pa la mi gnas pa'i phyir 'dus byas dang 'dus ma byas nyid gnyis su mi 'jug pa ni gnyis ma yin par 'jug pa'o/_/nyan thos
[\[154b.3\]]dang rang sangs rgyas dag dang rnam par grol ba 'dra ba nyid kyis mnyam du 'jug pa'o/_/stobs dang mi 'jigs [#]pa la sogs pa sangs rgyas kyi chos rnams kyis mi mnyam pa'i phyir khyad par du 'phags par 'jug pa'o/_/theg pa thams cad ston par 'gro ba'i phyir kun tu 'gro ba'i
[\[154b.4\]]'jug pa'o/_/ji ltar nam mkha' rtag tu kun song 'dod/_/de bzhin de yang rtag tu kun song 'dod/_/ji ltar nam mkha' gzugs gyur kun tu song /_/de bzhin de yang sems can tshogs kun song /_/bzhi pa 'dis ni bstan pa dang bshad pa phyed snga ma dang phyed phyi ma dag gis de'i
[\[154b.5\]]rang bzhin gyis sangs rgyas kyi thams cad du song ba nyid nam mkha' dang chos mthun par ston to/_/sangs rgyas kyi sems can gyi [#]tshogs kun tu song ba nyid ni sems can thams cad bdag nyid du zhal gyis bzhes pa yongs su grub pa las rig [#]par bya'o/_/ji ltar chu yi snod chag na/_/
[\[154b.6\]]zla ba'i gzugs brnyan mi snang ba/_/de bzhin sems can ngan pa la/_/sangs rgyas gzugs kyang mi snang ngo /_/lnga pa 'dis ni thams cad du song ba yin yang snod du ma gyur pa'i sems can rnams la sangs rgyas kyi sku mi snang ba dpes sgrub par byed do/_/ji ltar me ni gzhan du
[\[154b.7\]]'bar/_/gzhan du zhi bar 'gyur ba ltar/_/de bzhin sangs rgyas rnams la yang /_/snang dang mi snang shes par bya/_/drug pa 'dis ni sangs rgyas kyis gdul ba dag yod na sangs rgyas 'byung bas de snang la[#]/_btul nas yongs su mya ngan las 'da' bas de mi snang ba me 'bar ba dang
[\[155a\]]
[\[155a.1\]]zhi ba dang chos mthun pas sgrub par byed do/_/sangs rgyas kyi mdzad pa lhun gyis grub pa rgyun mi 'chad pa la [#]tshigs su bcad pa bzhi ste/_ji ltar rnga dag ma brdungs par/_/sgra ni kun tu 'byung ba ltar/_/de bzhin rgyal ba gzo med par/_/bshad pa dag ni kun tu
[\[155a.2\]]'byung /_/ji ltar nor bu 'bad med par/_/rang gi 'od ni ston pa ltar/_/sangs rgyas rnams kyang gzo med par/_/de bzhin mdzad pa nges par ston/_/tshigs su bcad pa 'di gnyis kyis ni rnga ma brdungs pa'i sgra dang /_nor bu'i 'od dang chos mthun [#]par sangs rgyas kyi mdzad pa lhun
[\[155a.3\]]gyis grub par sgrub po/_/ji ltar mkha' la 'jig rten gyi/_/bya ba rgyun mi 'chad par snang /_/de bzhin zag med dbyings na yang /_/rgyal ba'i mdzad pa rgyun mi 'chad/_/ji ltar mkha' la rtag tu ni/_/bya ba nyams zhing 'byung ba ltar/_/de bzhin zag med dbyings na yang /_/sangs rgyas
[\[155a.4\]]phrin [#]las skye zhing 'bri/_/'di gnyis kyis ni sangs rgyas kyi mdzad pa rgyun mi 'chad pa nyid ston te/_sangs rgyas kyi mdzad pa ni rgyun mi 'chad pa'i phyir nam mkha' 'chad pa med pa la 'jig rten gyi bya ba gzhan dang gzhan 'byung ba dang 'jig pa de dang 'dra'o/_/zag pa med pa'i dbyings zab pa
[\[155a.5\]]la tshigs su bcad pa bcu drug go/_/snga ma phyi mar [#]khyad med kyang /_/sgrib pa kun gyi dri med pa/_/de bzhin nyid ni sangs rgyas 'dod/_/dag pa ma yin ma dag min/_/snga ma dang phyi mar khyad par [#]med pa'i phyir dag pa yang ma yin la/_phyis sgrib pa thams cad kyi dri ma med pa'i phyir ma dag pa
[\[155a.6\]]yang ma yin te/_dri ma dang bral bas so/_/stong pa nyid ni rnam dag na/_/bdag med mchog gi bdag thob pas/_/sangs rgyas dag pa'i bdag thob phyir/_/bdag nyid chen po'i bdag tu gyur/_/zag pa [#]med pa'i dbyings de la sangs rgyas rnams kyi bdag nyid kyi mchog ston te/[ #]ci'i
[\[155a.7\]]phyir zhe na/_bdag med pa mchog gi bdag nyid kyi phyir ro/_/bdag med pa mchog ni de bzhin nyid rnam par dag pa'o/_/de yang ngo bo nyid kyi don gyis sangs rgyas rnams kyi bdag yin no/_/de rnam par dag na sangs rgyas rnams kyis bdag med pa mchog gi bdag nyid dag pa 'thob
[\[155b\]]
[\[155b.1\]]po/_/de bas na sangs rgyas rnams kyi [#]dag pa'i bdag thob pa'i phyir bdag nyid chen po'i bdag tu gyur pa yin te/_dgongs pa 'di [#]ni zag pa med pa'i dbyings la [#]sangs rgyas rnams kyi bdag gi mchog rnam par 'jog go/_/de phyir sangs rgyas yod min zhing /_/med par yang ni mi brjod do/_/
[\[155b.2\]]de ltas sangs rgyas de skad 'dri/_/lung ma bstan pa'i tshul du 'dod/_/rgyu de nyid kyi phyir sangs rgyas ni yod pa zhes kyang mi brjod de/_de bzhin nyid ni gang zag dang chos med pa'i mtshan nyid yin pa'i phyir ro/_/sangs rgyas nyid ni de'i bdag nyid yin pa'i phyir med pa zhes kyang mi brjod do/_/
[\[155b.3\]]de bzhin nyid kyi mtshan nyid du yod pa'i phyir ro/_/de bas na sangs rgyas la de bzhin gshegs pa nongs phan chad yod dam med ces bya ba la sogs pa yod pa dang med pa 'dri ba la lung ma bstan pa'i tshul du 'dod do/_/ji ltar lcags la tsha ba dang /_/mig la rab rib zhi ba ltar/_/sangs
[\[155b.4\]]rgyas sems dang ye shes la/_/yod dang med par mi brjod do/_/ji ltar lcags la tsha ba zhi ba dang /_mig la rab rib zhi ba ni gdung ba dang rab rib med pa'i mtshan nyid yin pa'i phyir yod pa'ang ma yin la/_zhi ba'i mtshan nyid du yod pa'i phyir med pa'ang ma yin pa de bzhin du/_sangs
[\[155b.5\]]rgyas rnams kyi sems dang ye shes la gdung [#]ba dang rab rib lta bu 'dod chags dang ma rig pa dag zhi ba ni yod par mi brjod de/_sems dang shes rab rnam par grol ba dag ni des rab tu phye ba'i phyir ro/_/med pa yang ma yin te/_rnam par grol ba'i mtshan nyid de lta bur yod pa'i phyir ro/_/
[\[155b.6\]]zag med dbyings na sangs rgyas rnams/_/mkha' ltar lus ni med phyir dang /_/sngon gyi lus rjes 'brang ba'i phyir/_/gcig min mang po nyid ma yin/_zag pa med pa'i dbyings na sangs rgyas rnams sngon gyi lus kyi rjes su 'brang [#]bas ni gcig pa nyid kyang ma yin la[#]/_nam mkha' ltar
[\[155b.7\]]lus med pas na mang po nyid kyang ma yin no/_/stobs sogs sangs rgyas chos rnams la/_/byang chub rin chen 'byung gnas 'dra/_/'gro ba'i dge ba'i lo tog la/_/sprin chen dang yang 'dra bar 'dod/_/bsod nams ye shes rab rdzogs phyir/_/zla ba nya ba lta bur 'dod/_/ye shes
[\[156a\]]
[\[156a.1\]]snang ba byed pa'i phyir/_/nyi ma chen po 'dra bar 'dod/_/rin po che'i 'byung gnas dang /_sprin lta bu nyid dang /_zla ba nya ba nyid [#]dang /_nyi ma chen po lta bu'i tshigs su bcad pa 'di gnyis kyi don ni go bar zad do/_/ji ltar nyi ma'i dkyil 'khor gyi/_/'od zer dpag
[\[156a.2\]]tu med 'dres shing /_/rtag tu bya ba gcig la 'jug_/'jig rten la yang snang bar byed/_/de bzhin zag med dbyings na yang /_/sangs rgyas dpag tu med 'dres shing /_/mdzad pa gcig ni mdzad pa la/_/ye shes snang ba mdzad par 'dod/_/gcig gis ni 'od zer 'dres par bya
[\[156a.3\]]ba gcig pa nyid kyi dpes phrin las 'dra ba nyid [#]ston te/_'od zer rnams kyi bya ba gcig nyid ni smin pa dang skems pa la sogs par bya ba mthun pa nyid las rig par bya'o/_/gnyis pas ni zag pa med pa'i dbyings na sprul pa la sogs pa'i mdzad pa gcig pa nyid ston to/_/dper na nyi ma'i
[\[156a.4\]]'od zer gcig byung na 'od zer kun 'byung [#]ba/_de bzhin sangs rgyas rnams kyi yang /_/ye shes 'byung bar shes par bya/_/dus gcig tu 'od zer thams cad 'byung ba ltar sangs rgyas thams cad kyi ye shes dus gcig tu 'jug par ston to/_/ji ltar nyi ma'i 'od zer dag_/_
[\[156a.5\]]'jug la bdag gir bya ba med/_/de bzhin sangs rgyas ye shes kyang /_/'jug la bdag gir mdzad mi mnga'/_/nyi ma'i 'od zer gcig btang bas/_/'gro 'di snang bar byed pa ltar/_/de bzhin shes bya thams cad la/_/sangs rgyas ye shes cig car snang /_/bdag gir bya
[\[156a.6\]]ba med pa dang /_/shes bya cig car [#]snang bar byed pa la go rims bzhin du tshigs su bcad pa gnyis te/_don brda phrad par zad do/_/ji ltar nyi ma'i 'od zer rnams/_/sprin la sogs pas bsgribs [#]par 'dod/_/de bzhin sangs rgyas ye shes rnams/_/sems can gyi [#]ni
[\[156a.7\]]nyes pas bsgribs/_/ji ltar 'od zer rnams rab tu snang bar bya ba la sprin la sogs pas bsgribs pa de bzhin du/_sangs rgyas kyi ye shes kyang sems can rnams snyigs ma lnga shas che ba'i nyes pas snod du ma gyur pa nyid kyis bsgribs so/_/ji ltar mdud pa'i dbang gis na/_/
[\[156b\]]
[\[156b.1\]]gos la tshon bkra mi bkra ba/_/de bzhin 'phen pa'i dbang gis na/_/grol ba'i ye shes bkra mi bkra/_/ji ltar mdud pa'i khyad par gyis gos la kha cig tu ni tshon khra bo nyid du 'gyur la/_kha cig tu ni khra bo nyid du mi 'gyur ba de bzhin du sngon gyi smon lam gyi spyod pa'i stobs bskyed pa'i khyad
[\[156b.2\]]par las sangs rgyas rnams kyi rnam par grol ba'i ye shes ni bkra ba nyid du 'gyur la/_nyan thos dang rang sangs rgyas rnams kyi rnam par grol ba'i ye shes ni khra bo nyid du mi 'gyur ro/_/dri med dbyings la sangs rgyas kyi/_/mtshan nyid dang ni gnas pa dang /_/phrin las zab pa
[\[156b.3\]]'di bshad pa/_/mkha' la tshon gyis [#]ri mo 'dri/_/dri med pa'i dbyings la sangs rgyas rnams kyi zab pa rnam pa 'di gsum bshad do/_/tshigs su bcad pa bzhis ni mtshan nyid zab pa'o/_/lnga pas ni gnas pa zab [#]ste/_gcig pa nyid dang tha dad pa nyid du mi gnas pa'i phyir ro/_/lhag
[\[156b.4\]]ma rnams kyis ni phrin las zab pa'o/_/mtshan nyid zab pa de yang rnam par dag pa'i mtshan nyid dang /_bdag mchog gi mtshan nyid dang /_lung ma bstan pa'i dngos po'i mtshan nyid dang /_rnam par grol ba'i mtshan nyid las brtsams te bshad do/_/phrin las zab pa ni byang chub kyi phyogs
[\[156b.5\]]la sogs pa rin po che'i gnas nyid kyi phrin las dang /_sems can yongs su smin par mdzad pa'i phrin las dang /_mthar thug par gshegs pa'i phrin las dang /_chos ston pa'i phrin las dang /_sprul pa la sogs pa mdzad pa'i phrin las dang /_ye shes [#]'jug pa'i phrin las dang /_rnam par mi rtog pa'i phrin
[\[156b.6\]]las dang /_ye shes rnam pa sna tshogs pa'i phrin las dang /_ye shes mi 'jug pa'i phrin las dang /_rnam par grol bar 'dra ba las ye shes khyad par du 'phags pa'i phrin las las brtsams te bshad do/_/zag pa med pa'i dbyings de spros pa med pa'i phyir nam mkha' dang 'dra ba la zab mo'i rab tu
[\[156b.7\]]dbye ba ston pa de ni dper na [#]nam mkha' la tshon gyis 'dri ba dang 'dra bar rig par bya'o/_/de bzhin nyid ni thams cad la/_/khyad par med kyang dag gyur pa/_/de bzhin gshegs nyid de yi phyir/_/'gro kun de yi snying po can/_/de bzhin nyid ni thams cad la khyad par med la/_de bzhin
[\[157a\]]
[\[157a.1\]]gshegs pa yang de rnam par dag pa'i ngo bo nyid yin te/_de'i phyir sems can thams cad ni de bzhin gshegs pa'i snying po can zhes bya ba 'byor pa rnam par dbye ba la tshigs su bcad pa bcu gcig go/_/nyan thos rnams kyi 'byor pas ni/_/'jig rten pa yi zil gyis gnon/_/
[\[157a.2\]]rang sangs rgyas kyi sa pa yis/_/nyan thos kyi yang zil gyis gnon/_/de yis byang chub sems dpa' yi/_/'byor pa'i char yang mi phod do/_/de yis de bzhin gshegs pa yi/_/'byor pa'i char yang mi phod do/_/'di gnyis kyis ni mthu phul du byung ba'i khyad par gyis sangs rgyas
[\[157a.3\]]rnams kyi 'byor pa nyid ston to/_/sangs rgyas rnams kyi 'byor pa ni/_/gang gi gang du ji ltar dang /_/ji tsam dus gang 'jug pa ni/_/bsam yas dpag tu med par 'dod/_/gsum pa 'dis ni rnam pa'i rab tu dbye ba dang /_zab pa'i khyad par dag gis ston to/_/ji ltar bsam gyis
[\[157a.4\]]mi khyab pa yin/_ji ltar tshad med pa yin zhe na/_smras pa/_de gang zag gang gi don dang /_'jig rten gyi [#]khams gang du dang /_ji ltar te ci 'dra ba dag gis dang /_mang nyung ci tsam pa dang /_dus gang gis [#]'jug pa yin no/_/tshigs su bcad pa lhag ma rnams kyis ni gzhan du gyur pa'i
[\[157a.5\]]khyad par gyis 'byor pa'i [#]dbye ba ston to/_/dbang po lnga rnams gzhan gyur na/_/don kun 'jug dang thams cad kyi/_/yon tan brgya phrag bcu gnyis 'byung /_/'byor pa dam pa 'thob par 'gyur/_/dbang po lnga gzhan du gyur na/_/dbang po lnga po thams cad don lnga po thams cad la 'jug
[\[157a.6\]]pa'i 'byor pa dam pa dang /_de la yang so sor yon tan brgya phrag bcu gnyis 'byung ba la 'byor pa dam pa rnams la [#]gnyis 'thob bo/_/yid ni gzhan du gyur pa na/_/'byor dang mthun spyod mi rtog pa'i/_/ye shes shin tu dri med la/_/'byor pa dam pa 'thob par 'gyur/_/yid gzhan
[\[157a.7\]]du gyur na 'byor pa dang mthun par spyod pa rnam par mi rtog pa'i ye shes shin tu rnam par dag pa la 'byor pa'i mchog rnyed par 'gyur [#]te/_de dang lhan cig 'byor pa'i ye shes thams cad 'jug go/_/don bcas 'dzin pa gzhan gyur na/_/ji ltar 'dod bzhin longs spyod dag_/bstan phyir zhing
[\[157b\]]
[\[157b.1\]]ni dag pa la/_/'byor pa dam pa 'thob par 'gyur/_/don gzhan du gyur pa dang /_'dzin pa gzhan du gyur pa na zhing rnam par dag pa la 'byor pa'i mchog 'thob par 'gyur te/_des ji ltar 'dod pa bzhin du longs spyod kun tu ston par byed do/_/rnam rtog gzhan du gyur na ni/_/dus rnams
[\[157b.2\]]rtag tu ye shes dang /_/las rnams kun la thogs med la/_/'byor pa dam pa 'thob par 'gyur/_/rnam par rtog [#]pa gzhan du gyur na ye shes dang phrin las thams cad la dus thams cad du thogs pa med pa la 'byor pa'i mchog 'thob par 'gyur ro/_/rten ni gzhan du gyur pa na/_/sangs
[\[157b.3\]]rgyas dri med gnas la ni/_/mi gnas mya ngan 'das pa yi/_/'byor pa'i [#]dam pa 'thob par 'gyur/_/rten gzhan du gyur na sangs rgyas rnams kyi zag pa med pa'i dbyings su mi gnas pa'i mya ngan las 'das pa la 'byor pa dam pa 'thob par 'gyur ro/_/'khrig pa gzhan du gyur na ni/_/
[\[157b.4\]]sangs rgyas bde bar gnas pa dang /_/mo mthong nyon mongs med pa la/_/'byor pa dam pa 'thob par 'gyur/_/'khrig pa [#]gzhan du gyur na sangs rgyas kyi bde bar gnas pa dang /_bud med mthong na nyon mongs pa med pa dang gnyis la 'byor pa dam pa 'thob par 'gyur ro/_/nam mkha'i 'du shes
[\[157b.5\]]gzhan gyur na/_/bsams [#]pa'i don ni 'byor pa dang /_/'gro gzugs rnam par 'byed pa la/_/'byor pa dam pa 'thob par 'gyur/_/nam mkha'i 'du shes rnam par gyur na gnyis kho na la ste/_gang gis na nam mkha'i mdzod du 'gyur ba bsams [#]pa'i don 'byor pa dang /_ji ltar 'dod
[\[157b.6\]]pa bzhin du 'gro ba'i phyir dang /_nam mkhar byed pa'i phyir 'gro ba dang /_gzugs rnam par 'byed pa la 'byor pa'i mchog 'thob par 'gyur ro/_/de ltar sangs rgyas dri med pa'i/_/gnas na gzhan gyur dpag med pas/_/bsam yas bya ba sgrub pa yi[#]/_/'byor pa dpag tu med par
[\[157b.7\]]'dod/_/de ltar sgo 'dis na sangs rgyas rnams kyi zag pa med pa'i dbyings ni gzhan du gyur pa yang dpag tu med la/_de la yang phrin las bsam gyis mi khyab pa sgrub pa'i 'byor pa dpag tu med par rig par bya'o/_/sangs rgyas de nyid kyis sems can yongs su smin par mdzad pa'i rgyu
[\[158a\]]
[\[158a.1\]]la tshigs su bcad pa bdun no/_/'di na 'jig rten phyogs phyogs rgyal ba'i legs bshad pas/_/dge ba 'phel ba'i 'jig rten rnam dag mchog tu 'gro/_/dge ba ma bsags dge ba 'phel bar mchog tu 'gro/_/de ltar ma smin smin pa rtag 'gro [#]ma lus min/_/'dis
[\[158a.2\]]ni yongs su smin par mdzad pa ci 'dra ba'i rgyur gyur pa [#]de ston te/_dge ba'i rtsa ba bsags pa rnams ni rnam par grol ba mchog tu'o/_/dge ba'i rtsa ba ma bsags pa rnams ni dge ba'i rtsa ba bsags par ro/_/ma smin pa ni dge ba'i rtsa ba 'phel ba'i mchog tu 'gro bas smin par 'gro'o/_/
[\[158a.3\]]smin pa ni shin tu rnam par dag pa'i mchog tu 'gro'o/_/de ltar dus rtag tu [#]'gro yang 'jig rten mtha' yas pa'i phyir ma lus par yang mi 'gyur ro/_/de ltar 'jig rten phyogs phyogs brtan [#]rnams rtag par dus kun du/_/byang chub chen po thob [#]dka' yon tan mchog ldan rmad byung can/_/rtag
[\[158a.4\]]brtan [#]skyabs med rnams kyi skyabs gang yin pa thob pa de/_/ya mtshan che la tshul bzang spyad phyir ya mtshan che ba'ang med/_/'dis ni byang chub sems dpa' yongs su smin pa rnams kyi yongs su smin pa la [#]ya mtshan che ba dang /_ya mtshan che ba med pa'i mtshan nyid bstan to/_/
[\[158a.5\]]rtag par dus kun tu zhes bya ba ni/_/rtag tu dang rgyun mi 'chad par ro/_/tshul bzang spyad pa ni de dang mthun pa'i las spyad pa'o/_/de ni cig car la lar sgo mang brgya nas chos kyi 'khor lo dang /_/la lar skye ba mi snang la lar skye bo'i spyod pa sna
[\[158a.6\]]tshogs dang /_/la lar byang chub thams cad la lar de ni mya ngan 'das ston kyang /_/de ni gnas de las kyang rnam par g.yo mi mnga' la thams cad mdzad/_/gsum pa 'dis ni cig car sgo mang po nas yongs su smin par mdzad pa'i thabs la sbyor ba'i rgyu ston te/_ji ltar gang la gnas te
[\[158a.7\]]sems can rnams 'dul ba'o/_/skye bo'i spyod pa sna tshogs ni skyes pa'i rabs kyi khyad par gyis so/_/gnas de [#]las kyang mi g.yo ba zhes bya ba ni zag pa med pa'i dbyings las so/_/sangs rgyas rnams ni 'di snyam lus can 'di ni bdag gis smin byas she'am/_'di ni rab tu smin
[\[158b\]]
[\[158b.1\]]bya gzhan yang da [#]ltar smin par byed snyam du/_/'du mdzad mi mnga' bar yang phyogs phyogs kun tu rtag par sgo gsum nas/_/dge ba'i chos rnams kyis ni [#]skye bo rab tu smin par 'gyur ba nyid/_/bzhi pa 'dis ni da yongs su smin par sbyar [#]ba'i rgyu mngon par 'du mdzad pa mi mnga' bar ston te/_
[\[158b.2\]]sgo gsum nas zhes bya ba ni theg pa gsum gyis so/_/ji ltar nyi ma 'bad med phyogs phyogs kun tu 'od zer dag_/rab 'byam [#]gsal ba mang pos lo tog rnam smin byed pa ltar/_/de bzhin chos ldan nyi ma 'ang rab zhi byed pa chos kyi 'od/_/rab 'byam [#]dag gis phyogs phyogs kun tu
[\[158b.3\]]sems can rnam smin mdzad/_/lnga pa 'dis ni mngon par 'du mdzad pa mi mnga' bar yongs su smin par mdzad pa'i dpe ston to/_/ji ltar mar me gcig las mar me'i tshogs rab mang /_/dpag med grangs med 'byung yang de la zad pa med/_/de bzhin smin pa gcig las smin pa'i tshogs rab
[\[158b.4\]]mang /_/grangs med dpag med 'byung yang de la zad pa med/_/drug pa 'dis ni gcig nas gcig tu yongs su smin par mdzad pa bstan to/_/ji ltar rgya mtsho chen po 'di na chu yis ngoms par mi 'gyur zhing /_/chu chen mang po rab tu 'bab pas 'phel bar yang ni mi 'gyur ba/_/de
[\[158b.5\]]bzhin sangs rgyas khams kyang dag pa 'jug pa rtag rgyun mi 'chad pas/_/ngoms pa mi mnga' 'phel bar mi 'gyur de 'dir rmad du byung ba'i mchog_/bdun pa 'dis ni yongs su smin pa rnams kyi rnam par grol ba [#]'jug pa la rgya mtsho dper brjod pas chos kyi dbyings la go skabs yod pa'i
[\[158b.6\]]phyir ngoms pa yang mi mnga' la/_lhag pa med pa'i phyir 'phel ba yang mi mnga' bar ston to/_/chos kyi dbyings rnam par dag pa la tshigs su bcad pa bzhi'o/_/chos rnams kun gyi de bzhin nyid/_/sgrib gnyis dag pa'i mtshan nyid de/_/dngos po shes [#]pa de la dmigs/_/dngang
[\[158b.7\]]zad mi shes mtshan nyid do/_/tshigs su bcad pa 'di ni ngo bo nyid kyi don las brtsams pa yin te/_chos thams cad kyi de bzhin nyid nyon mongs pa dang /_/shes bya'i sgrib pa gnyis rnam par dag pa'i mtshan nyid dang /_dngos po dang [#]de la dmigs pa shes pa dag la dbang zad mi shes pa'i
[\[159a\]]
[\[159a.1\]]mtshan nyid do/_/de bzhin nyid shes thams cad nas/_/bsgoms [#]pa las ni yang dag 'byung /_/sems can kun la rnam kun du/_/gnyis bskyed mi zad 'bras bu can/_/gnyis pa 'di ni rgyu'i don dang 'bras bu'i don las brtsams pa yin te/_thams cad nas de
[\[159a.2\]]bzhin nyid shes pa bsgoms pa ni chos kyi dbyings rnam par dag pa'i rgyu'o/_/thams cad nas zhes bya ba ni chos kyi rnam grangs kyi sgo thams cad nas so/_/sems can thams cad la rnam pa thams cad du phan pa dang bde ba gnyis bskyed [#]pa mi zad pa nyid ni 'bras bu'o/_/sku dang gsung dang thugs
[\[159a.3\]]sprul pa'i/_/sbyor ba'i thabs kyi las can te/_/ting nge 'dzin dang gzungs sgo dang /_/dpag tu med pa gnyis dang ldan/_/gsum pa 'di ni phrin las kyi don dang ldan pa'i [#]don las brtsams pa yin te/_sku la sogs pa rnam pa [#]gsum sprul pa ni phrin las so/_/ting nge 'dzin dang /_gzungs kyi sgo
[\[159a.4\]]dag dang /_bsod nams dang [#]ye shes kyi tshogs dpag tu med pa gnyis dang ldan pa ni ldan pa'o/_/rang bzhin chos rdzogs longs spyod dang /_/sprul pa dag gis tha dad 'jug_/'di ni sangs rgyas rnam dag gi_/chos dbyings rnam par dag par bshad/_/bzhi pa 'di ni 'jug pa'i don las
[\[159a.5\]]brtsams pa yin te/_rang bzhin dang /_longs spyod rdzogs pa dang /_sprul pa'i sku 'jug pas tha dad du 'jug pa can yin no/_/sangs rgyas kyi sku rab tu dbye ba la tshigs su bcad pa bdun no/_/sangs rgyas rnams kyi sku dbye ba/_/rang bzhin longs spyod rdzogs pa dang /_/gzhan ni
[\[159a.6\]]sprul pa'i sku yin te/_/dang po gnyis pa'i rten yin no/_/sangs rgyas rnams kyi sku ni rnam pa gsum ste/_rang bzhin pa ni chos kyi sku gnas yongs su gyur pa'i mtshan nyid do/_/longs spyod rdzogs pa ni gang gis 'khor gyi dkyil 'khor dag tu chos la longs spyod rdzogs par mdzad pa'o/_/
[\[159a.7\]]sprul pa ni gang gis sems can gyi don mdzad pa'o/_/longs spyod rdzogs pa khams kun du/_/'khor yongs sdud dang zhing dang mtshan/_/sku dang chos rdzogs longs spyod dang /_/mdzad pa dag gis tha dad do/_/de la longs spyod rdzogs pa ni 'jig rten gyi khams thams cad na 'khor gyi dkyil
[\[159b\]]
[\[159b.1\]]'khor dang /_sangs rgyas kyi zhing dang /_mtshan dang /_sku dang /_chos la longs spyod rdzogs pa dang /_mdzad pa dag gis tha dad pa yin no/_/rang bzhin sku ni mnyam pa dang /_/phra zhing de dang 'brel pa dang /_/dgyes dgur longs spyod ldan [#]pa la/_/longs spyod rdzogs 'byor rgyur 'dod do/_/
[\[159b.2\]]sangs rgyas thams cad kyi rang bzhin gyi sku ni khyad par med pa nyid kyis mnyam pa dang /_shes par dka' ba nyid kyis phra ba dang /_longs spyod rdzogs pa'i sku de dang 'brel pa dang /_ji ltar dgyes par longs spyod bstan par bya ba la longs spyod rdzogs pa pa 'byor pa'i rgyu yin no/_/
[\[159b.3\]]sangs rgyas sprul pa dpag med pa/_/sprul pa'i skur ni 'dod pa ste/_/don gnyis phun sum tshogs pa ni/_/rnam pa thams cad gnyis la gnas/_/sangs rgyas rnams kyi sprul pa'i sku ni sangs rgyas kyi sprul pa'i bye brag dpag tu med pa'o/_/longs spyod rdzogs pa ni rang gi don phun sum
[\[159b.4\]]tshogs pa'i mtshan nyid do/_/sprul pa ni gzhan gyi don phun sum tshogs pa'i mtshan nyid do/_/don gnyis phun sum tshogs pa de yang rang bzhin gyi [#]sku dang /_longs spyod rdzogs pa'i sku dang /_gnyis la go rims bzhin du gnas so/_/bzo [#]dang skye dang byang chub che/_/mya ngan 'das pa rtag
[\[159b.5\]]ston pas/_/sangs rgyas sprul pa'i sku 'di ni/_/rnam par grol ba'i thabs chen no/_/sprul pa'i sku de ni rtag tu gdul [#]ba'i don du pi wang len pa la sogs pa bzo [#]dang /_skye ba dang /_mngon par rdzogs par byang chub pa dang /_mya ngan las 'das pa ston pa dag gis rnam par grol ba'i
[\[159b.6\]]thabs chen po yin pa'i phyir/_/gzhan gyi don phun sum tshogs pa'i mtshan nyid du rig par bya'o/_/sku gsum dag gis sangs rgyas kyi/_/sku bsdus par ni shes bya ste/_/sku gsum dag gis rang gzhan gyi[#]/_/don 'di rten dang bcas par bstan/_/sku gsum dag gis sangs rgyas
[\[159b.7\]]rnams kyi sku thams cad bsdus par rig par bya ba la/_sku gsum po de dag gis kyang rang dang gzhan gyi don rten dang bcas par bsten [#]te/_gnyis po ni rang dang gzhan gyi don gyis rab tu phye ba'i phyir dang /_de gnyis kyang de la brten [#]pa'i phyir te/_ji skad sngar bshad pa bzhin no/_/de dag
[\[160a\]]
[\[160a.1\]]rten dang dgongs pa dang /_/phrin las kyis ni mnyam pa nyid/_/rang bzhin dang ni rgyun mi 'chad/_/rgyun gyis de dag rtag pa nyid/_/sangs rgyas thams cad kyi sku gsum po de dag ni go rims bzhin du rnam pa gsum gyis khyad par med de/_rten gyis ni chos kyi dbyings tha mi
[\[160a.2\]]dad pa'i phyir ro/_/dgongs pas ni sangs rgyas kyi dgongs pa tha dad pa med pa'i phyir ro/_/phrin las kyis ni phrin las [#]thun mong ba'i phyir ro/_/sku gsum po de dag la go rims bzhin du gang gis na de bzhin gshegs pa rnams sku rtag pa'o zhes brjod pa rtag pa nyid rnam pa gsum du rig par bya
[\[160a.3\]]ste/_ngo bo nyid kyi sku ni rang bzhin gyis rtag pa'i phyir rang bzhin gyis rtag pa [#]nyid do/_/longs spyod rdzogs pa'i sku ni rgyun mi 'chad pas te/_chos la longs spyod rdzogs pa rgyun mi 'chad pa'i phyir ro/_/sprul pa'i sku ni rgyun gyis te/_/mi snang bar byas nas yang dang yang du sprul pa kun tu ston pa'i
[\[160a.4\]]phyir ro/_/sangs rgyas kyi ye shes rnam par dbye ba la tshigs su bcad pa bcu ste/_me long ye shes mi g.yo ste/_/ye shes gsum ni de la brten/_/mnyam pa nyid dang so sor rtog_/bya ba sgrub [#]pa kho na 'o/_/sangs rgyas rnams kyi ye shes ni rnam pa bzhi ste/_me long lta bu'i ye shes dang /_
[\[160a.5\]]mnyam pa nyid kyi [#]ye shes dang /_so sor rtog pa'i ye shes dang /_bya ba sgrub pa'i ye shes so/_/me long lta bu'i ye shes ni mi g.yo ba'o/_/ye shes gsum ni de la brten pa dang g.yo ba'o/_/me long ye shes nga yi med/_/yongs su ma chad rtag tu ldan/_/shes bya kun la ma rmongs la/_/
[\[160a.6\]]rtag tu de la mngon phyogs min/_/me long lta bu'i ye shes ni rtag tu nga yi ba med pa dang /_yul gyi sgo nas yongs su ma chad pa dang /_dus kyi sgo nas rtag tu ldan pa dang /_rtag tu sgrib pa dang bral ba'i phyir[#]/_shes bya thams cad la ma rmongs pa yang yin la/_rnam pa med pa'i phyir
[\[160a.7\]]de dag la [#]mngon du phyogs pa yang ma yin no/_/ye shes kun gyi rgyu mtshan phyir/_/ye shes 'byung gnas chen po 'dra/_/longs spyod rdzogs pa'i sangs rgyas nyid/_/ye shes gzugs brnyan 'byung phyir ste[#]/_/mnyam pa nyid kyi [#]ye shes la sogs pa de dag gi rnam pa thams cad kyi rgyu
[\[160b\]]
[\[160b.1\]]yin pa'i phyir ye shes thams cad kyi 'byung gnas lta bu'o/_/de ni longs spyod rdzogs pa'i sangs rgyas kyang yin la/_ye shes kyi gzugs brnyan 'byung ba'i phyir/_me long lta bu'i ye shes zhes kyang bya'o/_/sgom pa dag pas sems can la/_/mnyam pa nyid kyi ye shes 'dod/_/mi gnas zhi
[\[160b.2\]]bar zhugs pa ni/_/mnyam nyid ye shes yin par 'dod/_/byang chub sems dpas [#]mngon par rtogs pa'i dus na sems can rnams la mnyam pa nyid kyi shes pa thob pa gang yin pa de sgom pa dag pa'i sgo nas byang chub thob pa'i dus na [#]mi gnas pa'i mya ngan las 'das par zhugs pa ni mnyam pa nyid
[\[160b.3\]]kyi ye shes su 'dod do/_/dus rnams kun tu byams pa dang /_/thugs rje chen po dag dang ldan/_/sems can rnams la mos pa bzhin/_/sangs rgyas sku ni nges par ston/_/dus thams cad du byams pa chen po dang /_thugs rje chen po dang ldan pa dang /_sems can rnams la mos pa ji lta ba
[\[160b.4\]]bzhin du sangs rgyas kyi sku nges par ston par mdzad pa yin te/_'di ltar sems can kha cig gis ni de bzhin gshegs pa kha dog sngon por/_kha cig gis ni kha dog ser por mthong ngo zhes bya ba de lta bu la sogs pa'o/_/so sor rtog [#]pa'i ye shes ni/_/shes bya kun la rtag mi thogs/_/
[\[160b.5\]]ting nge 'dzin dang gzungs rnams kyi/_/gter dang 'dra ba kho na yin/_/'khor gyi dkyil 'khor rnams su ni/_/'byor pa thams cad ston mdzad pa/_/the tshom thams cad gcod pa yi/_/chos chen char ni rab tu 'bebs/_/so sor rtog [#]pa'i ye shes ni tshigs su bcad pa ji lta ba bzhin no/_/
[\[160b.6\]]bya ba sgrub pa'i ye shes ni/_/khams rnams kun tu sna tshogs shing /_/dpag med bsam yas sprul pa yis/_/sems can don ni sgrub pa 'o/_/bya ba sgrub [#]pa'i ye shes ni 'jig rten gyi khams thams cad du sprul pa rnam pa sna tshogs dpag tu med pa bsam gyis mi khyab pa dag gis sems
[\[160b.7\]]can thams cad kyi don mdzad pa'o/_/sangs rgyas sprul pa de rtag tu/_/mdzad pa grub [#]pa'i bye brag dang /_/grangs dang zhing gis rnam kun tu/_/bsam mi khyab par shes par bya/_/sangs rgyas kyi sprul pa de ni rtag tu bya ba mdzad pa'i bye brag dang grangs dang zhing gi sgo nas rnam pa thams cad du bsam
[\[161a\]]
[\[161a.1\]]gyis mi khyab par rig par bya'o/_/'dzin pa'i phyir dang sems mnyam phyir/_/yang dag chos rab ston phyir dang /_/bya ba sgrub pa nyid kyi phyir/_/ye shes bzhi po yang dag 'byung /_/de la 'dzin pa'i phyir ni thos pa'i chos rnams la'o/_/sems mnyam pa'i phyir ni sems
[\[161a.2\]]can thams cad la bdag dang gzhan mnyam pa nyid kyis so/_/lhag ma ni don go bar zad do/_/sangs rgyas gcig pa nyid dang /_du ma nyid ma yin pa'i tshigs su bcad pa/_/tha dad rigs don yod phyir dang /_/rdzogs dang thog ma med pa'i phyir/_/sangs rgyas gcig min dri med gnas/_/tha
[\[161a.3\]]dad min phyir mang po'ang min/_/sangs rgyas ni gcig kho na'o zhes bya ba 'di ni mi 'dod do/_/de ci'i phyir zhe na/_rigs tha dad pa'i phyir te/_sems can sangs rgyas kyi rigs can mtha' yas pa de la gcig kho na zhig mngon par rdzogs par sangs rgyas kyi/_gzhan dag ni mngon par
[\[161a.4\]]rdzogs par 'tshang mi rgya'o zhes bya ba 'di ci'i phyir mngon par rdzogs par 'tshang mi rgya ba'i phyir/_byang chub sems dpa' gzhan gyi bsod nams dang ye shes kyi tshogs don med par yang [#]'gyur ro/_/don med par ni rigs pa ma yin te/_de lta bas na don med pa ma yin pa'i phyir yang
[\[161a.5\]]sangs rgyas gcig kho na ma yin no/_/su yang rgyas nyid la mi 'god [#]pa'i phyir sangs rgyas kyi [#]sems can gyi don mdzad pa yang rdzogs par mi [#]'gyur te/_de ni rigs pa ma yin no/_/tshogs med par yang sangs rgyas nyid du mi rung la/_sangs rgyas gzhan med par yang tshogs mi
[\[161a.6\]]rung ba'i phyir thog ma'i sangs rgyas 'ga' yang med pas thog ma med pa'i phyir yang sangs rgyas gcig tu rig [#]pa ma yin no/_/zag pa med pa'i dbyings na chos kyi sku la tha dad pa med pa'i phyir/_sangs rgyas rnams kyi sku mang po nyid du yang mi 'dod do/_/sangs rgyas nyid la 'jug pa'i/_
[\[161a.7\]]thabs kyi tshigs su bcad pa bzhi'o/_/med pa gang yin de nyid ni/_/yod pa yi ni dam pa yin/_/rnam pa kun tu mi dmigs pa/_/dmigs pa yi ni mchog tu 'dod/_/kun brtags pa'i ngo bo nyid du med pa gang yin pa de nyid yongs su grub pa'i ngo bo nyid du yod pa'i dam pa yin la/_
[\[161b\]]
[\[161b.1\]]kun brtags pa'i ngo bo nyid rnam pa thams cad du mi dmigs pa gang yin pa de nyid yongs su grub pa'i ngo bo nyid mi dmigs pa'i mchog yin no/_/sgom pa rnam par mi lta ba'i/_/sgom pa dam par 'dod pa ste/_/thob par lta ba med rnams kyi/_/thob pa yang ni dam par 'dod/_/sgom pa mi
[\[161b.2\]]dmigs pa gang yin pa de nyid sgom pa dam pa yin la/_thob pa'i [#]mi dmigs pa gang yin pa de nyid thob pa dam pa yin no/_/bla ma ring dang mtshan ma dang [#]/_/bdag gis [#]brtson 'grus lta [#]ba yi/_/byang chub sems dpa' nga rgyal can/_/byang chub las ni ring zhes bya/_/gang dag sangs rgyas nyid
[\[161b.3\]]la bla ma ya mtshan gyi chos dang ldan par lta ba dang /_de yang dag par 'grub par bya ba dus ring bar lta ba dang /_mtshan ma ste sems kyi [#]dmigs par lta ba dang /_bdag gis [#]brtson 'grus brtsams pa yin te/_sangs rgyas nyid thob par bya'o zhes bdag nyid kyi brtson 'grus su lta ba'i byang chub
[\[161b.4\]]sems dpa' nga rgyal can de lta bu de dag ni dmigs pa can yin pa'i phyir/_byang chub las ring ba zhes bya'o/_/ji skad bshad pa 'di dag kun/_/rtog pa tsam du lta ba yi/_/byang chub sems dpa' rtogs [#]med rnams/_/byang chub thob ces nges par brjod/_/'di dag thams cad ni rtog pa
[\[161b.5\]]tsam zhes bya bar lta ba rnams ni rtog pa tsam de la yang mi rtog pa'i phyir byang chub sems dpa' rtog [#]pa med pa rnams ni mi skye ba'i chos la bzod pa thob pa'i gnas skabs na don du byang chub 'thob pa dang 'dra bar nges par brjod do/_/sangs rgyas rnams phan tshun mdzad pa gcig pa nyid la tshigs su bcad
[\[161b.6\]]pa bzhi'o/_/klung [#]dag sa yi 'og tu ma song ba/_/gnas rnams tha dad chu yang tha dad pa/_/chu yang chung zhing bya ba tha dad byed/_/chur [#]gnas srog chags phra mo'i nyer spyad 'gyur/_/rgya mtshor song bar gyur na thams cad kyang /_/gnas rnams gcig cing chu yang che la gcig_/bya ba gcig cing chu la
[\[161b.7\]]gnas pa yi/_/srog chags mang po'i rtag tu nyer spyad [#]che/_/sangs rgyas nyid du ma zhugs brtan [#]pa rnams/_/rten kyang tha dad blo gros tha dad cing /_/rtogs chung rang gi bya ba tha dad la/_/sems can nyung don rtag tu nyer spyad 'gyur/_/sangs rgyas nyid du zhugs na de dag kun/_/rten kyang gcig
[\[162a\]]
[\[162a.1\]]cing rtogs pa che la gcig_/mdzad pa gcig tu 'dres shing rtag par yang /_/sems can tshogs che'i nye bar spyad pa che/_/de la klung gi gnas tha dad [#]pa ni rang gi snod tha dad pa'i phyir ro/_/bya ba byed pa tha dad pa nyid du byed pa'i phyir ro/_/phra mo'i nye bar spyad pa
[\[162a.2\]]zhes bya ba ni/_/chung ngu rnams kyi nye bar spyad pa'o/_/lhag ma ni don go bar zad do/_/sangs rgyas nyid la spro bar bya ba'i [#]tshigs su bcad pa/_de ltar sangs rgyas nyid ni dkar po'i chos/_/dpe med ldan phyir phan bde'i rgyu yi phyir/_/bde dge dam pa mi zad 'byung gnas phyir/_/blo ldan byang
[\[162a.3\]]chub sems dge blang ba'i rigs/_/de ltar sangs rgyas nyid ni rang gi don phun sum tshogs pas dkar po'i chos dpe med pa dang ldan pa'i phyir dang /_gzhan gyi don phun sum tshogs pas phan pa dang bde ba'i rgyu yin pa'i phyir dang /_bde bar gnas pa'i khyad par gyis bde ba kha na ma tho ba
[\[162a.4\]]med pa mchog zad [#]mi shes pa'i 'byung gnas yin pa'i phyir blo dang ldan pas der smon pa yongs su gzung ba'i sgo nas byang chub kyi sems blang ba'i [#]rigs so/_/byang chub kyi skabs rdzogs so//_//sdom ni dang po sgrub skyabs rigs/_/de bzhin du ni sems bskyed dang /_/rang gzhan
[\[162a.5\]]don dang de nyid don/_/mthu dang yongs smin byang chub bo/_/byang chub kyi skabs 'di dang po nas bzung ste/_ril gyis byang chub kyi le'u'i rjes su 'brangs te [#]sbyar bar khong du chud par bya'o/_/mos pa rnam par dbye ba la tshigs su bcad pa gnyis so/_/skye [#]dang ma skyes 'dzin dang gzung
[\[162a.6\]]gyur dang /_/grogs blangs bdag nyid dang ni nor pa dang /_/ma nor gzhan dang mngon sum ma yin gzhan/_/sgras byung tshol ba dang ni lta ba pa'o[#]/_/skyes pa ni 'das pa dang da ltar byung ba'o/_/ma skyes pa ni ma 'ongs pa'o/_/'dzin pa ni nang gi ste/_gang gis dmigs pa la mos par byed pa'o/_/
[\[162a.7\]]gzung bar gyur pa ni/_phyi rol gyi sde gang la dmigs pa nyid du mos pa'o/_/grogs po las blangs pa ni rags pa'o/_/bdag nyid las byung [#]ba ni phra ba'o/_/nor pa ni dman pa ste log par mos pa'i phyir ro/_/ma nor bar ni gya nom pa'o/_/mngon sum pa ni nye ba ste/_rkyen nye ba'i phyir ro/_/mngon
[\[162b\]]
[\[162b.1\]]sum ma yin pa ni ring ba ste bzlog pa'o/_/sgra las byung ba ni thos pa las byung ba'o/_/tshol ba pa ni bsags [#]pa las byung ba'o/_/lta ba pa [#]ni bsgoms pa las byung ba ste so sor rtog pa'i phyir ro/_/'phrogs dang 'dres dang mi mthun phyogs ma 'dres/_/dman dang rgya che bsgribs [#]dang ma bsgribs dang /_/
[\[162b.2\]]brtson dang ma [#]brtson bsags dang ma bsags pa/_/brtan [#]zhugs ring du song ba'i mos pa'o/_/'phrogs pa ni chung ngu'o/_/'dres pa ni 'bring po'o/_/mi mthun pa'i phyogs rnams dang ma 'dres pa ni chen po'o/_/dman pa ni theg pa gzhan la'o/_/rgya chen po ni theg pa chen po la'o/_/bsgribs pa
[\[162b.3\]]ni khyad par du 'gro bar bya ba la sgrib pa dang bcas pa'o/_/ma bsgribs [#]pa ni sgrib pa med pa'o/_/brtson pa ni rtag tu dang gus par byas te sbyor ba'i phyir ro/_/mi brtson pa ni de dag dang bral ba'o/_/bsags pa ni rtog [#]par rung ba'o/_/ma bsags pa ni bzlog pa'o/_/brtan [#]par zhugs pa ni sa
[\[162b.4\]]la zhugs pa'o/_/ring du song ba ni sa lhag ma rnams la'o/_/mos pa'i bar du gcod pa la tshigs su bcad pa gsum mo/_/yid la mi byed mang ba dang /_/le lo rnal 'byor 'khrugs pa dang /_/grogs ngan dge ba zhan pa dang /_/tshul bzhin ma yin yid la byed/_/skyes pa la ni med la mi byed
[\[162b.5\]]pa mang ba bar du gcod do/_/ma skyes pa la ni le lo'o/_/gzung ba dang 'dzin par gyur [#]pa la ni rnal 'byor 'khrugs pa ste/_de kho na bzhin du [#]mngon par zhen pa'i phyir ro/_/grogs po las blangs pa ni/_grogs po ngan pa ste log par 'dzin du 'jug pa'i phyir ro/_/bdag nyid mos pa la ni dge ba'i
[\[162b.6\]]rtsa ba nyam chung ba'o/_/ma nor ba la ni [#]tshul bzhin ma yin pa yid la byed pa bar du gcod de/_de dang 'gal ba'i phyir ro/_/bag med pa dang thos pa nyung /_/thos dang bsam pa nyung ngus chog[# ]/zhi ba tsam gyis [#]nga rgyal dang /_/de bzhin ma 'dris yin par 'dod/_/mngon sum pa la ni bag
[\[162b.7\]]med pa ste/_de ni bag yod pas byas pa'i phyir ro/_/sgra las byung ba ni thos pa nyung ba ste/_nges pa'i don gyi mdo sde ma thos pa'i phyir ro/_/tshol ba pa la ni thos pa tsam gyis [#]chog par 'dzin pa dang bsam pa nyung ngus chog par 'dzin pa'o/_/lta ba pa la ni bsam pa tsam gyis chog [#]par 'dzin pa
[\[163a\]]
[\[163a.1\]]dang /_zhi gnas tsam gyis mngon pa'i nga rgyal byed pa'o/_/'phrogs pa dang /_'dres pa dag la ni ma 'dres pa bar du gcod do/_/mi skyo ba dang de bzhin skyo/_/sgrib pa dang ni mi brtson pa/_/tshogs ma bsags pa mos pa yi/_/bar du gcod par shes par bya/_/dman pa
[\[163a.2\]]la ni 'khor ba las mi skyo ba'o/_/rgya chen po la ni skyo ba'o/_/ma bsgribs pa la ni sgrib pa'o/_/brtson pa la ni mi brtson pa'o/_/bsags pa la ni ma bsags pa bar du gcod do/_/mos pa'i phan yon la tshigs su bcad pa lnga ste/_bsod nams che dang 'gyod pa med/_/yid bde ba dang bde ba
[\[163a.3\]]che/_/chud mi za dang brtan [#]pa dang /_/de bzhin khyad par 'gro ba dang /_/chos ni mngon par rtogs pa dang /_/bdag dang gzhan don thob [#]pa'i mchog_/mngon shes myur ba de dag ni/_/mos pa yi [#]ni phan yon yin/_/skyes pa da ltar byung ba'i ni bsod nams chen po'o/_/'das pa'i ni 'gyod pa
[\[163a.4\]]med pa ste/_yid la gcags pa med pa'i phyir ro/_/'dzin pa dang gzung bar gyur pa'i ni yid bde ba chen po ste/_ting nge 'dzin dang ldan pa'i phyir ro/_/dge ba'i grogs pos bskyed pa'i ni chud mi za'o[#]/_/bdag nyid mos pa'i ni brtan [#]pa'o/_/ma nor ba dang /_/mngon du ba dang /_thos pa las
[\[163a.5\]]byung ba la sogs pa nas 'bring gi bar gyi ni khyad par du 'gro ba'o/_/chen po'i ni chos mngon par rtogs pa'o/_/theg pa dman pa'i ni bdag gi don thob pa'o/_/rgya chen po'i ni gzhan gyi don thob pa'i mchog go/_/ma bsgribs pa dang /_brtson pa la sogs pa dkar po'i phyogs rnams kyi
[\[163a.6\]]phan yon ni mngon par shes pa myur ba nyid do/_/'dod pa can ni [#]de khyi 'dra/_/ting nge [#]'dzin pa'i rus [#]sbal bzhin/_/rang don byed pa'i de bran 'dra/_/gzhan don byed pa'i rgyal po bzhin/_/ji ltar khyi ni rtag tu ltogs shing sdug bsngal gyis [#]nyen chog mi shes/_/ji ltar rus [#]sbal de ni chu
[\[163a.7\]]yi nang na kun nas bskums shing 'dug_/ji ltar bran ni rtag tu 'jigs shing skrag pa'i lus kyis [#]rnam par rgyu/_/ji ltar rgyal po yang ni bka' yis yul la dbang bsgyur gnas pa ltar[#]/_/de bzhin g.yem dang gnas dang rang gzhan phan bya don byed pa'i/_/mos pa sna tshogs dag gis rtag
[\[163b\]]
[\[163b.1\]]tu khyad par shes par bya/_/theg pa chen po de la de [#]mchog tshul bzhin rig nas ni/_/'di na brtan pas de la [#]de nyid rtag par rab tu tshol/_/yang 'dod pa can rnams kyi mos pa ni khyi dang 'dra'o/_/'jig rten pa'i ting nge 'dzin dang ldan pa rnams kyi ni rus [#]sbal bzhin no/_/rang gi don dang ldan
[\[163b.2\]]pa rnams kyi ni bran dang 'dra'o/_/gzhan gyi don dang ldan pa rnams kyi ni rgyal po bzhin no/_/don de nyid gzhan gyis bstan nas/_gzhan gyis [#]theg pa chen po la mos pa yang dag par len du 'jug pa yin no/_/mos pa la zhum pa dgag par tshigs su bcad pa/_gang phyir sems can mir
[\[163b.3\]]gyur pa/_/tshad med skad cig re re la/_/rdzogs pa'i byang chub thob de'i phyir/_/zhum pa dang du blang mi bya/_/rgyu gsum gyis zhum par rigs pa ma yin te/_'di ltar mir gyur pas 'thob pa dang /_dpag tu med pas 'thob pa dang /_rtag tu 'thob pa'o/_/mos pa'i bsod nams kyi khyad
[\[163b.4\]]par la tshigs su bcad pa gnyis te/_gzhan dag la ni zas byin pa'i/_/bsod nams 'phel ba ji lta bar/_/bdag nyid za ba'i ma yin pa/_/de bzhin gzhan don rten gyi chos/_/bstan las mdo las gsungs pa yi/_/bsod nams cher 'byung thob pa ltar/_/rang gi don gyi rten gyi chos/_/
[\[163b.5\]]bstan las thob pa ma yin no/_/ji ltar gzhan gyi don gyi dbang du byas nas kha zas byin pa'i bsod nams skye bar 'gyur ba ltar/_rang gi don gyi dbang du byas nas bdag nyid za ba [#]ma yin pa de bzhin du gzhan gyi don gyi rten theg pa chen po'i chos bstan pa las[#]/_theg pa chen po'i mdo de dang de dag
[\[163b.6\]]las gsungs pa'i bsod nams 'byung ba chen po 'thob pa ltar rang gi don gyi rten nyan thos kyi theg pa'i chos bstan pa las ni ma yin no/_/mos pa'i 'bras bu yongs su bsdu bar tshigs su bcad pa/_de ltar 'phags pa chen po'i chos ni yangs gyur la/_/blo dang ldan [(]bas [,]pas [)]rtag tu mos pa che bskyed
[\[163b.7\]]na/_/bsod nams rgya chen rgyun mi 'chad dang de 'phel dang /_/yon tan dpag tu med pas bdag nyid chen por 'gyur/_/gang la dang gang zhig dang mos pa ji lta bus 'bras bu gang [#]yongs su 'dzin pa ste/_theg pa chen po'i chos rgya chen po la blo gros dang ldan pas mos pa yongs su nyams par mi
[\[164a\]]
[\[164a.1\]]'gyur ba rgya chen pos 'bras bu rnam pa gsum po bsod nams rgya chen po 'phel ba dang /_mos pa de nyid 'phel ba dang /_de'i rgyu las byung ba yon tan mtshungs pa med pas bdag nyid chen po sangs rgyas nyid yongs su 'dzin to/_/mos pa'i skabs rdzogs so//_//_
[\[164a.2\]]chos yongs su tshol ba'i skabs las/_dmigs pa yongs su tshol ba la tshigs su bcad pa bzhi'o/_/sde snod dag gis [#]gsum mam gnyis kyang rung /_/bsdus pa'i phyir te rgyu ni dgus 'dod do/_/de ni bag chags rtogs dang zhi ba dang /_/rab tu rtogs pas rnam par grol bar byed/_/sde
[\[164a.3\]]snod gsum ni/_/mdo sde dang /_'dul ba dang /_chos mngon pa rnams so/_/gsum po de dag nyid theg pa dman pa dang /_theg pa mchog gi bye brag gis rnam pa [#]gnyis su 'gyur te/_nyan thos kyi sde snod dang /_byang chub sems dpa'i sde snod do/_/gsum po'am/_gnyis po de yang ci'i
[\[164a.4\]]phyir sde snod ces bya zhe na/_smras pa/_bsdus pa'i phyir te/_shes bya'i don thams cad bsdus pa'i phyir ro/_/ci'i phyir gsum yin zhe na/_rgyu dgus te/_the tshom gyi gnyen por ni mdo sde ste/_gang zhig don gang la the tshom za ba de la de [#]nges par bya ba'i ched du bshad pa'i phyir ro/_/
[\[164a.5\]]mtha' gnyis la sbyor ba'i gnyen por ni 'dul ba ste/_kha na ma tho ba dang bcas pa'i yongs su spyad pa bkag pa'i sgo nas 'dod pa'i bsod nams la rjes su sbyor ba'i mtha' dang /_kha na ma tho ba med pa'i yongs su spyad pa rjes su gnang ba'i sgo nas bdag nyid dub pa la sbyor ba'i mtha'o[#]/_/rang
[\[164a.6\]]gi lta ba mchog tu 'dzin pa'i gnyen por ni chos mngon pa ste/_chos kyi mtshan nyid phyin ci ma log par ston pa'i phyir ro/_/yang mdo sdes ni bslab pa gsum bshad do/_/'dul bas ni lhag pa'i tshul khrims dang /_lhag pa'i sems sgrub pa yin te/_tshul khrims dang ldan pa ni 'gyod
[\[164a.7\]]pa med pa la sogs pa'i rim gyis ting nge 'dzin 'thob pa'i phyir ro/_/chos mngon pa bas ni lhag pa'i shes rab sgrub [#]pa yin te/_don phyin ci ma log par rab tu 'byed pa'i phyir ro/_/yang mdo sdes ni chos dang don bshad do/_/'dul bas ni chos dang don sgrub pa ste/_nyon mongs pa
[\[164b\]]
[\[164b.1\]]'dul ba la rab tu brtson pas de gnyis rtogs pa'i phyir ro/_/chos mngon pas ni chos dang don 'brel pa'i gtam rnam par gtan la dbab pa la mkhas pa ste/_rgyu dgu po 'dis [#]sde snod gsum du 'dod do/_/de yang 'khor ba las rnam par grol bar bya ba'i ched [#]yin te/_des ji ltar rnam
[\[164b.2\]]par grol bar byed ce na/_des ni bag chags rtogs dang zhi ba dang /_/rab tu rtogs pas [#]rnam par grol bar byed/_/thos pas ni sems la bag chags kyi sgo nas so/_/bsams [#]pas ni rtogs par byed pa'i sgo nas so/_/bsgoms pas ni zhi gnas kyis zhi bar byed pa'i sgo nas [#]dang /_lhag
[\[164b.3\]]mthong gis rab tu rtogs pa'i sgo nas so/_/mdo dang chos mngon 'dul ba dag_/mdor na don ni rnam bzhir 'dod/_/blo dang ldan pas de shes nas/_/rnam pa thams cad mkhyen pa thob[#]/_/mdo sde dang /_chos mngon pa dang /_'dul ba de dag ni mdor bsdu [#]na/_so so re re zhing don
[\[164b.4\]]rnam pa bzhi bzhi ste/_byang chub sems dpas de rnams shes nas thams cad mkhyen pa nyid 'thob bo/_/nyan thos kyis ni tshigs su bcad pa gcig gi don shes pas kyang zag pa zad pa 'thob bo/_/gnas rnams dang ni mtshan nyid dang /_/chos don smos phyir mdo yin no/_/mngon
[\[164b.5\]]du'i phyir dang yang yang dang /_/zil gnon rtogs phyir mngon pa'i chos/_/ji ltar na so so re re zhing don rnam pa bzhi yin zhe na/_gnas dang /_mtshan nyid dang /_chos dang don smos pa'i phyir mdo sde ste/_de la gnas ni yul gang du/_gang gis gang gi phyir bshad pa'o/_/mtshan
[\[164b.6\]]nyid ni kun rdzob kyi bden pa'i mtshan nyid dang /_don dam pa'i bden pa'i [#]mtshan nyid do/_/chos ni phung po dang /_khams dang /_skye mched dang /_zas dang /_rten cing 'brel bar 'byung ba la sogs pa rnams so/_/don ni dgongs pa'o/_/mngon du ba'i [#]phyir dang /_yang dang
[\[164b.7\]]yang gi phyir dang /_zil gyis gnon pa'i phyir dang /_rtogs pa'i phyir chos mngon pa yin par rig par bya ste/_mya ngan las 'das pa la [#]mngon du phyogs pa'i chos ni chos mngon pa ste/_bden pa dang /_byang chub kyi phyogs dang mthun pa dang /_rnam par pa'i sgo la sogs pa
[\[165a\]]
[\[165a.1\]]ston pa'i phyir ro/_/yang dang yang du ston pa'i chos ni [#]chos mngon pa ste/_chos re re la yang gzugs can dang /_gzugs can ma yin pa dang /_bstan du yod pa la sogs pa'i bye brag gis mang du ston pa'i phyir ro/_/zil gyis gnon pa'i chos ni/_chos
[\[165a.2\]]mngon pa ste/_brtsad pa dang brtsad pa'i gzhi la sogs pas phas kyi rgol ba zil gyis gnon pa'i phyir ro/_/'dis ni mdo sde'i don rtogs par 'gyur bas na chos mngon pa'o/_/ltung dang 'byung dang ldang ba dang /_/nges par 'byung dang gang zag dang /_/bcas pa [#]dang ni rab dbye dang /_/
[\[165a.3\]]rnam par nges phyir 'dul ba nyid/_/ltung ba dang /_'byung ba dang /_ldang ba dang /_nges par 'byung ba'i sgo nas 'dul ba yin par rig par bya ste/_de la ltung ba'i ris lnga'o/_/ltung ba rnams 'byung ba ni mi shes pa dang /_bag med pa dang /_nyon mongs pa mang ba dang /_ma gus pa
[\[165a.4\]]las so/_/ldang ba ni bsam pas yin gyi chad pa'i las kyis ni [#]ma yin no/_/nges par 'byung ba ni rnam pa bdun te/_bshags pa dang /_bslab pa byin [#]pa la sogs pa chad pa'i las [#]khas len pa dang /_bslab pa bcas pa la rnam grangs kyis gnang ba'i phyir glod pa dang /_dge
[\[165a.5\]]'dun tshogs pas bslab pa'i gzhi bag yangs su byas pa'i phyir bag yangs su byas pa dang /_dge slong dang dge slong ma dag pho smos [#]kyi mtshan gyur pa na ltung ba thun mong ma yin pa ni rten yongs su gyur pa dang /_chos kyi sdom gyis [#]rnam pa so sor rtog pa'i khyad par te/_yang dag
[\[165a.6\]]par so sor rtog pa dang /_bden pa mthong bas ltung ba phra mo'i yang phra mo med pa'i chos nyid thob pa'i phyir chos nyid thob pa'o/_/yang don rnam pa bzhis 'dul ba yin par rig par [#]bya ste/_gang zag las ni gang la brten nas bslab pa 'cha' ba'o/_/bcas pa las ni nam gang zag gi nyes pa
[\[165a.7\]]gsol ba na/_ston pas dge 'dun bsdus te bslab pa 'cha' bar mdzad pa'o/_/rab tu dbye ba las ni gang bslab pa'i gzhi bcas pa la [#]mdor bstan pa ste rnam par phye ba'o/_/[#]rnam par nges pa las ni de la ltung ba'am/_ltung ba med pa ni ji lta bu zhes nges par 'dzin pa'i phyir ro/_/dmigs
[\[165b\]]
[\[165b.1\]]pa rnyed pa yongs su tshol ba la tshigs su bcad pa gsum mo/_/dmigs pa chos dang nang dang ni/_/phyi dang gnyis ni yin par 'dod/_/don gnyis kyis ni gnyis po rnyed/_/gnyis po dag ni mi dmigs pas/_/dmigs pa chos ni bshad pa gang yin pa'o/_/lus la sogs pa ni
[\[165b.2\]]nang dang phyi'o/_/de la 'dzin par gyur pa'i lus la sogs pa ni nang ste dmigs pa chos so/_/gzung bar gyur pa ni phyi'o/_/de dag nyid kyi de bzhin nyid gnyis so/_/de la nang dang phyi'i dmigs pa gnyis ni don gnyis kyis go rims bzhin du rnyed de/_gal te gzung [#]ba'i don las
[\[165b.3\]]'dzin pa'i don tha mi dad par mthong ba'am/_'dzin pa'i don las gzung ba'i don tha mi dad par mthong na'o/_/phyi nang gi dmigs pa gnyis po thams cad kyi de bzhin nyid rnyed pa ni [#]de gnyis nyid mi dmigs pa las rig par bya'o/_/yid kyi [#]brjod pas bshad bzhin don/_/rab dang
[\[165b.4\]]don du snang ba ni/_/brjod las yin par rab 'dzin phyir/_/sems ni ming la gnas pa'i phyir/_/thos la sogs pa'i shes gsum gyis/_/chos kyi dmigs pa rnyed par 'gyur/_/dmigs pa rnam pa gsum rnyed pa/_/sngar bshad de la yang dag brten/_/chos la [#]dmigs pa rnyed pa
[\[165b.5\]]ni/_/thos pa dang /_bsams [#]pa dang /_bsgoms [#]pa las byung ba'i shes pa gsum gyis 'gyur ro/_/de la mnyam par gzhag pa'i sems kyis yid kyi brjod pa dag gis ji skad bshad pa'i don la rab tu dang ba de rab tu [#]'dzin pa'i phyir/_thos pa las byung ba'i shes pas de rnyed de/_yid kyi
[\[165b.6\]]brjod pa dag gis zhes bya ba ni yang dag par rtog pa dag gis so/_/rab tu dang ba ni mos pa ste/_nges pa'o/_/rab tu 'dzin pa'i phyir zhes bya ba ni rab tu rnam par 'byed pa'i phyir ro/_/don du snang ba ni brjod pa las yin par rab tu 'dzin pa'i phyir bsams pa las byung ba'i shes pas de
[\[165b.7\]]rnyed de/_gal te yid kyi [#]brjod pa kho na las don 'di snang gi/_/dmigs pa gnyis rnyed pa las ji skad bshad pa ltar yid kyi brjod pa las gzhan pa ni ma yin no zhes bya bar mthong na'o/_/sems ming la gnas pa'i phyir bsgoms pa las byung ba'i shes pas de rnyed [#]par rig par bya ste/_gnyis
[\[166a\]]
[\[166a.1\]]mi dmigs pas rnyed pa las ji skad bshad pa ltar gnyis mi dmigs pa'i phyir ro/_/de nyid kyi phyir dmigs pa rnam pa gsum rnyed pa sngar bshad pa de ni chos kyi dmigs pa rnyed [#]pa la yang dag par brten pa yin par rig par bya'o/_/yid la byed pa yongs su tshol ba
[\[166a.2\]]las [#]tshigs su bcad pa lnga ste/_rigs gsum pa dang bya ba byed/_/mi gnod rten bcas gzhan yin te/_/mos pa 'jog par byed dang gzhan/_/'dun pa drag por byed pa dang /_/dman dang rdzogs rten rnam pa gnyis/_/brjod dang bcas dang brjod med nyid/_/shes pa dang ni mtshungs
[\[166a.3\]]ldan pa/_/rnal 'byor rgyu bdag [#]bcas pa dang /_/de ni 'dres la dmigs pa dang /_/ma 'dres pa la dmigs pa de[#]/_/rnam pa lnga dang rnam bdun nyid/_/'di yi yongs su shes pa lnga/_/rnam pa bsgom dang ldan pa ni/_/bzhi dang sum cu rtsa bdun no/_/de ni lam gnyis rang bzhin te/_/
[\[166a.4\]]phan yon gnyis dang nod pa dang /_/sbyor ba pa dang dbang sgyur [#]dang /_/chung dang rgya che'i bdag nyid de/_/rnal 'byor rnams kyi yid byed 'di/_/thams cad bdag nyid yin par 'dod/_/rnal 'byor yid la byed pa ni rnam pa bco brgyad de/_rigs nges pa dang /_bya ba byed pa dang /_rten
[\[166a.5\]]rnam par dbye ba dang /_mos pa 'jog par byed pa dang /_'dun pa skyed par byed pa dang /_/ting nge 'dzin la brten pa dang /_/shes pa dang mtshungs par ldan pa dang /_/'dres pa la dmigs pa dang /_ma 'dres pa la dmigs pa dang /_yongs su shes pa nges pa dang /_sgom pa'i rnam pa la
[\[166a.6\]]zhugs pa dang /_zhi gnas dang lhag mthong gi lam gyi rang bzhin dang /_phan yon yid la byed pa dang /_nod par byed pa dang /_sbyor ba'i yid la byed pa dang /_/dbang sgyur [#]ba'i yid la byed pa dang /_chung ngu yid la byed pa dang /_rgya chen po yid la byed pa'o/_/de la rigs nges
[\[166a.7\]]pa ni nyan thos la sogs pa'i rigs [#]su nges pa gang [#]yin pa'o/_/bya ba byed pa ni tshogs bsags pa'i gang yin pa'o/_/rten rnam par dbye ba ni/_gnod pa dang bcas pa khyim na gnas pa'i rten can dang /_gnod pa med pa rab tu byung [#]ba'i rten can gang yin pa'o/_/mos pa [#]'jog
[\[166b\]]
[\[166b.1\]]par byed pa ni sangs rgyas rjes su dran pa dang ldan pa gang yin pa'o/_/'dun pa skyed par byed pa ni de la yid ches pa dang ldan pa gang yin pa'o/_/ting nge 'dzin la brten pa ni nyer bsdogs dang dngos gzhi'i ting nge 'dzin dang ldan pa gang yin pa ste/_rtog pa dang bcas dpyod pa dang
[\[166b.2\]]bcas pa ste rtog pa med la dpyod pa tsam dang /_rtog pa yang med/_dpyod pa yang med pa'o/_/shes pa dang mtshungs par ldan par [#]ni rnal 'byor gyi rgyu dang /_rnal 'byor mi [#]shes pa dang bcas pa gang yin pa ste/_de yang go rims bzhin du thos pa dang bsams [#]pa las byung ba dang /_
[\[166b.3\]]bsgoms pa las byung ba'o/_/'dres pa la dmigs pa ni rnam pa lnga ste/_mdo dang sdom gyi tshigs su bcad pa dang /_nye bar gtod [#]pa dang /_ji snyed gzung ba dang /_ji snyed bstan pa la dmigs pa'o/_/ma 'dres pa la dmigs pa ni rnam pa bdun te/_ming la dmigs pa dang /_tshig [# ]
[\[166b.4\]]la dmigs pa dang /_yi ge la dmigs pa dang /_gang zag la bdag med pa la dmigs pa dang /_chos la bdag med pa la dmigs pa dang /_gzugs can gyi chos la dmigs pa dang /_gzugs can ma yin pa'i chos la dmigs pa'o/_/de la gzugs can gyi chos la dmigs pa
[\[166b.5\]]ni/_lus la dmigs pa gang yin pa'o/_/gzugs can ma yin pa'i chos la dmigs pa ni tshor ba dang /_sems dang /_chos la dmigs pa'o/_/yongs su shes pa nges pa ni/_yongs su shes par bya ba'i gzhi dang /_yongs su shes par bya ba'i don dang /_yongs su shes pa
[\[166b.6\]]dang /_yongs su shes pa'i 'bras bu dang /_de rab tu rig pa rnams la ste/_de la yongs su shes par bya ba'i gzhi ni sdug bsngal lo/_/yongs su shes par bya ba'i don de nyid la/_mi rtag pa dang /_sdug bsngal ba dang /_stong pa dang bdag med pa'o/_/yongs su shes pa ni lam mo/_/
[\[166b.7\]]yongs su shes pa'i 'bras bu ni rnam par grol ba'o/_/de rab tu rig pa ni rnam par grol ba'i ye shes mthong ba'o/_/sgom pa'i rnam pa la zhugs pa ni/_rnam pa bzhi bsgom pa dang /_rnam pa sum cu rtsa bdun bsgom pa'o/_/de la rnam pa bzhi bsgom pa ni/_gang zag la bdag med pa'i
[\[167a\]]
[\[167a.1\]]rnam pa bsgom pa dang /_chos la bdag med pa'i rnam pa bsgom pa dang /_mthong ba'i rnam pa bsgom pa dang /_shes pa'i rnam pa bsgom pa'o/_/de la rnam pa sum cu rtsa bdun bsgom [#]pa ni/_mi sdug pa'i rnam pa bsgom pa dang /_sdug bsngal gyi rnam pa bsgom pa
[\[167a.2\]]dang /_mi rtag pa'i rnam pa bsgom pa dang /_bdag med pa'i rnam pa bsgom pa ni [#]dran pa nye bar gzhag pa dag gi [#]dus na'o/_/'thob pa'i rnam pa bsgom pa dang /_rten [#]pa'i rnam pa bsgom pa dang /_bsal ba'i rnam pa bsgom pa dang /_gnyen po'i rnam pa bsgom pa ni yang dag par spong
[\[167a.3\]]ba dag gi [#]dus na'o/_/chog [#]par 'dzin pa'i gnyen po yid la byed pa sgom [#]pa ni gang gi tshe 'dun pa skyed [#]par byed pa na'o/_/rnam par g.yeng ba dang /_the tshom gyi [#]gnyen po yid la byed pa bsgom pa ni gang gi [#]tshe 'bad par byed/_brtson 'grus rtsom par byed pa na ste/_go rims bzhin no/_/
[\[167a.4\]]rgod pa'i gnyen po ting nge 'dzin gyi rnam pa bsgom pa ni gang gi [#]tshe sems rab tu 'dzin pa na'o/_/zhum pa'i gnyen po ting nge 'dzin gyi [#]rnam pa bsgom pa ni/_gang gi [#]tshe yang dag par rab tu 'jog pa na ste/_'di dag ni go rims bzhin du rdzu 'phrul gyi rkang pa bzhi po dag gi [#]dus na rig
[\[167a.5\]]par bya'o/_/sems gnas pa 'jig rten las 'das pa'i phun sum tshogs pa la yid ches pa'i rnam pa bsgom pa dang /_ji ltar yid ches pa'i rnam pa bsgom pa de bzhin du 'bad pa'i rnam pa bsgom pa dang /_chos mi brjed [#]pa'i rnam pa bsgom [#]pa dang /_sems gnas pa'i rnam pa [# ]
[\[167a.6\]]bsgom pa dang /_rab tu rnam par 'byed pa'i rnam pa bsgom pa ni dbang po dag gi [#]dus na'o/_/yid la byed pa lnga po de dag nyid mi mthun pa'i phyogs spangs pa ni stobs dag gi dus na'o/_/rdzogs pa'i byang chub rab [#]tu snang ba'i rnam pa bsgom pa dang /_de nyid la rnam par 'byed pa dang /_
[\[167a.7\]]spro ba [#]dang /_yid bde ba dang /_las su rung ba dang /_sems gnas pa dang /_mnyam pa nyid kyi rnam pa bsgom pa ni byang chub kyi yan lag bdun dag gi [#]dus na'o/_/thob par nges pa'i rnam pa bsgom pa dang /_yongs su sbyong ba'i sa [#]shes pa'i rnam pa bsgom pa dang /_gzhan la go
[\[167b\]]
[\[167b.1\]]bar byed pa'i rnam pa bsgom pa dang /_'phags pa dgyes pa'i tshul khrims la zhugs pa'i rnam pa bsgom pa dang /_yo byad bsnyungs pa'i tshul kun tu spyod pa'i rnam pa bsgom pa dang /_sngon bsgoms pas thob pa'i lam goms pa'i rnam pa bsgom pa dang /_chos la gnas pa'i rgyu mtshan mi
[\[167b.2\]]brjed [#]pa'i rnam pa bsgom pa dang /_mtshan ma med pa la sems gnas pas gnas yongs su gyur pa'i rnam pa bsgom pa ni/_lam gyi yan lag gi [#]dus na'o/_/zhi gnas dang lhag mthong bsgom ba lam gyi rang bzhin dag la ni bshad pa gang yang med do/_/phan yon yid la byed pa ni rnam
[\[167b.3\]]pa gnyis te/_gnas ngan len sel ba dang /_lta ba'i mtshan ma sel ba'o/_/nod par byed pa ni sangs rgyas dang /_byang chub sems dpa' rnams las [#]chos kyi rgyun gyi gdams [#]ngag nod par byed pa gang [#]yin pa'o/_/sbyor ba'i yid la byed pa ni rnam pa lnga ste/_ting nge 'dzin gyi spyod yul la [#]grangs
[\[167b.4\]]nye bar rtog pa sbyor ba pa ni gang gis mdo la sogs pa la ming dang /_tshig dang yi ge'i grangs nye bar rtog [#]par byed pa'o/_/gnas pa nye bar rtog [#]par sbyor ba pa ni gang gis gnas rnam pa gnyis nye bar rtog par byed pa ste/_tshad yod par gnas pa ni yi ge rnams so/_/tshad med par gnas pa
[\[167b.5\]]ni ming dang tshig dag go/_/kun tu rtog pa nye bar rtog pa sbyor ba pa ni/_gang gis gnyis la brten nas gnyis su kun tu rtog pa nye bar rtog par byed pa ste/_ming du kun tu rtog pa la brten nas don du kun tu rtog pa dang /_don du kun tu rtog pa la brten nas/_ming du kun tu rtog pa'o/_/yi
[\[167b.6\]]ge ni kun brtag par bya ba ma yin no/_/rim [#]pa nye bar rtog pa sbyor ba pa ni gang gi [#]ming 'dzin pa sngon du 'gro ba can gyi don 'dzin pa la 'jug pa nye bar rtog par byed pa'o/_/rtogs pa sbyor ba pa ni rnam pa bcu gcig tu rig par bya ste/_glo bur ba nyid rtogs pa dang /_snang ba'i rgyu mtshan
[\[167b.7\]]rtogs pa dang /_don mi dmigs pa rtogs pa dang /_dmigs pa mi dmigs pa rtogs pa dang /_chos kyi dbyings rtogs pa dang /_gang zag la bdag med pa rtogs pa dang /_chos la bdag med pa rtogs pa dang /_bsam pa dman pa rtogs pa dang /_yangs shing bdag nyid chen po'i
[\[168a\]]
[\[168a.1\]]bsam pa rtogs pa dang /_ji ltar rtogs pa'i chos rnam par gzhag pa rtogs pa dang /_chos rnam par gzhag pa rtogs pa'o/_/dbang bsgyur ba'i yid la byed pa ni rnam pa gsum ste/_nyon mongs pa'i sgrib [#]pa shin tu rnam par dag pa dang /_shes bya'i sgrib pa shin tu rnam
[\[168a.2\]]par dag pa dang /_yon tan mngon par sgrub pa [#]shin tu rnam par dag pa'o/_/chos kyi de kho na nyid kyi don yongs su tshol ba la tshigs su bcad pa gnyis so/_/rtag tu gnyis bral 'khrul pa'i rten gang yin dang gang zhig rnam kun du/_/brjod par nus ma yin zhing spros pa med [#]pa'i bdag
[\[168a.3\]]nyid de kho na/_/shes bya spang bya rang bzhin dri med 'dod gang rnam par sbyang bya ste/_/de ni nam mkha' gser dang chu ltar nyon mongs pa las rnam dag 'dod/_/de kho na nyid rtag tu gnyis dang bral ba ni kun brtags pa'i ngo bo nyid yin te/_gzung ba dang 'dzin pa'i mtshan nyid du gtan med pa'i phyir
[\[168a.4\]]ro/_/'khrul pa'i rten ni gzhan gyi dbang ste/_des der kun tu rtog pa'i phyir ro/_/brjod du med cing spros pa med pa'i bdag nyid ni yongs su grub pa'i ngo bo nyid do/_/de la de kho na nyid dang po ni yongs su shes par bya ba yin no/_/gnyis pa ni spang bar bya ba yin no/_/gsum pa ni glo bur
[\[168a.5\]]gyi dri ma las rnam par sbyang bar bya ba yin te/_rang bzhin gyis [#]rnam par dag go/_/rang bzhin gyis [#]rnam par dag pa gang [#]yin pa de ni nam mkha' dang gser dang chu [#]lta bur nyon mongs pa las rnam par dag pa yin te/_nam mkha' la sogs pa ni rang bzhin gyis [#]ma dag pa yang ma yin la/_de
[\[168a.6\]]dag glo bur gyi dri ma dang bral ba'i sgo nas rnam par dag par mi 'dod pa yang ma yin no/_/'gro ba dag na de las gzhan yang cung zad yod min la/_/'gro ba ma lus pa [#]yang de la [#]kun tu rmongs pa'i blo/_/yod pa kun nas spangs te med la mngon zhen gang yin pa/_/'jig rten rmongs
[\[168a.7\]]pa'i rnam pa tshabs chen 'di go ji lta bu/_/'jig rten na chos kyi dbyings kyi mtshan nyid de lta bu las gzhan ni cung zad kyang med de/_chos nyid dang chos tha mi dad pa'i phyir ro/_/lhag ma ni don go bar zad do/_/de kho na nyid la sgyu ma lta bu yongs su tshol ba'i tshigs su bcad pa
[\[168b\]]
[\[168b.1\]]bco lnga'o/_/ji ltar sgyu ma de bzhin du/_/yang dag ma yin kun rtog brjod/_/sgyu ma byas pa [#]ji lta bar/_/de bzhin gnyis su 'khrul pa brjod/_/'khrul pa'i rgyu mtshan shing dang bong ba la sogs pa sgyu ma'i sngags kyis btab pa ji lta ba de bzhin du yang dag pa ma yin pa'i kun tu rtog pa
[\[168b.2\]]gzhan gyi dbang gi ngo bo nyid kyi rnam par rig par bya'o/_/ji ltar sgyu ma de la sgyu ma byas pa rta dang glang po che dang gser la sogs pa'i gzugs [#]de'i ngo bor snang ba de bzhin du yang dag pa ma yin pa'i kun tu rtog [#]pa de la gnyis su 'khrul pa gzung ba dang /_'dzin pa nyid du snang ba kun brtags
[\[168b.3\]]pa'i ngo bo nyid kyi rnam par rig par bya'o/_/ji ltar de la de med pa/_/de bzhin du ni don dam 'dod/_/ji ltar de ni dmigs pa ltar/_/de bzhin du ni kun rdzob nyid/_/ji ltar de la de med pa ste[#]/_sgyu ma byas pa de la glang po che la sogs pa med pa de bzhin du gzhan gyi dbang de la kun brtags pa [# ]
[\[168b.4\]]gnyis kyi mtshan nyid med pa la [#]don dam par 'dod do/_/ji ltar sgyu ma byas pa de glang po che la sogs pa'i ngo bor dmigs pa de bzhin du/_yang dag pa ma yin pa las kun brtags [#]pa de kun rdzob kyi bden par dmigs so/_/de med [#]na ni de yi rgyu/_/gsal bar dmigs pa ji lta bar/_/de bzhin
[\[168b.5\]]gnas ni gzhan gyur na[#]/_/yang dag ma yin rtog pa dmigs/_/ji ltar sgyu ma byas pa de med na de'i rgyu shing la sogs pa'i don yang dag pa gsal bar dmigs pa de bzhin du gnas gzhan du gyur na gnyis su 'khrul pa med pa'i phyir yang dag pa ma yin pa'i kun tu rtog pa'i don yang dag par
[\[168b.6\]]dmigs so/_/ji ltar 'jig rten ma 'khrul ba/_/de yi rgyu la 'dod dgur spyod/_/de bzhin sdom brtson ma 'khrul ba/_/gnas gzhan gyur la dgyes dgur spyod/_/ji ltar 'jig rten ma 'khrul ba de'i rgyu shing la sogs pa la 'dod dgur rang dbang du spyod pa de bzhin du/_'phags pa 'khrul [#]pa mi
[\[168b.7\]]mnga' ba [#]yang gnas gzhan du gyur pa la 'dod dgur rang dbang du spyod do/_/de lta bu ni de la [#]yod/_/de yi dngos po yod ma yin/_/de ltas sgyu ma la sogs pa/_/yod dang med pa nyid du brjod/_/tshigs su bcad pa 'di'i don go bar zad do/_/de la yod pa med ma yin/_/med pa yod pa
[\[169a\]]
[\[169a.1\]]nyid ma yin/_/sgyu ma dag la sogs pa la/_/yod med khyad par med pa'ang brjod/_/de la yod pa ni med pa ma [#]yin te/_de lta bur yod pa gang yin pa de ni med pa ma yin no/_/med pa ni yod pa nyid ma yin te/_glang po che la sogs par med pa gang yin pa de ni
[\[169a.2\]]yod pa ma yin no/_/sgyu ma la sogs pa yod pa dang med pa de dag khyad par med par [#]yang brjod do/_/de la de ltar yod pa gang yin pa de nyid glang po che la sogs par med par yin la/_glang po che la sogs par [#]med pa gang yin pa de nyid de lta bur yod pa ma yin pas so/_/de bzhin gnyis
[\[169a.3\]]snang de la yod/_/de yi dngos po yod ma yin/_/de ltar gzugs la sogs pa la/_/yod dang med pa nyid du brjod/_/de bzhin du yang dag pa [#]ma yin pa'i kun tu rtog pa 'di la gnyis su snang ba ni yod do/_/gnyis kyi dngos po ni med do/_/de lta bas na [#]yang dag pa ma yin pa'i kun
[\[169a.4\]]tu rtog pa'i ngo bo nyid gzugs la sogs pa la yod pa dang med pa nyid brjod do/_/de la yod pa med ma yin/_/med pa yod pa nyid ma yin/_/gzugs la sogs pa dag [#]la ni/_/yod med khyad par che ba'ang brjod/_/de la yod pa nyid ni med pa ma yin te/_gnyis su snang ba gang yin
[\[169a.5\]]pa'o/_/med pa nyid ni yod pa ma yin te/_gnyis kyi dngos po med pa nyid gang yin pa'o/_/gzugs la sogs pa la yod pa dang med pa khyad par med pa yang brjod de/_gnyis po snang bar yod pa gang yin pa de nyid gnyis kyi dngos por med pa ma yin pas so/_/sgro 'dogs pa dang skur pa
[\[169a.6\]]yi/_/mtha' rnams dgag par bya phyir dang /_/theg pa dman pas 'gro ba dag_/dgag par bya phyir 'dod pa yin/_/ci'i phyir yod pa dang med pa dag gcig tu chad pa dang /_khyad par med pa 'dir yang 'dod ce na/_go rims bzhin du sgro 'dogs pa [#]dang /_skur pa 'debs pa'i mtha' dgag par bya
[\[169a.7\]]ba'i [#]phyir dang /_theg pa dman pas 'gro ba dgag [#]pa'i phyir 'dod pa yin te/_med pa la med pa nyid du rig nas sgro 'dogs par mi byed do/_/yod pa la yod pa nyid du rig nas skur ba 'debs par mi byed do/_/de gnyis khyad par med pa nyid du rig nas yod pas yid 'byung bar mi 'gyur te/_de
[\[169b\]]
[\[169b.1\]]lta bas na theg pa dman pas nges par mi 'byung ngo /_/'khrul pa'i rgyu dang 'khrul pa ni/_/gzugs kyi rnam par rig pa dang /_/gzugs can min rnams [#]rig par 'dod/_/med phyir cig shos kyang med 'gyur/_/gzugs su 'khrul pa'i rgyu rnam par rig pa gang yin pa de ni gzugs kyi rnam
[\[169b.2\]]par rig pa yin la/_gzugs su 'khrul pa gang yin pa de ni gzugs can ma yin pa'i rnam par rig pa yin par 'dod do/_/gzugs kyi rnam par rig pa med pa'i phyir cig shos gzugs can ma yin pa'i rnam par rig pa yang med de/_rgyu med pa'i phyir ro/_/sgyu ma'i glang po'i gzugs
[\[169b.3\]]'dzin pa/_/'khrul phyir gnyis su brjod pa ste/_/de la ji bzhin gnyis med kyang /_/gnyis po dag tu nye bar dmigs/_/keng rus kyi [#]ni gzugs 'dzin pa/_/'khrul phyir gnyis su brjod pa ste/_/de la ji bzhin gnyis med kyang /_/gnyis po dag tu nye bar dmigs/_/sgyu ma'i glang po che'i
[\[169b.4\]]gzugs 'dzin pa'i 'khrul pa las gzung ba dang /_/'dzin pa gnyis su brjod de/_de la gnyis po ji lta bar med kyang gnyis su rnam par dmigs so/_/keng rus kyi gzugs brnyan yid la byed pa'i der 'dzin pa yang 'khrul pa las gnyis su brjod de snga ma bzhin no/_/'khrul pa'i mtshan
[\[169b.5\]]nyid chos gang yin/_/de bzhin yod dang de bzhin med/_/yod med khyad par med pa'i phyir/_/yod dang med dang sgyu ma 'dra/_/'khrul pa'i mtshan nyid kyi chos mi mthun pa'i phyogs kyi ngo bo nyid gang dag yin pa de dag ni yod pa dang med pa dang sgyu ma lta bu yin no/_/ci'i phyir zhe na/_yang dag pa ma
[\[169b.6\]]yin pa'i kun tu rtog pa nyid du de bzhin yod pa'i phyir yod pa yin no/_/gzung ba dang /_'dzin pa nyid du de bzhin med pa'i phyir med pa yin no/_/yod pa dang med pa [#]de dag khyad par med pa'i phyir/_/yod pa yang ma yin la/_med pa yang ma yin no/_/sgyu ma'i mtshan nyid kyang de dang 'dra
[\[169b.7\]]ste/_de lta bas na sgyu ma lta bu yin no/_/gnyen po'i chos ni gang yin pa/_/de bzhin med dang de bzhin yod/_/de bzhin med phyir mtshan nyid med/_/sgyu ma dang yang 'dra bar bstan/_/gnyen po'i chos dran pa nye bar gzhag pa la sogs pa sangs rgyas kyis [#]bstan pa gang dag yin pa de
[\[170a\]]
[\[170a.1\]]dag kyang mtshan nyid med pa dang /_sgyu ma lta bur bstan to/_/ci'i phyir zhe na/_ji ltar byis pa rnams kyis bzung [#]ba de bzhin med pa'i phyir dang /_ji ltar bshad pa de ltar yod pa'i phyir dang /_ji ltar bcom ldan 'das kyis lhums su 'jug pa dang /_bltams pa dang /_/
[\[170a.2\]]mngon par 'byung ba dang /_mngon par rdzogs par byang chub pa la sogs pa kun tu bstan pa de bzhin med pa'i phyir te/_de ltar na mtshan nyid med pa yin no/_/yod pa ma yin yang yod pa lta bur snang ste/_de lta bas na sgyu ma lta bu yin no/_/dpe'i don du tshigs su bcad pa/_sgyu ma'i
[\[170a.3\]]rgyal po sgyu ma yin/_/rgyal po gzhan gyis pham pa ltar/_/gang dag gis ni chos mthong ba'i/_/rgyal sras de dag nga rgyal med/_/gnyen po'i chos gang dag yin pa de dag ni sgyu ma'i rgyal po lta bu ste/_kun nas nyon mongs pa spong bar bya ba'i phyir/_rnam par byang ba la dbang byed pa'i
[\[170a.4\]]phyir ro/_/kun nas nyon mongs pa gang dag yin pa de dag kyang dpe'i don kyis rgyal po lta bu yin te[#]/_kun nas nyon mongs pa 'grub pa la dbang byed pa'i phyir ro/_/de'i phyir gnyen po de dag gis kun nas nyon mongs pa pham par byed pa ni/_/rgyal pos rgyal po 'bebs pa lta bur blta
[\[170a.5\]]bar bya ste/_de shes pas phyogs gnyis ka la byang chub sems dpa' rnams nga rgyal med par 'gyur ro/_/sangs rgyas rnams sangs rgyas mchog rnams kyis de dang de las 'dus byas dag_/gsungs pa sgyu ma rmi lam smig rgyu gzugs brnyan dang 'dra mig yor dang /_brag ca lta bu
[\[170a.6\]]dang ni chu zla'i gzugs 'dra sprul dang 'drar shes bya/_/drug dang [#]drug dang gnyis dang drug tshan [#]gnyis dang gsum po re rer [#]'dod/_/gang du bcom ldan 'das kyis chos rnams ni sgyu ma lta bu'o zhes bya ba nas sprul pa lta bu'o zhes bya ba'i bar gsungs pa de la chos rnams sgyu ma lta bu ni nang
[\[170a.7\]]gi skye mched drug ste/_bdag dang srog la sogs pa med bzhin du de ltar snang ba'i phyir ro[#]/_/rmi lam lta bu ni phyi'i skye mched drug ste/_de nye bar spyad pa'i dngos por med pa'i phyir ro/_/smig rgyu lta bu ni sems dang sems las byung ba'i chos gnyis te/_'khrul bar byed pa'i
[\[170b\]]
[\[170b.1\]]phyir ro/_/yang gzugs brnyan lta bu ni nang gi skye mched drug kho na ste/_sngon gyi las kyi gzugs brnyan yin pa'i phyir ro/_/mig yor lta bu ni/_nang gi skye mched rnams kyi grib ma lta bu yin [#]pa'i phyir/_/phyi'i skye mched drug kho na ste/_de'i dbang gis [#]'byung bas so[#]/_/drug tshan
[\[170b.2\]]gnyis su 'dod pa ni drug tshan gnyis su 'dod pa yin no/_/brag ca lta bu ni bshad pa'i chos rnams so/_/chu zla'i gzugs lta bu ni/_ting nge 'dzin la brten pa'i chos rnams te/_ting nge 'dzin ni dang ba nyid kyis [#]chu lta bu yin pa'i phyir ro/_/sprul pa lta bu ni/_bsams bzhin du srid
[\[170b.3\]]par skye ba yongs su len pa yin te/_bya ba thams cad la kun nas nyon mongs pa med par sbyor ba'i phyir ro/_/shes bya yongs su tshol ba'i tshigs su bcad pa/_/yang dag min rtog [#]yang dag min/_/yang dag ma yin min mi rtog[# ]/rtog min mi rtog ma yin pa/_/shes bya thams
[\[170b.4\]]cad yin par brjod/_/yang dag pa ma yin pa'i rtog pa ni/_/'jig rten las 'das pa'i ye shes kyi rjes su mthun pa ma yin pa'i rnam par rtog [#]pa gang yin pa'o/_/yang dag pa yang ma yin la/_/yang dag pa ma yin pa yang ma yin pa ni de'i rjes su mthun pa nges par 'byed pa'i
[\[170b.5\]]cha dang mthun pa'i bar gang yin pa'o/_/mi rtog pa ni de bzhin nyid dang /_'jig rten las 'das pa'i ye shes so/_/rtog pa yang ma yin mi rtog pa yang ma yin pa ni 'jig rten las 'das pa'i rjes las thob pa 'jig rten pa'i ye shes te/_shes bya thams cad ni de tsam du zad do/_/kun
[\[170b.6\]]nas nyon mongs pa dang /_rnam par byang ba yongs su tshol ba la tshigs su bcad pa gnyis te/_rang gi khams las [#]gnyis snang zhing /_/ma rig nyon mongs lhan cig tu/_/'jug pa'i rnam rtog rang 'byung ste/_/rdzas gnyis rnam par spangs pa yi[#]/_/rang gi khams las zhes bya ba ni/_
[\[170b.7\]]rang gi sa bon kun gzhi'i [#]rnam par shes pa las so/_/gnyis su snang zhes bya ba ni gzung ba dang 'dzin par snang ba'o/_/ma rig pa dang /_nyon mongs pa dang /_/lhan cig 'jug pa zhes bya ba ni/_'di dag la ma rig pa dang nyon mongs pa rnams dang lhan cig 'jug pa yod pas na 'di dag
[\[171a\]]
[\[171a.1\]]ni ma rig pa dang /_nyon mongs pa dang lhan cig 'jug pa yin no/_/rdzas gnyis spangs pa ni/_gzung ba'i rdzas dang /_'dzin pa'i rdzas te/_de ltar kun nas nyon mongs pa yongs su btsal bar bya'o/_/dmigs pa'i khyad par thob pa yi[#]/_/rang gi [#]dbyings la gnas
[\[171a.2\]]ldan phyir/_/de nyid gnyis su snang med par/_/'jug ste pags dang mda' bzhin no/_/dmigs pa'i khyad par thob pa zhes bya ba ni/_chos kyi dmigs pa rnyed pa gang yin pa ste/_de ni sngar bshad zin to/_/rang gi dbyings la gnas ldan phyir/_zhes bya ba la/_rang gi dbyings ni rnam par
[\[171a.3\]]rtog pa rnams kyi de bzhin nyid do/_/de la gnas pa ni ming la sems gnas pa'i phyir ro/_/ldan pa'i phyir zhes bya ba ni goms pas sgom [#]pa'i lam dang ngo /_/gnas yongs su gyur pa'i rnam par rtog pa de nyid gnyis su snang ba med par 'jug ste/_pags pa dang mda' bzhin no/_/ji ltar
[\[171a.4\]]pags pa de nyid khengs pa dang bral bas mnyen [#]por 'gyur ba dang /_mda' de nyid mes bsros pa dang drang por 'gyur ba de bzhin du zhi gnas dang /_lhag mthong bsgoms pa dag gis sems dang /_shes rab rnam par grol ba thob na gnas gzhan du gyur pa [#]rnam par rtog pa de dag nyid yang
[\[171a.5\]]gnyis su snang bar mi 'jug ste/_de ltar rnam par byang ba yongs su btsal bar bya'o/_/rnam par rig pa tsam yongs su tshol ba la tshigs su bcad pa gnyis te/_sems ni gnyis su snang ba ste/_/de bzhin chags sogs snang ba 'am/_/dad la sogs par snang bar 'dod/_/nyon mongs
[\[171a.6\]]dge chos yod ma yin/_/sems tsam po 'di gzung bar snang ba dang /_'dzin par snang ba dang /_gnyis su snang bar 'dod do/_/de bzhin du de nyid 'dod chags la sogs pa nyon mongs par snang ba'am/_dad pa la sogs pa dge ba'i chos su snang bar 'dod la/de dag tu snang ba las
[\[171a.7\]]gzhan pa kun nas nyon mongs pa'i chos 'dod chags la sogs pa'i mtshan nyid dam/_dge ba dad pa la sogs pa'i mtshan nyid ni med de/_dper na gnyis su snang ba las gzhan pa gnyis kyi mtshan nyid med pa bzhin no/_/sems ni sna tshogs snang ba dang /_/rnam pa sna tshogs can du
[\[171b\]]
[\[171b.1\]]'jug_/de la snang ste yod dang med/_/de phyir chos kyi ma yin no/_/sems 'di nyid rnam grangs kyi [#]'dod chags su snang ba'am/_zhe sdang du snang ba'am/_de las gzhan pa'i chos su snang ba sna tshogs su snang ba dang /_cig car dad pa dang /_brtson 'grus la sogs pa'i rnam pa ste/_rnam pa
[\[171b.2\]]sna tshogs can du 'jug go/_/nyon mongs pa can dang dge ba'i gnas skabs kyi sems la snang ba yod pa'am/_med pa ni nyon mongs pa can dang /_dge ba'i chos rnams kyi ni ma yin te/_der snang ba las ma gtogs pa de'i mtshan nyid med pa'i phyir ro/_/mtshan nyid yongs su tshol ba la
[\[171b.3\]]tshigs su bcad pa brgyad de/_gcig gis ni [#]bstan to/_lhag ma rnams kyis ni bshad do/_/sangs rgyas rnams kyis sems can la/_/phan gdags phyir ni mtshan gzhi dang /_/mtshan nyid dang ni mtshon pa dag_/rab tu dbye ba [#]yang dag bshad/_/'dis ni bstan to/_/sems ni lta
[\[171b.4\]]bcas gang yin dang /_/de yi gnas skabs mi 'gyur ba/_/'di ni mdor na mtshan gzhi ste/_/rab tu dbye na [#]tshad med do/_de la sems ni rnam par shes pa dang gzugs so/_/lta ba ni sems las byung ba'i chos rnams so/_/de'i gnas skabs ni sems dang ldan pa ma yin pa'i chos
[\[171b.5\]]rnams so/_/mi 'gyur ba ni nam mkha' la sogs pa 'dus ma byas te/_de dang [#]de'i rnam par rig pa rtag tu de bzhin du 'jug pa'i phyir ro/_/de ltar na mtshan gzhi ni mdor bsdu na rnam pa de lnga yin no/_/rab tu dbye na ni [#]tshad med do/_/ji ltar brjod don 'du shes kyi/_/rgyu mtshan de yi [#]bag
[\[171b.6\]]chags dang /_/de las kyang don snang ba ni/_/kun brtags pa yi mtshan nyid do/_/mtshan nyid ni mdor bsdu na rnam pa gsum ste/_kun brtags pa la sogs pa'i mtshan nyid do/_/de la kun brtags pa'i mtshan nyid ni rnam pa gsum ste/_ji ltar brjod pa'i don gyi 'du shes kyi rgyu mtshan
[\[171b.7\]]dang /_brjod pa de'i bag chags dang /_bag chags de las kyang tha snyad la mi mkhas pa rnams la brjod pa'i don gyi 'du shes med par don du snang ba gang yin pa'o/_/de la brjod pa ji lta ba bzhin du don du 'du shes pa sems las byung ba ni ji ltar brjod pa'i don gyis [#]'du shes so/_/
[\[172a\]]
[\[172a.1\]]de'i dmigs pa gang yin pa de ni rgyu mtshan yin no/_/de ltar na kun brtag [#]par bya ba gang yin pa dang /_rgyu bag chags gang las yin pa de gnyi ga 'dir kun brtags pa'i mtshan nyid du bzhed do/_/ming dang don ni ji lta bar/_/don dang ming du snang ba gang /_/yang
[\[172a.2\]]dag min rtog rgyu mtshan ni/_/kun brtags [#]pa yin mtshan nyid do/_/rnam grangs gzhan yang ming dang don ji bzhin par ni ming dang don ji lta bar ro/_/don dang ming du snang ba ni don dang ming du snang ba'o/_/gal te ming ji lta bar don nam/_don ji lta bar ming du snang na yang dag pa ma yin/_
[\[172a.3\]]pa'i kun tu rtog pa'i dmigs pa 'di ni kun brtags pa'i mtshan nyid yin te/_kun brtag [#]par bya ba ni 'di lta ste/_ming dang don zhes bya ba ni 'di tsam du zad pas so/_/rnam gsum rnam gsum snang ba can/_/'dzin dang gzung ba'i mtshan nyid de/_/yang dag ma yin kun rtog ni/_/
[\[172a.4\]]gzhan gyi dbang gi mtshan nyid do/_/'di la rnam pa gsum dang /_rnam pa gsum du snang ba yod pas na/_rnam pa gsum dang rnam pa gsum du snang ba can no/_/de la rnam pa gsum du snang ba ni gnas su snang ba dang /_don du snang ba dang /_lus su snang ba'o/_/yang rnam pa gsum
[\[172a.5\]]du snang ba [#]ni yid dang /_'dzin pa dang /_rnam par rtog par snang ba ste/_yid ni rtag tu nyon mongs pa can gang yin pa'o/_/'dzin pa ni rnam par shes pa lnga'i tshogs so/_/rtog pa ni yid kyi rnam par shes pa'o/_/de la rnam pa gsum du snang ba dang po ni gzung ba'i mtshan nyid do/_/gnyis
[\[172a.6\]]pa ni 'dzin pa'i mtshan nyid de[#]/_de ltar na yang dag pa ma yin pa'i kun tu rtog pa 'di ni gzhan gyi dbang gi mtshan nyid yin no/_/med dang yod nyid gang yin dang /_/yod dang med pa mnyam [#]nyid dang /_/ma zhi zhi dang rnam mi rtog_/yongs su grub pa'i mtshan nyid do/_/yongs su grub
[\[172a.7\]]pa'i mtshan nyid ni de bzhin nyid yin te/_de ni kun brtags pa'i chos thams cad kyi med pa nyid yin no/_/de'i med pa nyid du yod pa'i phyir yod pa nyid kyang yin no/_/yod pa dang med pa de dag tha mi dad pa'i phyir/_yod pa dang med pa mnyam pa nyid kyang yin no/_/nye ba'i nyon mongs
[\[172b\]]
[\[172b.1\]]pa'i glo [#]bur ba dag gis [#]ma zhi ba nyid kyang yin no/_/rang bzhin gyis rnam par dag pa'i phyir zhi ba nyid kyang yin no/_/rnam par mi rtog pa ni spros pa med pas rnam par rtog pa'i spyod yul ma yin pa'i phyir ro/_/'dis ni de bzhin nyid kyi mtshan nyid rnam pa gsum yongs su bstan te/_rang
[\[172b.2\]]gi mtshan nyid dang /_kun nas nyon mongs pa dang /_rnam par byang ba'i mtshan nyid dang /_rnam par mi rtog pa'i mtshan nyid do/_/mtshan nyid rnam pa gsum bshad zin to/_/rgyu mthun chos la dmigs nas ni/_/tshul bzhin yid la byed pa dang /_/sems kyi dbyings la gnas pa dang /_/don
[\[172b.3\]]yod pa dang med par mthong /_/mtshon pa ni rnal 'byor gyis rnam pa lnga ste/_gzhi dang /_bskyed pa dang /_me long lta bu dang /_snang ba dang rten to/_/de la gzhi ni rgyu mthun pa'i chos te/_sangs rgyas kyis [#]thugs su chud nas bshad pa gang yin pa de ni thugs su chud pa de'i rgyu mthun pa yin
[\[172b.4\]]no/_/bskyed pa [#]ni tshul bzhin yid la byed pa'o/_/me long lta bu ni sems kyi dbyings la gnas pa'i ting nge 'dzin te/_gong du ming la gnas par bshad pa gang yin pa de nyid do/_/snang ba ni don yod pa dang /_med pa nyid du mthong ba 'jig rten las 'das pa'i shes rab ste/_gang gis
[\[172b.5\]]yod pa la yang yod pa yang dag pa ji lta ba bzhin du mthong la/_med pa la yang med pa yang dag pa ji lta ba bzhin du mthong ba'o/_/rten ni gnas gzhan du gyur pa'o/_/de ni mnyam pa nyid du 'gyur/_/'phags rigs shin tu dri med pa/_/mnyam dang khyad 'phags 'bri [#]med cing /_/'phel
[\[172b.6\]]med pa yi mtshan nyid 'dod/_/mnyam pa nyid du 'gyur ba ni 'phags pa'i rigs zag pa med pa'i dbyings na de las gzhan pa'i 'phags pa dag dang ngo /_/sangs rgyas rnams kyi 'phags pa'i rigs dri ma med pa de la yang rnam par grol bar mnyam pa nyid kyis nyan thos dang /_rang sangs
[\[172b.7\]]rgyas dag dang mnyam pa yin no/_/khyad par rnam pa lngas khyad par du 'phags pa yang yin te/_rnam par dag pa'i khyad par gyi ni nyon mongs pa dag [#]chags dang bcas te rnam par dag pa'i phyir ro/_/yongs su dag pa'i khyad par gyis ni zhing yongs su dag pa'i phyir ro/_/sku'i khyad
[\[173a\]]
[\[173a.1\]]par gyis ni chos kyi sku'i phyir ro/_/longs spyod rdzogs pa'i khyad par gyis ni 'khor gyi [#]dkyil 'khor dag tu chos kyi longs spyod rdzogs pa [#]rgyun mi 'chad par 'jug pa'i phyir ro/_/phrin las kyi khyad par gyis ni dga' ldan gyi gnas na bzhugs pa la sogs
[\[173a.2\]]pa sprul pa dag gis sems can gyi don mdzad pa rjes su sgrub pa'i phyir ro/_/de la ni kun nas nyon mongs pa'i phyogs 'gag pa ni [#]'bri ba yang med la/_rnam par byang ba'i phyogs skye ba na 'phel ba yang med do/_/de ltar na rnal 'byor gyis rnam pa lnga po 'di ni mtshon pa yin te/_
[\[173a.3\]]des mtshan gzhi dang /_mtshan nyid de mtshon par byed do/_/rnam par grol ba yongs su tshol ba la tshigs su bcad pa drug ste/_sa bon gzhan du gyur pa'i phyir/_/gnas don lus su snang ba dag_/gzhan du gyur pa zag med dbyings/_/de ni rten kun 'gro ba can/_/sa bon
[\[173a.4\]]gzhan du gyur pa'i phyir/_/zhes bya ba ni/_kun gzhi rnam par shes pa gzhan du gyur pa'i phyir ro/_/gnas dang don dang lus su snang ba'i rnam par shes pa rnams [#]gzhan du gyur pa ni zag pa med pa'i dbyings te/_rnam par grol ba'o/_/de ni rten kun tu 'gro ba can te/_nyan thos dang rang
[\[173a.5\]]sangs rgyas dang [#]sangs rgyas la mnga' ba yin no/_/yid dang 'dzin dang rnam par rtog_/gyur phyir rnam par mi rtog dang /_/zhing dang ye shes las dag la/_/dbang gi [#]rnam pa bzhi yin no/_/gyur pa'i don ni yid dang 'dzin pa dang rnam par rtog pa bzlog pa ste/_go rims
[\[173a.6\]]bzhin du rnam par mi rtog pa dang zhing dang ye shes dang las dag la dbang rnam pa bzhi yin no/_/dbang de mi g.yo la sogs pa'i/_/sa gsum la ni rnam bzhi ste/_/gcig la rnam gnyis de las gzhan/_/dbang re rer [#]ni 'dod pa yin/_/dbang de yang sa mi g.yo ba la sogs pa
[\[173a.7\]]gsum la rnam pa bzhir [#]rig par bya ste/_sa mi g.yo ba gcig la rnam pa gnyis te/_mngon par 'du byed pa med par rnam par mi rtog pa'i phyir rnam par mi rtog pa dang /_sangs rgyas kyi zhing yongs su dag pa'i phyir zhing la dbang ngo /_/de las gzhan pa'i sa la ni dbang re re
[\[173b\]]
[\[173b.1\]]ste/_/legs pa'i blo gros la ni so sor yang dag par rig pa'i khyad par thob pa'i phyir ye shes la dbang ngo /_/chos kyi sprin la ni mngon par shes pa'i las rnams la thogs pa med pa'i phyir las la dbang ngo /_/blo dang ldan pas srid gtogs bdag med rnam pa gnyi [#]ga 'ang rig 'gyur
[\[173b.2\]]la/_/de yang mnyam par shes nas de ni 'dzin pa'i sgo nas de nyid 'jug_/de nas de la yid gnas phyir na de la de yang mi snang ngo /_/de mi snang ba grol ba yin te mchog tu dmigs dang bral ba'o/_/rnam par grol ba'i rnam grangs gzhan yang byang chub sems dpas srid pa gsum du
[\[173b.3\]]gtogs pa bdag med pa rnam pa gnyi ga [#]rig par gyur la/_bdag med pa rnam pa gnyis po de yang kun brtags pa'i gang zag med pa bzhin du/_kun brtags pa'i chos med par shes pa'i phyir/_mnyam par shes nas te/_rnam pa thams cad du med pa'i phyir ni ma yin no/_/
[\[173b.4\]]'di ni 'dzin pa tsam mo zhes 'dzin pa'i sgo nas de kho na nyid rnam par rig pa tsam la 'jug go/_/de nas de kho na nyid rnam par rig pa tsam de la yid gnas pa'i phyir/_de kho na nyid rnam par rig pa tsam de yang mi snang ngo /_/de mi snang ba ni grol ba mchog tu dmigs pa dang bral ba
[\[173b.5\]]gang yin pa ste/_gang zag dang chos dag mi dmigs pa'i phyir ro/_/tshogs kyis gzhi dang bskyed yod na/_/ming tsam du ni mthong bar 'gyur/_/ming tsam mthong ste der mthong na/_/de yang phyis ni mi mthong ngo /_/rnam grangs gzhan yang tshogs kyis zhes bya ba ni tshogs
[\[173b.6\]]bsags pa'i sngon gyi tshogs kyi stobs kyis so/_/gzhi zhes bya ba ni thos pa'o/_/bskyed pa yod na zhes bya ba ni/_tshul bzhin [#]yid la byed pa'o/_/ming tsam du mthong bar 'gyur ro zhes bya ba ni mngon par brjod pa tsam du ste/_don dang bral bar ro/_/ming tsam du mthong ste
[\[173b.7\]]zhes bya ba ni rnam par rig pa tsam du ste/_ming ni gzugs can ma yin pa'i phung po bzhi yin pa'i phyir ro/_/der mthong na de yang phyis mi mthong ba nyid de/_don med na de'i rnam par rig pa mi mthong ba'i phyir ro/_/de bas na 'di ni mi dmigs pa'i rnam par grol ba yin no/_/
[\[174a\]]
[\[174a.1\]]sems ni gnas ngan len dang bcas/_/bdag lta'i zhags pas zin par ni/_/rab tu 'jug par 'gyur te de/_/nang du gnas phyir ldog [#]par 'dod/_/rnam grangs gzhan yang sems 'di ni skye ba rnams su gnas ngan len dang bcas par rab tu 'jug go/_/bdag tu lta
[\[174a.2\]]ba'i zhags pas zin pas zhes bya ba ni gnas ngan len [#]gyi rgyu ston te/_bdag tu lta ba rnam pa gnyis kyis zin pas na de'i phyir gnas ngan len dang bcas pa yin no/_/de nang du gnas pa'i phyir ldog go zhes bya ba ni/_sems de sems kho na la gnas pa'i phyir te/_dmigs pa mi dmigs
[\[174a.3\]]pa'i phyir ro/_/ngo bo nyid med pa yongs su tshol ba la tshigs su bcad pa gnyis te/_rang dang rang gi bdag nyid du/_/med phyir rang gi ngo bo la/_/mi gnas phyir dang 'dzin bzhin de/_/med phyir ngo bo nyid med 'dod/_/rang med pa'i phyir ngo bo nyid med pa ni chos rnams rkyen la rag las pa'i
[\[174a.4\]]phyir ro/_/rang gi bdag nyid du med pa'i phyir ngo bo nyid med pa ni 'gags pa rnams yang de'i bdag nyid du mi skye ba'i phyir ro/_/rang gi ngo bo la mi gnas pa'i phyir ngo bo nyid med pa ni skad cig ma yin pa'i phyir ro/_/de ltar na ngo bo nyid med pa rnam pa gsum po 'di ni 'dus byas kyi mtshan nyid
[\[174a.5\]]gsum dang sbyar bar rig par bya'o/_/'dzin pa bzhin de med pa'i phyir ngo bo nyid med pa la de med pa'i phyir [#]zhes bya ba ni ngo bo nyid med pa'i phyir te/_ji ltar byis pa rnams ngo bo nyid rtag pa dang /_bde ba dang /_gtsang ba dang /_bdag gam/_kun brtags pa'i mtshan nyid gzhan du 'dzin pa de
[\[174a.6\]]ltar ngo bo nyid 'di med pas de'i phyir yang chos rnams ngo bo nyid med pa nyid du 'dod do/_/phyi ma phyi ma'i rten yin pas/_/ngo bo nyid ni med pa yis/_/skye med 'gag med gzod nas zhi/_/rang bzhin mya ngan 'das pa grub/_/ngo bo nyid med pas ni skye ba med pa la sogs pa grub ste/_gang
[\[174a.7\]]zhig ngo bo nyid med pa de ni ma skyes pa'o/_/gang ma skyes pa de ni ma 'gags pa'o/_/gang ma skyes pa dang [#]/_ma 'gags pa de ni gzod ma nas zhi ba'o/_/gang gzod ma nas zhi ba de ni rang bzhin gyis yongs su mya ngan las 'das pa'o/_/de ltar na ngo bo nyid med pa la sogs pa 'di dag phyi
[\[174b\]]
[\[174b.1\]]ma phyi ma'i rten yin pas ngo bo nyid med pas skye ba med pa la sogs pa grub pa [#]yin no/_/mi skye ba'i chos la bzod pa yongs su tshol ba la tshigs su bcad pa 'phags pa ste/_thog ma dang ni de nyid gzhan nyid dang /_/rang gi mtshan nyid rang dang gzhan du 'gyur/_/kun nas nyon mongs pa dang khyad
[\[174b.2\]]par la/_/skye ba med pa'i chos la bzod par bshad/_/chos brgyad la skye ba med par bzod pa ni mi skye ba'i chos la bzod pa'o/_/de thog ma ni 'khor ba la ste/_de la thog ma skye ba med do/_/de nyid dang gzhan nyid ni snga ma dang phyi ma rnams la ste/_'khor ba na chos gang dag sngar skyes
[\[174b.3\]]pa de dag nyid skye ba ni med de/_de'i ngo bor mi skye ba'i phyir ro/_/gzhan dag kyang ma yin te/_sngon med pa'i rnam par mi skye ba'i phyir ro/_/rang gi mtshan nyid ni/_kun brtags pa'i ngo bo nyid la ste/_de la ni nam yang skye ba med do/_/rang skye ba med pa ni gzhan gyi dbang la'o/_/gzhan
[\[174b.4\]]du 'gyur ba ni yongs su grub pa la ste/_de la ni gzhan du 'gyur bar skye ba med do/_/kun nas nyon mongs pa ni spangs pa la ste/_zad pa shes pa thob pa la kun nas [#]nyon mongs pa skye bar mi blta'o/_/khyad par ni sangs rgyas kyi chos kyi sku rnams la ste/_de dag la ni khyad par du
[\[174b.5\]]skye ba med do/_/de ltar na chos de dag la skye ba med pa'i chos la bzod par bshad do/_/theg pa gcig pa nyid yongs su tshol ba la tshigs su bcad pa bdun te/_chos dang bdag med grol ba rnams/_/mtshungs phyir rigs ni tha dad phyir/_/bsam gnyis thob phyir sprul pa'i phyir/_/
[\[174b.6\]]mthar thug [#]phyir na theg gcig nyid/_/nyan thos la sogs pa'i chos kyi dbyings tha mi dad pas na chos kyi dbyings mtshungs pa'i phyir theg pa gcig pa nyid de/_bgrod par bya bas na theg pa yin pas so/_/nyan thos la sogs pa'i gang zag rnams [#]bdag med pa 'dra bas bdag med [(]ba [,]pa[) ]
[\[174b.7\]]mtshungs pa'i phyir theg pa gcig pa nyid de/_'gro ba pos na theg pa yin pas so/_/rnam par grol ba mtshungs pa'i phyir theg pa gcig pa nyid de/_'gro bas na theg pa yin pas so/_/nyan thos la sogs pa'i rigs su ma nges pa rnams theg pa chen pos nges par 'byung bas na [#]rigs
[\[175a\]]
[\[175a.1\]]tha dad pa'i phyir theg pa gcig pa nyid de/_'dis 'gro bas na theg pa yin pas so/_/bsam pa gnyis thob pa'i phyir theg pa gcig pa nyid de/_sangs rgyas rnams kyis sems can thams cad la bdag nyid kyi dgongs pa brnyes pa'i phyir dang /_nyan thos de'i
[\[175a.2\]]ris su nges pa sngon byang chub kyi tshogs spyad pa rnams sangs rgyas kyi mthus de bzhin gshegs pas rjes su bzung ba'i khyad par phyogs tsam thob par bya ba'i phyir rgyud tha mi dad par mos pa'i sgo nas bdag nyid kyis sangs rgyas kyi dgongs pa thob pa'i phyir ro/_/de ltar na bsam [#]pa
[\[175a.3\]]gcig pa nyid thob pas sangs rgyas dang /_nyan thos rnams gcig pa'i phyir theg pa gcig pa nyid do/_/sprul pa'i phyir theg pa gcig pa nyid de/_ji skad du/_nga ni lan brgya phrag du mar nyan thos kyi theg pas yongs su mya ngan las 'das so zhes gsungs pa lta bu ste/_gdul bya [# ]
[\[175a.4\]]rnams kyi don du de ltar ston pa'i phyir ro/_/mthar thug pa'i phyir yang theg pa gcig pa nyid de/_gang phan chad bgrod par bya ba med pa de ni theg pa yin pas sangs rgyas nyid kho na theg pa gcig pa [#]yin no/_/de lta bas na mdo de dang de las ni dgongs [#]pa de dang des theg pa gcig pa
[\[175a.5\]]nyid du gsungs par rig par bya'i/_/theg pa gsum med pa ni ma yin no/_/yang ci'i phyir sangs rgyas rnams kyis dgongs pa de dang des theg pa gcig pa nyid du bshad ce na/_kha cig dag ni drang phyir dang /_/gzhan dag yang dag gzung ba'i phyir/_/rdzogs pa'i sangs rgyas
[\[175a.6\]]rnams kyis ni/_/ma nges rnams la theg gcig bshad/_/kha cig drang ba'i phyir zhes bya ba ni nyan thos kyi rigs can ma nges pa gang dag yin pa'o/_/gzhan dag yang dag par bzung ba'i phyir zhes bya ba ni byang chub sems dpa'i rigs can ma nges pa gang dag yin pa'o/_/nyan
[\[175a.7\]]thos ma nges rnam gnyis te/_/theg don mthong dang ma mthong ba'i[#]/_/don mthong 'dod chags bral ba dang /_/'dod chags bral min 'di dman pa'o/_/nyan thos ma nges pa yang rnam pa gnyis su rig par bya ste/_theg pa'i don mthong ba ni bden pa mthong ba theg pa chen
[\[175b\]]
[\[175b.1\]]pos nges par 'byung ba gang yin pa'o/_/theg pa'i don ma mthong ba ni bden pa ma [#]mthong ba theg pa chen pos [#]nges par 'byung ba gang yin pa'o/_/don mthong ba yang 'dod pa dag las 'dod chags dang bral ba dang /_'dod chags dang ma bral ba'o/_/don mthong ba rnam pa gnyis su bshad
[\[175b.2\]]pa gang yin pa de [#]ni dman pa yin te/_rtog ba bul ba yin par rig par bya'o/_/de gnyis 'phags pa'i lam thob pa/_/srid pa dag tu bsgyur ba'i phyir/_/bsam gyis mi khyab bsgyur ba yi/_/skye ba dang ni yang dag ldan/_/don mthong ba de [#]gnyis ni 'phags pa'i lam thob pa srid pa
[\[175b.3\]]dag tu bsgyur ba'i phyir/_/bsam gyis mi khyab par [#]bsgyur ba'i skye ba dang ldan par rig par bya'o/_/'phags pa'i lam de skye bar bsgyur ba ni bsam gyis mi khyab ste/_de lta bas na bsam gyis mi khyab par bsgyur ba yin no/_/gcig ni smon lam dbang gis na/_/skye ba rab tu sgrub
[\[175b.4\]]par byed/_/cig [#]shos phyir mi 'ong ba dang /_/ldan phyir sprul pas rab tu sgrub/_/de gnyis la gcig ste 'dod chags dang ma bral ba gang yin pa de ni smon lam gyi dbang gis ji ltar 'dod pa bzhin du skye ba 'dzin to/_/cig shos ni phyir mi 'ong ba dang ldan pa'i stobs kyis sprul pa dag
[\[175b.5\]]gis 'dzin to/_/de gnyis yang dang yang du ni/_/rang sems kun tu 'byung ldan pas/_/mya ngan 'das la mngon dga'i phyir/_/rtogs pa bul yin par 'dod/_/de gnyi ga yang rang gi [#]nyan thos kyis [#]sems skyo ba dang ldan pa yang dang yang du kun tu 'byung bas mya ngan las 'das pa
[\[175b.6\]]la lhag par dga' ba'i phyir rtogs pa bul ba yin par 'dod de/_yun ring mo zhig na mngon par rdzogs par 'tshang rgya [#]ba'i phyir ro/_/don byas ma yin de sangs rgyas/_/med par skyes nas sprul don gnyer/_/bsam gtan don brtson der brten nas/_/byang chub dam pa
[\[175b.7\]]'thob par 'gyur/_/bden pa mthong ba 'dod chags dang ma bral ba don ma byas pa slob pa gang yin pa de ni/_sangs rgyas med pa'i dus su skyes nas sprul pa don du gnyer bas bsam gtan gyi [#]don du brtson par 'gyur zhing sprul pa de la yang brten nas rim gyis byang chub dam
[\[176a\]]
[\[176a.1\]]pa thob [#]par 'gyur ngo /_/bcom ldan 'das kyis gnas skabs gsum la gnas pa de la dgongs nas/_dpal phreng gi mdo las me'i dpes nyan thos su gyur nas/_rang sangs rgyas su 'gyur ro/_/phyis ni sangs rgyas su yang 'gyur ro zhes gsungs te/_
[\[176a.2\]]gang gi tshe sngon bden pa mthong ba'i gnas skabs dang /_/gang gi tshe sangs rgyas med pa'i dus su bdag nyid kyis bsam gtan bskyed nas skye ba'i lus bor te/_sprul pa'i lus 'dzin pa dang /_gang gi tshe byang chub dam pa 'thob pa'i gnas skabs so/_/rig [#]pa'i gnas yongs su
[\[176a.3\]]tshol ba la tshigs su bcad pa/_rig pa'i gnas lnga dag la brtson par ma byas par/_/'phags mchog gis [#]kyang thams cad mkhyen nyid mi 'gyur te/_/de lta bas na gzhan dag tshar bcad rjes gzung dang /_/bdag nyid kun shes bya phyir de la de brtson byed/_/rig pa'i gnas ni rnam
[\[176a.4\]]pa lnga ste/_nang rig pa dang /_gso ba rig pa dang /_gtan tshigs rig pa dang /_sgra rig pa dang /_bzo'i [#]las kyi gnas rig [#]pa'o/_/de dag gang gi phyir byang chub sems dpas btsal bar bya ba de ston te/_bye brag med par ni thams cad mkhyen pa nyid thob par bya ba'i phyir ro/_/
[\[176a.5\]]bye brag tu ni gtan tshigs rig pa dang /_sgra rig pa ni gzhan de dag la ma mos pa rnams tshar bcad pa'i phyir yongs su tshol lo/_/gso ba rig pa dang /_bzo'i las kyi gnas rig pa ni gzhan de dag la [#]mos pa rnams la phan gdags pa'i phyir yongs su tshol lo/_/nang rig pa ni
[\[176a.6\]]bdag nyid kun shes par bya ba'i phyir yongs su tshol lo/_/khams brtas [#]pa yongs su tshol ba la tshigs su bcad pa bcu gsum ste/_pha rol tu phyin pa yongs su rdzogs par bya ba'i phyir/_pha rol tu [#]phyin pa dang ldan pa'i yid la byed pa gang dag khams brtas [#]par byed pa de
[\[176a.7\]]dag kho na tshigs su bcad pa 'di dag gis bstan to/_/de la tshigs su bcad pa dang po ni 'di yin te/_rgyu dmigs nas ni dga' ba dang /_/rten la de rjes dran pa dang /_/'bras bu thun mong 'dod pa dang /_ji ltar byang chub bzhin mos pa'o/_/de dag kyang rgyu dmigs nas dga'
[\[176b\]]
[\[176b.1\]]ba yid la byed pa nas bdag nyid mchog tu nges par 'dzin pa yid la byed pa'i bar dag yin no/_/de la rgyu dmigs nas dga' ba yid la byed pa ni/_re zhig dang po kho nar byang chub sems dpa'i [#]rigs la gnas pa bdag nyid la pha rol tu phyin pa rnams kyi rigs mthong ba dang /_rgyu
[\[176b.2\]]dmigs nas dga' bas pha rol tu phyin pa'i khams brtas [#]par byed do/_/rigs la gnas pa ni [#]bla na med pa yang dag par rdzogs pa'i byang chub tu sems bskyed pas de'i 'og tu rten la de rjes su dran pa yid la byed pa ste/_byang chub sems dpa' de bdag [#]nyid la pha rol tu phyin
[\[176b.3\]]pa rnams kyi rten du gyur pa byang chub kyi sems yang dag par rjes su mthong ba dang 'di snyam du 'di skad [#]bdag la byang chub kyi sems yod pas na/_/gdon mi za bar pha rol tu phyin pa 'di dag yongs su rdzogs par 'gyur ro snyam du yid la byed do/_/sems bskyed pa ni pha rol tu phyin pa
[\[176b.4\]]rnams kyis rang dang gzhan gyi don la rab tu sbyor ba'am [#]'bras bu thun mong 'dod pa yid la byed de[#]/_pha rol tu phyin pa 'di dag gi 'bras bu ni gzhan dang thun mong du gyur cig_/gzhan du ma gyur cig snyam du mngon par 'du byed pa'i phyir ro/_/rang dang gzhan gyi don la rab tu
[\[176b.5\]]sbyor ba ni/_/kun nas nyon mongs pa med pa'i thabs de kho na nyid kyi don rtogs par 'gyur bas de'i 'og tu ji ltar byang chub pa bzhin du mos pa yid la byed pa ste/_ji ltar sangs rgyas bcom ldan 'das rnams kyis pha rol tu phyin pa mngon par rdzogs par sangs rgyas pa dang /_
[\[176b.6\]]mngon par rdzogs par 'tshang rgya bar 'gyur ba dang /_mngon par rdzogs par sangs rgyas pa de bzhin du bdag kyang mos so snyam du mngon par 'du byed pa'i phyir ro/_/thams cad du yang go rims ni de lta bur rig par bya'o/_/mthu ni rnam pa bzhi
[\[176b.7\]]dag gis/_/dga' dang nges par mi skyo dang /_/mi mthun phyogs dang gnyen po la/_/sgrub pa rnam pa bzhi yin no/_/mthus dga' ba yid la byed pa ni mthu rnam pa bzhi yang dag par mthong nas dga' ba'i phyir ro/_/mthu rnam pa bzhi ni/_mi mthun
[\[177a\]]
[\[177a.1\]]pa'i phyogs spong ba dang /_tshogs yongs su smin pa dang /_rang dang gzhan la phan pa dang /_tshe phyi ma la rnam par smin pa dang /_rgyu mthun pa'i 'bras bu 'byin pa nyid do/_/sems can dang /_rang gi sangs rgyas kyi chos yongs su smin pa las brtsams te nges par
[\[177a.2\]]skyo ba med pa yid la byed pa ni sems can thams cad kyi log par sgrub pa dang /_sdug bsngal 'bab pa thams cad kyi nges par skyo ba med par mngon par 'du byed pa'i phyir ro/_/byang chub dam pa thob [#]par 'gyur ba'i phyir mi mthun pa'i phyogs dang gnyen po la sgrub pa rnam pa
[\[177a.3\]]bzhi yid la byed pa ni sbyin pa la sogs pa'i mi mthun pa'i phyogs ser sna la sogs pa so sor 'chags pa dang /_gnyen po sbyin pa la sogs pa la rjes su yi rang ba dang /_de'i ched kyi chos bshad pa'i phyir sangs rgyas la gsol ba gdab pa dang /_de dag byang chub tu bsngo ba'o/_/
[\[177a.4\]]rab dang yang dag nod pa dang /_/gzhan la sbyin par 'dun pa dang /_/go cha dang ni smon lam dang /_/mngon par dga' dang bya ba'i yid/_/mos pa'i stobs bskyed pa las brtsams nas/_pha rol tu phyin pa'i ched kyi chos dang don la rab tu dang ba yid la byed pa'o/_/chos yongs su
[\[177a.5\]]tshol ba las brtsams te yang dag par nod pa yid la byed pa ni/_chos de nyid la mi smod pa'i tshul gyis yongs su 'dzin pa'i phyir ro/_/bshad pa las brtsams nas/_sbyin par 'dun pa yid la byed pa ni/_/gzhan dag la chos dang don rab tu bshad pa'i phyir ro/_/sgrub pa
[\[177a.6\]]las brtsams te go cha yid la byed pa ni/_sbyin pa la sogs pa yongs su rdzogs par bya ba'i phyir go cha [#]gyon pa'i phyir ro/_/smon lam yid la byed pa ni/_de yongs su rdzogs pa'i rkyen [#]dang phrad par bya ba'i phyir ro/_/mngon par dga' ba yid la byed pa ni/_kye ma bdag ni
[\[177a.7\]]sbyin pa la sogs pa sgrub pas yang dag par sgrub par byed do snyam du mngon par dga' ba'i phyir te/_yid la byed pa gsum po 'di dag kho na gdams ngag rjes su ston pa dang sbyar bar bya'o/_/thabs dang ldan pa'i las yid la byed pa ni kun tu rtog [#]pa dag gis rnam pa
[\[177b\]]
[\[177b.1\]]thams cad du sbyin pa la sogs pa la sbyor ba yid la byed pa'i phyir ro/_/sbyin sogs rnam pa drug la ni/_/mthu thob pa dang yongs smin dang /_/mchod pa dang ni bsten pa la/_/yang dag spro ba mchog dang brtse/_/spro ba yid la byed pa ni rnam pa bzhi ste/_sbyin pa la sogs pa rnam pa
[\[177b.2\]]drug po sbyin pa'i [#]sbyin pa nas shes rab kyi sbyin pa'i bar dang /_de bzhin du tshul khrims la sogs pa rnam pa drug la mthu thob pa dang /_pha rol tu phyin pa dag kho nas bsdu ba'i dngos po'i sbyor bas sems can yongs su smin pa dang /_mchod pa ste/_sbyin pas rnyed pa dang /_
[\[177b.3\]]bkur sti'i mchod pa dang /_lhag ma rnams kyis sgrub pa'i mchod pa dang /_pha rol tu phyin pa phyin ci ma log par 'doms pa'i don du dge ba'i bshes gnyen bsten pa la spro ba yid la byed par rig par bya'o/_/brtse ba yid la byed pa ni tshad med pa bzhis yin te/_sbyin pa la
[\[177b.4\]]sogs pa sgrub pas byams pa dang /_ser sna la sogs pa dang 'grogs pas sems can rnams la snying rje ba dang /_sems can sbyin pa la sogs pa dang ldan pa rnams la dga' ba dang /_de dag la kun nas nyon mongs pa med par mos pa'i sgo nas btang snyoms su byed pa
[\[177b.5\]]yin no/_/ma byas ngan par byas pa la/_/ngo tsha 'gyod dang yul la dga'/_/skyo la dgra bo'i 'du shes dang /_/'god dang brjod pa'i blo gros so/_/ngo tsha shes pa'i chos las brtsams te/_ngo tsha ba yid la byed pa ni sbyin pa la sogs pa ma byas pa'am/_yongs su ma
[\[177b.6\]]rdzogs pa'am/_log par byas pa dag la ngo tsha ba'o/_/ngo tsha nas ni 'jug pa dang ldog par bya ba'i phyir dang /_yun mi ring bar 'gyod par byed do/_/mgu ba las brtsams te sbyin pa la sogs pa dmigs pa la dga' ba yid la byed pa ni sems rnam par g.yeng ba med
[\[177b.7\]]par kun tu 'dzin pa'i phyir ro/_/skyo ba med pa [#]yid la byed pa ni sbyin pa la sogs pa la sbyor bas skyo ba la dgra bo'i 'du shes su byed pa'i phyir ro/_/'god par 'dun pa yid la byed pa ni/_pha rol tu phyin pa dang ldan pa'i bstan bcos la 'god par mngon par 'du byed pa'i phyir ro/_/
[\[178a\]]
[\[178a.1\]]'jig rten gyi [#]shes pa nyid las brtsams te brjod pa yid la byed pa ni/_bstan bcos de nyid 'jig rten la snod ji lta ba bzhin du [#]brjod par mngon par 'du byed pa'i phyir ro/_/sbyin sogs rdzogs pa'i byang chub kyi/_/rten yin dbang phyug la sogs min/_/
[\[178a.2\]]gnyis po dag la skyon dang ni/_/yon tan so so yang dag rig_/rten yid la byed pa ni byang chub 'thob pa'i rten ni sbyin pa la sogs pa yin gyi/_dbang phyug la sogs pa ma yin pa'i phyir ro/_/so so yang dag par rig pa yid la byed pa ni ser sna dang sbyin pa la sogs pa mi
[\[178a.3\]]mthun pa'i phyogs dang gnyen po dag la skyon dang yon tan du so so yang dag par rig pa'i phyir ro/_/bsags pa rjes su dran pa yis/_/dga' dang don chen mthong ba dang /_/rnal 'byor rnam par mi rtog dang /_/de 'dzin rkyen dang phrad 'dod pa/_/bsags pa rjes su dran pas dga'
[\[178a.4\]]ba yid la byed pa ni/_sbyin pa la sogs pa bsags na bsod nams dang ye shes kyi tshogs bsags par yang dag par mthong ba'i phyir ro/_/don chen po mthong ba yid la byed pa ni/_sbyin pa la sogs pa byang chub kyi phyogs dang mthun pa'i ngo bo'i don gyis byang chub chen po 'thob
[\[178a.5\]]pa'i don du yang dag par mthong ba'i phyir ro/_/'dod pa yid la byed pa ni de yang rnam pa bzhi ste/_rnal 'byor 'dod pa yid la byed pa ni/_zhi gnas dang lhag mthong gi rnal 'byor sgom par 'dod pa'i phyir ro/_/rnam par mi rtog pa 'dod pa yid la byed pa ni pha rol tu phyin pa yongs
[\[178a.6\]]su rdzogs par bya ba'i don du thabs la mkhas par 'dod pa'i phyir ro/_/'dzin par [#]'dod pa yid la byed pa ni/_pha rol tu phyin pa'i ched kyi chos dang don 'dzin par 'dod pa'i phyir ro/_/rkyen dang phrad par 'dod pa yid la byed pa ni/_yang dag pa'i smon lam mngon par 'du byed pa'i
[\[178a.7\]]phyir ro/_/log par 'dzin pa rnam pa bdun/_/spong ba'i mthu ni thob pa dang /_/ngo mtshar ngo mtshar med pa la/_/'du shes rnam pa bzhi nyid do/_/pha rol tu phyin pa rnams kyis log par 'dzin pa rnam pa bdun spong ba'i mthu thob pa yid la byed pa la log par 'dzin pa rnam pa
[\[178b\]]
[\[178b.1\]]bdun ni med pa la yod par 'dzin pa dang /_nyes pa dang ldan pa la yon tan dang ldan pa nyid du 'dzin pa dang /_yon tan dang ldan pa la yon tan dang ldan pa ma yin pa nyid du 'dzin pa dang /_'du byed thams cad la rtag pa dang /_bde bar log par 'dzin
[\[178b.2\]]pa gnyis dang /_chos thams cad la bdag tu log par 'dzin pa dang /_mya ngan las 'das pa la ma zhi bar log par 'dzin pa ste/_de dag gi gnyen por stong pa nyid la sogs pa'i ting nge 'dzin gsum dang /_chos kyi sdom bzhi ston to/_/ngo mtshar la 'du
[\[178b.3\]]shes rnam pa bzhi yid la byed pa ni/_pha rol tu phyin pa rnams la rgya che ba'i 'du shes dang /_yun ring ba'i 'du shes dang /_lan la re ba med pa'i 'du shes dang /_rnam par smin pa la mi lta ba'i 'du shes so/_/ngo mtshar med pa la yang 'du shes rnam pa bzhi yid la byed de/_
[\[178b.4\]]ngo mtshar med pa rnam pa bzhi ni/_pha rol tu phyin pa rnams rgya che ba dang yun ring ba nyid yin na 'bras bu sangs rgyas nyid mngon par 'grub pa dang /_gnyis po de nyid yod na rang dang gzhan la sems mnyam par 'jog pa dang /_de dag pas khyad par du 'phags pa brgya byin la sogs
[\[178b.5\]]pa las mchod pa la sogs pa rnyed du zin kyang lan la re ba med pa dang /_'jig rten thams cad las mngon par 'phags pa'i lus dang longs spyod 'thob tu zin kyang rnam par smin pa la mi lta ba nyid do/_/sems can rnams la snyoms pa dang /_/bdag nyid chen po mthong ba dang /_/
[\[178b.6\]]gzhan gyi yon tan lan re [#]dang /_/gsum du smon dang rgyun du'o/_/snyoms pa yid la byed pa ni/_/sbyin pa la sogs pas sems can thams cad la mnyam pa nyid du [#]'jug par mngon par 'du byed pa'i phyir ro/_/bdag nyid chen po mthong ba yid la byed pa ni pha rol tu phyin pa rnams
[\[178b.7\]]sems can la phan pa nyid du yang dag par mthong ba'i phyir ro/_/lan re ba yid la byed pa ni/_gzhan dag la sbyin pa la sogs pa'i yon tan la 'jug pas so/_/smon pa yid la byed pa ni/_sems can dag la pha rol tu phyin pa rnams gnas gsum du smon pa'i phyir te/_byang
[\[179a\]]
[\[179a.1\]]chub sems dpa'i sa'i mthar thug pa dang /_sangs rgyas kyi sa'i mthar thug pa dang /_sems can gyi don byed par [#]smon pa'i phyir ro/_/rgyun du yid la byed pa ni/_/sbyin pa la sogs pas dus don yod par byed par [#]mngon par 'du byed pa'i phyir ro/_/sangs
[\[179a.2\]]rgyas bstan pa sgrub [#]pa'i phyir/_/tshu [#]rol mi gnas sems pa dang /_/des [#]dman dar ba'i sems can la/_/mi dga' ba dang rab dga' ba'o/_/yang dag pa'i sbyor ba yid la byed pa ni/_phyin ci ma log par sgrub pa'i phyir tshu rol du mi gnas pa'i yid la byed pa'i phyir ro/_/mi dga' ba
[\[179a.3\]]yid la byed pa ni/_sems can sbyin pa la sogs pas dman pa rnams la'o/_/dga' ba yid la byed pa ni/_sems can sbyin pa la sogs pas dar ba rnams la'o/_/sgom pa bcos dang yang dag la/_/ma dad pa dang dad pa dang /_/dang du mi len yid byed dang /_/lung bstan
[\[179a.4\]]nges par dga' ba'o/_/ma dad pa yid la byed pa ni/_pha rol tu phyin pa ltar bcos pa bsgom [#]pa la'o/_/dad pa yid la byed pa ni yang dag pa la'o/_/dang du mi len pa yid la byed pa ni/_/ser sna la sogs pa'i mi mthun pa'i phyogs sbyin pa la sogs pas 'dul bar mngon par
[\[179a.5\]]'du byed pa'i phyir ro/_/dga' ba yid la byed pa ni rnam pa gnyis te/_pha rol tu phyin pa yongs su rdzogs pa lung bstan pa 'thob par dga' ba yid la byed pa dang /_pha rol tu phyin pa nges pa'i sa la gnas pa 'thob par dga' ba yid la byed pa'o/_/phyi ma'i tshe la mthong ba'i
[\[179a.6\]]phyir/_'jug sems mnyam par lta ba'i phyir/_/mchog chos rnams la zhugs pa yis/_/bdag nyid mchog tu nges 'dzin phyir/_/tshe phyi ma la mthong ba'i phyir 'jug pa [#]yid la byed pa [#]ni/_byang chub sems dpa' yin phan chad 'gro ba gang du son yang sbyin pa la sogs pa gdon mi za bar
[\[179a.7\]]bya dgos so snyam du mngon par 'du byed pa'i phyir ro/_/mnyam pa nyid du lta ba yid la byed pa ni de las gzhan pa'i byang chub sems dpa' rnams dang bdag lhan cig pha rol tu phyin pa rtag tu bya bar mos pa'i phyir ro/_/bdag nyid mchog tu nges par 'dzin pa yid la byed pa ni/_pha rol tu
[\[179b\]]
[\[179b.1\]]phyin pa mchog gi chos la zhugs pas bdag nyid gtso bo'i ngo bor yang dag par mthong ba'i phyir ro/_/pha rol phyin bcu'i rgyus byung ba/_dge ba yid la byed 'di dag_/rtag tu byang chub sems dpa' yi/_/khams ni brtas [#]par byed pa yin/_/zhes bya ba ni/_mjug sdud pa'i tshigs su
[\[179b.2\]]bcad pa ste don go bar zad do/_/chos yongs su tshol ba'i rab tu dbye ba la tshigs su bcad pa gnyis te/_rgyas dang lhag pa'i bsam dang chen po ni/_/brtan pa'i yongs su tshol ba yin par 'dod/_/de dag gi [#]ni spang dang bcas pa dang /_/spang ba med dang de bzhin dbang 'byor
[\[179b.3\]]pa'o/_/byang chub sems dpa' rnams kyi tshol ba ni/_/sku med pa dang bcas dang sku thob dang /_/sku yongs rdzogs dang nga rgyal mang ba dang /_/nga rgyal phra dang nga rgyal med par 'dod/_/chos yongs su tshol ba ni rnam pa bcu gsum ste/_rgyas pa [#]ni thos pa la mos pa rgyas
[\[179b.4\]]pas so/_/lhag pa'i bsam pa ni chos kyi sgo'i rgyun gyis so/_/chen po ni dbang 'byor pa thob pa rnams kyi'o/_/spang ba dang bcas pa ni dang po'o/_/spang ba med pa [#]ni gnyis pa'o/_/dbang 'byor pa ni gsum pa'o/_/sku med pa ni thos pa dang bsams [#]pa las byung ba ste/_chos
[\[179b.5\]]kyi sku dang bral ba'i phyir ro/_/sku dang bcas pa ni mos pas spyod pa ni bsgoms [#]pa las byung ba'o/_/sku thob pa ni sa bdun po [#]dag la'o/_/sku yongs su rdzogs pa ni sa lhag ma rnams la'o/_/nga rgyal mang ba ni mos pas spyod pa'i sa la'o/_/nga rgyal phra ba ni sa bdun pa dag
[\[179b.6\]]la'o/_/nga rgyal med pa ni sa lhag ma rnams la'o/_/rgyu gnyis [#]kyi chos yongs su btsal ba la tshigs su bcad pa/_bstan bcos [#]gzugs dang gzugs min [#]la/_/mtshan dang de bzhin nad med dang /_/mngon shes rnams kyis dbang phyug dang /_/de zad mi shes nyid kyi rgyu/_/
[\[179b.7\]]chos ni gzugs la ni mtshan gyi rgyu'o/_/gzugs ma yin pa la ni nad med pa'i rgyu ste/_nyon mongs pa'i nad rab tu zhi bar byed pa'i phyir ro/_/mngon par shes pa rnams kyis dbang phyug gi rgyu yang yin no/_/de dag zad mi shes pa nyid kyi rgyu yang yin te/_phung po'i [#]lhag ma
[\[180a\]]
[\[180a.1\]]ma lus pa'i mya ngan las 'das pa na yang rgyun mi 'chad pa'i phyir ro/_/de nyid kyi phyir tshangs pas zhus pa'i mdo las/_chos bzhi dang ldan pa'i byang chub sems dpa' rnams chos yongs su tshol bar 'gyur te/_dkon pa'i don gyis rin
[\[180a.2\]]po che'i 'du shes dang /_nyon mongs pa'i nad rab tu zhi bar byed pa'i don gyis sman gyi 'du shes dang /_chud mi za ba'i don gyis nor gyi [#]'du shes dang /_sdug bsngal thams cad rab tu zhi ba'i don gyis mya ngan las 'da' ba'i 'du shes dang ldan pa zhes gsungs so/_/
[\[180a.3\]]mtshan rnams ni mdzes par byed pa'i phyir rin po che lta bu ste/_de bas na de'i rgyu yin pa'i phyir chos la rin po cher 'du shes so/_/nad med pa'i rgyu yin pa'i phyir sman du 'du shes so/_/mngon par shes pa rnams kyis dbang phyug gi rgyu yin pa'i phyir nor du 'du shes so/_/
[\[180a.4\]]de dag zad mi shes pa nyid kyi rgyu yin pa'i phyir mya ngan las 'das par 'du shes te/_zad pas 'jigs pa med pa'i don gyis so/_/rnam par rtog pa yongs su tshol ba'i tshigs su bcad pa/_rgyal ba'i sras rnams kyis ni med dang yod pa dang /_/sgro 'dogs skur
[\[180a.5\]]pa'i rtog [#]dang gcig nyid du ma nyid/_/rang dang khyad par rtog dang ming don ji bzhin du/_/mngon par zhen pa'i rtog pa yang dag spang bar bya/_/byang chub sems dpas rnam par rtog pa rnam pa [#]bcu spang bar bya ste/_med par rnam par rtog pa ni gang gi gnyen por shes rab kyi pha rol
[\[180a.6\]]tu phyin pa las/_'di la byang chub sems dpas byang chub sems dpa' nyid du yod par zhes gsungs pa yin no/_/yod par rnam par rtog pa ni gang gi gnyen por byang chub sems dpa' yang dag par rjes su mi mthong zhes bya ba la sogs pa gsungs pa yin no/_/sgro 'dogs
[\[180a.7\]]pa'i rnam par rtog pa ni gang gi gnyen por shA ri'i bu gzugs ni gzugs kyi ngo bo nyid kyis stong ngo zhes gsungs pa yin no/_/skur pa 'debs pa'i rnam par rtog pa ni gang gi [#]gnyen por stong pa nyid kyis ni ma yin no zhes gsungs pa yin no/_/gcig pa nyid du rnam par
[\[180b\]]
[\[180b.1\]]rtog pa ni gang gi [#]gnyen por gzugs kyi stong pa nyid gang yin pa de ni gzugs ma yin no zhes gsungs pa yin no/_/tha dad pa nyid du rnam par rtog pa gang gi [#]gnyen por stong pa nyid las kyang gzugs gzhan ma yin te/_gzugs nyid stong pa nyid stong pa nyid gzugs so zhes
[\[180b.2\]]gsungs pa yin no/_/rang gi mtshan nyid la rnam par rtog pa ni gang gi gnyen por gzugs gang yin pa de ni ming tsam mo zhes gsungs pa yin no/_/khyad par la rnam par rtog pa ni gang gi gnyen por gzugs la ni skye ba yang med/_'gag pa yang med/_kun nas nyon mongs pa
[\[180b.3\]]yang med/_rnam par byang ba yang med do zhes gsungs pa yin no/_/ming ji lta ba de bzhin du don [#]mngon par zhen pa'i rnam par rtog pa ni gang [#]gi gnyen por ming ni bcos ma ste zhes bya ba la sogs pa gsungs pa yin no/_/don ji lta bar ming du mngon par zhen pa'i rnam par rtog pa ni
[\[180b.4\]]gang gi gnyen por byang chub sems dpas ming de dag yang dag par rjes su mi mthong ngo /_/yang dag par rjes su ma mthong na mngon par mi zhen to zhes bya ba gsungs pa yin te/_don ji lta bar snyam du dgongs pa yin no/_/de ltar blo gros dge ba brtson 'grus drag bsten nas/_/de
[\[180b.5\]]bzhin nyid bcas gnyis kyi chos nyid yongs btsal ba/_/de phyir rtag tu skye dgu rnams kyi ston par 'gyur/_/de ni rgya mtsho bzhin du yon tan rnams kyis gang /_/mjug sdud pa'i tshigs su bcad pa 'dis yongs su tshol ba'i che ba'i bdag nyid rnam pa gsum ston te/_thabs kyis che
[\[180b.6\]]ba'i bdag nyid ni brtson 'grus drag po nyid kyi phyir dang /_kun rdzob dang don dam pa'i chos nyid yongs su tshol ba nyid kyi phyir ro/_/de bzhin nyid dang bcas pa ni bden pa zhes bya ba'i tha tshig go/_/gzhan gyi don gyi che ba'i bdag nyid [#]skye dgu rnams kyi ston par 'gyur ba'i phyir ro/_/rang
[\[180b.7\]]gi don gyi che ba'i bdag nyid ni rgya mtsho bzhin du yon tan rnams kyis gang ba'i phyir ro[#]/_/chos yongs su tshol ba'i skabs rdzogs so//_//chos ston pa la ser sna dgag pa'i tshigs su bcad pa/_brtan pa rnams ni srog dang longs spyod tshegs ches rnyed cing snying po med pa
[\[181a\]]
[\[181a.1\]]dag_/rab dga'i yid kyis sems can sdug bsngal rnams la sbyin rnams rgya chen rtag gtong na/_/chos yangs skye dgu rnams la [#]rnam pa kun tu phan byed tshegs ches rnyed min zhing /_/shin tu btang yang zad med 'phel 'gyur ba lta lan cig ma yin smos ci
[\[181a.2\]]dgos/_/byang chub sems dpa' rnams ni snying rjes srog dang longs spyod tshegs chen pos rnyed cing zad par 'gyur bas snying po med pa dag kyang sems can sdug bsngal bar 'gyur ba rnams la sbyin pa rgya chen po rtag tu gtong [#]na/_chos gang zhig tshegs chen pos rnyed pa ma
[\[181a.3\]]yin zhing /_shin tu btang yang zad pa med la/_'phel bar 'gyur ba lta smos kyang ci dgos/_chos la don med pa nyid [#]dang don yod pa nyid kyi tshigs su bcad pa gnyis te/_gang phyir so so rang rig bya phyir bcom ldan 'das kyis chos ma bstan/_/thugs rje'i bdag nyid sbrul
[\[181a.4\]]chen lta bus rigs bshad dbugs 'dra'i chos rnams kyis/_/skye bo nyid kyi chos la kun nas drangs te nyid zhi zhal gyi sgo/_/rnam par dag pa rgya chen thun mong zad mi shes la yang dag bkod/_/de la sbrul chen po lta bu ni sangs rgyas rnams so/_/de dag nyid kyi zhi ba zhal gyi sgo
[\[181a.5\]]ni chos kyi sku ste/_nyon mongs pa dang /_shes bya'i sgrib pa bag chags dang bcas pa rnam par dag pas rnam par dag pa rgya che ba dang /_sangs rgyas thams cad dang thun mong ba dang /_gtan du ba'i phyir zad mi shes pa yang yin no/_/de ltas rnal 'byor can gyis [#]sgom pa gang
[\[181a.6\]]yin de ni [#]don med min/_/de ltas bde bar gshegs kyi bstan pa gang yin de yang don med min/_/gal te thos pa tsam gyis don mthong 'gyur na sgom pa don med 'gyur/_/gal te ma thos par yang sgom 'jug 'gyur na bstan pa don med 'gyur/_/de lta bas na rnal 'byor
[\[181a.7\]]can rnams kyi bsgom [#]pa don med par mi 'gyur te/_de'i dbang gis [#]so so rang gis rig par bya ba'i chos rtogs pa'i phyir ro/_/bstan pa yang don med par mi 'gyur te/_rigs par bshad pa'i chos rnams kyis nyid kyi [#]chos nyid la skye bo kun nas 'dren pa'i phyir ro/_/
[\[181b\]]
[\[181b.1\]]bsgom [#]pa dang /_bshad pa ji ltar na [#]don med par mi 'gyur ba de ni tshigs su bcad pa phyed kyis ston to/_/lhag ma ni don go bar zad do/_/ston pa rnam par dbye ba'i tshigs su bcad pa/_sems dpa' [#]mchog gi ston pa ni/_/lung dang rtogs dang dbang 'byor pas/_/sa
[\[181b.2\]]dang gzugs ni thams cad dang /_/nam mkha' las kyang 'byung ba yin/_/de la dbang 'byor pa las ni sa chen po la zhugs pa rnams kyi gang yin pa'o/_/gzugs thams cad las ni shing dang sil snyan la sogs pa'i bar las kyang 'byung ba yin no/_/lhag ma ni don go
[\[181b.3\]]bar zad do/_/ston pa phun sum tshogs pa la tshigs su bcad pa gnyis te/_rgya che the tshom spong ba dang /_/gzung 'os de nyid gnyis ston pa/_/'di ni byang chub sems dpa' yi[#]/_/ston pa phun tshogs yin zhes bya/_/tshigs su bcad pa 'di ni 'phags pa tshangs pas zhus
[\[181b.4\]]pa'i mdo las/_chos bzhi po dam pa'i chos yongs su 'dzin pa dang /_bdag nyid kyi shes rab sbyangs pa dang /_skyes bu dam pa'i las byed pa dang /_kun nas nyon mongs pa dang /_rnam par byang ba yang dag par ston pa dang ldan pa'i byang chub sems dpa' sems dpa' chen po
[\[181b.5\]]rnams ni [(]ches [,]chos [)]kyi sbyin pa chen po rnam par 'byed do zhes gang gsungs pa'i don bzhi ston pa yin te/_gcig gis ni mang du thos pa'i phyir ston pa rgya chen por 'gyur ro/_/gnyis pas ni shes rab che ba'i phyir the tshom spong ba ste/_gzhan dag gi the tshom gcod pa'i phyir ro/_/
[\[181b.6\]]gsum pas ni kha na ma tho ba med pa'i las can yin pa'i phyir gzung bar 'os pa'o/_/bzhi pas ni bden pa gnyis kyis kun nas nyon mongs pa'i mtshan nyid dang /_rnam par byang ba'i mtshan nyid kyi de kho na nyid rnam pa gnyis ston par 'gyur ro/_/sems
[\[181b.7\]]dpa' mchog gi ston pa ni/_/'jam zhing rgyags bral mi skyo ba[#]/_/gsal zhing sna tshogs rigs pa dang /_/'go zhing zang zing med kun 'gro/_/tshigs su bcad pa gnyis pa 'di la 'jam pa ni gzhan gyis brgal ba la tshig rtsub mo mi 'byin pa'i phyir ro/_/rgyags pa dang
[\[182a\]]
[\[182a.1\]]bral ba ni bstod [#]dam grub na rgyags par mi 'gyur pa'i phyir ro/_/mi skyo ba ni dub pa med pa'i phyir ro/_/gsal ba ni zad par ston pas slob dpon gyi dpe mkhyud med pa'i phyir ro/_/sna tshogs ni mi zlos [#]pa'i phyir ro/_/rigs pa ni tshad ma dang mi 'gal ba'i
[\[182a.2\]]phyir ro/_/'go ba ni tshig dang yi ge grags pa'i phyir ro/_/zang zing med pa ni/_dad pa'i lhag par bya ba don du mi gnyer ba'i phyir ro/_/kun tu 'gro ba ni theg pa gsum car la 'gro ba'i phyir ro/_/tshig phun sum tshogs pa'i tshigs su bcad pa/_rgyal sras tshig [#]ni mi zhan
[\[182a.3\]]pa/_/snyan zhing legs bshad grags pa dang /_/ci rigs pa dang zang zing med/_/ran zhing de bzhin yangs pa yin/_/mi zhan pa ni grong khyer pa ste/_'khor la khyab pa'i phyir ro/_/snyan pa ni snyan zhing 'jebs pa'o/_/legs par bshad pa ni rnam par gsal ba ste/_yi ge
[\[182a.4\]]legs par nges par bshad pa'i phyir ro/_/grags pa ni rnam par rig par byed pa ste/_/grags pa brjod pa'i phyir ro/_/ci rigs pa ni mnyan par 'os pa ste/_gdul bya [#]dang mthun pa'i phyir ro/_/zang zing med pa ni brten pa med pa ste/_rnyed pa dang /_bkur sti dang /_tshigs
[\[182a.5\]]su bcad pa la mi brten pa'i phyir ro/_/ran pa ni mi mthun pa med pa ste/_ran pa la mi skyo ba'i phyir ro/_/yangs pa ni gtugs pa med pa'o/_/yi ge phun sum tshogs pa la tshigs su bcad pa gnyis te/_bstan dang de bzhin bshad pa dang /_/theg dang mthun dang bde ba dang /_/
[\[182a.6\]]grags pa dang ni ci rigs dang /_/nges par 'byung dang mthun pa'i phyir/_/bstan pa ni tshig dang yi ge rigs pa ste/_rigs pa dang mi 'gal ba'i phyir ro/_/bshad pa ni 'brel pa ste/_bstan pa dang mi 'gal ba'i phyir ro/_/theg pa dang mthun pa ni mthun pa ste/_theg pa gsum
[\[182a.7\]]car [#]dang mi 'gal ba'i phyir ro/_/bde ba ni rung ba ste/_sgra nyam nga ba med pa'i phyir ro/_/grags pa ni 'byor pa ste/_don grags pa nyid kyis 'don pa'i phyir ro/_/ci rigs pa ni 'phrod pa ste/_gdul bya [#]dang mthun pa'i phyir ro/_/nges par 'byung ba ni 'tsham [#]pa ste/_mya ngan las
[\[182b\]]
[\[182b.1\]]'das pa'i ched kyi phyir ro/_/mthun pa ni 'grus skyong gi yan lag gi tshogs te/_slob ma'i [#]'phags pa'i lam dang mthun pa'i phyir ro/_/de mdor sems dpa' mchog rnams kyi/_/yi ge phun tshogs yin zhes bya/_/bde gshegs gsung ni mtha' yas te/_/yan lag
[\[182b.2\]]drug cu bsam mi khyab/_/yan lag drug cu bsam gyis mi khyab pa ni/_gsang ba pa'i bdag pos bstan pa las/_sangs rgyas kyi gsung rnam pa drug cu bstan pa/_zhi ba'i blo gros gzhan yang de bzhin gshegs pa'i gsung ni rnam pa drug cu dang ldan par 'byung ste/_mnyen pa dang /_
[\[182b.3\]]'jam pa dang /_yid du 'ong ba dang /_yid du 'thad pa dang /_dag pa dang zhes bya ba la sogs pa rgyas par 'byung ba gang yin pa'o/_/de la mnyen pa ni sems can gyi khams kyi dge ba'i rtsa ba ston pa'i phyir ro/_/'jam pa ni mthong ba'i chos kho na la reg na bde ba'i phyir ro/_/yid du
[\[182b.4\]]'ong ba ni don bzang ba'i phyir ro/_/yid du 'thad pa ni yi ge bzang ba'i phyir ro/_/dag pa ni 'jig rten las 'das pa gong na med pa'i rjes la thob pa'i phyir ro/_/dri ma med pa ni nyon mongs pa'i bag la nyal [#]dang /_bag chags thams cad dang bral ba'i phyir ro/_/gsal ba ni
[\[182b.5\]]tshig dang yi ge rab tu grags pa'i phyir ro/_/snyan cing 'jebs pa ni mu stegs can blo gros ngan pa thams cad kyi lta ba 'joms pa'i stobs kyi yon tan dang ldan pa'i phyir ro/_/mnyan par [#]'os pa ni sgrub pas nges par 'byung ba'i phyir ro/_/mi tshugs pa ni phas kyi rgol [#]thams cad kyis mi
[\[182b.6\]]brdzi [#]ba'i phyir ro/_/snyan pa ni dga' bar byed pa'i phyir ro/_/dul ba ni 'dod chags la sogs pa'i gnyen po yin pa'i phyir ro/_/mi rtsub pa ni bslab pa bca' ba'i thabs bde ba'i phyir ro/_/mi brlang ba ni de las 'das nas nges par 'byung ba'i thabs yang dag par ston pa'i phyir
[\[182b.7\]]ro/_/rab tu dul ba ni theg pa gsum char gyis 'dul ba ston [#]pa'i phyir ro/_/rnar snyan pa ni rnam par g.yeng ba'i gnyen po yin pa'i phyir ro/_/lus sim par byed pa ni ting nge 'dzin bskyed pa'i phyir ro/_/sems tshim par byed pa ni lhag mthong gis rab tu dga' ba bskyed pa'i
[\[183a\]]
[\[183a.1\]]phyir ro/_/snying dga' bar byed pa ni the tshom gcod par byed pa'i phyir ro/_/dga' ba dang bde ba bskyed pa ni log par nges pa [#]sel ba'i phyir ro/_/yongs su gdung ba med pa ni sgrub pa la 'gyod pa med pa'i phyir ro/_/kun tu shes par bya ba ni/_/thos pa las byung ba'i
[\[183a.2\]]shes pa phun sum tshogs pa'i rten yin pa'i phyir ro/_/rnam par rig par bya ba ni bsams [#]pa las byung ba'i shes pa phun sum tshogs pa'i rten yin pa'i phyir ro/_/rnam par gsal ba ni slob dpon gyi dpe mkhyud med par chos ston [#]pa'i phyir ro/_/dga' bar byed pa ni rang gi don rjes su
[\[183a.3\]]thob pa rnams dga' bar bya ba yin pa'i phyir ro/_/mngon par dga' bar byed pa ni rang gi don rjes su ma thob pa rnams kyis dga' bar bya ba yin pa'i phyir ro/_/kun shes par byed pa ni/_bsam gyis mi khyab pa'i chos yang dag par ston pa'i phyir ro/_/rnam par rig par byed pa ni
[\[183a.4\]]bsam du rung ba'i [#]chos yang dag par ston pa'i phyir ro/_/rigs pa ni tshad ma dang mi 'gal ba'i phyir ro/_/'brel pa ni gdul ba la ji ltar rigs par ston pa'i phyir ro/_/zlos pa'i skyon med pa ni don med pa ma yin pa'i phyir ro/_/seng ge'i sgra'i shugs ni mu stegs can gyi tshogs
[\[183a.5\]]thams cad skrag par byed pa'i phyir ro/_/glang po che'i sgra skad ni rgya che ba'i phyir ro/_/'brug gi sgra dbyangs ni brjid pa'i phyir ro/_/klu'i dbang po'i sgra ni gzung bar 'os pa'i phyir ro/_/dri za'i glu dbyangs ni snyan pa'i phyir ro/_/ka la ping ka'i [#]sgra dbyangs ni rno ba dang 'jigs [#]pa'i phyir
[\[183a.6\]]ro/_/tshangs pa'i sgra dbyangs su bsgrags pa ni thag ring por grag [#]pa'i phyir ro/_/shang shang te'u'i [#]sgra dbyangs su grag pa ni grub pa thams cad kyi sngon du 'gro ba'i bkra shis yin pa'i phyir ro/_/lha'i dbang po'i sgra dbyangs ltar snyan pa ni mi 'da' bar bya ba yin pa'i phyir ro/_/rnga'i
[\[183a.7\]]sgra ni bdud dang phyir rgol ba thams cad las rnam par rgyal ba'i sngon du 'gro ba yin pa'i phyir ro/_/ma khengs pa ni bstod kyang kun nas nyon mongs pa med pa'i phyir ro/_/mi dma' ba ni smad kyang kun nas nyon mongs pa med pa'i phyir ro/_/sgra thams cad kyi rjes su zhugs pa ni thams
[\[183b\]]
[\[183b.1\]]cad lung bstan pa'i mtshan nyid la rnam pa thams cad du rjes su zhugs pa'i phyir ro/_/tshig [#]zur chag med pa ni bsnyel te mi gsung ba'i phyir ro/_/ma tshang ba med pa ni gdul ba'i bya ba la dus thams cad du nye bar gnas pa'i phyir ro/_/ma zhum pa ni rnyed pa dang bkur sti la mi brten [#]pa'i
[\[183b.2\]]phyir ro/_/mi zhan pa ni bsnyengs pa dang bral ba'i phyir ro/_/rab tu dga' ba ni mi skyo ba'i phyir ro/_/khyab pa ni rig pa'i gnas thams cad la mkhas pa dang ldan pa'i phyir ro/_/thab dang bcas pa'i ched [#]ni/_sems can rnams kyi de dag gi don thams cad sgrub par byed pa'i
[\[183b.3\]]phyir ro/_/rgyun chags pa ni rgyun ma chad [#]pa'i phyir ro/_/'brel pa ni rnam pa sna tshogs su nye bar gnas pa'i phyir ro/_/sgra thams cad rdzogs par byed pa ni/_gsung gcig las sgra'i rnam par rig pa rnam pa du ma nye bar gnas pa'i phyir ro/_/[#]dbang po thams cad tshim par byed
[\[183b.4\]]pa ni gcig las don du ma'i rnam par rig pa nye bar gnas pa'i phyir ro/_/ma smad [#]pa ni dam bcas pa ji lta ba bzhin pa'i phyir ro/_/mi 'gyur ba ni dus la bab par [#]rab tu sbyor ba'i phyir ro/_/ma rtabs [#]pa ni rtab rtab por mi gsung ba'i phyir ro/_/'khor kun tu grag pa ni 'khor
[\[183b.5\]]nye ba dang ring [#]bas mtshungs par thos pa'i phyir ro/_/rnam pa thams cad kyi mchog dang ldan pa ni/_'jig rten pa'i don thams cad dpe'i chos su bsgyur [#]ba'i phyir ro/_/ston pa'i che ba'i bdag nyid kyi tshigs su bcad pa bzhi ste/_ngag tshig shin tu rigs pa dang /_/bstan dang rnam
[\[183b.6\]]'byed the tshom gcod[#]/_/lan mang byed dang ldan pa ni/_/mgo smos rnam spros go rnams la/_/brjod pa ni ngag gis so/_/'dogs pa ni tshig shin tu rigs pa dag gis so/_/rab tu 'jog pa dang /_rnam par 'byed pa dang /_rnam par 'brel pa ni go rims bzhin du bstan [#]pa dang /_
[\[183b.7\]]rnam par 'byed pa dang /_the tshom gcod pa rnams kyis so/_/gsal bar byed pa ni bshad pa la nges pa'i stobs bskyed pa'i phyir lan mang du byed pa dang ldan par ston pa yin no/_/ston pa ni mgo smos pas go ba rnams la'o/_/yang dag par rab tu ston pa ni rnam par spros
[\[184a\]]
[\[184a.1\]]na go ba rnams la'o/_/sangs rgyas rnams kyi ston pa 'di/_/'khor gsum gyis ni dag pa ste/_/'di ni nyes pa brgyad dag dang /_/bral ba nyid du shes par bya/_/'khor gsum gyis dag pa zhes bya ba ni gang gi [#]ston pa ste/_ngag dang tshig
[\[184a.2\]]dag dang /_ji ltar ston pa ste/_bstan pa la sogs pa'i rnam pa dang /_gang dag la ston pa ste/_mgo smos pa dang rnam par spros na go ba rnams kyis so/_/yang ston pa 'di nyid go rims bzhin du nyes pa brgyad dang bral bar rig par bya ste/_le lo dang ni mi
[\[184a.3\]]'go ba[#]/_/skabs mi 'byed dang ma nges dang /_/the tshom dag ni mi gcod dang /_/de dang bral ba brtan mi byed/_/nyes pa brgyad po de dag kyang le lo dang /_mi 'go ba dang /_go skabs mi 'byed pa dang /_don nges pa ma yin pa nyid dang /_the tshom mi gcod pa nyid
[\[184a.4\]]dang /_/de dang bral ba brtan por mi byed pa ste/_nges par zhes bya ba'i tha [#]tshig go/_/skyo ba dang ni ser sna nyid/_/'di dag gtam gyi [#]nyes par 'dod/_/de dag med phyir sangs rgyas kyi/_/bshad pa bla na med par 'gyur/_/skyo ba dang ni gang gis yang dang yang du ston par
[\[184a.5\]]mi byed pa'o/_/ser sna nyid ni zad par yang dag par rab tu ston par mi byed pa'i phyir ro/_/don phun sum tshogs pa'i tshigs su bcad pa gnyis te/_dad dang dga' dang blo rnams kyi/_/rgyu phyir chos 'di dge ba yin/_/don rnam [#]gnyis ldan gzung sla dang /_/yon tan bzhi ldan [# ]
[\[184a.6\]]tshangs spyod ston/_/gzhan dang thun mong ma yin ldan pa dang /_/khams gsum nyon mongs rnam spong rdzogs byed dang /_/ngo bo nyid dag dri ma dag pa ste/_/tshangs spyod yon tan bzhi ldan yin par 'dod/_/yon tan bzhi ldan [#]gyi tshangs par spyod pa yang dag par rab tu ston pa'i
[\[184a.7\]]chos ni go rims bzhin du thos pa dang /_bsams [#]pa dang /_bsgoms pa dag gis dad pa dang dga' ba dang /_blo'i rgyu yin pa'i phyir thog ma dang /_bar dang tha mar dge ba yin no/_/de la dad pa ni mos pa dang yid ches pa'o/_/dga' ba ni rigs pas nges par brtags [#]pa'i
[\[184b\]]
[\[184b.1\]]sgo nas thob pa nyid du nus par rig [#]nas rab tu dga' ba'o/_/blo ni sems mnyam par gzhag pa'i yang dag pa ji lta ba bzhin du shes pa'o/_/don rnam pa gnyis dang ldan pas de'i phyir don bzang po yin te/_kun rdzob dang don dam pa'i bden pa dang ldan pa'i phyir ro/_/gzung
[\[184b.2\]]sla bas de'i phyir tshig 'bru bzang po yin te/_tshig dang yi ge grags pa'i phyir ro/_/yon tan bzhi ldan [#]gyi tshangs par spyod pa la ma 'dres pa ni gzhan dag dang thun mong ma yin pa'i phyir ro/_/yongs su rdzogs pa ni khams gsum pa'i nyon mongs pa spong ba yongs su
[\[184b.3\]]rdzogs pa'i phyir ro/_/yongs su dag pa ni ngo bo nyid kyis rnam par dag pa'i sgo nas zag pa med pa'i phyir ro/_/yongs su byang ba ni dri ma [#]rnam par dag pa'i sgo nas zag pa zad pa rnams [#]kyi rgyud rnam par dag pa'i phyir ro/_/ldem por dgongs pa rnam par dbye ba'i tshigs
[\[184b.4\]]su bcad pa gnyis te/_gzhug [#]pa ldem por dgongs pa dang /_/mtshan nyid ldem por dgongs pa gzhan/_/gnyen po ldem por dgongs pa dang /_/bsgyur la ldem por dgongs pa ste/_/nyan thos dang ni ngo bo nyid/_/de bzhin nyes pa gdul ba dang /_/brjod pa zab pa nyid la
[\[184b.5\]]ni/_/ldem por dgongs pa rnam pa bzhi/_/sangs rgyas kyi bshad pa la ldem por dgongs pa rnam pa bzhir rig par bya ste/_gzhug pa la ldem por dgongs pa dang /_mtshan nyid la ldem por dgongs pa dang /_gnyen po la ldem por dgongs pa dang /_/bsgyur ba la
[\[184b.6\]]ldem por dgongs pa'o/_/de la gzhug pa la ldem por dgongs pa ni nyan thos rnams la blta bar bya ste/_bstan pa la 'jug par bya ba'i don du mi skrag par bya ba'i phyir gzugs la sogs pa yod pa nyid du bstan pa'i phyir ro/_/mtshan nyid la ldem por dgongs pa
[\[184b.7\]]ni kun brtags pa la sogs pa'i ngo bo nyid gsum la blta bar bya ste/_/chos thams cad ngo bo nyid med pa dang /_ma skyes pa la sogs par bstan pa'i phyir ro/_/gnyen po la ldem por dgongs pa ni nyes pa rnams gdul bar bya ba la blta bar bya ste/_ji skad
[\[185a\]]
[\[185a.1\]]du/_sgrib pa brgyad kyi gnyen por theg pa mchog phan yon dang bcas pa bshad pa'i zhar la tshigs su bcad pa gnyis 'chad par 'gyur ba lta bu'o/_/bsgyur ba la ldem por dgongs pa ni brjod pa zab mo la blta bar bya ste/_ji skad du/_
[\[185a.2\]]snying po med la snying por shes/_/phyin ci log la legs par gnas/_/nyon mongs pas ni rab nyon mongs/_/byang chub dam pa 'thob par 'gyur/_/zhes gsungs pa lta bu'o/_/de la dgongs pa ni 'di yin te/_snying po med la snying por shes/_/zhes
[\[185a.3\]]bya ba ni gang dag gis [#]blo rnam par g.yeng ba med pa la snying por 'dzin pa ste/_gtso bor sems pa zhes bya ba'i tha tshig go_/snying po ni sems kyi rnam par g.yeng ba'o/_/phyin ci log la leg [#]par gnas/_/zhes bya ba ni/_rtag pa dang /_bde ba dang /_gtsang ba
[\[185a.4\]]dang /_bdag tu 'dzin pa las bzlog ste/_phyin ci log mi rtag pa la sogs pa la yongs su mi nyams pa'i sgo nas legs par gnas pa yin no/_/nyon mongs pas ni rab nyon mongs/_/zhes bya ba ni/_yun ring por dka' [#]ba spyod pa'i ngal bas shin
[\[185a.5\]]tu nyon mongs pa yin no/_/dgongs pa rnam par dbye ba'i tshigs su bcad pa/_mnyam pa nyid dang don gzhan dang /_/de bzhin du ni dus gzhan dang /_/gang zag gi [#]ni bsam pa la/_/dgongs pa rnam pa bzhir shes bya/_/dgongs pa rnam pa bzhi la mnyam
[\[185a.6\]]pa nyid la dgongs pa ni/_'di ltar nga nyid de'i tshe yang dag par rdzogs pa'i sangs rgyas rnam par gzigs su gyur to zhes gsungs pa lta bu ste/_chos kyi sku la khyad par med pa'i phyir ro/_/don gzhan la dgongs pa ni 'di ltar chos thams cad ni ngo bo nyid
[\[185a.7\]]med pa ma skyes pa'o zhes bya ba la sogs pa gsungs pa lta bu ste/_don la [#]sgra ji bzhin ma yin pa'i phyir ro/_/dus gzhan la dgongs pa ni/_'di ltar gang dag bde ba can du smon lam 'debs pa de dag der skye bar 'gyur ro zhes gsungs pa lta bu ste/_dus
[\[185b\]]
[\[185b.1\]]gzhan na snyam du dgongs pa yin no/_/gang zag gi bsam pa la dgongs pa ni/_'di ltar dge ba'i rtsa ba de nyid kha cig la ni bsngags la chung dus chog shes pa kha cig la ni smad pa lta bu'o/_/theg pa chen po'i mdo shin tu rgyas pa bsdus pa las tshigs su bcad pa gnyis po
[\[185b.2\]]phan yon dang bcas pa blangs te/_smras pa/_sangs rgyas chos la brnyas pa dang /_/le lo cung zad chog [#]'dzin dang /_/nga rgyal 'dod chags spyod pa dang /_/'gyod dang ma nges ldog pa ni/_/sems can rnams kyi sgrib pa ste/_/de yi gnyen por theg mchog
[\[185b.3\]]gsungs/_/des de'i bar du gcod pa yi/_/nyes pa thams cad spongs [#]bar 'gyur/_/gang zhig tshig gam don sgo nas/_/tshigs [#]bcad gnyis 'dzin rab sbyor ba/_/sems can blo ldan mchog de yis/_/yon tan rnam bcu thob 'gyur te/_/khams ni zad par
[\[185b.4\]]brtas [#]pa dang /_/'chi ba'i tshe na rab dga' mchog_/ji ltar 'dod par skye ba dang /_/kun tu tshe rabs dran pa dang /_/sangs rgyas rnams dang phrad pa dang /_/de las theg mchog thos pa dang /_/mos pa blo dang bcas pa dang /_/sgo gnyis byang chub myur 'thob
[\[185b.5\]]pa'o/_/sangs rgyas chos la brnyas pa dang /_/zhes bya ba la sogs pa tshigs su bcad pa lnga ste/_de la ma nges pa ldog pa ni/_byang chub sems dpa' ma nges pa rnams theg pa chen po las ldog pa'o/_/theg pa mchog gsungs pa ni theg pa chen po bstan pa
[\[185b.6\]]yin no/_/sangs rgyas la brnyas pa'i sgrib pa'i gnyen por gsungs pa ni 'di ltar nga nyid de'i dus na yang dag par rdzogs pa'i sangs rgyas rnam par gzigs su gyur to zhes gsungs pa lta bu'o/_/chos la brnyas pa'i sgrib pa'i gnyen por gsungs pa ni/_gang+gA'i [# ]
[\[185b.7\]]klung gi bye ma 'di snyed dang mnyam pa'i sangs rgyas rnams la bsnyen bkur byas na gzod [#]theg pa chen po'i rtogs pa skye'o zhes bya ba lta bu'o/_/le lo'i sgrib pa'i gnyen por gsungs pa ni/_gang dag bde ba can du smon lam 'debs pa de dag der skye bar 'gyur ro zhes
[\[186a\]]
[\[186a.1\]]bya ba dang /_de bzhin gshegs pa zla 'od dri med kyi mtshan smos pa tsam gyis bla na med pa yang dag par rdzogs pa'i byang chub tu nges pa yin no zhes bya ba lta bu'o/_/cung zad tsam gyis chog par 'dzin pa'i sgrib pa'i gnyen por gsungs pa ni/_
[\[186a.2\]]gang du bcom ldan 'das kyis la lar sbyin pa la sogs pa smad la/_gzhan du ni bsngags pa lta bu'o/_/'dod chags spyod pa'i sgrib pa'i gnyen por gsungs pa [#]ni/_gang du sangs rgyas [#]bcom ldan 'das kyis sangs rgyas kyi zhing gi 'byor pa bsngags pa lta bu'o/_/
[\[186a.3\]]nga rgyal spyod pa'i sgrib pa'i gnyen por gsungs pa ni/_gang du bcom ldan 'das kyis sangs rgyas la la'i phun sum tshogs pa lhag par bsngags pa lta bu'o/_/'gyod pa'i sgrib pa'i gnyen por gsungs pa ni/_gang dag sangs rgyas dang byang chub sems dpa'
[\[186a.4\]]rnams la gnod pa byed pa de dag thams cad ni mtho ris su 'gro bar 'gyur ro zhes bya ba lta bu'o/_/ma nges pa ldog pa'i sgrib pa'i gnyen por gsungs pa ni/_nyan thos chen po rnams sangs rgyas nyid du lung bstan pa bshad pa dang /_theg pa gcig tu bshad pa lta
[\[186a.5\]]bu'o/_/khams zad par brtas [#]pa ni/_theg pa chen po'i rten can gyi khams thams cad brtas [#]pa gang yin pa ste/_de'i sgrib pa dang bral ba'i sgo nas theg pa chen po thams cad la mos pa 'thob pa'i phyir ro/_/sgo gnyis ni ting nge 'dzin gyi sgo dang /_gzungs
[\[186a.6\]]kyi sgo'o/_/mthong ba'i chos la ni phan yon rnam pa gnyis so/_/tshe phyi ma la ni rnam pa brgyad de/_rim gyis gong nas gong du khyad par 'thob pa'i sgo nas rig par bya'o/_/ston pa'i phan yon gyi [#]tshigs su bcad pa/_de ltar blo bzang skyo ba med ldan brtse ba can/_/
[\[186a.7\]]snyan par rab grags cho ga bzang shes ldan pa yi/_/byang chub sems dpa' legs par smra ba yin pa ste/_/bshad pas skye bo'i nang na nyi ma bzhin du lham/_/rgyu lngas legs par smra ba nyid dang /_nyi ma bzhin du lham pa'i phan yon yin te/_'jig rten 'dun
[\[186b\]]
[\[186b.1\]]par byed pa'i sgo nas ya mtshan du gyur pa'i phyir ro/_/rgyu [#]lnga ni/_gang gis phyin ci ma log pa dang /_yang dang yang du dang /_zang zing med pa'i sems dang /_tshig gzung bar 'os ba dang /_gdul ba dang 'tsham par 'chad pa yin no/_/bshad pa'i skabs
[\[186b.2\]]rdzogs so//_//sgrub pa rnam par dbye ba la tshigs su bcad pa drug ste/_blo ldan gnyis la log nyid dang /_/yang dag nyid rnams [#]spangs gsum gyis/_/gang zag dang ni chos dag la/_/bdag med rnam gnyis kun shes nas/_/ji skad du/_don kun shes
[\[186b.3\]]shing chos kun shes nas chos dang mthun pa'i chos la zhugs pa yin/_mthun par zhugs pa yin/_mthun pa'i chos la spyod pa yin zhes 'byung ba de ston par byed de/_de la gang zag dang chos la bdag med pa shes pa rnam pa gnyis ni gzung ba dang 'dzin pa med pa'i
[\[186b.4\]]phyir ro/_/gnyis la log pa nyid dang yang dag pa nyid/_spangs pa gsum ni kun brtags pa'i ngo bo nyid med pa la stong pa nyid kyi ting nge 'dzin dang /_gzhan gyi [#]dbang dang /_yongs su grub pa'i ngo bo nyid dag yod pa la smon pa med pa dang /_mtshan ma med pa dag go/_/
[\[186b.5\]]'jig rten pa'i ting nge 'dzin gsum po 'di dag [#]ni 'jig rten las 'das pa'i ye shes 'dren pa'i phyir log pa [#]nyid kyang ma yin la/_'jig rten las 'das pa ma yin pa'i phyir yang dag pa nyid kyang ma yin no/_/don shes pas ni chos rnams kun/_/gzings dang
[\[186b.6\]]'dra ba nyid du rig_/thos pas chog par 'dzin spong ba/_/des na chos shes pa zhes brjod/_/de ltar don shes pa ni mdo la sogs pa'i chos thams cad gzings lta bu nyid du shes shing thos pa tsam gyis chog par 'dzin pa spong bar byed de[#]/_des na chos shes pa yin
[\[186b.7\]]no/_/so so'i skye bo'i shes pa yis/_/de bzhin du ni gnyis rtogs nas/_/shes pa de yongs rdzogs bya'i phyir/_/mthun pa'i chos ni rab tu sgrub/_/so so'i skye bo'i don dang chos shes pa rnam pa [#]gnyis po des de bzhin du ji skad bshad pa'i bdag med pa gnyis
[\[187a\]]
[\[187a.1\]]rtogs nas/_shes pa de yongs su rdzogs par bya ba'i phyir sgrub par byed de/_de ltar na mthun pa'i chos la 'jug pa yin no/_/de nas des ni sa dang por/_/byang chub sems dpa' de'i bdag nyid/_/kun dang mnyam par 'jig rten las/_/
[\[187a.2\]]'das pa'i ye shes bla med 'thob/_/de nas des 'jig rten las 'das pa'i ye shes bla na med pa 'thob bo zhes bya ba ni/_theg pa ches khyad par du 'phags pa gzhan med pa'i phyir ro/_/sa dang po sa [#]rab tu dga' ba la byang chub sems dpa' thams cad dang mnyam par ro/_/
[\[187a.3\]]de'i bdag nyid ces bya ba ni de'i sa pa [#]rnams dang ngo /_/de ltar na mthun par zhugs pa yin te/_de'i sa pa'i byang chub sems dpa' dang mnyam pa nyid kyi phyir ro/_/mthong bas spang bya'i nyon mongs rnams/_/thams cad yang dag zad byas nas/_/shes bya'i sgrib pa spang bya'i
[\[187a.4\]]phyir/_/sgom pa la ni rab tu sbyor/_/tshigs su bcad pa 'di'i don go bar zad do/_/rnam 'jog rnam par mi rtog pa'i/_/ye shes lhan cig spyod pa yis/_/de bzhin sa ni lhag ma la/_/mthun pa yi ni chos spyod do/_/lhag mas ni mthun pa'i chos spyod pa nyid ston te/_rnam par
[\[187a.5\]]'jog pa dang /_rnam par mi rtog pa zhes bya ba ni sa rnam par 'jog pa'i ye shes dang /_rnam par mi [#]rtog pa'o/_/lhan cig spyod pa yis zhes bya ba ni rjes su 'brel bar spyod pa ste/_phan tshun bar chad med pas so/_/sgrub pa la bag yod par bya ba'i tshigs su bcad
[\[187a.6\]]pa bzhi ste/_blo ldan gang du sgrub pa'i yul/_/legs par rnyed dang gnas bzang dang /_/sa bzang ba dang grogs bzang dang /_/rnal 'byor bde ba'i yon tan ldan/_/mthun pa'i yul du gnas pa la sogs pa 'khor lo bzhis bag yod par bya ba ston te/_de la tshigs
[\[187a.7\]]su bcad pa 'dis ni mthun pa'i yul du gnas pa ston to/_/legs par rnyed pa ni chos gos dang /_bsod snyoms la sogs pa'i 'tsho ba'i yo byad rnams tshegs chung ngus rnyed pa'i phyir ro/_/gnas bzang ba ni rkun po la sogs pa skye bo ngan pa dag mi gnas pa'i phyir ro/_/sa
[\[187b\]]
[\[187b.1\]]bzang ba ni nad med pa'i sa yin pa'i phyir ro/_/grogs bzang po ni grogs tshul khrims dang lta ba mthun pa'i phyir ro/_/rnal 'byor bde ba ni nyin par 'du 'dzi nyung zhing ljan ljin nyung ba'i phyir dang /_mtshan mo sgra chung ba la sogs pa'i phyir ro/_/byang chub sems dpa' thos mang
[\[187b.2\]]dang /_/bden mthong smra mkhas brtse ba can/_/skyo med skyes [#]bu dam pa ni/_/chen po yin par shes par bya/_/gnyis pa 'dis ni skyes bu dam pa nyid ston te/_lung dang rtogs pa dang /_tshig tu smra ba dang /_zang zing med pa'i sems dang /_snyom [#]las med
[\[187b.3\]]pa nyid kyi yon tan dang [#]ldan pa'i phyir ro/_/dmigs pa bzang dang ston pa bzang /_/thabs bzang ba dang nges 'byung dang /_/sbyor ba bzang po'i bdag nyid kyi/_/yang dag smon lam yin par bshad/_/gsum pa 'dis [#]ni bdag nyid kyi [#]yang dag pa'i smon lam tshul
[\[187b.4\]]bzhin yid la byed pas bsdus pa ston te/_dam pa'i chos la dmigs pa dang /_tshogs bsags pa dang /_zhi gnas la sogs pa'i rgyu mtshan dus su sgom pa dang /_gong du bya ba yod pas [#]cung zad tsam gyis chog par mi 'dzin pa dang /_rtag tu dang gus par
[\[187b.5\]]byas te sbyor ba'i phyir ro/_/dga' dang dal bar skye ba dang /_/nad med [(]ba [,]pa [)]dang ting 'dzin dang /_/rnam par 'byed pa byed rgyu ni/_/sngon chad bsod nams byas pa nyid/_/bzhi pa 'dis ni rgyu rnam pa lngas sngon bsod nams byas pa nyid ston te/_dga' ba'i rgyu
[\[187b.6\]]nyid ni gang gis na mi mthun pa'i yul du gnas na yang dga' ba ma yin no/_/dal bar skye ba'i rgyu nyid ni/_gang gis na skyes bu dam pa la brten pa 'thob pa yin no/_/nad med pa dang /_ting nge 'dzin dang /_shes rab kyi rgyu nyid ni/_gang gis na bdag
[\[187b.7\]]nyid kyi yang dag pa'i smon lam 'grub pa yin no[#]/_/nyon mongs pa kho nas nyon mongs pa las nges bar 'byung ba'i tshigs su bcad pa gsum ste/_chos kyi dbyings ni ma gtogs pa/_/gang phyir chos med de yi phyir/_/sangs rgyas rnams
[\[188a\]]
[\[188a.1\]]kyis de dag las/_/nges 'byung chags sogs yin par dgongs/_/bcom ldan 'das kyis 'dod chags las ma gtogs par 'dod chags las nges par 'byung bar nga mi smra ste/_zhe sdang dang /_gti mug dag
[\[188a.2\]]kyang de dang 'dra'o zhes gang gsungs pa de'i dgongs pa ston te/_gang gi phyir chos nyid las [#]ma gtogs pa'i chos med pas chos kyi dbyings las [#]ma gtogs pa'i chos med pa de'i phyir 'dod chags la sogs pa'i chos nyid kyang 'dod chags la sogs pa'i ming 'thob
[\[188a.3\]]la/_de yang 'dod chags la sogs pa las nges par 'byung ba yin pas de la dgongs pa ni de yin par rig par bya'o/_/chos kyi dbyings ni ma gtogs par/_/gang phyir chos med de yi phyir/_/kun nas nyon mongs bstan pa la/_/blo ldan dgongs pa de yin 'dod/_/
[\[188a.4\]]ma [#]rig pa dang /_byang chub ni gcig go zhes kun nas nyon mongs pa bstan pa der yang dgongs pa ni de kho na yin te/_ma rig pa dang byang chub kyi chos nyid la de dag nye bar btags [#]pa'i phyir ro/_/gang phyir chags sogs de nyid la/_/tshul bzhin 'jug pa de yi phyir/_/
[\[188a.5\]]de las rnam grol 'gyur des na/_/de yis de dag las nges 'byung /_/'dod chags la sogs pa de dag kho na la tshul bzhin du 'jug na de dag las rnam par grol bar 'gyur ro/_/de lta bas na de dag yongs su shes pa nyid de dag gi nges par 'byung ba yin pas 'di la
[\[188a.6\]]dgongs [#]pa ni de yin no/_/nyan thos dang /_rang sangs rgyas kyi yid la byed pa yongs su spang [#]ba'i tshigs su bcad pa gnyis te/_sems can ched du dmyal ba'i srid par gnas pa yis/_/sdug bsngal mi bzad cis kyang rgyal sras gnod byed min/_/ji [#]srid yon tan
[\[188a.7\]]skyon gyis theg pa dman zhugs pa'i/_/rnam rtog dge ba sna tshogs blo ldan gnod byed yin/_/blo dang ldan pa dmyal bar gnas pa dus kun tu/_/byang chub dri med yangs pa'i bar du gcod byed min/_/theg pa gzhan la rab bsil rnam rtog bdag phan pa/_rab
[\[188b\]]
[\[188b.1\]]tu bde bar gnas kyang bar du gcod par byed/_/tshigs su bcad pa 'di gnyis la gcig gis [#]sgrub par byed pa ni gnyis pa yin te/_gnyi ga'i don go bar zad do/_/ngo bo nyid med pa dang /_rang bzhin gyis rnam par dag pa la skrag pa dgag pa'i tshigs su bcad pa
[\[188b.2\]]bzhi ste/_chos med pa dang dmigs pa dang /_/kun nas nyon mongs med rnam dag_/sgyu ma la sogs 'dra ba dang /_/de bzhin nam mkha' 'drar shes bya/_/ji ltar tshul bzhin bris pa'i ri mo la/_/mthon dman med kyang snang ba de bzhin du/_/yang dag ma yin
[\[188b.3\]]rtog la rnam kun tu/_/gnyis po rtag tu med kyang snang bar 'gyur/_/ji ltar chu rnyog [#]pa las dngas pa na[#]/_/dngas pa nyid de de las skye min gyi[#]/_/de ni de la dri ma bral bar zad/_/de bzhin rang sems dag la tshul de nyid/_/sems ni rtag tu rang bzhin 'od gsal
[\[188b.4\]]'dod/_/de ni glo bur nyes pas ma rung byas/_/chos nyid sems las gzhan pa sems [#]gzhan ni/_/'od gsal ma yin rang bzhin la [#]brjod do/_/chos med pa [#]yang yin la [#]chos dmigs kyang dmigs [#]so zhes bya ba ni/_byis pa rnams skrag pa'i gnas yin la/_chos
[\[188b.5\]]kyi dbyings rang bzhin gyis kun nas nyon mongs pa yang med la/_phyis rnam par dag go zhes bya ba yang skrag pa'i gnas yin te/_de dag go rims bzhin du sgyu ma la sogs pa dang 'dra ba dang /_nam mkha' dang 'dra bar rab tu bsgrubs pas des mi skrag pa
[\[188b.6\]]'gog par byed do/_/de bzhin du ri mo'i mthon dman dang 'dra ba dang /_chu rnyog [#]pa las dngas pa dang 'dra bar yang [#]go rims bzhin no/_/tshigs su bcad pa gsum [#]pas ni/_sems chu dang 'dra bar bsgrub [#]ste/_ji ltar chu rang bzhin gyis
[\[188b.7\]]dngas [#]pa las glo bur gyi rnyog pas rnyogs [#]pa yin pa de bzhin du/_sems rang bzhin gyis 'od gsal bar 'dod pa las glo bur gyi [#]nyes pas ma rung bar byas so[#]/_/chos nyid kyi sems las ma gtogs pa sems gzhan te/_gzhan gyi dbang gi mtshan nyid
[\[189a\]]
[\[189a.1\]]ni/_/rang bzhin gyis 'od gsal ba nyid du mi brjod do/_/de lta bas na sems ni 'dir chos nyid kyi sems kho na yin par rig par bya'o/_/'dod chags las skyes pa'i ltung ba dgag pa'i tshigs su bcad pa bzhi ste/_byang chub sems dpa'
[\[189a.2\]]sems can la/_/bu gcig pa la bya ba bzhin/_/rkang gi khong nas byams pa che/_/de ltas rtag phan byed par 'dod/_/sems can rnams la phan byed phyir/_/de la chags skyes ltung mi 'gyur/_/'di yi zhe sdang rnam kun du/_/sems can kun dang 'gal bar
[\[189a.3\]]'gyur/_/ji ltar phug ron [#]rang gi bu mchog byams/_/rang gi bu de nye bar 'khyud nas 'dug_/de 'dra ba la khong khro 'gal ba ltar/_/brtser bcas lus can bu la'ang de dang 'dra/_/gang phyir byams pa de phyir khong khro 'gal/_/gang phyir zhi ba de phyir gnod sems
[\[189a.4\]]'gal/_/gang phyir don byed de phyir sgyu sems 'gal/_/gang phyir sim byed de phyir 'jigs byed [#]'gal/_/byang chub sems dpa' sems can rnams la byams pa gang yin pa de ni 'dod chags su dgongs te/_sems can la phan par byed pa'i rgyu yin pa'i phyir/_/
[\[189a.5\]]de dag la des byas pa'i ltung ba 'gog par byed do/_/phug ron dper brjod pa ni/_de 'dod chags mang ba'i phyir bu la byams pa yang shin tu che ba'i phyir ro/_/byang chub sems dpa' brtse ba dang bcas pa ni/_sems can rnams la khong khro ba 'gal lo/_/
[\[189a.6\]]byang chub sems dpa' rnams ni gang gi phyir byams pa la sogs pa dang ldan pas sems can rnams la byams pa dang /_gnod pa zhi ba dang /_don sgrub pa dang /_dga' ba skyed [#]pas sim par byed pa yin pa de'i phyir yang khong khro ba yang 'gal la/_de'i [#]sngon
[\[189a.7\]]du 'gro ba can gyi [#]gnod pa'i sems la sogs pa [#]yang 'gal lo/_/sgrub pa rab tu dbye ba'i tshigs su bcad pa lnga ste/_sman bzang po la nad pa bzhin/_/'khor ba la ni 'jug par byed/_/nad pa la ni sman pa bzhin/_/sems can rnams la sgrub par byed/_/bran ma grub pa ji
[\[189b\]]
[\[189b.1\]]bzhin du/_/bdag nyid la ni sgrub par byed/_/zong la tshong pa ji bzhin du/_/'dod pa dag la sgrub par byed/_/gos la btso [#]blag mkhan bzhin du/_/las la rab tu sgrub par byed/_/bu gzhon pa la pha bzhin du/_/sems can mi 'tshe sgrub par byed/_/me don gnyer ba
[\[189b.2\]]gtsub shing ltar/_/rtag par rab tu sgrub par byed/_/yid brtan bzhin du lhag pa'i sems/_/ma rdzogs pa la sgrub par byed/_/sgyu ma mkhan ltar shes bya la/_/shes rab kyis ni sgrub par byed/_/de ni byang chub sems dpa' yi/_/ji ltar gang du sgrub par 'dod/_/ji
[\[189b.3\]]ltar gang dang gang du sgrub pa de ston par byed de/_ji ltar zhes bya ba ni sman bzang po la sogs pa la nad pa la sogs pa ltar ro/_/gang du zhes bya ba ni 'khor ba la sogs par te/_so sor brtags nas 'khor ba brten [#]pa'i phyir dang /_snying rjes sems can nyon mongs pa'i
[\[189b.4\]]nad kyis thebs [#]pa yongs su mi gtong ba'i phyir dang /_rang gi sems legs par 'chos pa'i phyir dang /_sbyin pa'i pha rol tu phyin pa la sogs pas go rims bzhin du longs spyod 'phel bar byed pa'i phyir dang /_lus la sogs pa'i las yongs su sbyong ba'i phyir dang /_
[\[189b.5\]]sems can gnod par byed pa dag gis mi 'khrugs pa'i phyir dang /_dge ba'i chos sgom pa la bar chad med par brtson pa'i phyir dang /_ting nge 'dzin gyi ro myong [#]bar mi byed pa'i phyir dang /_shes bya la phyin ci ma log pa'i phyir ro[#]/_/sgrub pa'i 'khor
[\[189b.6\]]gsum yongs su dag pa'i tshigs su bcad pa/_de ltar rtag tu brtson 'grus rgya chen ldan/_/gnyis yongs smin par bya la rab brtson de/_/rim gyis dri med mi rtog blo mchog gis/_/sgrub pa bla na med par rab tu 'gro/_/chos la bdag med pa'i ye shes rnam par mi
[\[189b.7\]]rtog pas sgrub pa po dang /_bsgrub par bya ba dang /_sgrub [#]pa la mi rtog pa'i phyir 'khor gsum yongs su dag par rig par bya'o/_/gnyis yongs [#]smin par bya la [#]rab brtson de/_/zhes bya ba ni sems can rnams dang bdag nyid do/_/sgrub [#]pa'i skabs rdzogs so//_//_
[\[190a\]]
[\[190a.1\]]gdams ngag rjes su bstan pa rnam par dbye ba'i tshigs su bcad pa lnga bcu rtsa gcig ste/_bskal pa grangs med nges 'byung zhing /_/mos pa rnam par 'phel byed pa/_/ji ltar chu yis rgya mtsho bzhin/_/dge chos rnams kyis yang dag rdzogs/_/
[\[190a.2\]]mos pa rnam par 'phel byed pa/_/zhes bya ba ni chen po'i gnas skabs su phyin pa'i phyir ro/_/lhag ma ni don go bar zad do/_/de bzhin du ni tshogs bsags pa'i/_/rgyal sras gzod nas dag pa po[#]/_/legs par shes shing sems dge ba/_/sgom [#]pa la ni rab tu sbyor/_/
[\[190a.3\]]gzod ma nas [#]dag pa ni byang chub sems dpa'i sdom pa yongs su [#]sbyangs pa'i phyir dang /_don phyin ci ma log par 'dzin pa'i sgo nas theg pa chen po la lta ba drang por byas pa'i phyir ro/_/legs par shes pa ni thos pa mang ba'i phyir ro/_/sems dge ba ni sgrib pa dang bral
[\[190a.4\]]ba'i phyir ro/_/de tshe chos kyi rgyun la ni/_/sangs rgyas rnams las zhi gnas dang /_/ye shes yangs pa thob bya'i phyir/_/gdams ngag rgya chen rnyed par 'gyur/_/tshigs su bcad pa 'di'i don go bar zad do/_/de nas dang por sdom brtson de/_/mdo yi sde la sogs pa'i
[\[190a.5\]]chos/_/mi gnyis don ni rnam 'byed pa/_/mdo sogs ming la sems 'jog go/_/de nas de ni rim bzhin du/_/tshig rab dbye la [#]dpyod byed cing /_/so so'i nang na tshul bzhin du/_/de yi don yang rnam par dpyod/_/don de dag ni nges gzung [#]nas/_/chos la kun nas sdom
[\[190a.6\]]par byed/_/de yi don ni thob bya'i phyir/_/de nas de ni smon par byed/_/dang por mdo'i sde dang /_dbyangs kyis bsnyad [#]pa'i sde la sogs pa'i chos la mdo la sogs pa'i ming sa bcu pa zhes bya ba la sogs pa de lta bu gang yin pa de la sems 'jog par byed do/_/tshigs su bcad pa
[\[190a.7\]]gsum po 'dis ni sems drug bstan te/_rtsa ba'i sems dang [#]/_rjes su dpyod pa'i sems dang /_rnam par dpyod pa'i sems dang /_nges par 'dzin pa'i sems dang /_sdom pa'i sems dang /_smon pa'i sems so/_/de la rtsa ba'i sems ni mdo'i [#]sde la sogs
[\[190b\]]
[\[190b.1\]]pa'i chos rnams kyi ming la dmigs pa gang yin pa'o/_/rjes su dpyod pa'i sems ni/_gang gis mdo'i sde la sogs pa'i ming gi sgo nas dmigs pa rnams kyi tshig rab tu dbye ba'i rjes su 'gro ba'o/_/rnam par dpyod pa'i sems ni/_gang gis don dang yi ge dpyod par
[\[190b.2\]]byed pa'o/_/de la don ni rnam pa bzhis dpyod par byed de/_bgrang [#]ba dang /_'jal ba dang /_rtog pa dang /_so sor rtog pas so/_/de la bgrang [#]ba ni grangs 'dzin pa ste/_dper na gzugs ni skye mched bcu dang /_gcig gi phyogs so/_/tshor ba ni tshor ba drug gi
[\[190b.3\]]tshogs so/_/zhes bya ba de lta bu la sogs pa'o/_/'jal ba ni grangs dang ldan pa'i chos kyi mtshan nyid la sgro 'dogs pa dang /_skur pa 'debs pa med par 'tsham par 'dzin pa'o/_/rtog pa ni tshad mas rtog pa'o/_/so sor rtog pa ni bgrang ba [#]dang /_gzhal ba
[\[190b.4\]]dang /_brtags pa'i don la lta [#]ba'o/_/yi ge rnam pa gnyis kyis spyod par byed de/_yi ge tshogs pa rnams [#]don dang bcas pa [#]nyid dang /_sil bu rnams don med pa nyid kyis so/_/nges par 'dzin pa'i sems ni gang gis ji ltar rjes su dpyad pa 'am/_rnam par
[\[190b.5\]]dpyad pa de'i rgyu mtshan nges par 'dzin pa'o/_/sdom pa'i sems ni ji ltar rnam par dpyad pa'i don rtsa ba'i sems la bsdus te/_kun nas sdom pa'i rnam par 'byung ba'o/_/smon pa'i sems ni ting nge 'dzin gyi don tam/_de yongs su rdzogs par bya ba'i don tam/_dge
[\[190b.6\]]sbyong gi tshul gyi [#]'bras bu'i don tam/_sa la 'jug pa'i don tam/_khyad par du 'gro ba'i don kyang rung /_gang gi don du rab tu brtson pa de la 'dun pa dang lhan cig 'byung ba'o/_/'di sems kho na dmigs par snang ba 'byung gi_/sems las [#]ma gtogs pa'i dmigs
[\[190b.7\]]pa ni med do zhes sems tsam du shes kyang rung /_ma shes kyang rung ste/_dmigs pa ni sems yin te/_gzhan ma yin pas sems rnam pa drug po dmigs par rnam par gzhag go/_/yid kyi brjod pas [#]rgyun chags su/_/btsal bya so sor brtag par bya/_/yid
[\[191a\]]
[\[191a.1\]]la byed pa brjod med pa/_ro gcig pas [#]kyang dpyad par bya/_/chos kyi ming ni bsdoms pa'ang 'di/_/zhi gnas lam du shes par bya/_/lhag mthong lam ni de don rnams/_/rnam par dpyod par shes par bya/_/zung du 'brel ba'i lam ni de/_/bsdoms [# ]
[\[191a.2\]]pa yin par rnam shes bya/_/zhum pa'i sems ni rab gzung ste/_/rgod pa yang ni zhi bar bya/_/de nas dmigs pa de la ni/_/mnyam par gyur na btang snyoms gzhag_/de la rtag tu bya ba dang /_/gus par byas te sbyar bar bya/_/tshigs su bcad pa bzhi po 'dis ni yid la byed pa bcu
[\[191a.3\]]gcig bstan te/_rtog pa dang bcas shing dpyod pa dang bcas pa dang /_rtog pa med [#]la dpyod pa tsam dang /_rtog pa yang med dpyod pa yang med pa dang /_zhi gnas yid la byed pa dang /_lhag mthong yid la byed pa dang /_zung du 'brel pa yid la byed pa dang /_rab tu
[\[191a.4\]]'dzin pa'i rgyu mtshan yid la byed pa dang /_zhi gnas kyi rgyu mtshan yid la byed pa dang /_btang snyoms kyi rgyu mtshan yid la byed pa dang /_rtag tu sbyor ba [#]yid la byed pa dang /_gus par bya ba yid la byed pa'o/_/dmigs pa la ni sems gtad nas/_/de rgyun rnam par g.yeng
[\[191a.5\]]mi bya/_rnam g.yeng myur du rtogs byas nas/_/de la slar ni glan [#]par bya/_/blo ldan gong nas gong du yang /_/sems ni nang du bsdu bar bya/_/de nas yon tan mthong ba'i phyir/_/ting nge 'dzin la sems gdul lo/_/rnam g.yeng nyes pa mthong ba'i phyir/_/de la mi dga'
[\[191a.6\]]zhi bar bya/_/brnab sems yid mi bde ba [#]sogs/_/langs pa de bzhin zhi bar bya/_/de nas sdom brtson can gyis ni/_/sems la mngon par 'du byed bcas/_/rang gi ngang gis 'byung ba 'thob/_/de goms [#]pa las 'du mi byed/_/tshigs su bcad pa bzhi po 'dis ni sems
[\[191a.7\]]gnas pa rnam pa dgus gnas pa'i thabs bstan te/_rnam pa dgu ni/_sems 'jog [#]par byed/_kun tu 'jog par byed/_nges par 'jog par byed/_nye bar 'jog par byed/_'dul bar byed/_zhi bar byed/_nye bar zhi bar byed/_rgyud gcig tu byed/_mnyam
[\[191b\]]
[\[191b.1\]]par 'jog par byed ces bya ba yin no/_/de nas de yi [#]lus dang sems/_/shin tu sbyangs pa che thob [#]nas/_/yid la byed dang bcas shes bya/_/de yis de ni 'phel byas nas/_/'phel ba ring du 'gro ba yis/_/dngos gzhi'i gnas pa des 'thob po/_/mngon shes don
[\[191b.2\]]du gnyer bas te/_/sbyangs na las su rung ba'i mchog_/bsam gtan las 'thob mngon par shes/_/mngon par bsgrubs [#]pa'i sgo nas de/_/sangs rgyas dpag tu med pa la/_/mchod pa'i phyir dang mnyan pa'i phyir/_/'jig rten khams ni rnams su 'gro/_/'dis ni sangs
[\[191b.3\]]rgyas dpag med la/_/bskal dpag med par bsnyen bkur byas/_/de la bsnyen bkur byas pa'i phyir/_/sems ni las rung mchog tu 'gyur/_/bsam gtan las su rung ba mchog tu 'gyur ro zhes bya bar sbyar ro/_/bskal pa dpag tu med par gyur pa zhes bya ba ni grangs
[\[191b.4\]]med dpag tu med par gyur par ro/_/tshigs su bcad pa 'di rnams kyi lhag ma'i don go bar zad do/_/de nas de dag sngon rol du/_/phan yon lnga ni 'thob 'gyur te/_/des na rnam par dag pa'i snod/_/bla na med pa nyid [#]'gyur 'di'i/_/lus las gnas ngan
[\[191b.5\]]len pa kun/_/skad cig re re la zad 'gyur/_/lus dang sems ni kun tu yang /_/shin tu sbyangs pas gang bar 'gyur/_/chos rnams snang ba thams cad du/_/yongs su chad pa med rtogs 'gyur/_/yang dag pa yi rgyu mtshan ni/_/ma brtags pa dag rab tu
[\[191b.6\]]mthong /_/de bzhin chos sku rab rdzogs dang /_/rnam par dag par bya ba'i phyir/_/blo dang ldan pas rnam kun du/_/rtag tu rgyu yongs 'dzin par byed/_/de nas dag pa'i sngon rol du phan yon lnga 'thob par 'gyur te/_dag pa zhes bya ba ni lhag pa'i bsam pa dag pa'i
[\[191b.7\]]sa'o/_/de dag thob pas na [#]rnam par dag pa'i snod nyid 'thob ste/_bla na med pa ni theg pa bla na med pa'i phyir ro/_/de bzhin chos sku rab rdzogs dang /_/rnam par dag par bya ba'i phyir/_/zhes bya ba ni/_byang chub sems dpa' sa bcu pa la ni yongs su rdzogs pa'o/_/
[\[192a\]]
[\[192a.1\]]sangs rgyas kyi sa la ni rnam par dag pa'o/_/phan yon lnga po 'di dag las/_gsum ni zhi gnas kyi phyogs dang mthun pa yin la/_gnyis ni lhag mthong gi phyogs dang mthun pa yin par rig par bya ste/_'di'i bar du ni 'jig rten pa'i lam [#]yang dag
[\[192a.2\]]dag [#]par 'grub pa yin no/_/de nas de 'drar gyur pa yi/_/byang chub sems dpa' mnyam gzhag pas/_/yid kyi brjod pa ma gtogs par/_/don kun rab tu mi mthong ngo /_/chos kyi snang ba 'phel bya'i phyir/_/brtson 'grus brtan po [#]kun tu rtsom[#]/_/chos kyi snang ba
[\[192a.3\]]'phel nas ni/_/sems tsam la ni gnas par 'gyur/_/de nas don kun snang ba ni/_/sems su rab tu snang bar 'gyur/_/de tshe de yi gzung ba yi/_/rnam par g.yeng ba de spangs [#]'gyur/_/de nas de la 'dzin pa yi/_/rnam par g.yeng ba 'ba' zhig lus/_/de tshe bar
[\[192a.4\]]chad med pa yi/_/ting nge 'dzin la myur du reg[# ]/de'i 'og tu nges par 'byed pa'i cha dang mthun pa rnams te/_nam zhig byang chub sems dpa' de lta bu sems mnyam par gzhag pas yid kyi brjod pa las [#]ma gtogs pa don [#]thams cad ma mthong gi_/'di'i yid
[\[192a.5\]]kyi brjod pa kho na rang gi mtshan nyid dang /_spyi'i mtshan nyid du snang bar mthong ba na[#]/_de ni 'di'i dro bar gyur pa'i gnas skabs yin te/_gang gi dbang du mdzad nas chu bo tsha [#]sgo can gyi mdo las/_snang ba zhes bya ba 'di ni chos la nges par rtogs [#]pa'i bzod pa'i tshig bla
[\[192a.6\]]dgas so zhes gsungs pa ni snang ba 'di yin no/_/de chos kyi snang ba de [#]nyid spel ba'i phyir mi gnas pa'i byed pas brtson 'grus brtan po rtsom par byed pa de ni 'di'i rtse mo'i gnas skabs yin no/_/de [#]chos kyi snang ba 'phel nas sems tsam [#]la gnas te/_'di ni sems kho nar zad do
[\[192a.7\]]zhes bya bar rtogs [#]pa'i phyir ro/_/de nas don du snang ba thams cad ni sems kho nar zad kyi/_don sems las gzhan pa ni ma yin no zhes bya bar mthong ste/_de'i tshe ni [#]'di'i gzung ba'i rnam par g.yeng ba spangs la/_'dzin pa'i rnam par g.yeng ba 'ba' zhig lus
[\[192b\]]
[\[192b.1\]]so/_/de ni 'di'i bzod pa'i gnas skabs yin no/_/de'i tshe bar chad med pa'i ting nge 'dzin la yang myur du reg par 'gyur te/_de ni 'di'i 'jig rten pa'i chos kyi mchog gi gnas skabs yin no/_/ci'i phyir de 'di'i bar chad med pa zhes bya zhe na/_'di ltar de yi mjug [# ]
[\[192b.2\]]thogs su/_/'dzin pa'i rnam par g.yeng ba spang [#]/_/'di dag go rims bzhin du ni/_/dro bar gyur pa yin zhes bya/_/de ltar na 'di dag ni nges par 'byed pa'i cha dang mthun par dro bar gyur pa la sogs pa yin no/_/de nas des ni 'jig rten las/_/'das pa'i ye shes bla med
[\[192b.3\]]pas/_/rnam par mi rtog dri ma med/_/'dzin pa gnyis dang bral ba 'thob/_/de yan chad ni mthong ba'i lam gyi gnas [#]skabs yin te/_bla na med pa ni ye shes bla na med pas so/_/rnam par mi rtog pa ni gzung ba dang 'dzin pa'i rnam par rtog pa dang bral ba'i phyir ro/_/dri ma
[\[192b.4\]]med pa ni mthong bas spang [#]bar bya ba'i nyon mongs pa spangs pa'i phyir te/_'dis ni rdul dang bral ba dang /_dri ma dang bral ba zhes bshad pa yin no/_/'dzin pa gnyis dang bral ba ni gzung ba dang 'dzin pa dang bral ba'i phyir ro/_/de 'di'i gnas yongs gyur pa ste/_/sa ni dang po
[\[192b.5\]]yin par 'dod/_/'di'i de bskal pa dpag med kyis/_/shin tu rnam par dag par 'gyur/_/tshigs su bcad pa 'di'i don ni [#]go bar zad do/_/chos kyi dbyings ni mnyam pa nyid/_/rab tu rtogs nas de yi tshe/_/rtag tu sems can thams cad la/_/bdag dang mtshungs
[\[192b.6\]]pa'i sems 'thob ste/_/sems can rnams la bdag med dang /_/sdug bsngal dang ni don bya dang /_/lan mi re la 'di sems snyoms/_/rgyal sras gzhan dang 'dra ba yin/_/chos la bdag med pas chos [#]mnyam pa nyid rtogs nas mtshungs pa nyid rnam pa lngas rtag tu sems
[\[192b.7\]]can thams cad la bdag dang mtshungs pa'i sems nyid 'thob ste/_bdag med pa'i mtshungs pa nyid dang /_sdug bsngal mtshungs pa nyid kyis ni rang dang gzhan [#]gyi rgyud dag la bdag med pa dang /_sdug bsngal dag khyad par med pa'i phyir ro/_/bya ba mtshungs pa nyid kyis
[\[193a\]]
[\[193a.1\]]ni rang dang gzhan gyi sdug bsngal spang bar [#]bya dgos par mtshungs pa'i phyir ro/_/lan mi re ba mtshungs pa nyid kyis ni bdag nyid las bzhin du gzhan las lan mngon par mi 'dod pa'i phyir ro/_/de las [#]gzhan pa'i byang chub sems dpa' dang mtshungs pa nyid
[\[193a.2\]]kyis ni/_ji ltar de dag gi mngon par rtogs pa de bzhin du mngon par rtogs pa'i phyir ro/_/des ni khams gsum 'dus byas rnams/_/yang dag ma yin kun rtog par/_/ye shes shin tu rnam dag pa/_/gnyis su med pa'i don gyis mthong /_/des ni khams gsum pa'i
[\[193a.3\]]'dus byas rnams yang dag pa ma yin pa'i kun du rtog pa tsam du mthong ste/_ye shes shin tu rnam par dag pa ni 'jig rten las 'das pa'i phyir ro/_/gnyis su med pa'i don gyis zhes bya ba ni gzung ba med pa dang /_'dzin pa med pa'i don gyis so/_/de dag med pa'i ngo bo ni/_/
[\[193a.4\]]mthong ba'i spang bya rnams las grol/_/de nas de tshe mthong ba'i lam/_/thob pa zhes ni nges par brjod/_/gzung ba dang 'dzin pa med pa de'i ngo bo chos kyi dbyings mthong bas spang bar bya ba'i nyon mongs pa rnams las rnam par grol bar mthong ngo /_/med pa'i stong pa nyid shes
[\[193a.5\]]shing /_/de bzhin yod pa'i stong nyid dang /_/rang bzhin stong pa nyid shes pas/_/stong pa shes pa zhes brjod do/_/byang chub sems dpa' de ni stong pa nyid rnam pa gsum shes pa'i phyir stong pa shes pa [#]zhes bya'o/_/med pa'i stong pa nyid ni kun brtags pa'i ngo bo nyid
[\[193a.6\]]de/_rang gi mtshan nyid kyis med pa'i phyir ro/_/de bzhin du yod pa'i stong pa nyid ni gzhan gyi [#]dbang ste/_de ni ji ltar brtags pa de ltar med kyi/_rang gi mtshan nyid kyis ni yod do/_/rang bzhin gyis stong pa nyid ni yongs su grub pa'i ngo bo nyid de/_stong pa nyid kyi ngo bo nyid
[\[193a.7\]]yin pa'i phyir ro/_/mtshan med gzhi ni rnam rtog [#]rnams/_/yang dag zad pa yin zhes bya/_/smon pa med par gyur pa ste[#]/_/yang dag ma yin kun rtog go/_/mtshan ma med pa'i gzhi ni rnam par rtog pa rnams yang dag par zad pa yin la/_smon pa med pa'i gzhi dmigs pa de ni
[\[193b\]]
[\[193b.1\]]yang dag pa ma yin pa'i kun tu rtog pa dmigs pa yin par shes par bya'o/_/rgyal sras byang chub phyogs mthun par[#]/_rnam pa sna tshogs thams cad ni/_/rtag tu mthong ba'i lam de dang /_lhan cig tu ni thob par 'dod/_/byang chub sems dpa'i byang chub kyi phyogs dang mthun
[\[193b.2\]]pa'i chos dran pa nye bar gzhag pa la sogs pa rnam pa [#]sna tshogs thams cad mthong ba'i lam de dang lhan cig 'thob bar rig par bya'o/_/gang zhig blo yis 'gro ba 'dus byas tsam/_/bdag med sdug bsngal rgyas pa tsam shes te/_/don med rang bzhin bdag lta rnams spangs
[\[193b.3\]]nas/_/bdag nyid che lta don chen rnyed pa gang /_/'di na bdag lta med par [#]bdag tu blta[#]/_/sdug bsngal med par shin tu sdug bsngal gyur[#]/_/rang la phan byas bdag la ji lta bar/_/don kun byed la lan kyang re ba med/_/gang zhig grol ba mchog gis sems grol la/_
[\[193b.4\]]'ching ba mi bzad yun [#]yang ring por [#]bcings/_/sdug bsngal mthar thug pa ni ma mthong yang /_/rab tu sbyor ba nyid dang byed pa nyid/_/'di na 'jig rten tshe gcig rang sdug bkur mi nus/_/'jig rten gnas pa srid du gzhan sdug bsngal/_/bsdoms pa smos ci dgos te bsam du med/_/
[\[193b.5\]]byang chub sems dpa' de las bzlog pa yin/_/rgyal sras sems can rnams la dga' ba dang /_/byams pa gang yin sbyor dang mi skyo gang /_/de ni srid pa dag na ngo mtshar che/_/sems can bdag dang mtshungs phyir de lta'ang min/_/tshigs su bcad pa lnga po 'di dag gis ni
[\[193b.6\]]byang chub sems dpa' mthong ba'i lam thob pa'i che ba'i bdag nyid brjod de/_don med pa'i rang bzhin gyis [#]bdag tu lta ba ni/_'jig tshogs la lta ba nyon mongs pa can gang yin pa'o/_/bdag nyid chen po'i lta ba don chen po ni sems can thams cad la bdag dang mnyam pa'i sems
[\[193b.7\]]rnyed pa'i phyir/_bdag tu lta ba gang yin pa ste/_de ni don thams cad byed pa'i rgyu yin pa'i phyir don chen po yin no/_/don med pa'i rang bzhin gyis [#]bdag tu lta ba med par bdag tu lta ba ni don chen po gang yin pa'o/_/rang gi rgyud las skyes pa'i sdug bsngal med par yang sems
[\[194a\]]
[\[194a.1\]]can thams cad kyi rgyud las skyes pas shin tu sdug bsngal bar gyur pa'o/_/grol ba mchog ni theg pa bla na med pas sems can [#]mthong ba'i lam gyis spang bar bya ba rnams las grol la[#]/_sems can thams cad kyi rgyud las byung ba'i 'ching ba mi zad [# ]
[\[194a.2\]]pa yun ring pos kyang bcings pa'o/_/sems can gyi khams nam mkha' bzhin du mtha' yas pa'i phyir/_sdug bsngal gyi mthar thug pa ma mthong yang sems can rnams kyi sdug bsngal mthar bya ba'i phyir rab tu yang sbyor la/_sems can tshad med pa'i don byed pa nyid
[\[194a.3\]]do/_/byang chub sems dpa' de las bzlog pa yin no/_/de ni 'jig rten gnas pa ji srid par sems can thams cad kyi sdug bsngal bsdoms pa bkur bar nus so/_/byang chub sems dpa' sems can rnams la dga' ba gang yin pa dang /_/phan pa dang bde bar 'dod pa
[\[194a.4\]]gang yin pa dang /_de'i don du sbyor ba gang yin pa dang /_der sbyor ba la mi skyo ba gang yin pa de thams cad ni 'jig rten na shin tu ngo mtshar yang che la/_sems can thams cad bdag dang mtshungs pa'i phyir ngo mtshar yang mi che'o/_/de nas 'di [#]ni lhag ma [#]yi/_/sa rnams
[\[194a.5\]]sgom ba'i lam 'di la/_/ye shes rnam pa gnyis po dag_/bsgom [#]phyir rab tu sbyor bar byed/_/rnam par mi rtog ye shes de/_/sangs rgyas chos ni sbyong bar byed/_/gzhan ni ji bzhin rnam 'jog pa/_/sems can rnams ni yongs smin byed/_/grangs med gnyis
[\[194a.6\]]ni rdzogs pa yis/_/sgom [#]pa yi ni tshar phyin te/_/sgom pa tha ma thob nas ni/_/byang chub sems dpa' dbang bskur ba/_/rdo rje lta bu'i ting nge 'dzin/_/rtogs [#]pas mi shigs thob nas ni/_/gnas gzhan gyur pa mthar thug pa/_/sgrib pa kun gyi [#]dri med dang /_/gang
[\[194a.7\]]la gnas nas sems can kun/_/phan phyir rab tu sgrub byed pa/_/rnam pa thams cad mkhyen pa yi/_/go 'phang bla na med pa 'thob/_/'di dag gis ni sgom pa'i lam bstan te/_ye shes rnam pa gnyis la rnam par mi rtog pa ni gang gis na bdag nyid kyis [#]sangs rgyas kyi
[\[194b\]]
[\[194b.1\]]chos rnam par sbyong bar byed pa yin no/_/ji lta ba bzhin du rnam par 'jog pa ni 'jig rten las 'das pa'i rjes la [#]thob pa 'jig rten pa ste/_gang gis na sems can yongs su smin par byed pa yin no/_/grangs med pa gnyis kyis [#]sgom pa'i tha ma mjug tu phyin pa thob nas dbang
[\[194b.2\]]bskur ba'i byang chub sems dpa' ni rnam par rtog pa'i bag la nyal gyis mi shigs pa'i don gyis rdo rje lta bu'i ting nge 'dzin 'thob po/_/de'i 'og tu gnas gzhan du gyur pa'i mthar phyin pa dang /_gang la gnas nas 'khor ba ji [#]srid par mngon par rdzogs par byang chub pa dang /_
[\[194b.3\]]yongs su mya ngan las 'das pa yang dag par ston pa la sogs pas sems can rnams la phan pa rab tu sgrub par byed pa thams cad mkhyen pa nyid kyi go 'phang bla na med pa nyon mongs pa dang /_shes bya'i sgrib pa thams cad kyi dri ma med pa 'thob po/_/de ltar mthong dka'i
[\[194b.4\]]thub pa rtag mthong ba/_/thos pa mnyam med las byung rab dang ba'i/_/shugs kyis rtag par shin tu sems tshim pa/_/ji lta bur na don chen 'gyur ma yin/_/chos kyi sgo la rnam par gnas pa la/_/de bzhin gshegs rtag mngon sum 'doms mdzad cing /_/
[\[194b.5\]]co nas 'dren bzhin nyes pa'i [#]tshang tshing nas/_/tshan gyis drangs te byang chub la 'god do/_/sangs rgyas rnams ni rtag tu rang don yang dag sbyor la legs par bsngags pa dang /_/log par sbyor la smod mdzad gnas dang rnam 'byed lhur len mchog gi sems can la/_/gang
[\[194b.6\]]zhig spangs dang bsten pas bde gshegs bstan pa 'di la rnal 'byor yongs 'gyur ba/_/bar chad mthun pa'i chos ni rnam pa thams cad rgyal rnams tshul bzhin 'di na ston/_/tshigs su bcad pa gsum po 'di [#]dag gis ni gdams ngag gi che ba nyid ston te/_gang gis [#]chos
[\[194b.7\]]kyi sgo'i rgyun la gdams ngag 'thob pa des ni rtag tu sangs rgyas mthong bar 'gyur ro/_/des na gang gis na shin tu dang ba'i shugs kyis sems tshim par byas pa 'di sangs rgyas rnams rtag tu mthong ba de don chen por 'gyur ba mtshungs pa med pa'i chos thos so/_/lhag ma ni don
[\[195a\]]
[\[195a.1\]]go bar zad do/_/rjes su bstan pa rnam pa bzhi ni tshigs su bcad pa gcig gis ston te/_lhag pa'i tshul khrims kyi dbang du mdzad nas/_byang chub sems dpa' rang gi don la [#]yang dag par sbyor ba la bsngags pa mdzad pa dang /_log [#]par sbyor ba la
[\[195a.2\]]snod pa mdzad pa dang /_lhag pa'i sems dang /_lhag pa'i shes rab kyi dbang du mdzad nas gnas pa dang /_rnam par 'byed pa lhur len ba la de dag gi bar du gcod pa dang /_de dag dang mthun pa'i chos rnam pa thams cad ston pa'o/_/gang zhig spangs pa dang bsten [#]pas
[\[195a.3\]]zhes bya ba ni bar du gcod pa dang mthun pa ste go rims bzhin no/_/rnal 'byor zhes bya ba ni zhi gnas dang /_lhag mthong sgom pa'o/_/de ni mthong bar [#]rab dag mi rtog byang chub kyis/_/'jig rten thams cad zil mnan mun pa chen po yang /_/rnam pa kun tu bsal nas nyi ma
[\[195a.4\]]chen po dag_/shar ba bzhin du 'gro ba rnams la lham [#]me'o/_/de ltar rtag tu dge ba bsags pas rab gang zhing /_/thub pa las ni rtag tu gdams ngag che thob pa'i/_/sems dpa' mchog ni sems kyi ting [#]'dzin rab yangs pa/_/thob nas yon tan rgya mtsho'i pha rol
[\[195a.5\]]'gro bar 'gyur/_/tshigs su bcad pa 'di dag gi don ni [#]go bar zad do/_/gdams ngag rjes su bstan pa'i skabs rdzogs so/_/[#]sdom ni/_mos pa mang ba [#]nyid dang ni/_/chos tshol ba [#]dang bshad pa dang /_/de bzhin sgrub dang yang dag pa'i/_/gdams ngag rjes su bstan pa yin/_/mjug
[\[195a.6\]]sdud pa'i tshigs su bcad pa ste/_/don go bar zad do//_//[#]thabs dang ldan pa'i las rnam par dbye ba'i tshigs su bcad pa bzhi ste/_ji ltar nags tshal dang ni lus can ri bo dang /_/chu bo rnams kyi rten ni kun nas sa yin pa/_/de bzhin mkhas pa rnams kyi las
[\[195a.7\]]rnams gsum po yang /_/kun nas sbyin pa la sogs dge ba [#]yin par brjod/_/tshigs su bcad pa 'dis ni kun nas slong ba'i thabs bstan te/_sbyin pa la sogs pa'i dge ba pha rol tu phyin pa dang /_byang chub kyi phyogs dang mthun pa la sogs pa rnam pa thams cad ni las
[\[195b\]]
[\[195b.1\]]gsum gyis kun nas bslang ba'i phyir ro/_/mkhas pa rnams kyi zhes bya ba ni byang chub sems dpa' rnams kyi'o/_/nags tshal la sogs pa smos pa ni nye bar spyad par bya ba dang /_nye bar spyod pa po dang /_brtan [#]pa dang /_mi brtan [#]pa'i dngos po nges par bstan pa'i phyir ro/_shin tu dka'
[\[195b.2\]]ba'i las ni [#]ngo bo sna tshogs pa/_/bskal pa mang pos tshar phyin mngon brtson bdag nyid can/_/rgyal sras rnams ni lus dang ngag sems rang bzhin gyi[#]/_/las rnams dag gis 'di na yid 'byung 'gyur ba med/_/ji ltar bdag la phan 'dod dug dang mtshon dang ni/_/gnam lcags lce dang
[\[195b.3\]]dgra las rang gi lus zlog pa/_/de bzhin rgyal sras theg pa dman pa rnam gnyis las/_/las rnams gsum gyis bdag nyid zlog par byed pa yin/_/tshigs su bcad pa 'di gnyis kyis ni ldang ba'i thabs ston te/_theg pa chen po la skyo ba dang /_theg pa gzhan du lhung ba
[\[195b.4\]]las slong ba'i phyir go rims bzhin no/_/yid 'byung ba ni skyo ba zhes bya ba'i tha tshig go/_/theg pa dman pa dang ldan pa'i las ni theg pa dman par sems yongs su bsngo ba'i phyir dang /_theg pa chen po la dge ba'i rtsa ba gcod pa'i phyir dang /_dge ba ma skyes pa [#]mi skyed [#]cing dge
[\[195b.5\]]ba'i lo tog skyes pa 'joms pa'i phyir dang /_sangs rgyas nyid phun sum tshogs pa thob pa'i gegs su gyur pa'i phyir dug la sogs pa dang chos mthun pa yin no/_/rtag tu rnam par mi rtog las can las min zhing /_/las kyi bya ba rnam pa gsum la mi lta ste/_/des na 'dis ni
[\[195b.6\]]de'i [#]thabs yang dag bzung ba'i phyir/_/las rnams dag pa mtha' yas de yi pha rol 'gro/_/tshigs su bcad pa bzhi pa 'dis ni 'khor gsum yongs su dag pa'i sgo nas las rnam par dag pa'i thabs ston te/_byed pa po dang /_las dang bya ba rnams mi dmigs pa'i phyir ro/_/mtha'
[\[195b.7\]]yas pa zhes bya ba ni mi zad pa'i phyir ro/_/thabs dang ldan pa'i las kyi skabs [#]rdzogs so//_//pha rol tu phyin pa rab tu dbye ba'i bsdu ba'i sdom ni/_/grangs dang de yi mtshan nyid go rims dang /_/nges pa'i tshig dang goms bya yon tan dang /_/de dag rab dbye bsdu dang mi
[\[196a\]]
[\[196a.1\]]mthun phyogs/_/yon tan phan tshun rnam nges yin zhes bya/_/grangs rnam par dbye ba'i tshigs su bcad pa drug ste/_re zhig_/longs spyod dang lus phun sum tshogs pa dang /_/'khor rtsom [#]phun sum tshogs pa mngon mtho dang /_/rtag tu nyon mongs dbang nyid mi
[\[196a.2\]]'gro dang /_/bya ba rnams la phyin ci ma log pa'o/_/zhes bya ba ni dang po'o/_/de la pha rol tu phyin pa bzhis ni mngon par mtho ba rnam pa bzhi ste/_sbyin pas ni longs spyod phun sum tshogs pa'o/_/tshul khrims kyis ni lus phun sum tshogs pa'o/_/bzod pas ni 'khor phun sum tshogs
[\[196a.3\]]pa ste/_'di ltar de bstan [#]pas tshe phyi ma la skye bo mang po dga' bar 'gyur ro/_/brtson 'grus kyis ni rtsom [#]pa phun sum tshogs pa ste/_las kyi mtha' thams cad 'grub pa'i phyir ro/_/lnga pas [#]ni nyon mongs pa'i dbang du mi 'gro ba nyid de[#]/_bsam gtan gyis ni nyon mongs pa rnam par
[\[196a.4\]]gnon pa'i phyir ro/_/drug pas ni bya ba rnams la phyin ci ma log pa ste/_bya ba thams cad yang dag pa ji lta ba bzhin du rab tu shes pa'i phyir ro/_/de ltar na mngon par mtho ba dang /_de la yang kun nas nyon mongs pa med pa dang /_bya ba la phyin ci ma log pa dang /_rtsom pa'i dbang du byas
[\[196a.5\]]nas pha rol tu phyin pa drug rnam par gzhag go/_/sems can don la rab brtson pa/_/gtong dang mi gnod bzod pas byed/_/gnas dang grol ba gzhir [#]bcas pas/_/rang don rnam pa thams cad spyod/_/ces bya ba ni gnyis pa ste/_byang chub sems dpa' sems can gyi [#]don
[\[196a.6\]]rnams la yang dag par rab tu brtson pa ni [#]pha rol tu phyin pa gsum po sbyin pa dang /_tshul khrims dang /_bzod pa dag gis go rims bzhin du gtong ba dang /_mi gnod pa dang /_gnod pa byed pa bzod pas sems can gyi don byed do/_/gsum gyis ni sems gnas pa dang /_rnam
[\[196a.7\]]par grol ba gzhi [#]dang bcas pas rang gi don rnam pa thams cad spyod de[#]/_brtson 'grus la brten nas go rims bzhin du bsam gtan dang /_shes rab dag gis sems mnyam par ma bzhag pa mnyam par [#]'jog pa'i phyir dang /_mnyam par bzhag pa rnam par grol ba'i phyir ro/_/de
[\[196b\]]
[\[196b.1\]]ltar na gzhan gyi [#]don dang rang gi don las brtsams te pha rol tu phyin pa drug go/_/mi phongs pa dang rnam par mi 'tshe dang /_/rnam 'tshe bzod dang bya bas mi skyo dang /_/dga' byed legs par brjod pa de yi phyir/_/gzhan gyi don ni rang gi don yin no/_/zhes bya ba ni gsum pa yin te/_byang
[\[196b.2\]]chub sems dpa'i gzhan gyi don mtha' dag ni sbyin pa la sogs pas go rims bzhin du gzhan dag la yo byad kyis mi phongs pa dang /_rnam par mi 'tshe ba dang /_rnam par 'tshe ba bzod pa dang /_grogs bya ba [#]la skyo ba med pa dang /_rdzu 'phrul la sogs pa'i mthus dga' bar byed pa dang /_
[\[196b.3\]]the tshom gcod pa'i sgo nas legs par brjod pa dag gis 'gyur ro/_/de'i phyir na gzhan gyi [#]don ni byang chub sems dpa' rang gi don du 'gyur te/_gzhan gyi don ni rang gi don yin pa'i phyir dang /_byang chub chen po 'thob pa'i phyir ro/_/de ltar na rang dang gzhan gyi don mtha' dag gi
[\[196b.4\]]skabs kyis [#]pha rol tu phyin pa drug go/_/longs spyod mngon par mi dga' dang /_/rab gus gnyis la mi skyo dang /_/rnal 'byor rnam par mi rtog pa/_/theg chen mtha' dag 'dir zad do/_/zhes bya ba ni bzhi pa ste/_/sbyin pas ni byang chub sems dpa' longs spyod rnams la mi lta ba'i
[\[196b.5\]]phyir mngon par mi dga'o/_/tshul khrims yang dag par blangs pas ni byang chub sems dpa' bslab pa dag la shin tu gus pa nyid do/_/bzod pa dang brtson 'grus kyis ni go rims bzhin du sems can dang sems can ma yin pas byas pa'i sdug bsngal dang /_dge ba la [#]rab tu sbyor ba dang
[\[196b.6\]]gnyis la skyo ba med do/_/bsam gtan dang shes rab dag gis ni zhi gnas dang lhag mthong gis bsdus pa'i rnal 'byor rnam par mi rtog pa [#]ste/_theg pa chen po mtha' dag ni [#]'di tsam du zad do/_/de'i phyir theg pa chen po kun bsdus pa'i dbang du byas nas pha rol tu phyin pa drug go/_/
[\[196b.7\]]yul rnams la ni ma chags lam/_/de thob rnam g.yeng sdom pa'i lam/_/sems can mi gtong [#]'phel ba dang /_/sgrib pa rnam par sbyong ba'i gzhan/_/zhes bya ba ni lnga pa'o/_/de la sbyin pa ni yul rnams la ma [#]chags pa'i lam yin te/_gtong ba la goms pas de la chags
[\[197a\]]
[\[197a.1\]]pa dang bral ba'i phyir ro/_/tshul khrims ni de thob pa'i rnam par g.yeng ba [#]yang dag par sdom pa rnams kyi lam yin te/_dge slong gi sdom pa la gnas pa la yul thob par bya ba'i phyir/_las kyi mtha'i rnam par g.yeng ba thams cad mi 'byung ba'i phyir ro/_/
[\[197a.2\]]bzod pa ni sems can mi gtong ba'i lam ste/_gnod pa byed pa thams cad kyi sdug bsngal gyis yid mi 'byung ba'i phyir ro/_/brtson 'grus ni dge ba 'phel ba'i lam ste/_brtson 'grus brtsams pa la de 'phel bar 'gyur ba'i phyir ro/_/bsam gtan dang shes rab ni
[\[197a.3\]]sgrib pa rnam par sbyong ba dag gi [#]lam yin te/_de gnyis kyis nyon mongs pa dang /_shes bya'i sgrib pa rnam par sbyong ba'i phyir ro/_/lam zhes bya ba ni thabs te/_de ltar na lam gyi rnam pa thams cad kyi dbang du byas nas pha rol tu phyin pa drug go/_/bslab gsum dbang du mdzad nas
[\[197a.4\]]ni/_/rgyal bas pha rol phyin pa drug_/yang dag bshad de dang po gsum/_/tha ma gnyis kyis rnam pa gnyis/_/gcig ni gsum car [#]la yang gtogs/_/zhes bya ba ni drug pa'o/_/de la lhag pa'i tshul khrims kyi bslab pa ni pha rol tu phyin pa dang po gsum ste/_tshogs dang
[\[197a.5\]]bcas pa dang 'khor dang bcas pa gzung ba'i phyir ro/_/sbyin pas longs spyod la mi lta na tshul khrims yang dag par len to/_/yang dag par blangs pa ni bzod pas gshe [#]ba la slar mi gshe ba la sogs pas srung ngo /_/rnam pa gnyis zhes bya ba ni/_lhag pa'i sems dang /_lhag pa'i
[\[197a.6\]]shes rab kyi bslab pa'o/_/de ni tha ma gnyis kyis bsdus te/_bsam gtan dang /_shes rab dang go rims bzhin no/_/gcig pu brtson 'grus kyi pha rol tu phyin pa ni bslab pa gsum car [#]du yang gtogs te/_brtson 'grus ni thams cad kyi grogs su gyur pa'i phyir ro/_/mtshan nyid
[\[197a.7\]]rnam par dbye ba'i tshigs su bcad pa drug ste/_sbyin pa mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/byang chub sems dpa' [#]rnams kyi sbyin pa'i mtshan nyid ni rnam pa bzhi ste/_ser sna
[\[197b\]]
[\[197b.1\]]spangs pa'i phyir mi mthun pa'i phyogs nyams pa dang /_chos bdag med pa rtogs pa dang ldan pa'i phyir/_rnam par mi rtog pa'i ye shes dang ldan pa dang /_gang ci 'dod pa de la de sbyin pa'i phyir/_/'dod pa thams cad yongs su rdzogs par byed pa dang /_sbyin pas bsdus nas theg pa gsum
[\[197b.2\]]la skal ba ji lta ba bzhin du sbyor ba'i phyir sems can yongs su smin par byed pa rnam pa gsum mo/_/tshul khrims mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/bzod pa mi mthun
[\[197b.3\]]phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/brtson 'grus mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can
[\[197b.4\]]rnam smin byed rnam gsum/_/bsam gtan mi mthun phyogs nyams dang /_/rnam par mi rtog ye shes ldan/_/'dod pa thams cad yongs rdzogs byed/_/sems can rnam smin byed rnam gsum/_/shes rab mi mthun phyogs nyams dang /_/rnam par mi rtog [#]ye shes ldan/_/'dod
[\[197b.5\]]pa thams cad yongs rdzogs byed/_/sems can rnam smin byed rnam gsum/_/sbyin pa'i mtshan nyid rnam pa bzhi ji lta bar tshul khrims la sogs pa 'di dag gis [#]yang de dang 'dra bar rig par bya'o/_/'di dag gi mi mthun pa'i phyogs ni 'chal pa'i tshul khrims dang /_khro ba dang /_le
[\[197b.6\]]lo dang /_rnam par g.yeng ba dang /_'chal ba'i shes rab ste go rims bzhin no/_/'dod pa thams cad yongs su rdzogs par byed pa nyid ni tshul khrims la sogs pas gzhan dag la lus dang /_ngag thams cad yang dag par sdom pa dang /_gnod par byed pa la bzod pa dang /_
[\[197b.7\]]grogs dang /_yid la 'thad pa dang /_the tshom gcod pas 'dod pa yongs su rdzogs par byed pa'i phyir ro/_/sems can yongs su smin par byed pa nyid ni/_tshul khrims la sogs pas mgu bar byas te/_theg pa gsum la yongs su smin par byed pa'i phyir ro/_/go rims rnam par
[\[198a\]]
[\[198a.1\]]dbye ba'i tshigs su bcad pa/_/snga ma la brten phyi ma ste[#]/_/dman dang mchog tu gnas phyir dang /_/rags pa dang ni phra ba'i phyir/_/de dag rim par bstan pa yin/_/rgyu gsum gyis sbyin pa la sogs pa de dag rim par bstan te/_snga ma la brten nas phyi ma skye ba'i
[\[198a.2\]]phyir ni longs spyod la mi lta ba'i tshul khrims yang dag par len to/_/tshul khrims dang ldan na bzod par 'gyur ro/_/bzod pa dang ldan na brtson 'grus rtsom mo/_/brtson 'grus brtsams na ting nge 'dzin skyed [#]par byed do/_/sems mnyam par bzhag na yang dag pa ji lta ba bzhin du rab tu shes
[\[198a.3\]]so/_/snga ma dman la phyi ma mchog tu gnas pa'i phyir ni sbyin pa ni dman la/_tshul khrims ni mchog yin pa nas/_de bzhin du bsam gtan ni dman la/_shes rab ni mchog yin pa'i bar du yin no/_/snga ma ni rags la phyi ma ni phra ba'i phyir ni [#]sbyin pa ni 'jug sla [#]ba'i phyir dang /_bya sla
[\[198a.4\]]ba'i phyir rags la/_tshul khrims ni de bas ches 'jug dka' ba'i phyir dang /_ches bya dka' ba'i phyir phra ba nas/_de bzhin du bsam gtan ni rags la/_shes rab ni phra ba'i bar du yin no/_/nges pa'i tshig rnam par dbye ba'i tshigs su bcad pa/_dbul ba [#]'dor bar byed
[\[198a.5\]]pa dang /_/bsil ba 'thob [#]dang khro bzod dang /_/mchog sbyor ba dang yid 'dzin dang /_/don dam shes pa'i phyir bshad do/_/dbul ba 'dor bar byed pas na sbyin pa'o/_/bsil ba 'thob par byed pas na tshul khrims te/_de dang ldan pa la yul gyi mtshan ma'i nyon mongs pa'i
[\[198a.6\]]yongs su gdung ba med pa'i phyir ro/_/khro ba bzod pa zhes bya ba ni bzod pa ste/_des khro ba bzod pa'i phyir ro/_/mchog dang sbyor bar byed pas na brtson 'grus te/_dge ba'i chos la sbyor ba'i phyir ro/_/yid nang du 'dzin par byed pas na bsam gtan no/_/'dis ni don dam pa shes
[\[198a.7\]]pas na shes rab bo/_/sgom pa rnam par dbye ba'i tshigs su bcad pa/_thams cad sgom pa dngos po dang /_/de bzhin yid la byed pa dang /_/bsam pa dang ni thabs dag dang /_/dbang 'byor nyid la brten par brjod/_/pha rol tu phyin pa sgom pa ni dngos po la brten pa nas dbang
[\[198b\]]
[\[198b.1\]]'byor ba nyid la brten pa'i bar rnam pa lnga yin no/_/de la dngos po la brten pa yang rnam pa bzhi ste/_rgyu la brten pa ni rigs kyi [#]stobs kyis pha rol tu phyin pa rnams la sgrub pa goms pa gang yin pa'o/_/rnam par smin pa la brten pa ni lus phun sum tshogs pa'i stobs kyis gang yin pa'o/_/
[\[198b.2\]]smon lam la brten pa ni sngon gyi [#]smon lam gyi stobs kyis gang yin pa'o/_/so sor rtog pa'i stobs la brten pa ni/_shes rab kyi stobs kyis pha rol tu phyin pa rnams la sgrub pa goms pa gang yin pa'o/_/pha rol tu phyin pa sgom pa yid la byed pa la brten pa yang rnam pa bzhi ste/_mos
[\[198b.3\]]pa yid la byed pa ni pha rol tu phyin pa dang ldan pa'i mdo sde thams cad la mos pa yin no/_/ro myang ba yid la byed pa ni/_pha rol tu phyin pa thob pa dag la yon tan du lta ba'i tshul gyis ro myong bar byed pa yin no/_/rjes su yi rang ba yid la byed pa ni/_'jig rten gyi khams thams cad na [#]sems
[\[198b.4\]]can thams cad kyi sbyin pa la sogs pa la rjes su yi rang ba yin no/_/mngon par dga' ba yid la byed pa ni/_bdag nyid dang sems can thams cad kyi pha rol tu phyin pa'i khyad par ma 'ongs pa la mngon par dga' ba yin no/_/pha rol tu phyin pa sgom [#]pa bsam pa la brten [#]pa ni rnam pa drug
[\[198b.5\]]ste/_ngoms [#]mi shes pa'i bsam pa dang /_rgya chen po'i bsam pa dang /_dga' ba'i bsam pa dang /_phan pa'i bsam pa dang /_ma gos pa'i bsam pa dang /_dge ba'i bsam pa'o/_/de la byang chub sems dpa'i sbyin pa la ngoms mi shes pa'i bsam pa ni/_byang chub sems
[\[198b.6\]]dpa' sems can gcig la yang skad cig ma gcig la 'jig rten gyi khams gang gA'i klung gi bye ma snyed rin po che sna bdun gyis bkang ba dang /_lus gang gA'i [#]klung gi bye ma snyed sbyin par byed cing /_de bzhin du bskal pa gang gA'i klung gi bye ma snyed du skad cig ma re re la sbyin par byed la/_
[\[198b.7\]]sems can gcig la ji lta ba de bzhin du/_bla na med pa yang dag par rdzogs pa'i byang chub tu yongs su smin par bya ba'i sems can gyi khams ji snyed pa de dag la rnam grangs 'dis sbyin par byed kyang byang chub sems dpa' sbyin pa'i bsam pa la ngoms pa med pa nyid gang yin pa ste/_bsam
[\[199a\]]
[\[199a.1\]]pa de lta bu gang yin pa de ni byang chub sems dpa'i sbyin pa la ngoms mi shes pa'i bsam pa yin no/_/byang chub sems dpa'i [#]sbyin pa brgyud pa de lta bu yang skad cig tsam yang nyams par mi byed cing byang chub kyi snying po la 'dug gi bar du rgyun gcod par mi byed de/_bsam
[\[199a.2\]]pa de lta bu gang yin pa de ni byang chub sems dpa'i sbyin pa la rgya chen po'i bsam pa yin no/_/sems can de dag de ltar sbyin pas rjes su 'dzin pa ni/_byang chub sems dpa' ches dga' bar 'gyur gyi/_sbyin pa des rjes su bzung ba'i sems can de dag ni de lta ma yin te/_bsam
[\[199a.3\]]pa de lta bu gang yin pa de ni byang chub sems dpa'i sbyin pa la dga' ba'i bsam pa yin no/_/byang chub sems dpa' sems can gang dag la de ltar sbyin pas phan 'dogs pa'i sems can de dag bdag [#]nyid la ches phan 'dogs pa yin par yang dag par rjes su lta ba ltar bdag nyid ni ma yin te/_
[\[199a.4\]]de dag ni bla na med pa yang dag par rdzogs pa'i byang chub nye bar ston pa'i phyir ro/_/bsam pa de lta bu gang yin pa de ni byang chub sems dpa'i sbyin pa la phan pa'i bsam pa yin no/_/byang chub sems dpa' sems can rnams las de ltar sbyin pa las byung pa'i bsod nams rgya chen
[\[199a.5\]]po mngon par 'dus byas kyang lan dang rnam par smin pa [#]don du gnyer ba yang ma yin te/_bsam pa de lta bu gang yin pa de ni byang chub sems dpa'i sbyin pa'i pha rol tu phyin pa bsgom pa la ma gos pa'i bsam pa yin no/_/byang chub sems dpa' sbyin pa'i phung po de ltar rgya che ba'i rnam par smin
[\[199a.6\]]pa gang yin pa de yang sems can rnams kho na la 'dor [#]gyi/_bdag nyid la ni ma yin zhing /_sems can thams cad dang thun mong du byas nas bla na med pa yang dag par rdzogs pa'i byang chub tu yang yongs su sngo [#]bar byed de/_/bsam pa de lta bu gang yin pa de ni byang chub sems
[\[199a.7\]]dpa'i sbyin pa'i pha rol tu phyin pa bsgom pa la dge ba'i bsam pa yin no/_/de la byang chub sems dpa'i tshul khrims kyi pha rol tu phyin pa bsgom pa nas/_shes rab kyi pha rol tu phyin pa bsgom pa'i bar la ngoms mi shes pa'i bsam pa ni byang chub sems dpa' lus gang gA'i klung gi bye
[\[199b\]]
[\[199b.1\]]ma snyed kyis [#]che'i tshad bskal pa gang gA'i klung gi bye ma snyed du rtag par yo byad thams cad kyis phongs bzhin du/_stong gsum gyi stong chen po'i 'jig rten gyi khams me mar mur gyis rab tu gang bar spyod lam rnam pa bzhi byed cing /_tshul khrims kyi pha rol tu phyin pa'i skad cig ma gcig
[\[199b.2\]]nas/_shes rab kyi pha rol tu phyin pa'i skad cig ma gcig gi bar sgom par byed cing /_rnam grangs des gang gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i tshul khrims kyi phung po ji snyed pa nas shes rab kyi phung po ji snyed pa'i bar gyi
[\[199b.3\]]tshul khrims kyi [#]phung po nas shes rab kyi phung po'i bar de sgom par byed kyang byang chub sems dpa' tshul khrims kyi pha rol tu phyin pa bsgom pa'i bsam pa nas/_shes rab kyi pha rol tu phyin pa bsgom pa'i bsam pa'i bar la ngoms pa [#]med pa nyid gang yin pa ste/_bsam pa de lta bu gang yin
[\[199b.4\]]pa de ni byang chub sems dpa'i tshul khrims kyi pha rol tu phyin pa bsgom pa la ngoms mi shes pa'i bsam pa nas/_shes rab kyi pha rol tu phyin pa sgom pa la ngoms mi shes pa'i bsam ba'i bar yin no/_/'di ltar byang chub sems dpa' tshul khrims kyi pha rol tu phyin pa bsgom pa brgyud pa
[\[199b.5\]]nas/_shes rab kyi pha rol tu phyin pa bsgom pa brgyud pa'i bar de mi gtong zhing byang chub kyi snying po la 'dug gi bar du rgyud gcod par mi byed do[#]/_/bsam pa de lta bu [#]gang yin pa de ni byang chub sems dpa'i tshul khrims kyi pha rol tu phyin pa bsgom pa nas/_shes rab kyi pha rol tu phyin pa bsgom
[\[199b.6\]]pa'i bar la rgya chen po'i bsam pa yin no/_/tshul khrims kyi pha rol tu phyin pa bsgom pa nas/_/shes rab kyi pha rol tu phyin pa bsgom pa'i bar des sems can rnams rjes su 'dzin pa na/_byang chub sems dpa' ches dga' bar 'gyur gyi/_rjes su bzung ba'i sems can de dag ni
[\[199b.7\]]de lta [#]ma yin te/_bsam pa de lta bu gang yin pa de ni byang chub sems dpa'i tshul khrims kyi pha rol tu phyin pa bsgom pa nas/_shes rab kyi pha rol tu phyin pa bsgom pa'i bar dag la dga' ba'i bsam pa yin no/_/byang chub sems dpa' sems can gang dag la de ltar tshul khrims
[\[200a\]]
[\[200a.1\]]kyi pha rol tu phyin pa bsgom pa nas/_shes rab kyi pha rol tu phyin pa bsgom pa'i bar gyis [#]phan 'dogs pa'i sems can de dag bdag nyid la ches phan 'dogs pa yin par yang dag par rjes su lta ba ltar bdag nyid la ni ma yin to[#]/_de dag ni bla na med pa yang dag
[\[200a.2\]]par rdzogs pa'i byang chub nye bar rton pa'i phyir ro/_/bsam pa de lta bu gang yin pa de ni byang chub sems dpa'i tshul khrims kyi pha rol tu phyin pa bsgom pa nas/_shes rab kyi pha rol tu phyin pa bsgom pa'i bar gyis [#]phan pa'i bsam pa yin no/_/byang chub sems dpa' de ltar tshul
[\[200a.3\]]khrims kyi pha rol tu phyin pa las byung ba nas/_shes rab kyi pha rol tu phyin pa las byung ba'i bar gyi bsod nams rgya chen po mngon par 'dus byas kyang lan dang rnam par smin pa don du gnyer ba yang ma yin te/_/bsam pa de lta bu gang yin pa de ni/_byang chub sems dpa'i tshul khrims kyi pha rol
[\[200a.4\]]tu phyin pa bsgom pa nas/_shes rab kyi pha rol tu phyin pa bsgom pa'i bar la ma gos pa'i bsam pa yin no/_/byang chub sems dpa' de ltar tshul khrims kyi pha rol tu phyin pa bsgoms [#]pa las byung ba nas/_shes rab kyi pha rol tu phyin pa bsgoms [#]pa las byung ba'i bar gyi bsod nams kyi phung po
[\[200a.5\]]de lta bu'i rnam par smin pa gang yin pa de yang sems can rnams kho na la 'dar gyi/_bdag nyid la ni ma yin zhing /_sems can thams cad dang thun mong du byas nas[#]/_bla na med pa yang dag par rdzogs pa'i byang chub tu yang yongs su sngo [#]bar byed de/_bsam pa de lta bu gang yin pa de
[\[200a.6\]]ni byang chub sems dpa'i tshul khrims kyi pha rol tu phyin pa bsgom pa nas/_shes rab kyi pha rol tu phyin pa bsgom pa'i bar la dge ba'i bsam pa yin no/_/pha rol tu phyin pa bsgom pa thabs la brten pa ni rnam pa gsum ste/_rnam par mi rtog pa'i ye shes kyis/_'khor gsum yongs
[\[200a.7\]]su dag par so sor rtog pa'i phyir te/_'di ltar thabs de ni yid la byed pa thams cad mngon par 'grub par byed pa yin no/_/pha rol tu phyin pa bsgom pa dbang 'byor pa nyid la brten pa ni rnam pa gsum ste/_sku la dbang 'byor pa nyid dang /_spyod pa la dbang 'byor pa nyid dang /_ston pa la dbang
[\[200b\]]
[\[200b.1\]]'byor pa nyid do/_/de la sku la dbang 'byor pa nyid ni de bzhin gshegs pa'i sku gnyis po ngo bo nyid kyi sku dang /_longs spyod rdzogs pa'i sku yin par blta bar bya'o/_/de la spyod pa la dbang 'byor pa nyid ni/_sprul pa'i sku yin par blta bar bya ste/_des ni sems can thams cad la
[\[200b.2\]]chos dang mthun pa'i spyod pa rnam pa [#]thams cad ston par byed do/_/ston pa la dbang 'byor pa nyid ni/_pha rol tu phyin pa drug po rnam pa thams cad ston pa la thogs [#]pa med pa yin no/_/rab tu dbye ba bsdu ba'i tshigs su bcad pa bcu gnyis te/_sbyin pa la sogs pa so sor don drug tu rab tu
[\[200b.3\]]dbye ba'i phyir ro/_/don drug ni ngo bo nyid dang /_rgyu dang /_'bras bu dang /_las dang /_ldan pa dang /_'jug pa'i don rnams so/_/de la sbyin pa'i rab tu dbye ba la tshigs su bcad pa gnyis te/_don rnams gtong bar byed pa dang /_/rtsa ba sems pa la brten dang /_/lus
[\[200b.4\]]dang longs spyod phun tshogs dang /_/gnyis rjes 'dzin dang rdzogs byed dang /_/de yang ser sna med ldan dang /_/chos dang zang zing mi 'jigs gtong /_/sbyin pa de 'drar yongs shes nas/_/mkhas pa yang dag sgrub par byed/_/sbyin pa'i ngo bo nyid ni len pa po rnams la don gtong ba'o/_/
[\[200b.5\]]rgyu ni ma chags pa [#]la sogs pa dang lhan cig skyes pa'i sems pa'o[#]/_/'bras bu ni/_lus phun sum tshogs pa tshe la sogs pas bsdus pa dang /_longs spyod phun sum tshogs pa ste/_gnas lnga'i mdo las 'byung ba bzhin no/_/las ni/_rang dang gzhan rjes su 'dzin pa dang /_byang chub
[\[200b.6\]]chen po'i tshogs yongs su rdzogs par byed pa'o/_/ldan pa ni/_/ser sna med pa dang [#]ste/_ser sna med pa dag la yod do/_/'jug pa ni chos dang zang zing dang mi 'jigs [#]pa sbyin pa'i rab tu dbye bas so/_/tshul khrims kyi rab tu dbye ba la tshigs su bcad pa gnyis te/_yan lag
[\[200b.7\]]drug zhi bsam pas zin/_/bde 'gro gnas pa sbyin byed dang /_/rten dang zhi dang 'jigs [#]pa med/_/bsod nams tshogs dang ldan pa dang /_/brdar btags [#]chos nyid thob pa ste/_/sdom pa gnas pa rnams la yod/_/tshul khrims de 'drar yongs shes nas/_/mkhas pa
[\[201a\]]
[\[201a.1\]]yang dag sgrub par byed/_/yan lag drug ces bya ba ni ngo bo nyid do/_/yan lag drug ni tshul khrims dang ldan par gnas pa nas bslab pa'i gzhi rnams la yang dag par blangs [#]te/_slob pa zhes bya ba'i bar yin no/_zhi ba'i bsam pas zin pa zhes bya ba ni rgyu
[\[201a.2\]]ste/_mya ngan las 'das pa'i bsam pas yang dag par len pa'i phyir ro/_/bde 'gro gnas pa sbyin byed dang /_/zhes bya ba ni 'bras bu ste[#]/_tshul khrims kyis bde 'gror 'gro ba'i phyir dang /_'gyod pa med pa la sogs pa'i rim [#]gyis sems gnas pa thob pa'i phyir ro/_/rten dang zhi dang
[\[201a.3\]]'jigs pa med/_/ces bya ba ni las te/_tshul khrims ni yon tan thams cad kyi rten yin no/_/nyon mongs pa'i yongs su gdung ba zhi bas zhi ba'o/_/srog gcod pa la sogs pa'i rkyen can gyi rten 'jigs pa dang /_kha na ma tho ba dang /_khon rnams mi 'byung ba'i phyir 'jigs pa med
[\[201a.4\]]pa'o/_/bsod nams tshogs dang ldan pa dang /_/zhes bya ba ni ldan pa ste/_dus thams cad du lus dang ngag dang yid kyi [#]las yang dag par kun tu spyod pa'i phyir ro/_/brdar btags chos nyid thob pa ste/_/sdom la gnas pa rnams la yod/_/ces bya ba ni 'jug pa ste/_de la brdar
[\[201a.5\]]btags pas thob pa ni so sor thar pa'i sdom pas bsdus pa'o/_/chos nyid kyis thob pa ni bsam gtan dang /_zag pa med pa'i sdom pas bsdus pa'o/_/de ni 'di'i rab tu dbye bas 'jug pa ste/_rab tu dbye ba rnam pa gsum gyis 'jug pa'i phyir ro/_/sdom la gnas pa rnams la
[\[201a.6\]]yod/_/ces bya ba ni rten gyis 'jug pa'o/_/bzod pa rab tu dbye ba la tshigs su bcad pa gnyis te/_mi mjed ji mi snyam shes dang /_/snying rjes chos la brten pa'i phyir/_/phan yon lngar ni yang dag bshad/_/de ni gnyis kyi don byed de/_/dka' thub gtso dang kun tu ldan/_/
[\[201a.7\]]de la de ni rnam gsum 'dod/_/bzod pa de 'drar yongs shes nas/_/mkhas pa yang dag sgrub par byed/_/mi mjed ji mi snyam shes dang /_/zhes bya ba ni bzod pa rnam pa gsum gyi ngo bo nyid yin no/_/gnod pa byed pa la mi mjed pa'i bzod pa ni mi mjed pa'i bzod pa ste/_mi
[\[201b\]]
[\[201b.1\]]'thing [#]ba'i phyir ro/_/sdug bsngal la ji mi snyam pa'i bzod pa dang /_chos la nges par rtog pa'i bzod pa yang go rims bzhin no/_/snying rjes chos la brten pa'i phyir/_/zhes bya ba ni rgyu ste/_chos la brten pa ni tshul [#]khrims yang dag par len pa dang /_thos pa chub pa'o/_/
[\[201b.2\]]phan yon lngar ni yang dag bshad/_/ces bya ba ni 'bras bu ste/_ji skad du/_mdo las bzod pa la phan yon rnam pa [#]lnga ste/_khon mi mang ba yin/_dbyen mi mang ba yin/_bde ba dang yid bde ba mang ba yin/_'gyod pa med par 'chi ba'i dus byed pa yin/_lus zhig
[\[201b.3\]]nas kyang bde 'gro mtho ris kyi 'jig rten dag tu skye bar 'gyur ro zhes gsungs pa lta bu'o/_/de ni gnyis kyi don byed de/_/zhes bya ba ni mi mjed pa dang /_ji mi snyam pa dang /_shes pa zhes bya ba'i dbang du byas pa'o/_/'di ni las yin te/_ji skad du/_gang zhig pha rol
[\[201b.4\]]'khrugs shes nas/_/bdag nyid de la nyer zhi ba/_/de ni bdag dang pha rol dang /_/gnyis po dag gi don byed do/_/zhes bshad pa lta bu'o/_/dka' thub gtso dang kun tu ldan/_/zhes bya ba ni ldan pa ste/_ji skad du/_bzod pa ni dka' [#]thub kyi mchog go zhes bshad
[\[201b.5\]]pa lta bu'o/_/de la de ni zhes bya ba ni rten gyis 'jug pa'o/_/rnam gsum 'dod ces bya ba ni/_/rab tu dbye bas 'jug pa ste/_/bzod pa rnam pa gsum gyi rab tu dbye bas ji skad du sngar bshad pa lta bu'o/_/brtson 'grus kyi rab tu dbye ba la tshigs su bcad pa gnyis te/_dge
[\[201b.6\]]la yang dag [#]spro ba dang /_/dad dang 'dun la brten pa dang /_/dran sogs yon tan 'phel byed dang /_/kun nas nyon mongs gnyen po dang /_/ma chags la sogs yon tan ldan/_/de dag la ni de rnam bdun/_/brtson 'grus de 'drar yongs shes nas/_/mkhas pa yang dag sgrub
[\[201b.7\]]par byed/_/dge la yang dag spro ba dang /_/zhes bya ba ni ngo bo nyid de/_dge la zhes bya ba ni de las gzhan pa'i bya ba la spro ba bsal ba'i phyir ro/_/yang dag spro ba zhes bya ba ni/_gzhan mu stegs can gyi thar pa'i don du spro ba bsal ba'i phyir ro/_/dad dang 'dun la brten pa dang /_zhes
[\[202a\]]
[\[202a.1\]]bya ba ni rgyu ste/_dad pa dang don du gnyer ba ni brtson 'grus rtsom par byed do/_/dran sogs yon tan 'phel byed dang /_/zhes bya ba ni 'bras bu ste/_brtson 'grus brtsams pa la dran pa dang [#]ting nge 'dzin la sogs pa'i yon tan 'byung ba'i phyir ro/_/kun nas nyon mongs
[\[202a.2\]]gnyen po dang /_/zhes bya ba ni las te/_ji skad du/_brtson 'grus brtsams pa ni sdig pa mi dge ba'i chos rnams dang ma 'dres par bde bar gnas so zhes gsungs pa lta bu'o/_/ma chags la sogs yon tan ldan/_/zhes bya ba ni ldan pa'o/_/de dag la zhes bya ba ni brtson 'grus
[\[202a.3\]]brtsams pa dag la ste/_de ni rten gyis 'jug pa'o/_/de rnam bdun zhes bya ba ni rab tu dbye bas 'jug pa ste/_de yang lhag pa'i tshul khrims la sogs pa'i bslab pa gsum la lus dang sems kyi brtson 'grus rtag tu byed pa dang /_gus par byed pa gang yin pa'o/_/bsam gtan
[\[202a.4\]]gyi dbye ba la tshigs su bcad pa gnyis te/_sems ni nang du gnas pa dang /_/dran dang brtson 'grus la brten pa/_/bde ba skyed par byed pa dang /_/mngon shes gnas la dbang bsgyur ba/_/chos rnams kyi ni gtso bo ste/_/de dag la yod de rnam gsum/_/bsam gtan de 'drar
[\[202a.5\]]yongs shes nas/_/mkhas pa yang dag sgrub par byed/_/sems ni nang du gnas pa dang /_/zhes bya ba ni ngo bo nyid do/_/dran dang brtson 'grus la brten pa/_zhes bya ba ni rgyu ste/_dmigs pa ma brjed na brtson 'grus la brten nas bsam gtan mngon par sgrub pa'i phyir ro/_/bde
[\[202a.6\]]ba skyed par byed pa dang /_/zhes bya ba ni 'bras bu ste/_bsam gtan gyi 'bras bu ni gnod pa med par skye ba yin pa'i phyir ro/_/mngon shes gnas la dbang bsgyur ba/_/zhes bya ba ni las te/_bsam gtan gyis mngon par shes pa la dbang bsgyur ba'i phyir dang /_'phags
[\[202a.7\]]pa dang /_lha dang /_tshangs pa'i gnas la dbang bsgyur ba'i phyir ro/_/chos rnams kyi ni gtso bo ste/_/zhes bya ba ni gtso bo dang ldan pa yin te/_ji skad du/_chos thams cad kyi gtso bo ni ting nge 'dzin to zhes gsungs pa lta bu'o/_/de dag la yod ces bya ba ni bsam gtan pa dag la
[\[202b\]]
[\[202b.1\]]ste/_'di ni rten gyis 'jug pa'o/_/de rnam [#]gsum zhes bya ba ni rtog pa dang bcas shing /_dpyod pa dang bcas pa dang /_rtog pa med [#]la dpyod pa tsam dang /_rtog pa yang med dpyod pa yang med pa'o/_/yang dga' ba dang ldan pa dang /_sim pa dang ldan pa dang /_btang snyoms dang
[\[202b.2\]]ldan pa ste/_'di ni rab tu dbye bas 'jug pa'o/_/shes rab kyi dbye ba la tshigs su bcad pa gnyis te/_shes bya yang dag rab rnam 'byed/_/ting nge 'dzin la brten [#]pa dang /_/kun nas nyon mongs shin tu grol/_/shes rab 'tsho ba legs bshad dang /_/chos rnams kyi ni mchog
[\[202b.3\]]yin te/_/de dag la yod de rnam gsum/_/shes rab de 'drar yongs shes nas/_/mkhas pa yang dag sgrub par byed/_/shes bya yang dag rab rnam 'byed/_/ces bya ba ni ngo bo nyid de/_/shes bya zhes bya ba ni 'jig rten pa'i bya ba yang dag par rab tu rnam par 'byed pa bsal [#]ba'i phyir ro/_/yang dag
[\[202b.4\]]pa zhes bya ba ni log pa ma yin pa'o/_/ting nge 'dzin la brten pa dang /_/zhes bya ba ni rgyu ste/_'di ltar sems mnyam par gzhag pas yang dag pa ji lta ba bzhin du rab tu shes so/_/kun nas nyon mongs shin tu grol/_/zhes bya ba ni 'bras bu ste/_'jig rten pa dang /_'jig rten
[\[202b.5\]]las 'das pa dman pa dang /_'jig rten las 'das pa chen po'i rab tu rnam par 'byed pa des ni kun nas nyon mongs pa las shin tu rnam par grol bar 'gyur ro/_/shes rab 'tsho ba [#]legs bshad dang /_/zhes bya ba ni [#]shes rab kyis 'tsho ba dang /_legs par bshad pa ni 'di'i las yin te/_
[\[202b.6\]]des ni shes rab kyis [#]'tsho ba rnams kyi nang na bla na med par 'tsho ba dang /_chos yang dag par 'chad [#]par yang byed do/_/chos rnams kyi ni mchog yin te/_/zhes bya ba ni mchog nyid dang ldan pa ste/_ji skad du/_shes rab ni chos thams cad kyi mchog go zhes gsungs pa lta bu'o/_/de
[\[202b.7\]]dag la yod de rnam gsum/_zhes bya ba ni 'jug pa ste/_shes rab can dag la yod pa'i phyir ro/_/rab tu dbye ba rnam pa gsum gyis 'jug pa ni 'jig rten pa dang /_'jig rten las 'das pa dman pa dang /_'jig rten las 'das pa chen po'o/_/sbyin pa la sogs pa so so'i
[\[203a\]]
[\[203a.1\]]don drug tu rab tu phye bas rab tu dbye ba bshad zin to//_//bsdu ba rnam par dbye ba'i tshigs su bcad pa/_dkar po'i chos kun rnam par g.yengs pa dang /_/mnyam par gzhag dang gnyis kar shes par bya/_/pha rol phyin pa gnyis dang ni/_/
[\[203a.2\]]gnyis dang gnyis kyis yongs su bsdus/_/dkar po'i chos kun ni sbyin pa la sogs pa'o/_/de la rnam par g.yengs pa ni pha rol tu phyin pa dang po gnyis kyis bsdus te/_sbyin pa dang yang dag par blangs pa'i tshul khrims dag ni mnyam par gzhag pa ma yin pa'i phyir ro/_/mnyam
[\[203a.3\]]par bzhag pa ni phyi ma [#]gnyis kyis te/_bsam gtan dang /_yang dag pa ji lta ba bzhin gyi shes rab dag ni mnyam par gzhag pa yin pa'i phyir ro/_/gnyis ka ste mnyam par gzhag pa dang /_mnyam par ma gzhag pa ni pha rol tu phyin pa gnyis kyis bsdus te/_bzod pa
[\[203a.4\]]dang /_brtson 'grus kyi pha rol tu phyin pa dag ni mnyam par gzhag pa dang /_mnyam par ma gzhag pa yin pa'i phyir ro/_/mi mthun pa'i phyogs rnam par dbye ba'i tshigs su bcad pa drug ste/_byang chub sems dpa'i sbyin pa ni/_/ma chags mi chags chags pa med/_/
[\[203a.5\]]chags pa nyid kyang ma yin te/_/ma chags mi chags chags pa med/_/chags pa rnam pa bdun ni/_sbyin pa'i mi mthun pa'i phyogs yin te/_longs spyod la chags pa dang /_bshol ba la chags pa dang /_de tsam gyis chog [#]par 'dzin pa la chags pa dang /_len [#]la re
[\[203a.6\]]pa la chags pa dang /_rnam par smin pa la chags pa dang /_de'i mi mthun pa'i phyogs la chags pa'i bag la nyal yang dag par ma bcom [#]pa'i phyir mi mthun pa'i phyogs la chags pa dang /_rnam par g.yeng ba la chags pa'o/_/rnam par g.yeng ba de yang rnam pa gnyis te/_
[\[203a.7\]]yid la byed pa'i rnam par g.yeng ba ni theg pa dman pa la dga' ba'i [#]phyir ro/_/rnam par rtog pa'i rnam par g.yeng ba ni [#]sbyin pa po dang /_len pa po dang /_sbyin par rnam par rtog [#]pa'i phyir ro/_/de bas na chags pa rnam pa bdun las grol ba'i phyir sbyin pa'i ma chags pa nyid lan
[\[203b\]]
[\[203b.1\]]bdun bshad do/_/byang chub sems dpa'i tshul khrims ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/byang chub sems dpa'i bzod pa ni/_/ma chags mi chags chags pa med/_/chags pa nyid kyang ma
[\[203b.2\]]yin te/_/ma chags mi chags chags pa med/_/byang chub sems dpa'i brtson 'grus ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/byang chub sems dpa'i bsam gtan ni/_/ma chags mi chags chags pa
[\[203b.3\]]med/_/chags pa nyid kyang ma yin te/_/ma chags mi chags chags pa med/_/byang chub sems dpa'i shes rab ni/_/ma chags mi chags chags pa med/_/chags pa nyid kyang ma yin te/_/ma chags mi chags chags pa med/_/ji ltar sbyin pa la ma chags pa bshad pa ltar tshul
[\[203b.4\]]khrims nas shes rab kyi bar la yang de dang 'dra bar rig par bya'o/_/khyad par ni 'di yod de/_longs spyod la chags pa'i skyin [#]par 'chal ba'i tshul khrims la sogs pa la chags pa [#]brjod par bya'o/_/mi mthun pa'i phyogs la chags pa ni de'i mi mthun pa'i phyogs kyi bag la nyal
[\[203b.5\]]yang dag par ma bcom pa'i phyir ro/_/rnam par rtog [#]pa'i rnam par g.yeng ba ni ci rigs [#]par 'khor gsum du rnam par [#]rtog pa'i phyir ro/_/yon tan rnam par dbye ba'i tshigs su bcad pa nyi shu rtsa gsum ste/_/sangs rgyas sras rnams slong dang phrad na rang gi srog [#]kyang rtag tu gtong [#]/_/
[\[203b.6\]]snying rjes gzhan las lan kyang mi re 'dod pa'i 'bras bu don mi gnyer/_/sbyin pa de nyid kyis kyang skye bo thams cad byang chub gsum la bkod/_/sbyin pa ye shes kyis yongs zin pas 'jig rten dag na [#]mi zad gzhag_/ces bya ba'i tshig [#]gi don ni go bar sla'o/_/rgyal ba'i sras
[\[203b.7\]]rnams sdom dang brtson [#]pa'i rang bzhin tshul khrims gsum rtag blangs/_/mtho ris mngon par mi 'dod yang dag thob kyang de la chags mi bskyed[#]/_/tshul khrims de nyid kyis kyang skye bo thams cad byang chub gsum la bkod/_/tshul khrims ye shes kyis yongs zin pas 'jig
[\[204a\]]
[\[204a.1\]]rten dag na mi zad gzhag_/ces bya ba la tshul khrims rnam pa gsum ni sdom pa'i tshul khrims dang /_dge ba'i [#]chos sdud pa'i tshul khrims dang /_sems can don byed pa'i tshul khrims te/_'di rnams las gcig ni sdom pa'i rang bzhin yin no/_/gnyis ni brtson pa'i rang bzhin yin [#]no/_/
[\[204a.2\]]sangs rgyas sras rnams shin tu bya dka' de bzhin mi yi gnod kun bzod/_/mtho ris gnyer dang mi nus pas min 'jigs pas ma yin phan ltas min/_/bzod pa bla na med pas skye bo thams cad byang chub gsum la bkod/_/bzod pa ye shes
[\[204a.3\]]kyis yongs zin pas 'jig rten dag na mi zad gzhag_/ces bya ba ni sdug bsngal la ji mi snyam pa'i [#]bzod pa dang /_gnod pa byed pa la mi mjed pa'i bzod pa dang go rims bzhin no/_/rgyal ba'i sras rnams go cha sbyor ba'i bdag nyid brtson 'grus dpe med byas/_/rang dang gzhan gyi nyon
[\[204a.4\]]mongs tshogs gzhom byang chub dam pa 'thob par byed/_/brtson 'grus de nyid kyis kyang skye bo thams cad byang chub gsum la bkod/_/brtson 'grus ye shes kyis yongs zin pas 'jig rten dag na mi zad gzhag_/ces bya ba ni go cha'i brtson 'grus dang sbyor ba'i brtson 'grus yin no/_/
[\[204a.5\]]rgyal ba'i sras rnams ting [#]'dzin mang ldan bsam gtan rnam pa thams cad bsgrubs/_/bsam gtan bde ba phul gyis gnas shing snying rjes skye ba dman la brten/_/bsam gtan de nyid kyis kyang skye bo thams cad byang chub gsum la bkod/_/bsam gtan ye shes kyis yongs zin pas
[\[204a.6\]]'jig rten dag na mi zad gzhag_/ces bya ba la/_ting nge 'dzin mang po dang ldan pa zhes bya ba ni/_byang chub sems dpa'i ting nge 'dzin mtha' yas pas bsdus pa'o/_/rgyal ba'i sras rnams de nyid shes bya gang yin mtha' dag rnam kun shes/_/mya ngan 'das pa'ang [#]blo yis
[\[204a.7\]]chags rab ma bskyed 'khor bar smos ci dgos/_/ye shes de nyid kyis kyang skye bo thams cad byang chub gsum la bkod/_/ye shes sems can yongs su bzung bas 'jig rten dag na mi zad gzhag_/ces bya ba la de nyid ces bya ba ni don dam pas bsdus pa'i spyi'i mtshan nyid gang zag dang /_chos la
[\[204b\]]
[\[204b.1\]]bdag med pa'o/_/shes bya gang yin pa mtha' dag rnam pa kun tu zhes bya ba ni rang gi brda la sogs pa'i mtshan nyid kyi dbye ba mtha' yas pas tha dad pa'i shes bya gzhan gang yin pa de yin no/_/sbyin pa la sogs pa rnams ni rnam par mi rtog pa'i ye shes kyis yongs su zin pas mi zad pa nyid
[\[204b.2\]]de/_phung po'i lhag ma med pa'i mya ngan las 'das pa na yang de mi zad pa'i phyir ro/_/ye shes ni sems can yongs su bzung bas mi zad pa nyid de/_snying rjes sems can rnams yongs su mi gtong ba'i phyir ro/_/tshigs su bcad pa drug po 'di rnams kyi [#]bsdus pa'i don ni tshigs su
[\[204b.3\]]bcad pa bdun pa/_/rgya che ba dang zang zing med/_/don che ba dang mi zad pa/_/sbyin la sogs pa thams cad kyi[#]/_/yon tan gzhir [#]ni shes par bya/_/zhes bya bas bstan te/_de la rtsa ba dang pos ni sbyin pa la sogs pa'i rgya che ba nyid yongs su bstan to/_/gnyis pas ni zang zing
[\[204b.4\]]med pa nyid do/_/gsum pas ni don chen po nyid de/_/sems can gyi [#]don chen po sgrub pa'i phyir ro/_/bzhi pas ni mi zad pa nyid de/_de ltar na tshigs su bcad pa de dag gis de rnams kyi yon tan bzhir rig par bya'o/_/slong ba mthong rdzogs dga' ba dang /_/mi dga' ba dang smon
[\[204b.5\]]pa yang /_/sbyin pa po ni brtser ldan pas/_/lhag par ldan pas rtag zil gnon/_/slong ba po'i skye bo la sbyin pa po mthong ba dang /_de las ci 'dod pa thob pas yid la re ba yongs su rdzogs pas dga' ba gang yin pa dang /_ma mthong ba dang /_yongs su ma rdzogs pas
[\[204b.6\]]mi dga' ba dang /_de mthong ba dang /_yid la re ba [#]yongs su rdzogs par smon pa skye ba gang yin pa de ni byang chub sems dpa' la dus thams cad du slong ba po mthong ba dang /_de'i yid la re ba yongs su rdzogs pa dang /_ma mthong ba dang /_yongs su ma rdzogs pas lhag par skye
[\[204b.7\]]ste/_de'i phyir sbyin pa po brtse ba dang ldan pas lhag par ldan pa'i sgo nas de dag thams cad zil gyis gnon to/_/brtse bas sems can rnams la ni/_/srog dang longs spyod chung ma dag_/rtag gtong shin tu dga' byed pa/_/de spang [#]ji ltar srung mi 'gyur/_/de dag spong ba
[\[205a\]]
[\[205a.1\]]ni de spang [#]ba ste//_gzhan gyi srog dang longs spyod dang chung ma dag go/_/'dis ni lus kyi nyes par spyod pa rnam pa gsum las ldog pa'i tshul khrims kyi yon tan ston to/_/'phags pa mi lta sems snyoms shing /_/mi 'jigs brtse phyir kun ster ba/_/gzhan
[\[205a.2\]]la gnod par byed pa yi/_/log pa'i tshig ni ji ltar smra/_/'dis ni brdzun du smra ba las log pa'i yon tan ston te/_brdzun du smra ba ni bdag nyid kyi phyir te/_lus dang srog la lta bas sam/_skye bo gzhan gyi [#]phyir te/_skye bo mdza' [#]ba la byams pas sam/_'jigs pas te/_rgyal
[\[205a.3\]]po la sogs pas skrag pas sam/_/zang zing cung zad tsam gyi phyir te/_rnyed pa'i don du smra bar 'gyur grang na/_/byang chub sems dpa' ni rang gi lus dang srog la mi lta ba dang /_bdag nyid dang snyoms pa'i sems kyis sems can thams cad la sems snyoms pa dang /_'jigs pa lnga las yang
[\[205a.4\]]dag par 'das pa'i phyir mi 'jigs pa dang /_bdog pa thams cad yongs su gtong ba'i phyir/_slong ba po rnam pa [#]thams cad ster ba yin na de rgyu gang gis brdzun du smra bar 'gyur/_snyoms par phan par 'dod pa brtse ba can/_/gzhan gyi sdug bsngal skye bas shin tu 'jigs/_/sems
[\[205a.5\]]can gdul ba la ni legs brtson pa/_/ngag gi nyes rnam [#]gsum las shin tu ring /_/byang chub sems dpa' ni sems can thams cad la snyoms par phan par 'dod pa yin na/_de ji ltar gzhan dag la bshes [#]pa dbye ba'i phyir phra ma byed par 'gyur/_gzhan gyi sdug bsngal
[\[205a.6\]]bsal ba'i bsam pa can yin pa'i phyir brtse ba can gzhan gyi sdug bsngal skye bas shin tu 'jigs pa yang yin na/_de ji ltar gzhan dag la sdug bsngal bskyed pa'i phyir/_tshig rtsub mos [#]smra bar 'gyur/_sems can rnams gdul ba la yang dag par [#]rab tu brtson pa yang yin na/_
[\[205a.7\]]de ji ltar tshig kyal pa smra bar 'gyur te/_de lta bas na 'di ni ngag gi nyes pa rnam pa gsum po phra ma dang /_tshig rtsub po dang /_tshig kyal pa las shin tu ring ba yin no/_/thams cad gtong ba snying rje can/_/rten [#]'byung chos la rab mkhas pa/_/de ni yid kyi nyon mongs kun/_/ji lta bur
[\[205b\]]
[\[205b.1\]]na dang du len/_/brnab sems dang /_gnod sems dang /_log par lta ba ste go rims bzhin no/_/'di ni 'chal ba'i tshul khrims kyi gnyen po'i chos kyi khyad par dang ldan pa'i phyir/_byang chub sems dpa' rnams kyi tshul khrims rnam par dag pa'i yon tan yin par rig par bya'o/_/brtse
[\[205b.2\]]ldan gang tshe gnod pa byed pa dang /_/gzhan la phan pa'i sdug bsngal la rtag tu/_/phan pa'i 'du shes dga' ba rnyed gyur pa/_/de yis gang la ci zhig bzod par bya/_/gnod pa byed pa la bzod pa bya dgos pa yin na/_byang chub sems dpa' ni de la phan pa'i 'du shes 'thob ste/_
[\[205b.3\]]bzod pa'i tshogs kyi rgyu mtshan yin pa'i phyir ro/_/sdug bsngal la yang bzod pa bya dgos pa yin na/_byang chub sems dpa' ni gzhan la phan pa'i rgyur gyur pa'i sdug bsngal de la yang rtag tu dga' ba 'thob pa na gang la gnod pa byed pa'i 'du shes kyang mi 'byung /_sdug bsngal gyi
[\[205b.4\]]'du shes kyang mi 'byung ba des gang la ci zhig bzod par bya/_/gzhan la gzhan gyi 'du shes bral ba dang /_/bdag pas ches lhag gzhan la rtag byams dang /_/dka' ba spyod phyir brtse ba dang bcas la/_/brtson 'grus dka' ba min la shin tu dka'/_/brtse ba dang bcas pa ni/_
[\[205b.5\]]byang chub sems dpa' ste/_brtse ba dang bcas pa de la ni [#]gzhan gyi don du dka' ba spyod pa'i brtson 'grus gang yin pa de dka' ba yang ma yin la/_shin tu dka' ba yang yin no/_/ji ltar dka' ba ma yin zhe na/_gzhan la gzhan gyi 'du shes dang bral ba'i phyir dang /_rtag tu
[\[205b.6\]]bdag pas ches lhag par gzhan dag la byams pa'i phyir ro/_/ji ltar shin tu dka' ba yin zhe na/_de ltar gzhan gyi 'du shes dang bral ba dang /_bdag pas ches lhag par byams pa'i brtson 'grus gang yin pa de'o/_/gsum gyi [#]bsam gtan bde ba chung /_/bdag bde zhen pa
[\[205b.7\]]yongs nyams 'gyur/_/zad 'gyur rmongs dang bcas par 'dod/_/byang chub sems dpa'i bzlog pa'o/_/'jig rten pa rnams kyi bsam gtan ni bde ba chung ba'o/_/nyan thos dang /_rang sangs rgyas rnams kyi ni bdag nyid bde ba'o/_/'jig rten pa rnams kyi ni 'jig tshogs
[\[206a\]]
[\[206a.1\]]la zhen pa'o/_/nyan thos dang /_rang sangs rgyas rnams kyi ni mya ngan las 'das pa la zhen pa'o/_/'jig rten pa rnams kyi ni yongs su nyams par 'gyur ba'o/_/nyan thos dang /_rang sangs rgyas rnams kyi ni zad par 'gyur ba ste/_phung po'i lhag ma med
[\[206a.2\]]pa'i mya ngan las 'das par de zad par 'gyur ba'i phyir ro/_/thams cad kyi yang ci rigs par nyon mongs pa can dang /_nyon mongs pa can ma yin pa'i rmongs pas rmongs pa dang bcas pa'o/_/byang chub sems dpa' rnams kyi bsam gtan ni bde ba mang ba dang /_bdag dang gzhan bde ba
[\[206a.3\]]dang /_ma zhen pa dang /_yongs su mi [#]nyams pa dang /_mi zad pa dang /_rmongs pa med pa yin no/_/ji ltar mtshan mo lag nom dang /_/khebs sgron de bzhin shes pa gsum/_/snying rje can gyi shes pa ni/_/nyi ma'i zer bzhin mtshungs pa med/_/ji ltar mun khung na lag nom dag gi
[\[206a.4\]]shes pa yul chung ba dang /_mngon sum ma yin pa dang /_mi gsal [#]ba ltar so so'i skye bo rnams kyi yang de dang 'dra'o/_/ji ltar phug tu sgron mas shes pa nyi tshe ba'i mngon sum dang /_shin tu dri ma med pa ma yin pa ltar nyan thos dang /_rang sangs rgyas rnams [#]kyi yang de dang 'dra'o/_/
[\[206a.5\]]ji ltar nyi ma'i 'od zer dag gis shes pa kun nas mngon sum dang /_shin tu dri ma med pa ltar byang chub sems dpa' rnams kyi yang de dang 'dra ste/_de nyid kyi phyir de ni mtshungs pa med pa yin no/_/sbyin pa rten dang gzhi dang ni/_/rgyu mtshan dang ni yongs bsngo dang /_/rgyu dang ye
[\[206a.6\]]shes zhing dag dang /_/gnas kyi sgo nas mchog tu 'dod/_/de la rten ni byang chub sems dpa'o/_/gzhi mchog ni zang zing sbyin pa'i ni nang gi dngos po'o/_/mi 'jigs pa sbyin pa'i ni ngan song dang 'khor bas 'jigs pa dag la de dag gis mi 'jigs pa'o/_/chos sbyin pa'i
[\[206a.7\]]ni theg pa chen po'o/_/rgyu mtshan ni snying rje'o/_/yongs su bsngo ba ni gang gis 'bras bu byang chub chen po don du gnyer ba'o/_/rgyu ni sngon sbyin pa'i pha rol tu phyin pa la goms pa'i bag chags so/_/ye shes ni gang gis 'khor gsum yongs su [#]dag pa'i sbyin pa sbyin [#]pa ste/_sbyin pa
[\[206b\]]
[\[206b.1\]]po dang sbyin par bya ba dang /_len pa po rnams su rnam par mi rtog pa'i phyir ro/_/zhing ni rnam pa lnga ste/_slong ba dang /_sdug bsngal ba [#]dang /_rten med pa dang /_nyes par spyad pa spyod pa dang /_yon tan dang ldan pa'o/_/gzhi [#]ni phyi ma phyi ma zhing dam pa yin no/_/de dag
[\[206b.2\]]med na lnga pa'o/_/gang la gnas nas sbyin pa'i gnas ni rnam pa gsum ste/_mos pa dang /_yid la byed pa dang /_ting nge 'dzin to/_/mos pa ni/_ji skad du/_sgom pa rnam par dbye ba las mos pa yid la byed pa bshad pa lta bu'o/_/yid la byed pa ni ji skad du/_de nyid
[\[206b.3\]]las ro myang ba dang /_rjes su yi rang ba dang /_mngon par dga' ba yid la byed pa bshad pa lta bu'o/_/ting nge 'dzin ni nam mkha' mdzod la sogs pa ste/_ji skad du de nyid las dbang 'byor pa bshad pa lta bu'o/_/de ltar na rten la sogs pa mchog gis sbyin pa mchog yin no/_/'dir
[\[206b.4\]]ni gang zhes bstan pa yin par rig par bya ste[#]/_gang dang /_gang zhig dang [#]/_gang gis dang /_gang gi phyir dang /_gang las dang /_gang gis yongs su zin pa [#]dang /_gang la [#]dang rnam pa ji snyed sbyin pa de ni sbyin pa yin no/_/tshul khrims rten dang gzhi dang ni/_/rgyu mtshan dang ni
[\[206b.5\]]yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/bzod pa rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/brtson 'grus rten dang gzhi dang ni/_/rgyu
[\[206b.6\]]mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/bsam gtan rten dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/shes rab rten dang gzhi
[\[206b.7\]]dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas mchog tu 'dod/_/tshul khrims kyi gzhi mchog ni/_byang chub sems dpa'i sdom pa'o/_bzod pa'i ni ngan pa stobs [#]chung ngus gsod pa dag go/_/brtson 'grus kyi ni pha rol tu
[\[207a\]]
[\[207a.1\]]phyin pa sgom pa dang /_de'i mi mthun pa'i phyogs spang ba'o/_/bsam gtan gyi ni byang chub sems dpa'i ting nge 'dzin rnams so/_/shes rab kyi ni de bzhin nyid do/_/tshul khrims la sogs pa thams cad kyi zhing ni theg pa chen po'o/_/lhag ma ni snga ma
[\[207a.2\]]bzhin du rig par bya'o/_/byang chub sems dpa'i sbyin pa ni/_/sems can gcig bde bskal mang du/_/gnod pa byed kyang dga' 'gyur na/_/de las bzlog pa smos ci dgos/_/gal te byang chub sems dpa' rnams kyi sbyin pa ni sems can gcig kho na bde bar 'gyur la/_bdag
[\[207a.3\]]la ni bskal pa mang por gnod pa byed du zin kyang /_'on kyang snying rje'i khyad par gyis de dag de la dga' bar 'gyur na/_sems can yang du ma zhig la bde bar 'gyur la/_bdag nyid la yang bskal pa mang por phan pa byed pa gang yin pa lta smos kyang ci dgos/_/lus can rnams
[\[207a.4\]]ni gang phyir nor 'dod pa/_/brtan rnams de nyid lus can rnams la gtong [#]/_/skye bo rnams ni lus phyir nor 'dod de/_/de nyid brtan [#]rnams brgya phrag rnams su gtong /_/de la phyed snga ma phyed phyi mas bshad do/_/gang tshe lus nyid gtong [#]yang yid sdug mi bsngal ba/_/de tshe rdzas ngan lta
[\[207a.5\]]la smos kyang ci zhig dgos/_/de 'di'i 'jig rten 'das pa de des dga' 'gyur ba/_/gang yin de ni de yi yang ni bla ma yin/_/'di la gang gi tshe lus nyid gtong ba na yid sdug bsngal bar mi 'gyur ba de ni 'di'i 'jig rten las 'das pa yin no zhes bstan to/_/de sdug bsngal des bde
[\[207a.6\]]bar 'gyur ba gang yin pa de ni de'i yang bla ma yin pas 'jig rten las 'das pa de bas kyang bla ma yin no/_/ji ltar blo ldan 'di na kun gtong bas/_/don gnyer skye bo dga' bas dga' ba ltar/_/de ltar slong mo pa dag blang bya ba/_/'dod dgu thob pa dag gis dga' mi 'gyur/_/
[\[207a.7\]]kun gtong ba zhes bya ba ni [#]rang gi srog man chad gtong bas so/_'dod dgu thob pa dag gis zhes bya ba ni ci 'dod pa thob pa dag gis so/_/blo can bdog dgu btang bas nor med pa/_/bdag nyid nor ldan sems pa ji lta bar/_/slong ba longs spyod kun rdzogs bdag nyid ni/_/
[\[207b\]]
[\[207b.1\]]de ltar nor dang ldan par mi sems so/_/ji ltar blo ldan 'di ni [#]sbyin pa bzang pos tshul bzhin du/_/don gnyer tshim byas de la phan chen 'dogs par sems pa ltar/_de bzhin slong mo ba dag shin tu nor mang thob nas ni/_/sbyin pa po la rnyed pa'i rgyu yis drin du mi rtsi'o/_/tshigs su
[\[207b.2\]]bcad pa gnyis kyi don ni go bar zad do/_/lam ka'i [#]'bras mchog ldan pa'i shing las longs spyod ji lta bar/_/lus can rnams kyis gang gi [#]nor rdzas rgya cher blangs nas ni/_/bdag nyid dogs dang bral bar rang nyams [#]spyod par byed pa la/_/btang dga' [#]longs spyod can de
[\[207b.3\]]byang chub sems dpa' las gzhan min/_/'di la btang pa la dga' ba'i longs spyod yod pas na btang dga' longs spyod can te/_de ni byang chub sems dpa' las gzhan ma yin par rig par bya'o/_/lhag ma ni don go bar zad do/_/gtso dang 'di [#]rgyu las kyi dbye ba dang /_/
[\[207b.4\]]rnam pa'i dbye ba rten gyi dbye ba dang /_/bar chad rnam bzhi'i [#]gnyen po'i dbye ba yis/_/brtson 'grus yongs shes bya zhes rab tu bstan/_/rab tu dbye ba rnam pa drug po gtso bo'i dbye ba dang /_de'i rgyu'i dbye ba dang /_las kyi dbye ba dang /_rnam pa'i dbye ba dang /_rten
[\[207b.5\]]gyi dbye ba dang /_bar chad rnam pa bzhi'i gnyen po'i dbye bas brtson 'grus yongs su shes par bya ste/_bstan pa 'di ni tshigs su bcad pa phyi ma rnams kyis bshad do/_/dge ba'i tshogs kyi nang na brtson 'grus mchog/_/'di ltar de la [#]brten nas de rjes 'thob/_/brtson
[\[207b.6\]]'grus kyis ni mod la bde gnas mchog_/dngos grub 'jig rten 'das dang 'jig rten gtogs/_/dge ba'i tshogs kyi nang na brtson 'grus mchog_/ces bya ba ni brtson 'grus dge ba'i chos thams cad kyi gtso bo yin par bstan to/_/'di ltar de la brten nas de rjes 'thob/_/ces
[\[207b.7\]]bya ba ni gtso bo'i rgyu bstan pa [#]ste/_'di ltar brtson 'grus la brten nas dge ba'i chos thams cad 'thob bo/_/brtson 'grus kyis ni mod la bde [#]gnas mchog_/dngos grub 'jig rten 'das dang 'jig rten gtogs/_/zhes bya ba ni las bstan pa ste/_brtson 'grus
[\[208a\]]
[\[208a.1\]]kyis ni mthong ba'i chos la bde bar gnas pa'i mchog dang /_'jig rten las 'das pa dang /_'jig rten pa thams cad kyang [#]'grub par byed do/_/brtson 'grus kyis ni srid gcod 'dod pa 'thob/_/brtson 'grus kyis ni dag pa rab
[\[208a.2\]]'gyur ldan/_/brtson 'grus kyis ni 'jig tshogs 'das nas grol/_/brtson 'grus kyis ni byang chub mchog sangs rgyas/_/'jig rten pa dang /_'jig rten las 'das pa'i dngos grub kyi bye brag gi [#]sgo nas rnam grangs gzhan gyis brtson 'grus kyi las [#]kho
[\[208a.3\]]na bstan te/_de la rab tu 'gyur ba ni 'jig rten pa'i dngos grub gtan du ba ma yin pa'i phyir ro/_/gzhan yang nyams dang 'phel ba'i brtson 'grus dang /_/thar pa'i dbang dang mi mthun [#]phyogs spangs gzhan/_/de nyid rab zhugs yongs su sgrub [#]byed
[\[208a.4\]]dang /_/brtson 'grus don chen nges tshig [#]gzhan du 'dod/_/thog mar go cha'i brtson 'grus de nas ni/_/tshul bzhin rab zhugs [#]sbyor ba'i brtson 'grus te/_/ma zhum mi 'khrugs chog [#]mi shes brtson 'grus/_/rnam pa thams cad sangs rgyas rnams rab
[\[208a.5\]]gsungs/_/'di ni rnam pa'i dbye ba ste/_de la nyams pa dang /_'phel ba'i brtson 'grus ni yang dag par spong ba rnams la ste/_gnyis la mi dge ba'i chos nyams par byed pa dang /_gnyis la dge ba'i chos 'phel bar byed pa yin no/_/thar
[\[208a.6\]]pa'i dbang gi brtson 'grus ni dbang po rnams la ste/_/'di ltar thar pa la dbang byed pa'i don gyis dbang po rnams yin pas so/_/mi mthun pa'i phyogs spangs pa ni/_stobs rnams la ste/_'di ltar mi mthun pa'i phyogs kyis mi brdzi [#]ba'i don gyis stobs
[\[208a.7\]]rnams yin pas so/_/de kho na nyid la rab tu zhugs pa ni/_byang chub kyi yan lag rnams la ste/_mthong ba'i lam la de rnam par gzhag pa'i phyir ro/_/de yongs su sgyur bar byed pa ni/_lam gyi yan lag rnams la ste/_'di ni bsgom [#]pa'i lam la
[\[208b\]]
[\[208b.1\]]gnas yongs su 'gyur ba'i rgyu yin pa'i phyir ro/_/don chen po'i brtson 'grus ni/_pha rol tu phyin pa'i ngo bo nyid de/_rang dang gzhan gyi [#]don mngon par sgrub pa'i phyir ro/_/go cha'i brtson 'grus ni sbyor ba'i phyir go bgos pa yin no/_/sbyor ba'i
[\[208b.2\]]brtson 'grus ni/_de bzhin du sbyor ba'i phyir ro/_/ma zhum pa'i brtson 'grus ni/_rtogs [#]par bya ba rgya chen po la yang zhum pa med pa'i [#]phyir ro/_/mi 'khrugs pa'i brtson 'grus ni/_grang ba dang tsha ba la sogs pa'i sdug bsngal gyis mi
[\[208b.3\]]'khrugs pa'i phyir ro/_/chog mi shes pa'i brtson 'grus ni/_rtogs pa cung zad tsam gyis chog [#]par mi 'dzin pa'i phyir ro/_/go cha'i brtson 'grus la sogs pa 'di dag nyid/_mdo las/_mthu dang ldan pa dang /_brtson 'grus dang ldan pa dang /_
[\[208b.4\]]spro ba can dang /_/pha rol gnon pa brtan [#]pa dang /_dge ba'i chos rnams la brtson pa ma btang [#]ba zhes 'byung ba dang go rims bzhin no/_/theg pa gsum brtson skye bo la brten [#]nas/_/bsam blo zhan [#]dang rgya rab che ldan phyir/_/brtson 'grus tha ma
[\[208b.5\]]'bring dang mchog gzhan te/_/de ni don chung ba dang don chen 'dod/_/'dis ni rten gyi [#]bye brag gis brtson 'grus kyi dbye ba bstan te/_/theg pa gsum la rab tu brtson pa'i skye bo gang yin pa de la brten nas go rims bzhin du brtson 'grus
[\[208b.6\]]tha ma dang /_/'bring dang mchog tu rig par bya'o/_/ci'i phyir zhe na/_/bsam pa dang blo zhan pa dang /_rgya rab tu chen po dang ldan pa'i phyir ro/_/bsam pa dang blo zhan pa ni theg pa gnyis la rab tu brtson pa rnams kyi ste/_bdag 'ba'
[\[208b.7\]]zhig gi yus su byed pa'i phyir ro/_/rgya rab tu chen po ni theg pa chen po la [#]rab tu brtson pa rnams kyi ste/_/rang dang gzhan gyi don gyi skabs yin pa'i phyir ro/_/de nyid kyi phyir brtson 'grus de ni go rims bzhin du don chung ba dang /_/don chen por 'dod
[\[209a\]]
[\[209a.1\]]de/_rang gi don gyi yus su byed pa'i phyir dang /_rang dang gzhan gyi don gyi skabs yin pa'i phyir ro/_/brtson 'grus ldan pa longs spyod kyis pham med/_/brtson 'grus ldan pa nyon mongs kyis pham med/_/brtson
[\[209a.2\]]'grus ldan pa skyo bas pham pa med/_/brtson 'grus ldan pa thob pas pham pa med/_/ces bya ba 'di ni bar du gcod pa rnam pa bzhi'i gnyen po'i dbye ba ste/_/gang gis sbyin pa la sogs pa la 'jug par mi 'gyur ba sbyin pa la sogs pa'i bar du
[\[209a.3\]]gcod pa ni rnam pa bzhi ste/_/longs spyod la chags pa ni de kun tu 'dzin pa'i phyir ro/_/nyon mongs pa ni de yongs su gcod [#]pa la lhag par zhen pa'i phyir ro/_/skyo ba ni sbyin pa la sogs pa la sbyor bar brtson pa la yongs su skyo ba'i phyir ro/_/
[\[209a.4\]]thob pa ni sbyin pa la sogs pa cung zad tsam gyis chog [#]par 'dzin pa'i phyir ro/_/de dag gi gnyen po'i bye brag gis [#]brtson 'grus rnam pa 'di bzhi bshad do/_/phan tshun rnam par nges pa rnam [#]par dbye ba'i tshigs su bcad pa/_/phan tshun bsdus
[\[209a.5\]]phyir rab dbye'i phyir/_/chos nyid phyir dang rgyu mtshan phyir/_/pha rol phyin drug rnam kun tu/_/rnam par nges par shes par bya/_/phan tshun bsdus pa'i phyir rnam par nges pa ni mi [#]'jigs pa'i sbyin pas ni tshul khrims dang bzod pa
[\[209a.6\]]bsdus te/_'di ltar de gnyis kyis mi 'jigs pa sbyin par byed do/_/chos kyi sbyin pas ni bsam gtan dang shes rab dag ste/_'di ltar de gnyis kyis [#]chos sbyin par byed do/_/gnyi gas ni brtson 'grus te 'di ltar des gnyis ka sbyin par
[\[209a.7\]]byed do/_/dge ba'i chos sdud pa'i tshul khrims kyis ni sbyin pa la sogs pa thams cad [#]bsdus te/_de bzhin du bzod pa la sogs pa [#]thams cad bsdus pa yang ci rigs par sbyar bar bya'o/_/rab tu dbye bas rnam par nges pa ni/_gzhan
[\[209b\]]
[\[209b.1\]]gyi rgyud la tshul khrims la sogs pa 'jog pa'i phyir sbyin pa ni rnam pa drug ste/_sbyin pa'i sbyin pa dang /_tshul khrims kyi sbyin pa nas shes rab kyi sbyin pa'i par yin no[#]/_/chos nyid kyis rnam par nges pa ni sbyin pa la sogs pa'i don gang dag la mdo
[\[209b.2\]]la sogs pa snang ba gang dag yin pa dang /_/mdo la sogs pa'i chos gang dag la/_sbyin pa la sogs pa snang ba gang dag yin pa de dag ni phan tshun bsdus pa yin par rig [#]par bya'o/_/rgyu mtshan gyi phyir rnam par nges pa ni sbyin pa'i [#]tshul
[\[209b.3\]]khrims la sogs pa'i rgyu mtshan yin te/_/longs spyod la mi lta na tshul khrims la sogs pa la 'jug pa'i phyir ro/_/tshul khrims kyang sbyin pa la sogs pa'i rgyu mtshan yin te/_dge slong gi sdom pa yang dag par blangs na yongs su 'dzin pa
[\[209b.4\]]thams cad gtong ba'i phyir dang /_/tshul khrims la gnas na bzod pa la sogs pa dang ldan pa'i phyir ro/_/dge ba'i chos sdud pa'i tshul khrims yang dag par blangs pa ni/_sbyin pa la sogs pa thams cad kyi rgyu mtshan yin te/_de bzhin du
[\[209b.5\]]bzod pa la sogs pa phan tshun gyi rgyu mtshan gyi dngos po yin pa yang ci rigs par sbyar bar bya'o/_/bsdu ba'i dngos po rnam par dbye ba'i tshigs su bcad pa bdun ste/_bsdu ba'i dngos po bzhi ni/_sbyin pa dang /_snyan par smra ba nyid dang /_don
[\[209b.6\]]spyod pa nyid dang /_/don mthun pa nyid do[#]/_/de la/_sbyin mtshungs de ston len 'jug dang /_/bdag nyid rjes su 'jug rnams kyis/_/snyan par smra dang don spyod dang /_/don mthun nyid du 'dod pa yin/_/sbyin pa ni mtshungs
[\[209b.7\]]par 'dod de/_pha rol tu phyin pa dag gi skabs nas ji skad du bshad pa lta bu yin no/_/snyan par smra ba ni de ston pa yin no/_/don spyod pa ni/_de yang dag par len du 'jug pa'o/_/de zhes bya ba'i sgras ni pha rol tu phyin pa rnams bzung
[\[210a\]]
[\[210a.1\]]ste/_pha rol tu phyin pa ston pa dang /_pha rol tu phyin pa yang dag par len du 'jug pa zhes bya ba'i tha tshig go/_/don mthun pa nyid ni gang la gzhan yang dag par len du 'jug pa de la bdag nyid rjes su 'jug pa'o/_/yang ci'i phyir bsdu ba'i dngos po
[\[210a.2\]]bzhir 'dod ce na/_'di ni gzhan dag la/_/phan par byed pa'i thabs dang ni/_/'dzin par byed dang 'jug byed dang /_/de bzhin rjes su 'jug byed pa/_/bsdu ba'i dngos po bzhir shes bya/_/sbyin pa ni phan par byed pa'i thabs te/_/zang zing gi sbyin pas lus la phan pa bskyed [# ]
[\[210a.3\]]pa'i phyir ro/_/snyan par smra ba ni 'dzin par byed pa ste/_bye brag tu mi shes pa dang /_/the tshom za bar don 'dzin du 'jug pa'i phyir ro/_/don spyod pa ni 'jug par byed pa ste/_dge ba la 'jug par byed pa'i phyir ro/_/don mthun pa ni rjes su 'jug par byed pa ste/_yang dag par len
[\[210a.4\]]du 'jug par byed pa po ni ji skad smras pa de bzhin byed pa yin no zhes bya bar rig nas des dge ba gang la gzhan dag bcug [#]pa de la rjes su 'jug pa yin no/_/dang pos snod 'gyur dngos po ste/_/gnyis pa yis ni mos pa yin/_/gsum pa yis ni sgrub pa ste/_/bzhi pas rnam par
[\[210a.5\]]par sbyong ba'o/_/zang zing gi sbyin bas pas ni snod du rung bar 'gyur ta/_chos nyan du btub par byed pa'i phyir ro/_/snyan par smra bas ni chos de la mos par byed de/_/de'i don bye brag tu shes par byed pa dang /_/the tshom [#]gcod pa'i phyir ro/_/don spyod pas ni chos bzhin du sgrub bar par_
[\[210a.6\]]byed do/_/don mthun pas yun ring por sgrub pa'i phyir sgrub pa de rnam par sbyong bar byed de/_'di ni bsdu ba'i dngos po rnams kyi las yin no/_/zang zing dang ni chos kyis te/_/dmigs pa'i chos la sogs pa yis/_/bsdu [#]ba gnyis kyi sgo nas ni/_/bsdu ba'i dngos po bzhir
[\[210a.7\]]'dod do/_/gang yang bcom ldan 'das kyis zang zing gis bsdu ba dang /_chos kyis bsdu ba dang /_bsdu ba gzhan gnyis gsungs pa de dag gis bsdu ba'i dngos po bzhi po [#]'di dag kho na bsdus te/_/dang po ni zang zing gis [#]bsdu bas so/_/lhag ma rnams ni
[\[210b\]]
[\[210b.1\]]chos kyis [#]bsdu bas so/_/de dag kyang chos rnam pa gsum po dmigs pa'i chos dang /_sgrub pa'i chos dang de [#]rnam par sbyong ba'i chos dang go rims bzhin no/_/rnam pa'i dbye ba'i sgo nas ni/_/bsdu ba dman dang 'bring dang mchog_/phal cher don med don yod dang /_/rnam kun don
[\[210b.2\]]yod shes par bya/_'di ni bsdu ba'i rnam pa'i rab tu dbye ba'o/_/de la byang chub sems dpa' rnams kyi bsdu ba dman pa dang /_'bring dang /_mchog ni theg pa gsum la rab tu zhugs pa dag la rig par bya ste go rims bzhin no/_/phal cher don med ba ni mos pas spyod pa'i
[\[210b.3\]]sa la'o/_/phal cher don yod pa ni sa la zhugs pa rnams kyi'o/_/rnam pa thams cad du don yod pa ni sa brgyad pa la sogs pa la ste/_sems can gyi don gdon mi za bar 'grub pa'i phyir ro/_/'khor sdud pa dang ldan pa rnams/_/tshul 'di la ni yang dag brten/_/kun gyi [#]don kun
[\[210b.4\]]sgrub [#]byed cing /_/thabs bzang yin par rab tu bsngags/_/su dag 'khor sdud pa la zhugs pa de dag thams cad kyis ni 'di lta ste/_bsdu ba'i dngos po bzhi'i thabs kho na la yang dag par brten te/_'di ltar 'di ni thams cad kyi don [#]kun 'grub par byed pa dang /_thabs bzang po yin
[\[210b.5\]]par sangs rgyas rnams kyis rab tu bsngags so/_/bsdus dang sdud par 'gyur ba dang /_/gang dag da ltar sdud byed pa/_/de kun de 'dra de lta bas/_/'di ni sems can smin byed lam/_/'dis ni sems can [#]thams cad yongs su smin par bya ba la bsdu ba'i dngos po bzhi [#]dus gsum du yang bgrod pa gcig
[\[210b.6\]]pa'i lam nyid yin par ston te/_lam gzhan med pa'i phyir ro/_/de ltar rtag tu longs spyod ma chags blo/_/zhi sdom [#]brtson pa'i pha rol phyin gnas bdag_/srid yul mtshan ma rnam par mi rtog pa/_/de ni sems can tshogs [#]sdud byed pa yin/_'dis ni ji skad du bshad pa'i
[\[210b.7\]]pha rol tu phyin pa drug la gnas pa'i byang chub sems dpa'i bsdu ba'i dngos po'i sbyor ba ston te/_pha rol tu phyin pa dag dang /_bsdu ba'i dngos po dag gis go rims bzhin du rang dang gzhan gyi don sgrub pa'i phyir ro/_/pha rol tu phyin pa'i skabs rdzogs so//_//sangs rgyas
[\[211a\]]
[\[211a.1\]]la mchod pa'i rnam par dbye ba'i tshigs su bcad pa rnam pa bdun te/_rab dang sems dang ldan pa yis/_/tshogs gnyis rdzogs par bya ba'i phyir/_/sangs rgyas rnams la gos sogs kyis/_/mngon sum mngon sum min par mchod/_/sangs rgyas
[\[211a.2\]]'byung ba don yod par/_/smon lam dang ni ldan pa yi/_/gsum po dmigs par mi byed pa/_/sangs rgyas mchod pa rdzogs pa yin/_/sems can dag ni tshad med pa/_/yongs su smin par byed pa gzhan/_/rdzas dang sems kyi sgo nas gzhan/_/mos pa dang ni smon pa dang /_/
[\[211a.3\]]brtse dang bzod pa dag dang ni/_/yang dag spyod pa'i sgo dang ni/_/gzhi la gtod dang rtogs pa dang /_/grol dang de bzhin nyid kyis gzhan/_/de ltar na tshigs su bcad pa 'di bzhis ni/_/rgyu mtshan dang ni yongs bsngo dang /_/rten dang dngos dang [#]rgyu dang ni/_/ye shes dang ni zhing dag
[\[211a.4\]]dang /_/gnas kyi mchod pa rab bstan par/_/rig par bya ste/_de la rgyu mtshan ni rab tu dang ba dang ldan pa'i sems so/_/yongs su bsngo ba ni/_bsod nams dang ye shes kyi [#]tshogs yongs su rdzogs par byed pa'o/_/rten ni mngon sum dang lkog tu gyur pa'i sangs rgyas rnams so/_/dngos
[\[211a.5\]]po ni gos la sogs pa'o/_/rgyu ni bdag la sangs rgyas 'byung ba don yod par gyur cig ces sngon smon pa'o/_/ye shes ni mchod par byed pa dang /_mchod par bya ba dang /_mchod pa mi dmigs pa'i phyir rnam par mi rtog pa'o/_/zhing ni sems can tshad med pa rnams te/_de yongs su smin
[\[211a.6\]]par bya ba'i phyir/_de dag gis de la rab tu sbyor [#]bas de dag la de btab pa'i [#]phyir ro/_/gnas ni rdzas dang sems te/_de la rdzas la brten nas mchod pa ni gos la sogs pa'o/_/sems la brten nas mchod pa ni ro myang ba dang /_rjes su yi [#]rang ba dang /_mngon par dga' ba'i yid la byed
[\[211a.7\]]pa dag dang /_mos pa la sogs pa ji skad du bshad pa 'di lta ste/_theg pa chen po la mos pa dang [#]/_byang chub tu sems bskyed pa ste/_'dir tshigs su bcad pa sbyar ba'i ngor smon lam nyid smon par bshad pa dang /_sems can la brtse ba dang /_dka' ba spyod ba'i sdug bsngal
[\[211b\]]
[\[211b.1\]]bzod pa dang /_pha rol tu phyin pa yang dag par spyod pa dang /_chos la tshul bzhin yid la byed pa'i sgo nas te/_/de ni phyin ci ma log pa'i phyir gzhi la gtod [#]pa yin no/_/yang dag pa'i lta ba'i sgo nas ni mthong ba'i lam [#]la ste/_de ni yang dag pa ji lta ba bzhin du rtogs [#]pa'i phyir
[\[211b.2\]]gzhi [#]rtogs pa yin no/_/rnam par grol ba'i sgo nas ni nyon mongs pa las rnam par grol ba'i phyir nyan thos rnams kyi yin no/_/de bzhin nyid kyi sgo nas byang chub chen po 'thob ste/_'di ni mchod pa'i rnam pa'i dbye ba yin no/_/rgyu dang 'bras bu nyid dang ni/_/bdag nyid dang ni gzhan
[\[211b.3\]]dag dang /_/rnyed dang bkur sti nyid dang ni/_/sgrub pa'i sgo nas de rnam gnyis/_/mchod pa chung dang chen po de/_/nga rgyal bcas dang nga rgyal med/_/sbyor dang 'gro ba nyid dang ni/_/smon pa'i sgo nas der 'dod do/_/zhes bya ba 'di ni dus la sogs pa'i dbye bas rnam pa'i dbye ba gzhan yin
[\[211b.4\]]te/_de la rgyu ni 'das pa'o/_/'bras bu ni da ltar byung ba'o/_/rgyu ni da ltar byung ba'o/_/'bras bu ni ma 'ongs pa'o/_/de ltar na rgyu dang 'bras bu'i sgo nas 'das pa dang /_ma 'ongs pa dang /_da ltar byung bar rig [#]par bya'o/_/bdag nyid ces bya ba ni nang gi'o/_/gzhan
[\[211b.5\]]dag ces bya ba ni phyi'i'o/_/rnyed pa dang bkur sti ni rags pa'o/_/sgrub pa ni phra ba'o/_/chung ngu ni dman pa'o/_/chen po ni gya nom pa'o/_/yang nga rgyal dang bcas pa ni dman pa'o/_/nga rgyal med pa ni gya nom pa ste/_'khor gsum du rnam par mi rtog pa'i phyir ro/_/dus gzhan
[\[211b.6\]]na sbyar bar bya ba ni ring ba'o/_/de'i dus na sbyar bar bya ba ni nye ba'o/_/'gro ba rnam par chad pa ni mi [#]ring ba'o/_/de ma thag pa'i ni nye ba'o/_/yang mchod pa gang zhig tshe phyi ma la sbyar bar smon lam 'debs pa de ni ring ba'o/_/gang zhig bya bar smon lam 'debs [#]pa de ni nye ba'o/_/
[\[211b.7\]]yang sangs rgyas la mchod pa'i mchog gang yin par rig par bya zhe na/_/rang gi sems kyis sangs rgyas rnams mchod pa/_/chos la mos dang bsam dang dbang 'byor dang /_/rnam par mi rtog thabs yongs bzung ba dang /_/kun dang don gcig nyid la 'jug pas mchog_/_
[\[212a\]]
[\[212a.1\]]ces bya ba smos te/_rnam pa [#]lngas rang gi [#]sems kyis sangs rgyas rnams la [#]mchod pa mchog tu rig par bya'o/_/'di lta ste mchod pa dang ldan pa'i theg pa chen po'i chos la mos pa dang /_bsam pa ste/_bsam pa dgu po ro myang ba dang /_rjes su yi rang ba dang /_
[\[212a.2\]]mngon par dga' ba'i bsam pa dag dang /_ngoms [#]mi shes pa dang /_rgya chen po dang /_dga' ba dang /_phan pa dang /_ma gos pa dang /_dge ba'i bsam pa gang dag pha rol tu phyin pa sgom [#]pa las bstan pa rnams dang /_dbang 'byor ba nyid de[#]/_nam mkha' mdzod la sogs pa'i ting nge
[\[212a.3\]]'dzin dang /_rnam par mi rtog pa'i ye shes kyis [#]thabs yongs su bzung ba dang /_byang chub sems dpa' chen po thams cad dang /_don gcig pa nyid la 'jug pa'i sgo nas te/_don thams cad ni 'dres pa nye bar 'dres pa yin pa'i phyir ro/_/dge ba'i bshes gnyen la brten pa rnam par dbye
[\[212a.4\]]ba'i tshigs su bcad pa bdun te/_de la tshigs su bcad pa phyed dang lngas ni/_/bsten pa rten [#]dang gzhi dang ni/_/rgyu mtshan dang ni yongs bsngo dang /_/rgyu dang ye shes zhing dag dang /_/gnas kyi sgo nas rab tu bstan/_/bshes [#]gnyen dul ba zhi zhing nyer zhi ba/_/yon tan lhag pa brtson bcas
[\[212a.5\]]lung gis phyug_/de nyid rab tu rtogs pa smra mkhas ldan/_/brtse ba'i bdag nyid skyo ba spangs la bsten[#]/_/bsten pa'i rten ni yon tan de lta bu dang ldan pa'i bshes gnyen yin te/_dul ba ni tshul khrims dang ldan pa'i phyir dbang po dul bas so/_/zhi ba ni ting nge 'dzin dang ldan pa'i phyir sems
[\[212a.6\]]nang du zhi bar gnas pas so/_/nye bar zhi ba ni shes rab dang ldan pa'i phyir nyon mongs pa nye bar gnas pa nye bar zhi bas so/_/yon tan lhag pa [#]ni mnyam pa'am chung ba ma yin pa'o/_/brtson pa dang bcas pa ni/_gzhan gyi don la g.yel ba ma yin pa'o/_/lung gis phyug pa ni thos pa
[\[212a.7\]]nyung ngu ma yin pa'o/_/de kho na nyid rab tu rtogs [#]pa ni de kho na nyid khong du chud pa'i phyir ro/_/smra mkhas pa dang ldan pa ni smra mkhas pa dang ldan pa'o/_/brtse ba'i bdag nyid ni zang zing gi sems med pa'i phyir ro/_/skyo ba spangs pa ni rtag tu chos ston pa'i phyir ro/_/bkur sti rnyed pa dag
[\[212b\]]
[\[212b.1\]]dang rim gro dang /_/sgrub pa'i sgo nas bshes gnyen bsten par bya/_/zhes bya ba ni/_rten bzhi [#]de bzhin blo ldan chos la ni/_/shes bsam dus su 'dud pas bshes gnyen bgrod/_/ces bya ba ni rgyu mtshan rnams [#]pa gsum ste/_kun shes par 'dod pa nyid dang /_dus shes pa nyid
[\[212b.2\]]dang /_nga rgyal med pa nyid do/_/de ni bsnyen bkur rnyed la 'dod pa med/_/bsgrub par bya phyir de yongs sngo [#]bar byed/_/ces bya ba ni yongs su bsngo ba ste/_sgrub pa'i don du rten gyis [#]rnyed pa dang bkur sti'i don du ni ma yin no/_/bstan pa ji skad bstan pa sgrub pa des/_/de yi sems ni yang dag
[\[212b.3\]]mgu bar byed/_/ces bya ba ni bstan [#]pa'i rgyu ni ji skad bstan pa bzhin du sgrub pa yin te/_des de'i sems mgu bar 'gyur ba'i phyir ro/_/theg pa gsum la mkhas pa blos rtogs nas/_/rang gi theg pa bsgrub [#]par bya phyir 'bad/_/ces bya ba la ye shes ni theg pa gsum la mkhas pa yin no/_/
[\[212b.4\]]sems can tshad med yongs [#]smin bya phyir dang /_/zhing dag pa yang sbyang bar bya ba'i phyir/_/zhes bya ba ni de bsten pa'i zhing rnam pa gnyis te/_sems can tshad med pa dang sangs rgyas kyi zhing yongs su dag pa ste/_gong du gnas nas chos thos pa de dag la [#]'jog pa'i phyir ro/_/de chos bgo skal
[\[212b.5\]]la spyod yon tan ldan/_/bshes gnyen rab tu brten [#]bya zang zing min/_/zhes bya ba ni bsten [#]pa'i gnas yin te/_chos kyi bgo skal la spyod pa la brten nas dge ba'i bshes gnyen la brten par bya'i/_zang zing gi bgo skal la spyod pa la ni ma yin no/_/'di man chad tshigs su bcad pa phyed
[\[212b.6\]]dang gnyis kyis ni bstan [#]pa'i rnam pa'i dbye ba rig par bya ste/_blo dang ldan pa rgyu dang 'bras bu dang /_/chos sgo rjes 'gro phyir dang thos mnyam dang /_/sems kyi [#]rnal 'byor nga rgyal bcas pa dang /_nga rgyal med yid ldan pas bshes gnyen bsten/_/de la blo dang ldan pa rgyu dang 'bras bu dang /_/
[\[212b.7\]]zhes bya ba ni 'das pa la sogs par dbye ba ste snga ma bzhin no/_/chos sgo rjes 'gro phyir [#]dang zhes bya ba ni/_nang dang phyi'i bye brag gis ni chos kyi sgo'i rjes su 'gro ba ni chos kyi sgo'i rgyun no/_/phyi ni phyi rol lo/_/thos pa mnyan pa dang /_sems kyi rnal 'byor zhes bya ba ni rags pa dang phra ba'i dbye
[\[213a\]]
[\[213a.1\]]ba ste mnyan pa ni rags pa'o/_/bsam pa dang sgom [#]pa ni phra ba ste/_de nyid sems kyi rnal 'byor yin no/_/nga rgyal bcas pa dang /_nga rgyal [#]med pa'i yid dang ldan pas zhes bya ba ni dman pa dang /_gya nom pa'i dbye ba'o/_/blo ldan 'gro dang sbyar [#]ba dang /_/smon pa'i sgo
[\[213a.2\]]nas dge bshes bstan[#]/_/zhes bya ba ni ring ba dang /_nye ba'i dbye ba ste/_snga ma bzhin du sbyar bar bya'o/_/bstan [#]pa'i mchog gang zhe na/_tshigs su bcad pa bdun pa ste[#]/_/rang gi sems kyis [#]bshes gnyen mchog bsten pa/_/chos la mos dang bsam dang dbang 'byor dang /_/
[\[213a.3\]]rnam par mi rtog thabs yongs bzung ba dang /_/kun nas [#]don gcig nyid la 'jug pas mchog_/ces bya ba ni [#]snga ma bzhin no/_/tshad med pa rnam par dbye ba'i tshigs su bcad pa bcu gnyis te/_brtan [#]pa'i tshangs pa'i mi mthun spangs/_/rnam par mi rtog ye shes ldan/_/dmigs pa rnam
[\[213a.4\]]pa gsum la 'jug_/sems can rnams ni yongs smin byed/_/tshangs pa'i gnas pa ni tshad med pa bzhi ste/_byams pa dang /_snying rje dang /_dga' ba dang /_btang snyoms so/_/byang chub sems dpa' de dag kyang mtshan nyid bzhir rig par bya ste/_mi mthun pa'i phyogs spangs pa
[\[213a.5\]]dang /_gnyen po'i khyad pa [#]dang ldan pa dang /_dmigs pa rnam pa gsum la 'jug pa'i phyir 'jug pa'i khyad par te/_'di ltar de dag ni sems can la dmigs pa dang /_chos la dmigs pa dang /_dmigs pa med pa'o/_/las kyi khyad par ni/_sems can yongs su smin par
[\[213a.6\]]byed pa'i phyir ro/_/[#]sems can dang /_chos la dmigs pa dag kyang sems can gyi ris sam/_chos gang la 'jug_/dmigs pa med pa dag kyang dmigs pa gang la 'jug ce na/_brtan pa rnams kyi de dag bde 'dod dang /_/sdug bsngal gyis nyam [#]thag dang bde ba dang /_/nyon mongs
[\[213a.7\]]can dang de dag bstan chos dang /_/de yi de bzhin nyid la rab tu 'jug_/sems can la dmigs pa ni bde bar 'dod pa nas sems can gyi tshogs nyon mongs pa can gyi bar la 'jug ste/_'di ltar byams pa ni sems can rnams la bde ba dang ldan pa'i rnam pa yin no/_/snying rje ni sdug bsngal
[\[213b\]]
[\[213b.1\]]dang bral ba'i rnam pa yin no/_/dga' ba ni bde ba dang mi 'bral ba'i rnam pa yin no/_/btang snyoms ni tshor ba de dag la sems can rnams kyi kun nas nyon mongs pa med par sgrub pa'i rnam pa yin no/_/chos la dmigs pa ni/_/de dag bstan pa'i chos la ste/_gang la gnas pa de
[\[213b.2\]]dag bstan pa'i chos la 'jug go/_/dmigs pa med pa ni de bzhin nyid la 'jug pa ste/_de dag tu [#]rnam par mi rtog pa'i phyir dmigs pa med pa [#]dang 'dra bas na dmigs pa med pa'o/_/gzhan yang /_de don de bzhin nyid phyir dang /_/zhi ba thob pas dag phyir dang /_/las gnyis
[\[213b.3\]]nyon mongs zad pa'i phyir/_/byams pa dmigs pa med pa yin/_/rgyu 'di bzhis byams pa dmigs pa med pa yin par rig par bya ste/_de bzhin nyid la dmigs pa dang /_mi skye ba'i chos la bzod pa thob pa'i sgo nas khams rgyas pas de rnam par dag pa dang /_las gnyis
[\[213b.4\]]te/_lus dang ngag gi las byams pa'i rgyu mthun pas bsdus pa gang yin pa dang /_nyon mongs pa zad pa ste/_'di ltar nyon mongs pa ni dmigs par bshad de/_yid kyi rang bzhin gyi mdud pa rnams spangs pa'i phyir dmigs par 'chad do zhes 'byung ba'i phyir ro/_/de dag g.yo
[\[213b.5\]]dang mi g.yo dang /_/chags pas ro myangs min shes bya/_/tshangs pa'i gnas pa de dag kyang rnam pa bzhir rig par bya ste/_de la g.yo ba ni nyams pa'i skal ba can te/_yongs su nyams par 'gyur ba'i phyir ro/_/mi g.yo ba ni gnas pa dang khyad par du 'gyur ba'i skal ba can te/_yongs su nyams
[\[213b.6\]]par mi 'gyur ba'i phyir ro/_/chags pas ro myangs min [#]zhes bya ba ni bde bas g.yen spyos pa ste/_sems rgya chung bas so/_/ro myangs pa ni nyon mongs pa can no/_/ro myangs pa ma yin pa ni nyon mongs pa can ma yin pa ste/_'di ni tshangs pa'i gnas pa rnams kyi nyams pa'i skal ba can
[\[213b.7\]]la sogs pa'i rnam pa'i dbye ba yin no/_/de dag las/_byang chub sems dpa'i mi g.yo ba/_/chags dang bral ba rab tu gnas/_/g.yo ba la yang ma yin la ro myangs pa dag la yang ma yin no/_/mnyam gzhag ngo bo nyid min chung /_/'bring dang dman pa'i sa pa dang /_/bsam pa dman
[\[214a\]]
[\[214a.1\]]dang nga rgyal bcas/_/gang yin de dman gzhan nyid lhag_/'di ni chung ngu dang /_chen po'i dbye ba'o/_/de la chung ngu ni rnam pa drug ste/_mnyam par ma bzhag pa'i ngo bo nyid thams cad dang /_mnyam par bzhag pa yang chung ngu dang /_/'bring gang dag yin pa dang [#]/_/gong
[\[214a.2\]]ma gong ma'i byang chub sems dpa'i sa la ltos nas dman pa'i sa pa gang dag yin pa dang /_nyan thos rnams kyi bsam pa dman pa dang /_nga rgyal dang bcas pa mi skye ba'i chos la bzod pa thob pa [#]dang bral ba gang dag yin pa de dag ni dman pa ste chung ngu yin no zhes bya ba'i tha tshig go/_/gzhan
[\[214a.3\]]nyid ni lhag pa'o zhes bya ba ni ji skad bshad pa las bzlog pa ni chen po yin par rig par bya'o/_/tshangs pa'i gnas pas gnas pa yi[#]/_/blo ldan rtag tu 'dod par skye/_/des ni tshogs rnams rdzogs byed cing /_/sems can dag kyang rnam smin byed/_/kun tu tshangs dang mi 'bral la/_/de
[\[214a.4\]]yi mi mthun phyogs dang bral/_/bag med gyur kyang de yi rkyen[#]/_/mi bzad pas kyang mi 'gyur ro/_/rgyu dang 'bras bu dang rtags kyi dbye ba ste/_/de la tshangs pa'i gnas pa dag gis gnas pa zhes bya ba ni rgyu'o/_/'dod pa'i sems can rnams kyi nang du [#]skye'o zhes bya ba ni rnam par smin pa'i
[\[214a.5\]]'bras bu'o/_/tshogs rnams rdzogs par byed do zhes bya ba ni bdag po'i 'bras bu'o/_/sems can dag yongs su smin par byed do zhes bya ba ni skyes bu byed pa'i 'bras bu'o/_/thams cad du tshangs pa'i gnas pa dag dang mi 'bral bar 'gyur ro zhes bya ba ni rgyu mthun pa'i 'bras bu'o/_/de'i mi
[\[214a.6\]]mthun pa'i phyogs dang bral ba zhes bya ba ni bral ba'i 'bras bu'o/_/bag med par gyur kyang zhes bya ba ni mi mthun pa'i phyogs mngon du gyur kyang ngo /_/rkyen mi zad pas kyang mi 'gyur ro zhes bya ba ni rtags so/_/tshigs su bcad pa gzhan bzhis ni skyon dang yon tan [#]dbye ba ste/_byang chub
[\[214a.7\]]sems dpa' gnod sems dang /_/rnam 'tshe mi dga' gnod sems dang /_/'dod pa'i 'dod chags dang ldan pa/_/nyes dmigs rnam pa mang la reg_/ces bya ba ni skyon te/_tshangs pa'i gnas pa med na de'i mi mthun pa'i phyogs dang ldan pa'i phyir ro/_/de la gnod sems la
[\[214b\]]
[\[214b.1\]]sogs pa'i ni go rims bzhin du/_byams pa la sogs pa'i mi mthun pa'i phyogs yin te/_gnod sems dang 'dod pa'i 'dod chags dag ni btang snyoms kyi yin no/_/ji ltar nyes dmigs rnam pa mang po la reg ce na/_bshad pa/_nyon mongs rnams kyis bdag 'joms sems
[\[214b.2\]]can 'joms shing tshul khrims 'joms/_/nyams bcas rnyed pas dman zhing srung dang de bzhin ston pas smad/_/rtsod [#]bcas mi snyan de ni gzhan du mi khom rnams su skye/_/thob dang ma thob nyams pas yid la sdug bsngal chen po 'thob/_/de la tshig [#]dang po gsum gyis ni bdag nyid la yang
[\[214b.3\]]gnod par byed la/_gzhan la yang gnod par byed/_gnyis ka la yang gnod par byed pas na de ni nyes dmigs yin par ston to[#]/_/nyams pa dang bcas pa la sogs pa tshig drug gis ni mthong ba'i chos kyi kha na ma tho ba 'phel lo zhes bya bar ston to/_/ji ltar 'phel zhe na/_'di la bdag nyid
[\[214b.4\]]dang /_gzhan dag dang /_lha dang ston pa yang smod la/_tshangs pa mtshungs par spyod pa mkhas pa gzhan dag kyang chos nyid kyis rnam par smod do/_/phyogs dang phyogs mtshams su yang 'di'i sgra dang tshigs su bcad pa mi snyan pa dag 'byung te[#]/_de lta bas na 'di ni nyams pa dang bcas pa nas mi
[\[214b.5\]]snyan pa zhes bya ba'i bar 'dis go rims bzhin du ston to/_/tshig [#]lhag ma gsum gyis ni go rims bzhin du tshe phyi ma dang /_mthong ba'i chos dang /_tshe phyi ma'i kha na ma tho ba 'phel te/_de las skyes pa'i sems kyi sdug bsngal dang /_yid mi bde ba so sor myong bar 'gyur bas 'di ni nyes dmigs
[\[214b.6\]]yin par ston to/_/nyes pa 'di kun byams sogs la/_/legs par gnas la mi 'byung ste/_nyon mongs can min sems can gyi/_/don du 'khor ba yongs mi gtong /_zhes bya ba ni tshangs pa'i gnas pa dang ldan pa'i yon tan rnam pa gnyis ston te/_ji skad bshad pa'i
[\[214b.7\]]skyon med pa dang /_kun nas nyon mongs pa med kyang sems can gyi phyir 'khor ba yongs su mi gtong ba'o/_/ji ltar rgyal ba'i sras rnams sems can la/_/byams pa la sogs sems dpa' [#]'di 'byung ba/_/sems can thams cad yon tan ldan pa yi/_/bu gcig pa la'ang
[\[215a\]]
[\[215a.1\]]de lta ma yin no/_/zhes bya ba 'dis ni byang chub sems dpa'i byams pa la sogs pa che ba nyid du ston to/_/snying rje'i rnam par dbye ba la/_de'i dmigs pa'i rab tu dbye ba las brtsams nas tshigs su bcad pa gnyis te/_rab 'bar dgra yi dbang du song /_/sdug
[\[215a.2\]]bsngal gyis non mun pas bsgribs/_/bgrod dka'i lam la kun tu zhugs/_/'ching ba che dang yang dag ldan/_/zas chen dug dang 'dres la zhen/_/lam ni rab tu stor gyur pa/_/lam gol rab zhugs stobs chung ba'i/_/sems can rnams la snying rje'o/_/de la rab tu 'bar ba ni 'dod pa'i 'dod
[\[215a.3\]]chags kyis 'dod pa'i bde ba la chags pa rnams so/_/dgra'i dbang du song ba ni dge ba la zhugs pa la bdud kyis [#]bar chad byas pa rnams so/_/sdug bsngal gyis non pa ni sems can dmyal ba la sogs par sdug bsngal gyi [#]zil gyis non pa rnams so/_/mun pas bsgribs pa ni/_shan pa la
[\[215a.4\]]sogs pa gcig tu nyes par spyod pa rnams te/_las kyi rnam par smin pa la kun tu rmongs pa'i phyir ro/_/bgrod dka' ba'i lam la kun tu zhugs pa ni/_yongs su mya ngan las mi 'da' ba'i chos can rnams te/_'khor ba'i lam gtan rgyun mi gcod pa'i phyir ro/_/'ching ba chen po dang
[\[215a.5\]]yang dag par ldan pa ni/_/gzhan mu stegs can thar pa la [#]kun tu zhugs pa rnams te/_lta ba ngan pa sna tshogs kyi 'ching ba dam pos bcings pa'i phyir ro/_/zas chen po dug dang 'dres pa la zhen pa ni/_snyoms par 'jug pa'i bde ba [#]la zhen pa rnams te/_de dag gi snyoms par 'jug pa'i
[\[215a.6\]]bde ba nyon mongs pa can ni/_dper na kha zas zhim po dug dang 'dres pa dang 'dra ste/_de las rab tu nyams par 'gyur ba'i phyir ro/_/lam rab tu stor ba ni mngon pa'i nga rgyal can rnams te/_thar pa'i lam nor ba'i phyir ro/_/lam gol ba la rab tu zhugs pa ni/_ma nges pa theg pa
[\[215a.7\]]dman pa la rab tu zhugs pa rnams so/_/stobs chung ba ni byang chub sems dpa'i [#]tshogs yongs su ma rdzogs pa rnams te/_de ltar na sems can rnam pa bcu po 'di dag ni byang chub sems dpa'i snying rje'i dmigs pa yin no/_/snying rje'i 'bras bu lnga bstan pa'i tshigs su bcad
[\[215b\]]
[\[215b.1\]]pa/_'tshe spongs byang chub mchog gi sa bon dang /_/bde ba skyed [#]dang gdung byed 'dod pa'i rgyu/_/ngo bo nyid sbyin chos la rten [#]pa yi/_/rgyal ba'i sras la byang chub thag mi ring /_/de la 'tshe ba spangs pa nyid kyis ni de'i mi mthun pa'i phyogs rnam par 'tshe ba spangs pa'i phyir bral ba'i 'bras bu
[\[215b.2\]]bstan te/_byang chub mchog gi sa bon nyid kyis bdag po'i 'bras bu'o/_/go rims bzhin du gzhan dang bdag nyid la bde ba skyed [#]pa dang /_gdung bar byed pa [#]nyid kyis ni skyes bu byed pa'i 'bras bu'o/_/'dod pa'i rgyu nyid kyis ni rnam par smin pa'i 'bras bu'o/_/ngo bo nyid sbyin pa nyid kyis ni
[\[215b.3\]]rgyu mthun pa'i 'bras bu ste/_ma 'ongs pa na 'bras bu snying rje khyad par du 'phags pa sbyin pa'i phyir ro/_/de ltar na rnam pa lnga po'i snying rje la brten nas sangs rgyas nyid thag mi ring bar rig par bya'o/_/'khor ba dang mya ngan las 'das pa la mi gnas pa nyid kyi tshigs su bcad pa/_snying rje blo
[\[215b.4\]]mchog 'khor bar gtogs [#]pa yi/_/sdug bsngal bdag nyid kun dang bdag med pa'ang /_/rnam par shes nas skyo bar mi 'gyur zhing /_/nyes pas rab [#]gnod par yang mi 'gyur ro/_/byang chub sems dpa' 'khor bar gtogs pa thams cad yang dag pa ji lta ba bzhin yongs su shes
[\[215b.5\]]nas snying rje dang ldan pa'i phyir skyo bar yang mi 'gyur la/_/blo mchog dang ldan pa'i phyir nyes pa dag gis gnod par yang mi 'gyur ro/_/de ltar na mya ngan las 'das pa la yang mi gnas la/_'khor ba la yang gnas par mi 'gyur te/_go rims bzhin no/_/'khor ba yongs su shes pa'i
[\[215b.6\]]tshigs su bcad pa/_/'jig rten sdug bsngal bdag nyid lta ba yi/_/brtse dang ldan pa'i [#]sdug bsngal de dang ni/_/de yongs spang ba'i [#]thabs kyang ji bzhin rig_/nyam nga bar byed skyo bar yang mi 'gyur/_/de yang ji bzhin du rig go zhes bya ba ni sdug bsngal yang dag pa ji lta ba bzhin
[\[215b.7\]]du ste/_gang gis na sdug bsngal de 'gag par 'gyur ba sdug bsngal de [#]yongs su spang ba'i [#]thabs kyang rig go/_/nyam [#]nga bar byed ces bya ba ni snying rje bar byed pa'o/_/'dis ni byang chub sems dpa' 'khor ba'i sdug bsngal dang de yongs su spang ba'i [#]thabs yang dag pa ji lta ba bzhin du shes
[\[216a\]]
[\[216a.1\]]kyang snying rje'i khyad par gyis skyo bar mi 'gyur ro zhes bya bar rab tu ston to/_/snying rje'i rab tu dbye ba'i tshigs su bcad pa gnyis te/_snying rje'i bdag nyid can gyi brtse ba 'di/_/rang bzhin dang ni so sor brtags pa dang /_/de sngon goms par byas dang ldan pa dang /_/mi mthun phyogs
[\[216a.2\]]nyams rnam dag thob pa bzhi/_/'di ni go rims bzhin du rigs kyi khyad par dang /_yon tan dang /_skyon yongs su brtags pa dang /_tshe rabs gzhan na yongs su goms pa dang /_'dod chags dang bral ba thob pa'i sgo nas rig par bya ste/_de'i mi mthun pa'i phyogs rnam par 'tshe ba spangs na rnam
[\[216a.3\]]par dag pa 'thob pas de ltar na 'dod chags dang bral ba thob pa'i sgo nas yin no/_/mnyam dang rtag min lhag pa'i bsam pas min/_/sgrub pa'i sgo nas [#]'dod chags [#]bral ba dang /_/mi dmigs pas min gang de brtse min te/_/de bzhin brtse med gang de byang chub min/_/de la mnyam pa ni sems
[\[216a.4\]]can bde ba la sogs pa la ste/_gang cung zad ci tshor ba de ni 'dir sdug bsngal ba'o zhes bya bar rig pas so/_/rtag pa ni phung po'i lhag ma med pa'i mya ngan las 'das pa na yang de mi zad pa'i phyir ro/_/lhag pa'i bsam pas ni sa la zhugs pa rnams kyi ste/_/bdag dang gzhan mnyam pa nyid
[\[216a.5\]]kyi bsam pa thob pa'i phyir ro/_/sgrub pa'i sgo nas ni sdug bsngal las yongs su skyo bar byed pas so/_/'dod chags dang [#]bral bas ni de [#]mi mthun pa'i phyogs rnam par 'tshe ba spangs pa'i phyir ro/_/mi dmigs pas ni mi skye ba'i chos la bzod pa thob pa'i phyir ro/_/snying rje shing dang 'dra ba'i
[\[216a.6\]]tshigs su bcad pa lnga [#]ste/_snying rje dang ni bzod dang sems pa dang /_/smon lam skye ba sems can yongs smin byed/_/dang po rtsa ba tha ma 'bras mchog ldan[#]/_/'di ni snying rje'i ljon shing chen po yin/_/zhes bya ba [#]ni rtsa ba dang /_sdong [#]po dang /_yal ga dang /_lo ma dang /_me tog dang /_
[\[216a.7\]]'bras bu'i gnas skabs pa'i snying rje'i shing yin par rig par bya ste/_de'i rtsa ba ni snying rje'o/_/sdong po ni bzod pa'o/_/yal ga ni sems can gyi don la sems pa'o/_/lo ma ni skye ba bzang po dag tu smon pa'o/_/me tog ni skye ba bzang po'o/_/'bras bu ni sems can yongs
[\[216b\]]
[\[216b.1\]]su smin par [#]byed pa'o/_/rtsa ba snying rje med gyur na/_/dka' spyod bzod pa nyid mi 'gyur/_/blo ldan sdug bsngal mi bzod na/_/sems can don sems nyid mi 'gyur/_/sems pa dang ni bral ba'i blo/_/skye ba dkar po rnam dag tu/_/smon lam [#]'debs par mi 'gyur ro/_/skye ba
[\[216b.2\]]bzang po ma thob na/_/sems can yongs smin byed mi 'gyur/_/tshigs su [#]bcad pa 'di gnyis kyis ni snga ma las phyi ma skye ba dang /_chos mthun pa'i phyir snying rje la sogs pa [#]rtsa ba la sogs pa'i dngos por sgrub par byed do/_/snying rje'i chu ba byams pa ste/_/de sdug bsngal na bde ba yis/_/
[\[216b.3\]]yangs [#]rgyas tshul bzhin yid byed pas/_/yal ga rgya chen 'phel ba dang /_/smon lam rgyun ni [#]ma bcad pas/_/lo ma 'dor len rkyen rnam [#]gnyis/_/grub pa de phyir me tog dang /_/'bras bu don yod shes par bya/_/tshigs su bcad pa 'di gnyis kyis ni snying rje'i shing gi rtsa ba dang chu ba la sogs
[\[216b.4\]]pa dang /_chos mthun par ston par byed de/_snying rje ni rtsa ba yin par bshad do/_/de'i chu ba ni byams pa ste/_/des de rgyas par byed pa'i phyir ro/_/byams pa'i sems dang ldan pa ni/_/gzhan sdug bsngal bas sdug bsngal bar 'gyur te/_des na byang chub sems dpa' sems can gyi [#]don
[\[216b.5\]]la zhugs pa la snying rje'i sgo nas sdug bsngal skye ba gang yin pa de las bde ba skyes pas yangs [#]pa rgyas par 'gyur te/_bzod pa rgyas par 'gyur zhes bya ba'i tha tshig go/_/de ni sdong por bshad de/_sdong po ni yangs [#]pa yin no/_/theg pa chen po la tshul bzhin yid la byed pa rnam pa mang pos
[\[216b.6\]]yal ga 'phel bar 'gyur te/_sems pa ni yal ga zhes bshad do/_/snga ma dang phyi ma 'gag pa dang skye ba'i rim gyis smon lam gyi [#]rgyun ma bcad pas smon lam rnams lo ma 'dor ba dang /_len pa dang chos mthun par rig par bya'o/_/nang ni rkyen grub pa ste/_rang gi rgyud yongs su smin
[\[216b.7\]]pa las me tog lta bu'i skye ba don yod par rig par bya'o/_/phyi'i rkyen yongs su grub pa ste/_gzhan gyi rgyud yongs su smin pa las 'bras bu lta bu sems can yongs su smin par byed pa don yod par rig par bya'o/_/snying rje'i phan yon gyi tshigs su bcad pa/_snying rje chen po yon tan
[\[217a\]]
[\[217a.1\]]'byung gnas kyi[#]/_/sems can rnams la snying rje su mi byed/_/'di ltar 'di dag la ni sdug bsngal yang /_/brtses bskyed bde ba gzhal du med pa 'byung /_/'dir snying rje chen po'i yon tan ni phyed 'og mas bstan te/_lhag ma ni don go bar zad do/_/snying rje'i chags
[\[217a.2\]]pa med pa'i tshigs su bcad pa/_snying rjes zin pa'i brtser ldan rnams/_/zhi la'ang yid ni mi gnas na/_/'jig rten bde dang rang srog la/_/chags par 'gyur ba smos ci dgos/_/'jig rten thams cad ni 'jig rten gyi bde ba dang /_rang gi srog [#]la chags so/_/de la yang chags
[\[217a.3\]]pa med pa nyan thos dang /_rang sangs rgyas rnams ni sdug bsngal thams cad nye bar zhi ba mya ngan las 'das pa la yid [#]gnas so/_/byang chub sems dpa' rnams ni snying rjes zin pa'i phyir mya ngan las 'das pa la yang yid mi gnas na/_de dag la chags par 'gyur ba lta smos kyang ci
[\[217a.4\]]dgos/_snying rjes byams pa khyad par du 'phags pa'i tshigs su bcad pa gsum ste/_/kha na ma tho med pa'i byams pa gang /_/de ni yod min 'jig rten pa yang min/_/blo ldan rnams kyi brtse bas byams pa ni/_/kha na ma tho med cing 'jig rten 'das/_/pha ma la sogs pa'i byams pa ni sred
[\[217a.5\]]pa'i rang bzhin dang /_kha na ma tho ba dang bcas pa'o/_/'jig rten pa'i snying rjes gnas pa rnams kyi kha na ma tho ba med kyang /_/'jig rten pa yin no/_/byang chub sems dpa' rnams kyi byams pa ni snying rje'i rang bzhin dang /_kha na ma tho ba med pa dang /_/'jig rten las 'das pa yin no/_/
[\[217a.6\]]ji ltar kha na ma tho ba med pa yin zhe na/_sdug bsngal dba' rgal che dang mi shes pa'i/_mun pa che la rten par gyur pa yi/_/'jig rten 'dren pa'i thabs gang yin pa de/_/ji ltar kha na ma tho med mi 'gyur/_/sdug bsngal gyi dba' rgal chen po dang /_mi shes pa'i mun pa chen po la zhes
[\[217a.7\]]bya bar sbyar te/_lhag ma ni don go bar zad do/_/ji ltar na 'jig rten las 'das pa yin zhe na/_'jig rten byang chub rang sangs rgyas pa yi/_/dgra bcom rnams la byams pa de med na/_/de las gzhan la smos kyang ci dgos pa/_/ji ltar 'jig rten 'das pa ma yin 'gyur/_/byang chub
[\[217b\]]
[\[217b.1\]]so sor sangs rgyas pa ni/_byang chub rang sangs rgyas pa rnams so/_/lha [#]ma ni don go bar zad do/_/skrag pa la mngon par dga' ba'i rgyu mtshan gyi [#]tshigs su bcad pa/_byang chub sems dpa' sdug bsngal med/_/brtse bas sdug bsngal 'gyur ba gang /_/de la dang por kun tu skrag_/reg nas shin tu
[\[217b.2\]]mngon par dga'/_/sdug bsngal med ces bya ba ni/_sems can rnams la sdug bsngal med par bya ba'i phyir ro/_/byang chub sems dpa' rnams la snying rje [#]sdug bsngal skye ba gang yin pa de la dang por ni kun tu skrag par 'gyur te/_mos pas spyod pa'i sa la bdag dang gzhan mi [#]mnyam pa nyid kyis sdug
[\[217b.3\]]bsngal la yang dag pa ji lta ba bzhin ma reg pa'i phyir ro/_/lhag pa'i bsam pa rnam par dag pa'i sa la reg nas ni shin tu mngon bar dga'o/_/snying rje'i sdug bsngal gyis bde ba zil gyis gnon pa'i tshigs su bcad pa/_brtse bas bskyed pa'i sdug bsngal 'jig rten gyi/_/bde ba thams cad
[\[217b.4\]]zil gyis gnon 'gyur zhing /_/don byas rnams kyang de dang mi ldan gang /_/de las ngo mtshar che ba ci zhig yod/_/byang chub sems dpa' rnams kyi snying rjes bskyed pa'i sdug bsngal nyid 'di ltar 'jig rten pa'i bde ba gang yin pa thams cad zil gyis gnon pa de lta bu'i bde bar 'gyur zhing /_dgra
[\[217b.5\]]bcom pa don byas pa rnams kyang bde ba de dang mi ldan na gzhan dag lta smos kyang ci dgos pa gang yin pa de las ngo mtshar che ba ni med do/_/snying rjes byas pa'i sbyin pa'i phan yon gyi tshigs su bcad pa/_brtan [#]pa'i brtse dang ldan pa'i sbyin pa yis/_/sbyin pa'i bde ba byed pa gang yin pa/_/de
[\[217b.6\]]la khams gsum nye bar spyad rnams kyi/_/bde ba de yis char yang mi phod do/_/bde ba de la 'jig rten gsum gyi bde ba'i nye bar spyad pa rnams kyis bde ba byas pa gang yin pa des kyang char yang mi phod do zhes bya ba 'di ni phyed 'og ma'i don yin te/_lhag ma ni don go bar zad do/_/brtse
[\[217b.7\]]bas sdug bsngal khas len pa'i tshigs su bcad pa/_sems can don phyir brtse bas sdug bsngal gyi/_/rang bzhin 'khor ba gang yin mi gtong na/_/snying rje can rnams gzhan la phan pa'i phyir/_/sdug bsngal ci ste [#]khas len byed mi 'gyur/_/sdug bsngal thams cad ni 'khor ba'i
[\[218a\]]
[\[218a.1\]]sdug bsngal gyi khongs su [#]gtogs te/_de khas blangs pas sdug bsngal thams cad khas blangs par 'gyur ro/_/gsum dang de dag gi 'bras bu 'phel ba'i tshigs su bcad pa/_brtse dang ldan pa'i snying rje sbyin pa dang /_/longs spyod dang ni de
[\[218a.2\]]las byams [#]pa dang /_/rjes su bzung bas bskyed dang de yi mthus/_/byams [#]pa'i bde ba rtag tu 'phel bar 'gyur/_/byang chub sems dpa' rnams la tshe rabs thams cad du gsum 'phel bar 'gyur te/_snying rje la goms pas snying rje dang /_snying rje'i dbang
[\[218a.3\]]gis sbyin pa dang /_sbyin pa'i dbang gis longs spyod dag go/_/gsum po de dag las kyang 'bras bu bde ba rnam pa gsum 'byung ste/_snying rje las byams pas bskyed pa dang /_sbyin pa las sems can rjes su 'dzin pas [#]bskyed pa dang /_longs spyod dag las
[\[218a.4\]]de rjes su 'dzin par byed pa'i mthus byas pa'o/_/sbyin pa la spro bar bya ba'i tshigs su bcad pa/_snying rje [#]rgyas par bya zhing 'phel bar bya/_/sbyin pas yongs smin bya zhing bde bar bya/_/kun tu drang bar bya zhing bkri bya zhes/_/zhen [#]pa rnams la rab tu smra dang 'dra/_/sbyin pa la
[\[218a.5\]]zhen [#]pa rnams la zhes bya bar sbyar te/_snying rje ni yon tan drug po ngo bo nyid rgyas pa dang /_longs spyod dag gis de spel ba dang /_sbyin pas sems can smin par bya ba dang /_sbyin pa po'i bde ba bskyed [#]pa dang /_byang chub chen po'i tshogs kun tu 'dren pa dang /_byang chub chen po
[\[218a.6\]]dang nye bar 'khrid [#]pas byang chub sems dpa' sbyin pa la zhen [#]pa rnams la spro ba bskyed ba dang 'dra'o/_/gzhan bde bas bde ba nyams su myong ba'i tshigs su bcad pa/_/snying rjes sdug bsngal dag gis sdug bsngal ba/_/bde ma bskyed [#]par gang gis bde bar 'gyur/_/de
[\[218a.7\]]phyir brtse dang ldan pas gzhan bde ba/_/bskyed nas bdag nyid bde bar byed pa yin/_byang chub sems dpa' snying rjes gzhan gyi sdug bsngal dag gis sdug bsngal ba de ji ltar sems can rnams la bde ba ma bskyed [#]par bde bar 'gyur/_de lta bas na byang chub sems
[\[218b\]]
[\[218b.1\]]dpa' ni gzhan dag la bde ba bskyed nas bdag nyid bde bar byed pa kho na'o zhes bya bar rig par bya'o/_/brtse bas sbyin pa la rjes su ston pa'i tshigs su bcad pa drug ste/_snying rje can ni rtag tu rang sbyin la/_/ston dang 'dra ste rang bde mi 'dod pa/_/longs spyod rnams
[\[218b.2\]]kyis gzhan dag bde bar gyis/_/yang na tha dad min bde bdag la 'ang min/_/snying rje can bde ba ni gzhan gyi bde ba med na med de/_de lta bas na bde ba tha dad pa ma yin pa'i phyir[#]/_byang chub sems dpa' ni de med par bdag nyid sbyin pa'i 'bras bu bde ba mi 'dod do/_/de bde [# ]
[\[218b.3\]]bde ba bdag gis sbyin pa ni/_/'bras dang bcas te sems can rnams la byin/_/gal te khyod kyis bdag la bya ba yod/_/de dag nyid la shin tu 'bras bur byos/_/gang phyir de dag bde ba nyid bdag gi bde ba yin pas bde ba [#]sbyin pa sbyin [#]par byed pa bdag [#]gis sbyin pa dang /_
[\[218b.4\]]sbyin pa'i 'bras bu de sems can rnams la sbyin pa de'i phyir 'bras bur bya ba ji snyed yod pa thams cad de dag kho na la 'bras bur bya bar rig par [#]gyis shig ces byang chub sems dpa' snying rjes sbyin pa la rjes su ston to/_/sbyin pa po ni longs spyod mi 'dod kyang /_/longs spyod
[\[218b.5\]]shin tu mang la bzang dang phrad/_bdag ni bde ba de 'dod ma yin te/_/'di ltar bdag ni sbyin la brgyud dang ldan/_/sbyin pa po longs spyod la rgyab kyis phyogs pa la longs spyod shin tu mang po dang /_shin tu bzang po dag nye bar gnas te/_sems rgya che ba'i phyir de ni chos nyid
[\[218b.6\]]yin no/_/bdag ni longs spyod dag de ltar nye bar gnas pa'i bde ba gang yin pa de ni mi 'dod de/_'di ltar bdag ni de rgyun chags par 'dod pa'i phyir sbyin pa la brgyud pa dang ldan pa yin gyis bde ba la ni ma yin no/_/bdag ni rtag tu brtse bas bdog pa kun/_/yongs su
[\[218b.7\]]gtong ba gang yin de ltos la/_/des na khyod kyis bdag ni de'i 'bras la/_/don gnyer med pa nyid du shes par bya/_/bdag ni rtag tu snying rjes sbyin pa'i 'bras bu thams cad yongs su gtong ba de nyid kyi phyir khyod kyis [#]bdag la sbyin pa'i 'bras bu don du gnyer ba med pa [#]nyid du rig par
[\[219a\]]
[\[219a.1\]]bya'o/_/zhes byang chub sems dpa' sbyin pa la rjes su ston par byed do/_/gal te khyod 'bras thob pa mi gtong na/_/sbyin la mngon dga' yin par mi 'gyur te/_/'di ltar skad cig tsam [#]yang sbyin med na/_/sbyin la mngon par dga' ba nyid ma yin/_/zhes bya ba [# ]
[\[219a.2\]]ba'i tshigs su bcad pa ni don go bar zad do/_/ma byas pa la 'bras bu mi 'byin te/_/'di ltar lan bltas bdag gi cha ma yin/_/khyod ni gang zhig khyod byed pa de la 'bras bu 'byin te/_de lta bas na lan la lta bas bdag gi cha ma yin gyi/_'di ltar bdag ni/_khyod kyi
[\[219a.3\]]lan la lta dang bral bas na/_/'bras bu shin tu gzhan la gtong ba yin/_/'di ni don go bar zad do/_/brtse bas sbyin pa'i tshigs su bcad pa gnyis te/_rgyal sras rnams kyi brtse bas sbyin pa ni/_/kha na ma tho med cing dag pa'i gzhi/_/bde ba 'dren par byed pa nyid
[\[219a.4\]]dang ni/_/rjes su bsrung bcas tshol med gos pa med/_/de la kha na ma tho ba med pa ni gzhan la mi gnod par sbyin pa'i phyir ro/_/gzhi dag pa ni dug dang mtshon dang chang la sogs pa spangs pa'i sgo nas dngos po rung ba sbyin pa'i phyir ro/_/bde ba bskyed [#]pa ni/_sbyin pas kun tu
[\[219a.5\]]bsdus nas dge ba la sbyor ba'i phyir ro/_/rjes su bsrung ba dang bcas pa ni 'khor gyi skye bo la mi gnod par gzhan la sbyin pa'i phyir ro/_/tshol ba med pa ni ma bslangs kyang don du [#]gnyer ba nyid dam/_phongs par khong du chud nas bdag nyid kyis [#]sbyin pa'i phyir dang /_yon gnas
[\[219a.6\]]mi 'dam pa'i phyir ro/_/gos pa med pa ni/_lan dang rnam par smin pa la dga' ba med pa'i phyir ro/_/rnam pa gzhan yang /_rgyal sras rnams [#]kyi brtse bas sbyin pa ni/_mtha' dag rgya che gtso dang rtag pa dang /_/dga' dang zang zing med dang dag pa dang /_/byang chub
[\[219a.7\]]la gzhol dge la gzhol ba yin/_/de la mtha' dag ni nang dang [#]phyi'i dngos po sbyin pa'i phyir ro/_/rgya chen po ni dngos po mang po sbyin pa'i phyir ro/_/gtso bo ni dngos po gya nom pa sbyin pa'i phyir ro/_/rtag pa ni yang dang yang du sbyin pa'i phyir ro/_/dga' ba ni so sor brtags
[\[219b\]]
[\[219b.1\]]pa med par rab tu dga' bas sbyin pa'i phyir ro/_/zang zing med pa ni gos pa med pa ji lta ba bzhin no/_/dag pa ni gzhi dag pa ji lta ba bzhin no/_/byang chub la gzhol ba ni byang chub chen por yongs su bsngos pa'i phyir ro/_/dge ba la gzhol ba ni bde ba bskyed [#]pa ji lta ba bzhin no/_/nye
[\[219b.2\]]bar spyod [#]pa'i khyad par gyi tshigs su bcad pa/_ji ltar bde ba gsum gyis tshim pa'i yid/_/brtse ldan yongs su gtong bas dga' 'gyur bas/_/longs spyod can dag nye bar spyod [#]pa yis/_/de ltar dga' bar 'gyur ba ma yin no/_/de la bde ba gsum ni sbyin pas dga'
[\[219b.3\]]ba dang /_gzhan rjes su 'dzin pas dga' ba dang /_/byang chub kyi tshogs rdzogs pas dga' ba'o/_/lhag ma ni don go bar zad do/_/pha rol tu phyin pa mngon par sgrub pa'i snying rje'i tshigs su bcad pa/_/bkren la brtse dang ma rungs pa la brtse/_/kun 'khrugs la brtse bag med [# ]
[\[219b.4\]]rnams la brtse/_/yul gyi gzhan dbang can la snying rje dang /_/log par mngon par zhen la snying rje ba'o/_/de la bkren pa ni ser sna can rnams so/_/ma rungs pa ni tshul khrims 'chal pa gzhan la gnod pa rnams so/_/kun tu 'khrugs pa ni khro ba can rnams so/_/bag med pa ni le lo can rnams so/_/yul gyi gzhan
[\[219b.5\]]dbang can ni 'dod pa dag la sems rnam par g.yengs pa [#]rnams so/_/log par mngon par zhen pa ni/_shes rab 'chal ba mu stegs can la sogs pa'o/_/pha rol tu phyin pa'i mi mthun pa'i phyogs la gnas pa 'di dag la/_snying rje ba gang yin pa de ni bkren pa la sogs pa
[\[219b.6\]]la snying rje ba yin te/_de yang de'i mi mthun pa'i phyogs rnam par sun 'byin pa'i phyir pha rol tu phyin pa mngon par sgrub par byed par 'gyur ro/_/de ltar na pha rol tu phyin pa mngon par sgrub pa'i snying rje zhes bya'o/_/snying rje'i rkyen bstan pa'i tshigs su bcad pa/_bde dang sdug
[\[219b.7\]]bsngal de rgyu las/_/byang chub sems dpa'i snying rje ste/_/rgyu dang bshes gnyen rang bzhin las/_/byang chub sems dpa'i snying rje'o/_/de la phyed gong mas ni snying rje'i dmigs pa'i rkyen ston te/_tshor ba rnam pa gsum la dmigs nas sdug bsngal nyid gsum gyis snying rje bar
[\[220a\]]
[\[220a.1\]]byed pa'i phyir ro/_/bde ba yang ma yin sdug bsngal ba yang ma yin pa'i tshor ba ni bde ba dang sdug bsngal dag gi rgyu yin te/_yang de dag 'dren pa'i phyir ro/_/phyed 'og mas ni go rims bzhin du rgyu dang bshes gnyen dang rang bzhin dag gis snying rje'i rgyu dang bdag po dang
[\[220a.2\]]mtshungs pa de ma thag pa'i rkyen rnams ston to/_/snying rje chen po nyid kyi tshigs su bcad pa/_byang chub sems dpa'i snying rje ni/_/mnyam par shes bya de bsam phyir/_/sgrub phyir 'dod chags bral phyir dang /_/mi dmigs phyir dang dag phyir ro/_/de la mnyam pa ni tshor ba rnam pa gsum
[\[220a.3\]]car [#]gyi gnas skabs su gang ci tshor ba de ni [#]'dir sdug bsngal ba'o zhes bya bar rig pa'i phyir ro/_/de yang bsam pa'i phyir ni sems kyis snying rje ba'i phyir ro/_/sgrub pa'i phyir ni de yongs su skyob pa'i [#]phyir ro/_/'dod chags dang bral ba'i phyir ni de'i mi mthun pa'i phyogs rnam par 'tshe ba
[\[220a.4\]]spangs pa'i phyir ro/_/mi dmigs pa'i phyir ni bdag dang gzhan dang snying rjer mi dmigs pa'i phyir ro/_/[#]rnam par dag pa'i phyir ni/_sa brgyad pa la mi skye ba'i chos la bzod pa thob pa'i phyir ro/_/rang gi sems kyi [#]byams la sogs/_/bsgom pa chos la mos pa dang /_/bsam
[\[220a.5\]]dang dbang 'byor nyid dang ni/_/rnam par mi rtog [#]gcig phyir mchog_/ces bya ba'i don ni gang [#]du bshad pa'i rjes su 'brangs te khong du chud par bya'o/_/de ltar bcom ldan 'das la dang ba rab skyes shing /_/rdzas dang bkur sti chen pos shin tu rgyun mchod ldan/_/yon tan mang ldan phan
[\[220a.6\]]byed bshes la rtag bsten pa[#]/_/'gro la rjes su brtse ba grub pa kun thob 'gyur/_/'dis ni ji skad bshad pa'i mchod pa dang bstan [#]pa dang tshad med pa rnams kyi go rims dang yon tan mdor bsdus nas ston te/_rdzas dang bkur sti chen pos shin tu rtag tu mchod pa ni rdzas dang bkur sti chen pos
[\[220a.7\]]shin tu rgyun du mchod pa dang ldan pa ste/_/bkur sti ni yang dag pa'i sgrub pa yin par rig par bya'o/_/de ltar na rnyed pa dang bkur sti dang sgrub pa'i mchod pa dang ldan pa yin no/_/yon tan mang po dang ldan pa ni de las gzhan pa dag dang ngo /_/phan par byed pa ni rjes su brtse bar byed pa nyid
[\[220b\]]
[\[220b.1\]]kyis rig par bya'o/_/grub pa kun thob par 'gyur ro zhes bya ba ni rang dang gzhan gyi don [#]grub pa 'thob par 'gyur ba'o/_/mchod pa dang bstan [#]pa dang tshad med pa'i skabs rdzogs so//_//ngo tsha ba rnam par dbye ba'i tshigs su bcad pa bcu drug ste/_/ngo tsha mi mthun phyogs spangs dang /_/
[\[220b.2\]]rnam par mi rtog ye shes ldan/_/kha na ma tho med dman yul/_/sems can smin byed brtan [#]pa'i yin/_/'dis ni ngo bo nyid dang /_grogs dang /_dmigs pa dang /_las phun sum tshogs pas byang chub sems dpa'i ngo tsha ba'i mtshan nyid rnam pa bzhi ston te/[# ]yul kha na ma tho ba med cing dman
[\[220b.3\]]pa ni nyan thos dang rang sangs rgyas kyi theg pa ste/_de ni kha na ma tho ba med pa yang yin la/_theg pa chen po bas dman pa yang yin pas des kyang byang chub sems dpa' ngo tsha'o/_/ji ltar sems can rnams yongs su smin par byed ce na/_/ngo tsha ba de nyid la gzhan dag rab tu 'god
[\[220b.4\]]pa'i phyir ro/_/pha rol [#]phyin pa drug po yi/_/mi mthun phyogs ni 'phel ba dang /_/gnyen po 'grib pas byang chub sems/_/mi bzad ngo tsha skye bar 'gyur/_/'di ni byang chub sems dpa' rnams kyi 'phel ba [#]dang 'grib pas ngo tsha ba yin te/_pha rol tu phyin pa'i mi mthun pa'i phyogs 'phel ba dang /_
[\[220b.5\]]de'i gnyen po yongs su 'grib pas [#]shin tu ngo tsha ba skye ba'i phyir ro/_/brtan rnams pha rol phyin pa drug_/bsten [#]pa la ni le lo dang /_/nyon mongs rjes su mthun chos la/_/sbyor ba las kyang ngo tshar 'gyur/_/'di ni mi sbyor ba dang sbyor bas ngo tsha ba yin te/_pha rol tu phyin pa sgom pa la
[\[220b.6\]]mi sbyor ba dang /_nyon mongs pa dang mthun pa'i chos dbang po'i sgom bsdams pa la sogs pa la sbyor bas ngo tsha ba skye ba'i phyir ro/_mnyam gzhag ngo bo nyid min chung /_/'bring dang dman pa'i sa pa dang /_/bsam pa dman dang ngar bcas pa'i/_/ngo tsha dman de las gzhan lhag_/'di ni ngo
[\[220b.7\]]tsha ba chung ngu dang chen po ste/_tshigs su bcad pa 'di'i don ni/_sngar bshad pa'i rjes su 'brangs nas khong du chud par bya'o/_/'di man chad tshigs su bcad pa bzhi [#]dang gsum gyis go rims bzhin du ngo tsha ba'i mi mthun pa'i phyogs dang /_ngo tsha ba'i skyon dang /_yon tan gyi dbye ba ston
[\[221a\]]
[\[221a.1\]]to/_/blo ldan ngo tsha med pa ni/_/tshul bzhin min pas nyon mongs dag_/dang du len cing khong khro dang /_/yal bar 'dor dang nga rgyal gyis/_/sems can rnams dang tshul khrims 'joms/_/zhes bya ba 'dis ni bdag nyid la yang gnod par byed la/_gzhan la
[\[221a.2\]]yang gnod par byed/_gnyi ga la yang gnod par byed ces bstan to/_/tshul bzhin ma yin [(]ba [,]pa [)#]zhes bya ba ni tshul bzhin ma yin pa yid la byed pas so/_/yal bar 'dor bas ji ltar sems can rnams 'joms she na/_sems can gyi don la bag med pa'i phyir ro/_/'gyod pas nyams dang
[\[221a.3\]]bcas 'gyur zhing /_/bkur stis dman pa 'thob 'gyur des/_/dad ldan mi min tshogs dang ni/_/ston pas kyang ni btang snyoms mdzad/_/rgyal sras chos dang mthun rnams kyis/_/rnam par smod cing [#]'jig rten las/_/mthong ba'i chos la mi snyan 'thob/_/gzhan du phyir zhing
[\[221a.4\]]mi khom skye/_/zhes bya ba 'dis mi mthong ba'i chos kyi kha na ma tho ba 'phel lo zhes ston te/_go rims bzhin du bdag nyid dang /_/gzhan dang lha dang ston pa dag smod pa'i phyir dang /_tshangs pa mtshungs par spyod pa mkhas pa dang [#]/_chos nyid kyis rnam par smod [#]pa'i phyir dang /_phyogs
[\[221a.5\]]dang phyogs mtshams su yang sdig pa can gyi mi snyan pa 'byung ba'i phyir ro/_/gzhan du phyir zhing mi khom skye/_/zhes bya ba 'dis ni tshe phyi ma'i kha na ma tho ba 'phel lo zhes bstan te/_mi khom pa rnams su skye ba'i phyir ro[#]/_/des na chos dkar thob pa dang /_ma thob pa las rnam [#]nyams
[\[221a.6\]]'gyur/_/zhes bya ba 'dis ni mthong ba'i chos dang tshe phyi ma'i kha na ma tho ba 'phel lo zhes bstan te[#]/_dge ba'i chos thob pa las yongs su nyams pa dang /_ma thob pa las yongs su nyams pa dang /_go rims bzhin no/_/de phyir sdug bsngal gnas pa dang /_/yid kyang rnal du mi gnas 'gyur/_/
[\[221a.7\]]zhes bya ba 'dis ni de las skyes pa'i sems kyi sdug bsngal dang yid mi bde ba so sor myong bar 'gyur ro zhes bstan to/_/rgyal sras ngo tsha ldan rnams la/_/nyes pa 'di dag kun mi 'byung /_/zhes bya ba 'di nas bzung ste ngo tsha ba'i yon tan yin par rig par bya ste/_'di ltar nyes pa 'di
[\[221b\]]
[\[221b.1\]]dag kyang mi 'byung bas so/_/mkhas pa rtag tu lha dag dang /_/mi rnams su ni yang dag skye/_/zhes bya ba 'di ni de'i rnam par smin pa'i 'bras bu yin no/_/blo ldan ngo tshas myur du ni/_/rdzogs pa'i byang chub tshogs rdzogs byed/_/ces bya ba 'di ni bdag po'i 'bras bu'o/_/rgyal ba'i sras
[\[221b.2\]]ni sems can rnams/_/smin byed skyo bar mi 'gyur nyid/_/ces bya ba 'di ni skyes bu byed pa'i 'bras bu yin no/_/de rtag mi mthun phyogs dang ni/_/gnyen po bral dang [#]mi 'bral 'gyur/_/zhes bya ba 'dis ni bral ba dang rgyu mthun pa'i 'bras bu dag bstan te/_'di lta ste/_mi mthun
[\[221b.3\]]pa'i phyogs dang bral ba nyid dang gnyen po dang ma bral ba nyid do/_/de ltar rgyal sras ngo tsha ldan/_/phan yon de dag 'thob par 'gyur/_/zhes bya bas ni/_ji skad bshad pa'i nyes pa med pa dang yon tan dang ldan pa 'thob bo zhes bstan to/_/byis pa shin tu gos bzang gyon yang ni/_/khrel
[\[221b.4\]]dang bral phyir nyes pas dri ma can/_/rgyal sras ngo tsha shes pa'i gos can ni/_/dgab [#]pa med kyang nyes pa'i dri ma bral/_/'dis ni ngo tsha med pa ni de las [#]gzhan pa'i gos gyon yang nyes pas dri ma can yin pa'i phyir la/_ngo tsha dang ldan pa ni gcer bur 'dug kyang dri ma med pa'i phyir/_ngo tsha ni gos
[\[221b.5\]]khyad par du 'phags pa yin no zhes ston to/_/rgyal ba'i sras ni khrel dang ldan gyur pa/_/nam mkha' bzhin du chos kyis mi gos 'gyur/_/chos kyis [#]zhes bya ba ni 'jig rten pa'i chos rnams [#]so/_/rgyal sras rnams kyi nang du 'dus gyur pa/_/ngo tsha shes pas brgyan pa mdzes pa yin/_/
[\[221b.6\]]tshigs su bcad pa 'dis ni ngo tsha ba nam mkha' dang rgyan dang 'dra ba nyid du ston to/_/byang chub sems dpa' rnams ni ngo tsha bas/_/gdul ba rnams la ma bzhin byams pa nyid/_/bskyab [#]par bya ba'i sems can yal bar bor na ngo tsha ba'i phyir ro/_/ngo tsha ba ni nyes pa thams cad las/_/
[\[221b.7\]]'khor ba kun tu srung [#]bar byed pa'ang yin/_/glang po che dang rta'i tshogs la sogs pa dang 'dra ba'i phyir ro/_/gos la sogs pa'i dpe 'di rnams kyis ngo tsha bas gnas pa na nyon mongs pa'i gnyen po nyid dang /_rgyu ba na 'jig rten gyi [#]chos kyi gnyen po nyid dang chos mthun pa dang /_
[\[222a\]]
[\[222a.1\]]gnas pa dang mthun pa nyid dang /_sems can yongs su smin par byed pa dang mthun pa nyid dang /_nyon mongs pa can ma yin par 'khor ba dang mthun pa nyid ston to/_/kun la dang du [#]len pa dang /_/kun la dang du mi len zhing /_/kun la mi 'jug 'jug pa ni/_/khrel
[\[222a.2\]]ldan khrel bas byas pa'i rtags/_/'dis ni ngo tsha ba dang ldan pa'i rtags [#]ngo tsha bas byas pa rnam pa bzhi ston te/_'di lta ste/_nyes pa thams cad la dang du mi len zhing mi 'jug pa dang /_yon tan thams cad la dang du len zhing 'jug pa'o/_/rang gi sems kyis khrel sgom pa/_chos la mos dang bsam pa dang /_/
[\[222a.3\]]dbang 'byor ba dang mi rtog [#]dang /_/gcig pa nyid kyis gtso bo yin/_/zhes bya ba 'di'i bshad pa ni snga ma bzhin no/_/brtan pa rnam par dbye ba'i tshigs su bcad pa bdun te/_byang chub sems dpa'i brten [#]pa ni/_/de las gzhan pa thams cad las/_/mtshan nyid dang ni rab dbye dang /_/mi
[\[222a.4\]]'gyur bas ni khyad par 'phags/_/brtson 'grus ting 'dzin shes rab ni/_/snying stobs sran thub brtan [#]bar 'dod/_/gang phyir gsum gyis byang chub sems/_/'jigs pa med par rab tu 'jug//_'dis ni brtan [#]pa'i mtshan nyid rnam grangs dang bcas sgrub pa dang bcas par bshad de/_
[\[222a.5\]]brtson 'grus la sogs pa ni mtshan nyid do/_/snying stobs la sogs pa ni [#]rnam grangs so/_/lhag ma ni sgrub pa'o/_/ji ltar gsum po 'dis 'jigs pa med par rab tu 'jug ce na/_zhum dang g.yo dang rmongs pa yis[#]/_/bya ba rnams la 'jigs pa skye[#]/_/de phyir gnyug ma gsum la ni/_/
[\[222a.6\]]brtan pa'i ming du shes par bya/_/bya ba thams cad la 'jigs pa ni yang na ni zhum pa'i sems kyis skye ste/_de la mi spro ba'i phyir ro/_/yang na ni g.yo ba'i sems kyis te/_sems rnal du mi gnas pa'i phyir ro/_/yang na ni rmongs pas te/_de'i thabs mi shes pa'i phyir ro/_/de dag gi [# ]
[\[222a.7\]]gnyen por [#]ni go rims bzhin du brtson 'grus la sogs pa ste/_de lta bas na brtson 'grus la sogs pa gnyug ma gsum la brtan pa zhes bya bar rig par bya'o/_/gnyug ma zhes bya ba ni so sor brtag pa med par byed pa'o/_/rang bzhin dang ni smon lam dang /_/lta ba med pa nyid dang ni/_/
[\[222b\]]
[\[222b.1\]]sems can log par sgrub pa dang /_/zab cing rgya che thos pa dang /_/gdul bya gdul bar dka' ba dang /_/rgyal sku bsam gyis mi khyab dang /_/dka' ba dag ni sna tshogs dang /_/'khor ba gtong ba med nyid dang /_/de nyid nyon mongs med pa la/_/brtan pa'i brtan [#]pa skye ba ni/_/de las gzhan
[\[222b.2\]]dang mi mtshungs te/_/brtan ldan rnams kyi mchog tu 'dod/_/tshigs su bcad pa gsum po 'dis ni brtan pa'i rab tu dbye ba ston te[#]/_go rims bzhin du rigs dang /_sems bskyed pa dang /_rang gi don dang /_gzhan gyi don dang /_de kho na nyid kyi don dang /_mthu dang /_sems
[\[222b.3\]]can yongs su smin par byed pa dang /_byang chub mchog gi sgo nas so/_/de la mi lta ba nyid ni rang gi don la zhugs pa lus dang srog la mi lta ba nyid las rig par bya'o/_/yang dka' ba spyod pa dang /_bsams bzhin du srid par skye ba dang /_de na kun nas nyon mongs ba med pa'i sgo nas kyang
[\[222b.4\]]rab tu dbye ba yin no/_/phye ma leb dang 'dab chags dang /_/rgya mtsho dag gis ri rab ltar/_/brtan pa grogs ngan sdug bsngal dang /_/zab mo thos pas mi g.yos so/_/'dis ni byang chub sems dpa'i brtan pa'i mi 'gyur ba nyid ston te/_dpe gsum ni [#]gsum gyis mi g.yos pa dang
[\[222b.5\]]go rims bzhin du rig par bya'o/_/mi skyo ba'i rnam par dbye ba'i tshigs su bcad pa gnyis te/_byang chub mi skyo mnyam med pa/_/gzhi gsum thos pas mi ngoms dang /_/brtson 'grus che dang sdug bsngal la/_/khrel dang brtan la brtan [#]pa ste/_/byang chub che la 'dun pa drag_/_
[\[222b.6\]]blo ldan rnams kyi mi skyo ba/_/sa rnams la ni ma rdzogs dang /_/rdzogs dang shin tu rdzogs par 'dod/_/'di gnyis kyis ni gzhi dang /_rten dang /_ngo bo nyid dang /_rab tu dbye ba'i sgo nas mi skyo ba bstan te/_gzhi gsum ni thos pas mi ngoms pa dang /_yun ring por brtson 'grus rtsom
[\[222b.7\]]pa dang /_'khor ba'i sdug bsngal la'o/_/khrel yod pa dang brtan pa la brten nas de dag gis skyo ba skyes nas ngo tsha zhing mi skyo bar yang byed do/_/byang chub chen po la 'dun pa drag po zhes bya ba ni ngo bo nyid de/_'dun pa log na skyo bar 'gyur bas so/_/ma rdzogs pa ni mos pas spyod pa'i sa
[\[223a\]]
[\[223a.1\]]la'o/_/rdzogs pa ni sa bdun po dag la'o/_/shin tu rdzogs pa ni [#]de yan chad kyi sa la ste 'di ni rab tu dbye ba yin no/_/bstan bcos shes pa nyid kyis [#]tshigs su bcad [#]pa gnyis te/_brtan [#]pa'i bstan bcos shes pa nyid/_/gzhi dang ched du bya ba dang /_/las
[\[223a.2\]]dang mtshan nyid dag dang ni/_/mi zad nyid dang 'bras bu ni/_/yang dag 'grub pas khyad par 'phags/_/ting nge 'dzin dang gzungs sgos bsdus/_/sems can smin par byed pa dang /_/dam chos 'dzin par byed pa'ang yin/_/de la bstan bcos shes pa nyid kyi gzhi [#]ni rig pa'i gnas lnga
[\[223a.3\]]ste/_nang [#]rig pa dang /_gtan tshigs rig pa dang /_sgra rig pa dang /_gso ba rig pa dang /_bzo'i las kyi gnas rig pa'o/_/ched du bya ba ni/_rang dang gzhan gyi don bya ba'o/_/las ni gzhi dang po la bdag nyid sgrub cing gzhan dag la yang de yang dag par ston pa dang /_gnyis pa la de'i
[\[223a.4\]]skyon yongs su shes shing pha rol rgol ba tshar bcad pa dang /_gsum pa la bdag nyid nges pa'i tshig bzang po brjod cing gzhan yid ches par byed pa dang /_bzhi pa la gzhan dag gi nad rab tu zhi bar byed pa dang /_lnga pa la gzhan dag la [#]de bgo bsha' byed pa'o/_/bstan bcos shes pa nyid
[\[223a.5\]]kyi mtshan nyid ni gzhi lnga po 'di dag nyid thos shing 'dzin pa dang /_tshig gis byang ba dang /_yid kyis brtag [#]pa dang /_mthong bas legs par rtogs pa dag yin te/_thos nas go rims bzhin du de 'dzin pa dang /_kha ton byed pa dang /_ci rigs par de dag gi skyon dang yon tan khong du chud
[\[223a.6\]]pa'i sgo nas rab tu dang ba'i yid kyis don sems pa dang /_legs par bshad pa dang nyes par bshad pa dmigs phyed pa'i phyir ro/_/mi zad pa nyid ni phung po'i lhag ma med pa'i mya ngan las 'das pa na yang mi zad pa'i phyir ro/_/'bras bu yang dag par 'grub pa ni chos thams cad rnam pa thams cad
[\[223a.7\]]du mkhyen pa nyid do/_/byang chub sems dpa' rnams kyi bstan bcos shes pa nyid de yang ting nge [#]'dzin gyi sgo dag dang /_gzungs kyi sgo dag gis bsdus la [#]sems can yongs su smin par byed pa yang yin te/_ting nge 'dzin gyi sgo dag nas de'i bya ba bsgrub [#]pa'i phyir ro/_/dam pa'i chos 'dzin par byed pa
[\[223b\]]
[\[223b.1\]]yang yin te/_gzungs dag gis de 'dzin pa'i phyir ro/_/'jig rten shes pa nyid kyi tshigs su bcad pa bzhi ste/_brtan rnams 'jig rten shes pa nyid/_/lus dang ngag dang yid dang ni/_/bden pa shes pas mnyam pa med/_/de la gzhan pa dag las 'phags/_/ji ltar lus kyis she na/_bshad
[\[223b.2\]]pa/_brtan rnams rtag tu 'dzum par byed/_/ji ltar ngag gis she na/_bshad pa/_gsong po dag tu smra ba yin/_/de yang ci'i phyir zhe na/_bshad pa/_sems can snod du bya ba'i phyir/_/don gang gi ched du sems can snod du bya zhe na/_bshad pa/_dam chos bsgrub par bya ba'i phyir/_/
[\[223b.3\]]ji ltar bden pa shes pas zhe na/_bshad pa/_gang phyir bden pa gnyis las ni/_/'jig rten rnam dag 'byung bar 'dod/_/gnyis kyis nub 'gyur de yi [#]phyir/_/de shes 'jig rten shes zhes bya/_/bden pa gnyis kyis ni 'jig rten 'khor bar yang dang yang du 'byung ste/_gang dang gang gis
[\[223b.4\]]'byung ba'i phyir ro/_/'gog pa dang lam gyi bden pa gnyis kyis ni nub par 'gyur te/_gang yin pa dang /_gang gis nub par 'gyur ba'i phyir ro/_/de lta bas na de shes pa ni 'jig rten shes pa zhes bya ste/_'jig rten 'byung ba dang nub par 'gyur ba shes pa rab dang ldan pa'i phyir ro/_/de
[\[223b.5\]]dag zhi bya thob bya'i phyir/_/blo ldan bden pa rnams la sbyor/_/gang gis blo ldan bden shes phyir/_/'jig rten shes zhes nges par brjod/_/'dis ni 'jig rten shes pa nyid kyi [#]las bstan te/_/de la zhi bar bya ba ni sdug bsngal dang kun 'byung gi bden pa dag go/_/thob par bya ba ni 'gog
[\[223b.6\]]pa dang lam gyi bden pa dag go/_/ston pa rnam par dbye ba'i tshigs su bcad pa rnam pa gsum ste/_gtsug lag bstan pa'i chos dang ni/_/de don [#]dgongs pa can dang ni/_/nges don tshad ma ldan pa dang /_/de yi brjod med thob pa'o/_/'di ni ston pa rnams kyi mtshan nyid do/_/de la [#]tshad ma
[\[223b.7\]]dang ldan pa'i don ni ston pa tshad mar gyur pa'am/_des tshad mar [#]mdzad pas nges par byas shing rnam par phye ba gang yin pa'o/_/brjod pa med pa thob pa ni rtogs pa'i ye shes 'jig rten las 'das pa ste[#]/_de ni brjod du med pa'i phyir ro/_/lhag ma ni don go bar zad do/_/spong [#]dang ji skad
[\[224a\]]
[\[224a.1\]]bshad pa dang /_/log par yang dag shes pa dang /_/brjod dang bcas pa 'thob pa dag_/'dir ni dgag par bstan pa yin/_/ston pa dang po la ni gtsug lag gi chos spong ba'i gang zag dgag par bstan to/_/gnyis pa la ni tshig 'bru sgra ji bzhin gyi don te dgongs
[\[224a.2\]]pa can gyi don ni ma yin no/_/gsum pa la ni log par bsams pa'i don phyin ci log tu drangs pa'o/_/bzhi pa la ni brjod pa dang bcas pa'i shes pa so so rang gis rig par bya ba ma yin pa'o/_/mos dang rnam par dpyod pa dang /_/gzhan las ji bzhin thos pa dang /_/brjod pa med pa'i ye shes
[\[224a.3\]]las/_/brtan rnams nyams par mi 'gyur ro/_/'di ni ston pa'i phan yon yin te/_ston pa dang pos ni gtsug lag gi [#]chos la mos pa las nyams par mi 'gyur ro/_/gnyis pas ni bdag nyid kyi [#]dgongs pa can gyi [#]don dpyod pa las so/_/gsum pas ni gzhan las de'i don gyi tshul phyin
[\[224a.4\]]ci ma log par thos pa las so/_/bzhi pas ni 'jig rten las 'das pa'i ye shes las so/_/so so yang dag par rig pa rnam par dbye ba'i tshigs su bcad pa bzhi ste/_/rnam grangs dang ni mtshan nyid dang /_/tshig [#]dang ye shes shes pa'i phyir/_/byang chub sems dpa'i yang dag rig_/bzhi
[\[224a.5\]]po mtshungs pa med par 'dod/_/dang po ni rnam grangs shes pa de[#]/_/don re re'i ming gi rnam grangs ji snyed [#]shes pa yin no/_/gnyis pa ni mtshan nyid shes pa ste/_don gang yin pa de'i ming shes pa yin no/_/gsum pa ni tshig shes pa ste/_/yul mi so so'i skad gang dag yin pa shes pa'o/_/
[\[224a.6\]]bzhi pa ni ye shes shes pa ste/_/bdag nyid kyi spobs pa gang yin pa ste/_/'di ni so so [#]yang dag par rig pa rnams kyi mtshan nyid yin no/_/bstan pa la ni rab brtson pa'i/_/gang dang gang gis ston pa ni/_/chos dang don ni gnyis po dag_/tshig dang
[\[224a.7\]]shes pa kho nas ston/_/chos ni bstan dang bshad phyir dang /_/rnam pa kun du gnyis thob phyir/_/rgol ba rnams kyi lan 'debs phyir/_/so so yang dag rig pa bzhi/_/zhes bya ba ni bzhi nyid kyi rgyu yin no/_/bstan pa la rab tu brtson pa'i gang zhig gang gis ston pa de la ye shes
[\[224b\]]
[\[224b.1\]]dgos so/_/gang zhig ston ce na/_chos dang don no/_/gang gis ston ce na/_tshig gi [#]shes pas so/_/de la chos dang don dag ston pa ni chos bstan pa dang bshad pa'i phyir ro/_/tshig gis ston pa ni gnyis po de nyid rnam pa thams cad du thob par byed pa'i phyir ro/_/shes pas ston
[\[224b.2\]]pa ni rgol ba rnams kyi [#]lan 'debs pa'i phyir ro/_/de bas na gang zhig gang gis ston pa de shes pa'i phyir/_so so yang dag par rig pa bzhir rnam par gzhag go/_/mnyam nyid so so rang rig nas/_/phyis ni rab tu shes pa yin/_/the tshom thams cad gcod byed pa/_/so so yang dag rig par brjod/_/'dis ni so
[\[224b.3\]]so yang dag par rig pa rnams kyi nges pa'i tshig dang las bstan te/_'jig rten las 'das pa'i ye shes kyis [#]chos thams cad mnyam pa nyid de bzhin nyid so so rang gis rig nas/_dus phyis de'i rjes la thob pa'i shes pas rnam grangs la sogs pa rab tu shes pa ni so so yang dag par rig
[\[224b.4\]]pa zhes bya ba'i nges pa'i tshig yin no/_/gzhan dag gi the tshom thams cad gcod par byed pa zhes bya ba ni las [#]yin no/_/tshogs rnam par dbye ba'i tshigs su bcad pa rnam pa bzhi ste/_byang chub sems dpa' rnams kyi tshogs/_/bsod nams ye shes mtshungs pa med/_/
[\[224b.5\]]gcig gis 'khor bar mngon mtho byed/_/gzhan gyis nyon mongs med par 'khor/_/'dis ni tshogs gang yin pa dang gang gi don du yin pa de bstan to/_/tshogs ni rnam pa gnyis te/_/bsod nams kyi tshogs dang /_ye shes kyi tshogs so/_/de la bsod nams kyi tshogs
[\[224b.6\]]kyis ni 'khor ba na [#]mngon par mtho bar 'gyur ro/_/ye shes kyi tshogs kyis ni kun nas nyon mongs pa med par 'khor bar 'gyur ro/_/sbyin dang tshul khrims bsod nams kyi/_/tshogs yin shes rab ye shes kyi/_/gsum po gzhan ni gnyis ka ste/_lnga char yang ni ye shes
[\[224b.7\]]tshogs/_/'dis ni pha rol tu phyin pa rnams kyis tshogs gnyis po de [#]bsdus par ston te/_bzod pa dang brtson 'grus dang bsam gtan gyi stobs kyis ni gnyi [#]ga byed do/_/de lta bas na gsum po ni tshogs gnyi ga yin no/_/yang pha rol tu phyin pa lnga po thams cad shes
[\[225a\]]
[\[225a.1\]]rab tu yongs su bsngos pa'i sgo nas ye shes kyi tshogs yin par rig par bya'o/_/rgyun du sgom pa thob nas ni/_/dge la yang dang yang du sgrub/_/brtan [#]pa'i tshogs gang yin pa de/_/don kun sgrub par byed pa yin/_/'di ni tshogs kyi [#]nges pa'i tshig dang las [#]yin te/_/sam
[\[225a.2\]]zhes bya ba ni rgyun du'o/_/b+ha zhes bya ba ni sgom pa thob [#]nas so/_/ra zhes bya ba ni yang dang yang du sgrub pa'o/_/don thams cad sgrub par byed pa zhes bya ba ni las te/_rang dang gzhan gyi don dag sgrub pa'i phyir ro/_/'jug dang mtshan ma med pa dang /_/lhun gyis grub par bya ba dang /_/dbang bskur
[\[225a.3\]]mthar thug bya ba'i phyir/_/brtan rnams tshogs ni sgrub par byed/_/'di ni tshogs kyi rab tu dbye ba ste/_de la mos pas spyod pa'i sa'i tshogs ni sa la 'jug pa'i phyir yin no/_/sa drug po dag gi [#]ni mtshan ma med pas bdun pas bsdus pa'i phyir yin te/_de na mtshan ma kun tu mi spyod pa'i phyir
[\[225a.4\]]ro/_/sa brgyad pa'i ni lhun gyis grub [#]pa ste/_de las gzhan pa'i sa gnyis bsdus pa'i phyir yin no/_/de gnyis kyi [#]tshogs ni dbang bskur ba'i ste/_sa bcu pas bsdus pa'i phyir yin no/_/de'i tshogs ni mthar thug pa ste/_sangs rgyas kyis sa bsdus pa'i phyir yin no/_/dran
[\[225a.5\]]pa nye bar gzhag pa rnam par dbye ba'i tshigs su bcad pa rnam pa gsum ste/_/blo ldan dran pa nyer gzhag pa/_/sgom [#]pa rnam pa bcu bzhi yis/_/mtshungs pa med pa'i phyir na de/_/de las gzhan las khyad par 'phags/_/bcu bzhi po gang dag gis she na/_brten [#]dang gnyen po dag
[\[225a.6\]]dang ni/_/de bzhin du ni 'jug pa dang /_/dmigs pa dang ni yid byed dang /_/thos pas sgom pa khyad par 'phags/_/mthun dang rjes su 'jug pa dang /_/yongs su shes dang skye ba dang /_/chen po dang ni mchog nyid dang /_/bsgom [#]dang yang dag 'grub pas gzhan/_/zhes bya ba
[\[225a.7\]]rnam pa bcu bzhi po 'di dag gis byang chub sems dpa' rnams kyi dran pa nye bar gzhag pa bsgom [#]pa khyad par du 'phags te/_rten gyis ji lta bu zhe na/_theg pa chen po thos pa dang bsams pa dang bsgoms pa las byung ba'i shes rab la brten nas so/_/gnyen pos ji lta bu zhe na/_lus
[\[225b\]]
[\[225b.1\]]la sogs pa'i chos la bdag med par 'jug pa'i sgo nas phyin ci [#]log bzhi'i gnyen po mi gtsang ba dang /_sdug bsngal ba dang /_mi rtag pa dang /_bdag med pa'i 'du shes rnams kyi [#]yang gnyen po yin pa'i phyir ro/_/'jug pas ji lta bu zhe na/_dran pa nye bar gzhag pa bzhis go
[\[225b.2\]]rims bzhin du bdag nyid kyang sdug bsngal dang /_kun 'byung ba dang /_'gog pa dang /_lam gyi bden pa la 'jug cing gzhan dag kyang 'dzud pa'i phyir te/_dbus dang mtha' rnam par 'byed pa las ji skad bshad pa lta bu yin no/_/dmigs pas ji lta bu zhe na/_sems can thams cad
[\[225b.3\]]kyi lus la sogs pa la dmigs pa'i phyir ro/_/yid la byed pas ji lta bu zhe na/_lus la sogs pa [#]mi dmigs pa'i phyir ro/_/thob pas ji lta bu zhe na/_lus la sogs pa dang bral bar bya ba'i phyir yang ma yin/_mi 'bral bar bya ba'i phyir yang ma yin no/_/mthun pas ji lta bu zhe na/_
[\[225b.4\]]pha rol tu phyin pa dang mthun pas de'i mi mthun pa'i phyogs kyi gnyen po yin pa'i phyir ro/_/rjes su 'jug pas ji lta bu zhe na/_'jig rten pa dang /_nyan thos dang /_rang sangs rgyas rnams kyi yang rjes su 'jug pas de dag la de bstan pa'i phyir de dang ldan pa'i dran pa nye bar gzhag pa bsgom pa'i phyir ro/_/
[\[225b.5\]]yongs su shes pas ji lta bu zhe na/_lus ni sgyu ma lta bu nyid du yongs su shes pas te[#]/_de kho na bzhin du yang dag pa ma yin pa'i ngo bo snang ba'i phyir ro/_/tshor ba ni rmi lam lta bu nyid du yongs su shes pas te/_de kho na bzhin du log par nyams su myong ba'i phyir ro/_/sems ni nam mkha' bzhin du rang
[\[225b.6\]]bzhin gyis 'od gsal bar yongs su shes pas so/_/chos rnams ni nam mkha' glo bur gyi rdul dang du ba dang sprin dang khug rnas [#]khebs pa bzhin du glo bur ba nyid du yongs su shes pas so/_/skye bas ji lta bu zhe na/_bsams bzhin du srid par skye ba na 'khor los sgyur ba la sogs par gyur ba'i lus
[\[225b.7\]]dang tshor ba la sogs pa khyad par du 'phags pa phun sum tshogs shing de la kun nas nyon mongs pa med pas so/_/chen pos ji lta bu zhe na/_rang bzhin gyis dbang po rno ba nyid kyis dran pa nye bar gzhag pa bsgom [#]pa chung [(]du [,]ngu [)]yang de las gzhan pa dag las [#]che ba'i phyir ro/_/mchog nyid kyis ji lta bu zhe
[\[226a\]]
[\[226a.1\]]na/_bsgom [#]pa yongs su grub pa rnams 'dres pa nye bar 'dres pa lhun gyis grub par bsgom [#]pa'i phyir ro/_/bsgoms pas ji lta bu zhe na/_shin tu bsgoms pas phung po'i lhag ma med pa'i mya ngan las 'das pa na yang de mi zad pa'i phyir ro/_/yang dag par 'grub pas ji
[\[226a.2\]]lta bu zhe na/_sa bcu dang sangs rgyas kyis [#]nyid du yang dag par 'grub pa'i phyir ro/_/yang dag par spong ba rnam par dbye ba'i tshigs su bcad pa lnga ste/_brtan [#]pa rnams kyi yang dag spong /_/lus can kun dang mtshungs pa med/_/dran pa nye bar gzhag pa yi/_/nyes pa rnams kyi gnyen
[\[226a.3\]]por sgom/_/dran pa nye bar gzhag pa bsgom [#]pa ji skad bshad pa de dag gi mi mthun pa'i phyogs nyes pa rnams kyi gnyen por yang dag par spong ba bsgom [#]mo zhes bya ba ni yang dag par spong ba'i spyi'i mtshan nyid yin no/_/rab tu dbye ba ni/_'khor ba nye bar spyad pa dang /_/sgrib pa dag ni
[\[226a.4\]]dor ba dang /_/yid la byed pa dor ba dang /_/sa rnams la ni 'jug pa dang /_/mtshan ma med par gnas pa dang /_/lung bstan pa ni [#]thob pa dang /_/sems can rnams yongs smin bya dang /_/dbang ni bskur bar bya ba dang /_/zhing rnams dag par bya phyir dang /_/mthar thug nyid du bya ba'i phyir/_/
[\[226a.5\]]byang chub sems dpa' blo ldan rnams/_/mi mthun phyogs kyi gnyen por sgom/_/'di ni yang dag par spong ba bsgom [#]pa'i rab tu dbye ba ste/_/'khor ba'i phun sum tshogs pa rnams la kun nas nyon mongs pa med par yongs su longs spyod pa dang /_sgrib pa lnga dor ba dang /_nyan thos dang rang
[\[226a.6\]]sangs rgyas kyi yid la byed pa dor ba dang /_sa la 'jug pa dang /_sa bdun pa la mtshan ma med par gnas pa dang /_sa brgyad pa la lung bstan pa thob pa dang /_dgu pa la sems can rnams yongs su smin par bya ba dang /_bcu pa la dbang bskur ba dang /_gsum car [#]la zhing rnam par dag
[\[226a.7\]]par bya ba'i phyir dang /_sangs rgyas kyi[#]sa la mthar thug par bya ba'i phyir/_mi mthun pa'i phyogs gang dag yin pa de dag gi gnyen por yang dag par spong ba bsgom [#]par rig par bya ste/_'di ni de'i rab tu dbye ba yin no/_/'dun pa la ni brten nas su/_/rnal 'byor rgyu mtshan bcas bsgom [# ]
[\[226b\]]
[\[226b.1\]]pa/_/yang dag spong ba thams cad la/_/gnyen po zhes ni nges par brjod/_/'di ni 'dun pa bskyed do/_/'bad do/_/brtson 'grus rtsom [#]mo/_/sems rab tu 'dzin to/_/yang dag par rab tu 'jog go zhes bya ba'i tshig 'di rnams kyi don bstan te/_'dun pa la brten nas zhi gnas dang lhag
[\[226b.2\]]mthong zhes bya ba'i rnal 'byor bsgom [#]zhing 'bad do/_/bsgom [#]pa de yang zhi gnas dang /_rab tu 'dzin pa dang /_/btang snyoms kyi rgyu mtshan dag dang lhan cig bsgom [#]ste/_de lta bas na rgyu mtshan dang bcas pa yin no/_/yang ji ltar bsgom [#]zhe na/_'di ltar [#]zhi gnas dang rab tu 'dzin pa'i
[\[226b.3\]]nye ba'i nyon mongs pa zhum pa dang rgod pa dag gi gnyen por brtson 'grus rtsom mo/_/brtson 'grus ji ltar rtsom zhe na/_sems rab tu 'dzin to/_/yang dag par rab tu 'jog go/_/de la rab tu 'dzin pa ni shes rab kyis so/_/yang dag par rab tu 'dzin [#]pa ni zhi gnas kyis so/_/mnyam
[\[226b.4\]]pa thob nas ni btang snyoms su 'jog ste/_rnal 'byor bsgom [#]pa 'di ni yang dag par spong ba'i rab tu dbye ba ji skad bshad pa thams cad la gnyen po zhes bya'o/_/rdzu 'phrul gyi rkang pa rnam par dbye ba'i tshigs su bcad pa rnam pa lnga ste/_brtan pa rnams kyi rdzu 'phrul gyi/_/rkang pa mtshan nyid
[\[226b.5\]]mchog ldan bzhi/_/bdag nyid dang ni gzhan dag gi_/don kun 'grub pa'i phyir skye'o/_/'jig rten dang 'jig rten las 'das pa'i don thams cad 'grub par rig par bya ste/_lhag ma ni don go bar zad do/_/rten dang rab tu dbye ba dang /_/thabs dang mngon par sgrub pa yi/_/blo ldan rdzu
[\[226b.6\]]'phrul rkang pa rnams/_/rnam pa kun tu rnam gzhag 'dod/_/bstan pa'i 'di'i bshad pa ni lhag ma yin te/_bsam gtan pha rol phyin brten nas/_/rab tu dbye ba dag dang thabs/_/rnam bzhi mngon par sgrub pa ni/_/rnam pa drug tu brjod pa yin/_/bsam gtan gyi pha rol tu phyin
[\[226b.7\]]pa la brten nas 'dun pa dang brtson 'grus dang /_sems dang dpyod pa'i ting nge 'dzin gyi dbye bas rab tu dbye ba rnam pa bzhi'o/_/thabs kyang rnam pa bzhi kho na'o/_/mngon par sgrub pa ni rnam pa drug go/_/thabs rnam pa bzhi gang zhe na/_gcig ni 'bad par byed pa ste/_/gnyis pa
[\[227a\]]
[\[227a.1\]]phan 'dogs bdag nyid yin/_/gsum pa gtod par byed pa ste/_/bzhi pa gnyen po pa yin no/_/spong ba'i 'du byed brgyad las 'dun pa dang rtsol ba dang dad pa ni 'bad par byed pa'i thabs te/_dad cing don du gnyer na 'bad pa'i phyir ro/_/shin tu sbyangs pa ni phan
[\[227a.2\]]'dogs par byed pa'o/_/dran pa dang shes bzhin ni [#]nye bar gtod par byed pa ste/_gcig gis [#]sems dmigs pa las mi 'phro bar byed pa'i phyir dang /_gnyis pas 'phro ba rab tu shes pa'i phyir ro/_/sems pa dang btang snyoms ni gnyen po'i thabs yin te/_nye ba'i nyon mongs pa zhum
[\[227a.3\]]pa dang rgod pa dag dang /_nyon mongs pa rnams kyi gnyen po yin pa'i phyir ro/_/mngon par sgrub pa rnam pa drug gang zhe na/_mthong ba dang ni [#]gdams ngag dang /_/gnas pas rnam par rtse [#]ba dang /_/smon lam dang ni dbang dag dang /_/chos thob pa ni sgrub pa'i phyir/_/de la mthong ba ni
[\[227a.4\]]spyan rnam pa lnga po sha'i spyan dang /_lha'i spyan dang /_shes rab kyi spyan dang /_/chos kyi spyan dang /_sangs rgyas kyi spyan no/_/gdams ngag ni mngon par shes pa drug [#]ste/_de dag gis go rims bzhin du nye bar song nas skad dang sems dang 'ong ba dang 'gro ba rig par byas nas nges par 'byung bar bya
[\[227a.5\]]ba'i phyir 'doms pa'i phyir ro/_/gnas pas rnam par rtse [#]ba ni/_'di ltar byang chub sems dpa' rnams ting nge 'dzin gyis sprul pa la sogs pa rnam pa du mas rnam par rtse [#]ba yin no/_/smon lam ni smon lam shes pa gang gis byang chub sems dpa' smon lam gyi stobs can rnams
[\[227a.6\]]smon lam khyad par can gyis rnam par rtse ba'o/_/de dag gi lus dang 'od dang dbyangs ni bgrang bar sla ba ma yin te/_rgyas par sa bcu pa'i mdo las ji skad 'byung ba lta bu yin no/_/dbang yang de nyid las/_dbang bcu ji skad bstan pa lta bu yin no/_/chos thob pa ni stobs dang mi 'jigs
[\[227a.7\]]pa dang sangs rgyas kyi chos ma 'dres pa rnams thob pa ste/_/de ltar na 'di ni mthong ba la sogs pa mngon par sgrub pa rnam pa drug yin no/_/dbang po rnam par dbye ba'i tshigs su bcad pa/_/byang chub spyod dang thos mchog dang /_/zhi gnas lhag mthong dad sogs kyi[#]/_/gzhi yin par
[\[227b\]]
[\[227b.1\]]ni shes bya ste/_/don grub byed pa'i skabs kyis so/_/dad pa'i dbang po'i gzhi ni byang chub ste dmigs pa zhes bya ba'i don to/_/brtson 'grus kyi dbang po'i gzhi [#]ni byang chub sems dpa'i spyod pa'o/_/dran pa'i dbang po'i gzhi [#]ni theg pa chen pos bsdus pa'i thos pa'o/_/ting nge 'dzin gyi
[\[227b.2\]]dbang po'i gzhi ni [#]zhi gnas so/_/shes rab kyi dbang po'i gzhi ni lhag mthong ngo /_/de dag gi don gyi skabs kho nas dad pa la sogs pa 'di dag dbang byed pa'i don gyis dbang po rnams zhes bya'o/_/stobs rnam par dbye ba'i tshigs su bcad pa/_dad sogs sa la 'jug pa ste/_/kun nas
[\[227b.3\]]nyon mongs can du 'dod/_/mi mthun phyogs nyam [#]chung bas yang /_/de dag nyid la stobs zhes bya/_/tshigs su bcad pa 'di'i don go bar zad do/_/byang chub kyi yan lag rnam par dbye ba'i tshigs su bcad pa rnam pa bdun te/_/sar zhugs pa la byang chub kyi/_/yan lag rnam par gzhag par
[\[227b.4\]]brjod/_/chos rnams dang ni sems can kun/_/mnyam pa nyid du rtogs phyir ro/_/'dis ni gnas skabs gang du gang zhig rtogs pas byang chub kyi yan lag rnams rnam par gzhag pa de bstan te/_sa la zhugs pa'i gnas skabs na go rims bzhin du chos la bdag med pa dang bdag dang
[\[227b.5\]]gzhan la [#]mnyam pa nyid kyis chos thams cad dang sems can thams cad mnyam pa nyid du rtogs pa'i phyir ro/_'di man chad ni byang chub kyi yan lag rnams 'khor lo la sogs pa rin po che sna bdun dang chos mthun par ston to[#]/_/shes bya ma rgyal rgyal bya'i phyir[#]/_/dran pa dag ni kun tu
[\[227b.6\]]spyod/_/shes bya ma rgyal ba rgyal bar [#]bya ba'i phyir te/_dper na 'khor los sgyur ba'i 'khor lo rin po che yul ma phebs pa 'phebs pa lta bu'o/_/'di yi rnam 'byed rtog pa yi/_/mtshan ma thams cad 'joms par byed/_/dper na glang po rin po ches [#]phyir rgol ba 'joms par byed pa
[\[227b.7\]]lta bu'o/_/'di yi brtson 'grus ma lus pa/_/myur du rtogs par bya phyir 'jug_/mngon par shes pa myur ba nyid bsgrub [#]pa'i phyir te/_dper na rta rin po ches [#]myur dus chen po rgya mtsho'i mthas [#]klas par 'gro ba lta bu'o/_/chos kyi snang ba rnam [#]'phel ba'i/_/dga' bas rtag tu
[\[228a\]]
[\[228a.1\]]rgyas par 'gyur/_/byang chub sems dpa' [#]brtson 'grus brtsams pa'i chos kyi snang ba rnam par 'phel bar 'gyur ro/_/des na rtag tu lus thams cad dga' bas [#]tshim par byed de/_dper na nor bu rin po che'i snang ba'i khyad par gyis 'khor los sgyur ba'i rgyal
[\[228a.2\]]po dga' bar byed pa lta bu'o/_/sgrib pa kun las thar pa'i phyir/_/shin tu sbyangs pas bde ba 'thob/_/gnas ngan len thams cad yang dag par bcom pa'i phyir te/_dper na bud med rin po ches 'khor los sgyur [#]ba'i rgyal po dga' ba nyams su myong ba lta bu'o/_/ting nge
[\[228a.3\]]'dzin las bsams pa'i don/_/'byor pa nye bar skye bar 'gyur/_/dper na 'khor los sgyur ba'i 'byor pa khyim bdag rin po che las grub pa lta bu'o/_/btang snyoms kyis ni thams cad du/_/'di ni ji ltar 'dod bzhin gnas/_/rjes la thob dang mi rtog pa'i/_/gnas pas
[\[228a.4\]]mchog ni rtag tu gnas/_/btang snyoms zhes bya ba ni rnam par mi rtog pa'i ye shes te/_des byang chub sems dpa' thams cad du ji ltar 'dod pa bzhin du gnas te/_de'i rjes la thob pa'i gnas pas gzhan 'bul zhing gzhan 'dor ba'i phyir dang /_rnam par mi rtog pa'i gnas pas
[\[228a.5\]]de la rtsol [#]ba med par gnas par byed pa'i phyir te/_dper na 'khor los sgyur ba'i blon po rin po che dpung gi tshogs yan lag bzhi pa dbul bar bya ba yang 'bul la/_dor bar bya ba yang 'dor zhing gang du dpung gi tshogs yan lag bzhi pa ma dub par phyin pa der song nas kyang gnas par
[\[228a.6\]]byed do/_/yon tan de lta'i sems dpa' ni/_/'khor los sgyur ba 'dra bar 'jug_/yon tan de lta bu dang ldan pa'i byang chub sems dpa' ni 'khor los sgyur ba dang 'dra bar 'jug go/_/rtag tu rin chen bdun lta bu'i/_/byang chub yan lag rnams kyis bskor/_/zhes bya ba ni byang
[\[228a.7\]]chub kyi yan lag rnams rin po che dang 'dra ba nyid du mjug sdud par byed pa yin no/_/rang bzhin yan lag gnas yan lag_/gsum pa nges 'byung yan lag ste/_/bzhi pa phan yon yan lag yin/_/rnam gsum nyon mongs med yan lag_/'dis ni byang chub kyi yan lag
[\[228b\]]
[\[228b.1\]]gang yin pa dang /_ji ltar yan lag yin pa de ston to/_/de la dran pa ni gnas kyi yan lag ste/_thams cad de la brten nas 'byung ba'i phyir ro/_/chos rab tu rnam par 'byed pa ni rang bzhin gyi yan lag ste/_byang chub ni de'i ngo bo nyid yin pa'i phyir ro/_/brtson 'grus
[\[228b.2\]]ni nges par 'byung ba'i yan lag ste/_des mthar thug pa ma thob kyi bar du rgyun mi gcod pa'i phyir ro/_/dga' ba ni phan yon gyi yan lag ste/_/des [#]sems dga' bar byed pa'i phyir ro/_/shin tu sbyangs pa dang ting nge 'dzin dang btang snyoms ni kun nas nyon mongs pa med
[\[228b.3\]]pa'i yan lag ste/_gang gis gang la brten nas kun [#]nas nyon mongs pa med pa gang yin pa zhes bya ba rnam pa gsum ni kun nas nyon mongs pa med pa'i yan lag yin par rig par bya'o/_/lam gyi yan lag rnam par dbye ba'i tshigs su bcad pa gnyis te/_de yi 'og
[\[228b.4\]]tu ji lta bar/_/rtogs pa'i rjes su 'jug pa ste[#]/_/rnam gzhag ji bzhin rtogs pa yang [#]/_/rnam par gzhag la 'jug pa dang /_/las gsum rnam par dag pa dang /_/shes bya dag dang lam dang ni/_/yon tan khyad par can gyi ni/_/sgrib pa'i gnyen po bsgom [#]pa'o/_/
[\[228b.5\]]byang chub kyi yan lag gi 'og tu yang dag pa ji lta ba bzhin du rtogs pa'i rjes su 'jug pa ni yang dag pa'i lta ba'o/_/rtogs pa de nyid kyis [#]rnam par gzhag pa yongs su dpyod pa ni yang dag pa'i rtog pa'o/_/de rnam par gzhag pa mdo'i [#]sde la sogs pa bcom ldan 'das
[\[228b.6\]]kyis gsungs pa la 'jug pa yang de nyid yin te/_des de'i don rtogs pa'i phyir ro/_/las gsum rnam par dag pa ni/_yang dag pa'i ngag dang las kyi mtha' dang 'tsho ba ste/_ngag dang lus dang gnyi ga'i las bsdus pa'i phyir ro/_/yang dag pa'i rtsol ba la sogs pa
[\[228b.7\]]ni go rims bzhin du shes bya'i sgrib pa dang /_las kyi [#]sgrib pa dang /_yon tan khyad par can gyi sgrib pa'i gnyen po sgom pa ste/_yang dag pa'i rtsol bas ni yun ring por mi skyo bar shes bya'i [#]sgrib pa'i gnyen po sgom par byed do/_/yang dag pa'i dran pas ni zhi gnas dang rab
[\[229a\]]
[\[229a.1\]]tu 'dzin pa dang /_btang snyoms kyi rgyu mtshan dag la zhum pa dang rgod pa med pa'i phyir/_lam mngon sum du bya ba'i ched du sgrib pa'i gnyen po sgom par byed do/_/yang dag pa'i ting nge 'dzin gyis ni yon tan khyad par can mngon par sgrub pa'i sgrib
[\[229a.2\]]pa'i gnyen po sgom par byed do/_/de ltar na lam gyi yan lag rnam pa brgyad du rnam par gzhag go/_/zhi gnas dang lhag mthong rnam par dbye ba'i tshigs su bcad pa gsum ste/_yang dag gnas pa la brten nas/_/sems la sems ni 'jog phyir dang /_/chos rab
[\[229a.3\]]rnam par 'byed pa'i phyir/_/zhi gnas dang ni lhag mthong yin/_/yang dag pa'i ting nge 'dzin la brten nas sems la sems nye bar [#]'jog pa'i phyir dang /_chos rnams rab tu rnam par 'byed pa'i phyir/_go rims bzhin du zhi gnas dang lhag mthong yin par rig par
[\[229a.4\]]bya'i ting nge 'dzin med par ni ma yin te/_'di ni zhi gnas dang lhag mthong gi mtshan nyid yin no/_/de ni kun 'gro cha gcig dang /_/cha gcig ma yin rgyur 'dod do/_/zhi gnas dang lhag mthong de ni yon tan gang dang gang 'dod pa de dang de bsgom [#]pa'i phyir kun tu 'gro ba yin te/_ji
[\[229a.5\]]skad du mdo las/_dge slong kye ma bdag gis 'dod pa dag las dben par 'dod na zhes bya ba nas rgyas par dge slong des chos gnyis po 'di kho na bsgom [#]par bya'o/_/'di lta ste/_zhi gnas dang lhag mthong ngo [#]zhes bya ba la sogs pa'i bar du gsungs pa lta bu yin no/_/zhi gnas
[\[229a.6\]]dang lhag mthong cha gcig pa ni gang gi tshe zhi gnas dang [#]lhag mthong sgom par byed pa'o/_/gnyis ka'i cha ni gang tshe cig car gnyi ga sgom par byed pa'o/_/byang chub sems dpa' rnams kyi zhi gnas dang lhag mthong de ni mos pas spyod pa'i sa la rgyu yin par 'dod do/_/rtogs
[\[229a.7\]]dang nges par 'byung ba dang /_/mtshan med 'du mi byed pa dang /_/yongs dag rnam par dag pa la/_/brtan pa'i zhi gnas lhag mthong gis[#]/_/rnal 'byor de sa kun 'gro ste/_/thams cad sgrub par byed pa yin/_/zhes bya ba ni rgyur [#]'dod do zhes bya ba la sogs pas ni zhi gnas
[\[229b\]]
[\[229b.1\]]dang lhag mthong gi rab tu dbye ba dang las bstan pa yin te/_rnal 'byor ni thabs yin par rig par bya'o/_/de la rtogs pa ni sa dang po la 'jug pa'o/_/nges par 'byung ba ni sa drug pa'i bar te/_de dag gi [#]mtshan ma dang bcas pa'i sbyor ba las nges par 'byung ba'i phyir ro/_/
[\[229b.2\]]mtshan ma med pa ni sa bdun pa'o/_/'du mi byed pa ni sa gzhan gsum ste/_mngon par 'du byed pa med par 'byung ba'i phyir ro/_/'du bya ba ni 'du byed pa ste/_/de 'di la med pas 'du byed pa [#]med pa'o[#]/_/sa gsum po de nyid la brten nas sangs rgyas kyi [#]zhing yang [#]yongs su sbyang bar
[\[229b.3\]]bya la/_sangs rgyas nyid kyang thob par bya ste/_'di ni go rims bzhin du yongs su dag pa dang /_/rnam par dag pa yin no/_/thabs la mkhas pa rnam par dbye ba'i tshigs su bcad pa gnyis te/_sangs rgyas chos rnams rdzogs bya dang /_sems can rnams yongs smin bya dang /_/myur thob
[\[229b.4\]]bya ba 'grub pa dang /_/lam rgyun mi gcod la mkhas pa/_/byang chub sems dpa'i [#]sa kun la/_/thabs ni mtshungs pa med pa ste/_/thabs mkhas de la brten nas ni/_/de dag don kun sgrub par byed/_/'dis ni thabs la mkhas pa'i rab tu dbye ba dang las bstan te/_de la sangs rgyas kyi chos yongs su
[\[229b.5\]]rdzogs par byed pa'i thabs ni rnam par mi rtog pa'i ye shes so/_/sems can yongs su smin par byed pa'i [#]ni bsdu ba'i dngos po bzhi'o/_/myur du mngon par rdzogs par byang chub pa'i ni sdig pa thams cad [#]so sor bshags so zhes bya ba nas bdag gi ye shes rdzogs par byang chub par
[\[229b.6\]]gyur cig ces bya ba'i bar te/_so sor bshags pa dang /_rjes su yi rang ba dang /_gsol ba dang /_yongs su bsngo ba yin no/_/bya ba 'grub pa [#]ni ting nge 'dzin dang gzungs kyi sgo rnams te/_de dag gis sems can gyi don gyi bya ba bsgrub [#]pa'i phyir ro/_/lam rgyun mi gcod pa [#]ni mi
[\[229b.7\]]gnas pa'i mya ngan las 'das pa yin no/_/byang chub sems dpa' rnams kyi sa thams cad la thabs rnam pa lnga po 'di dag [#]la mkhas pa ni de las gzhan pa dag dang mtshungs pa med pa yin te/_'di ni rab tu dbye ba yin no/_rang dang gzhan gyi don thams cad sgrub pa ni las so/_/gzungs
[\[230a\]]
[\[230a.1\]]rnam par dbye ba'i tshigs su bcad pa gsum [#]ste/_rnam smin thos la goms pa dang /_/ting nge 'dzin gyi [#]gzungs dag ni/_/chung ngu dang ni chen po ste/_/chen po de yang rnam pa gsum/_/blo ldan ma zhugs zhugs pa yang /_/ma dag sa pa rnams kyi ni/_/chung ngu dang ni
[\[230a.2\]]'bring po ste/_dag pa'i sa yi [#]gzungs chen yin/_/byang chub sems dpa' yang dang yang /_/de la yang dag brten [#]nas ni/_/rtag tu dam pa'i chos dag kyang /_/rab tu ston cing 'dzin par byed/_/'drir yang gzungs kyi rab tu dbye ba dang las bstan te/_de la gzungs ni sngon gyi
[\[230a.3\]]las kyi rnam par smin pa dang /_mthong ba'i chos la mang du thos pas len pa dang 'dzin par nus pa'i khyad par gyi sgo nas thos pa la goms pa dang /_ting nge 'dzin la brten nas [#]rnam pa gsum mo/_/de yang rnam par smin pa dang thos pa la goms pa dag gis ni chung ngu yin par rig
[\[230a.4\]]par bya'o/_/ting nge 'dzin gyis ni chen po yin no/_/chen po de yang rnam pa gsum ste/_sa la ma zhugs pa rnams kyi ni chung ngu'o/_/sa la [#]zhugs pa ma dag pa'i sa [#]pa rnams kyi ni 'bring ste sa bdun po dag gi'o/_/yongs su dag pa'i sa pa'i ni chen po ste sa lhag ma rnams kyi'o/_/'di ni
[\[230a.5\]]gzungs kyi rab tu dbye ba ste/_las ni [#]dam pa'i chos rab tu ston pa dang /_'dzin pa yin no/_/smon lam rnam par dbye ba'i tshigs su bcad pa gsum ste/_brtan [#]pa rnams kyi smon lam ni/_/sems pa 'dun dang bcas pa ste/_/de ni ye shes kyis bskul ba/_/sa rnams kun la mnyam [# ]
[\[230a.6\]]pa med/_/de ni rgyur gyur shes bya ste/_/sems tsam las ni 'grub pa'i phyir/_/sems las mod la 'bras bu can/_/de ni ma 'ongs don 'grub byed/_/sna tshogs che dang byang chub bar/_/sa rnams gong nas gong du ni/_/rnam dag byang chub sems dpa' yi/_/rang gzhan don rab sgrub
[\[230a.7\]]byed yin/_/'dir smon lam ni ngo bo nyid dang /_gzhi dang /_sa dang /_rab tu dbye ba dang /_las kyis bstan te/_ngo bo nyid ni sems pa 'dun [#]pa dang mtshungs par ldan pa yin no/_/gzhi [#]ni ye shes so/_/sa thams cad ces bya ba ni sa'o/_/smon lam de ni sems kho na las mod la
[\[230b\]]
[\[230b.1\]]'bras bur 'gyur ba'i phyir dang /_ma 'ongs pa na 'dod pa'i don 'grub pa'i phyir rgyur gyur pa yin no/_/sems las mod la 'bras bur 'gyur ba yang sems tsam las ji ltar 'dod pa'i don 'grub pa'i sgo nas rig par bya ste/_smon lam gang gis byang chub sems dpa' smon lam gyi stobs
[\[230b.2\]]can rnams [#]rnam par rtse [#]ba de'i lus bgrang bar bya [#]sla ba ma yin no zhes bya ba rgyas par 'byung ba lta bu'o/_/sna tshogs pa ni mos pas spyod pa'i sa la 'di lta 'di ltar gyur cig ces bya ba yin no/_/chen po ni sa la zhugs pa'i smon lam chen po bcu'o/_/rnam par dag pa ni byang chub kyi bar
[\[230b.3\]]du sa gong nas gong du rnam par [#]dag pa'i khyad par gyi phyir te/_'di ni rab tu dbye ba yin no/_/rang dang gzhan gyi don du rab tu sgrub par byed pa ni las so/_/ting nge 'dzin gsum rnam par dbye ba'i tshigs su bcad pa gsum ste/_/ting 'dzin gsum gyi spyod yul ni/_/bdag med rnam pa gnyis
[\[230b.4\]]po dang /_/bdag tu 'dzin pa'i rten dang ni/_/de rtog nyer zhi yin zhes bya/_/ting nge 'dzin rnam pa gsum gyi spyod yul rnam pa gsum du shes par bya ste/_stong pa nyid kyi ting nge 'dzin gyi ni gang zag dang chos la bdag med pa'o/_/smon pa med pa'i ting nge 'dzin gyi ni de gnyi ga la bdag tu
[\[230b.5\]]'dzin pa'i [#]rten nye bar len pa'i phung po lnga'o/_/mtshan ma med pa'i ting nge 'dzin gyi ni rten de gtan du nye bar zhi ba yin no/_/ting 'dzin de ni gzung 'dzin ngo bo'i phyir/_/rnam pa gsum du shes par bya/_/gzung ba spyod yul rnam pa gsum la 'dzin pa'i ting nge 'dzin gang dag yin pa de
[\[230b.6\]]dag ni stong pa nyid la sogs pa'i ting nge 'dzin yin pas gzung ba dang [#]'dzin pa'i ngo bos ting nge 'dzin gsum du shes par bya'o/_/de dag kyang go rims bzhin du/_/rnam par mi rtog rgyab kyis phyogs/_/rtag tu dga' dang ldan pa 'o/_/stong pa nyid kyi ting nge 'dzin ni rnam par mi rtog pa ste/_gang
[\[230b.7\]]zag dang chos dag la bdag tu rnam par mi rtog pa'i phyir ro/_/smon pa med pa [#]ni bdag tu 'dzin pa'i rten de la rgyab kyis phyogs pa yin no/_/mtshan ma med pa ni de'i rten nye bar zhi ba de la dus thams cad du dga' ba dang mtshungs par ldan pa yin no/_/yongs su shes dang spang ba dang /_/
[\[231a\]]
[\[231a.1\]]mngon sum du ni bya ba'i phyir/_/stong nyid la sogs ting 'dzin rnams/_/don rnam gsum du yongs su bsgrags[#]/_/stong pa nyid ni gang zag dang chos la bdag med pa dag tu [#]yongs su shes par bya ba'i phyir yin no/_/smon pa med pa ni de dag la bdag tu 'dzin pa'i rten spang [# ]
[\[231a.2\]]ba'i phyir yin no/_/mtshan ma med pa'i ting nge 'dzin ni de [#]nye bar zhi ba mngon sum du bya ba'i phyir yin no/_/chos kyi sdom rnam [#]par dbye ba'i tshigs su bcad pa gnyis te/_sems can rnams la phan bzhed pas/_/ting nge 'dzin gyi rgyu nyid du/_/chos kyi sdom ni rnam pa bzhi/_/byang chub sems
[\[231a.3\]]dpa' rnams la bshad/_/de la 'du byed [#]thams cad ni mi rtag pa'o/_/'du byed thams cad ni sdug bsngal ba'o zhes bya ba ni smon pa med pa'i ting nge 'dzin gyi rgyu'i dngos por bstan to/_/chos thams cad ni bdag med pa'o zhes bya ba ni stong pa nyid kyi'o/_/mya ngan las 'das pa ni zhi ba'o zhes
[\[231a.4\]]bya ba ni mtshan ma med pa'i ting nge 'dzin gyi'o/_/yang mi rtag pa'i don nas zhi ba'i don gyi bar [#]ci zhig yin zhe na/_bshad pa/_brtan pa rnams kyi bzhi po de/_/med pa'i don dang rnam rtog don/_/kun tu rtog don kho na dang /_/rnam rtog nye bar zhi ba'i don/_/byang chub sems dpa' rnams kyi
[\[231a.5\]]mi rtag pa'i don ni med pa'i don te/_rtag tu med pa'i don gang [#]yin pa de ni mi rtag pa yin pas de dag gi kun brtags pa'i mtshan nyid gang yin pa'o/_/sdug bsngal ba'i don ni yang dag pa ma yin pa'i rnam par rtog pa'i don te/_gzhan gyi dbang gi mtshan nyid gang yin pa'o/_/bdag
[\[231a.6\]]med pa'i don ni kun tu rtog pa tsam gyi don te/_kho na zhes bya ba'i sgras ni [#]nges par gzung ba'i phyir kun brtags pa'i bdag ni [#]med kyi/_kun tu rtogs [#]pa tsam zhig ni yod pas kun brtags pa'i mtshan nyid kyi med pa'i don ni bdag med pa'i don to zhes bshad pa yin no/_/zhi ba'i don ni rnam
[\[231a.7\]]par rtog pa nye bar zhi ba'i don te/_yongs su grub pa'i mtshan nyid mya ngan las 'das pa yin no/_/gzhan gyi dbang gi mtshan nyid skad cig la 'jig pa'i don yang mi rtag pa'i don du rig par bya ste/_de lta bas na de rab tu bsgrub [#]pa'i phyir skad cig ma nyid rnam par dbye ba'i tshigs su
[\[231b\]]
[\[231b.1\]]bcad pa bcu'o/_/mi rung rgyu las skye phyir dang /_/'gal phyir rang nyid mi gnas phyir/_/med phyir mtshan nyid nges phyir dang /_/rjes su 'jug phyir 'gag pa'i phyir/_/yongs su 'gyur ba dmigs phyir dang /_/de'i rgyu nyid dang 'bras bu'i phyir/_/zin pa'i phyir dang bdag po'i phyir/_/dag
[\[231b.2\]]dang sems can rjes 'jug phyir/_/de la 'og nas 'dus byas thams cad skad cig ma zhes 'byung ba 'di ni dam bca' ba yin par rig par bya'o/_/de yang ji ltar 'grub ce na/_skad cig ma nyid med par 'du byed rnams 'jug par [#]mi rung ba'i phyir te/_rgyun gyis 'jug pa ni 'jug pa yin na
[\[231b.3\]]de yang skad cig re re la skye ba dang 'gag pa med par mi rung ngo /_/'on te dus gzhan gyi bar du gnas nas snga ma dang phyi ma 'gag pa dang skye ba'i sgo nas rgyun gyis 'jug par 'dod na/_de'i mjug thogs su 'jug par mi 'gyur te/_rgyun med pa'i phyir ro/_/skyes pa ni rgyun med par dus gzhan
[\[231b.4\]]gyi bar du yod par yang rung ba [#]ma yin no/_/ci'i phyir zhe na/_rgyu las skye ba'i phyir te/_'dus byas thams cad ni rgyu las skye zhing yod do zhes bya ba'i tha tshig go/_/de gal te byung nas yang [#]dus phyis yod na de la gdon mi za bar rgyu dgos te/_rgyu med na dang po kho na nas rgyu [#]med pa'i phyir ro/_/de ni
[\[231b.5\]]rgyu de kho nas yod par 'gyur bar yang rigs pa ma yin te[#]/_de rgyur spyad zin pa'i phyir ro/_/rgyu gzhan yang mi dmigs te/_de lta bas na gdon mi za bar skad cig re re la snga ma'i rgyu can gzhan zhig yod do zhes bya bar rig par bya'o/_/de ltar na skyes pa rgyun med par dus gzhan gyi bar du yod
[\[231b.6\]]par mi rung ngo /_/ji ste 'di ltar gang gi don du rgyu dgos par 'gyur ba skyes zin pa yang skye ba ni ma yin gyi/_skyes pa ni [#]phyis dus gzhan na 'gag par 'gyur te/_skyes pa tsam kho nas ni ma yin no zhes bya bar 'dod na [#]de phyis ci zhig gis 'gag par 'gyur/_gal te skye ba'i rgyu kho nas so
[\[231b.7\]]zhe na/_de ni rigs pa ma yin no/_/ci'i phyir zhe na/_skye ba dang 'gag pa dag 'gal ba'i phyir ro/_/'gal ba dag gi rgyu 'dra bar ni mi rigs te/_dper na grib ma dang nyi ma dag grang [#]ba dang dro ba dag gi lta bu'o/_/dus gzhan na 'gag pa nyid kyang [#]'gal ba'i phyir ro/_/gang dang
[\[232a\]]
[\[232a.1\]]'gal zhe na/_bcom ldan 'das kyis dge slong dag 'du byed de dag thams cad ni sgyu ma lta bu skye zhing 'jig pa/_dus re zhig pa/_yun thung ngur gnas pa'o zhes gsungs pa gang yin pa'i lung dang yang 'gal lo/_/rnal 'byor pa rnams kyi yid la
[\[232a.2\]]byed pa dang yang 'gal te/_de dag ni 'du byed rnams la skye ba dang 'jig pa dag tu yid la byed pa na [#]skad cig re re la 'di rnams 'gag par mthong ngo /_/de lta ma yin na 'chi ba'i dus la sogs pa na 'gag par mthong ba gzhan dag ji lta bar de dag kyang yid 'byung ba dang /_'dod
[\[232a.3\]]chags dang bral ba dang /_rnam par grol ba dag tu mi 'gyur ro/_/yang gal te 'du byed skyes pa dus gzhan gyi bar du gnas par 'gyur na/_bdag nyid dam gnas pa'i rgyu 'ga' zhig gis gnas par 'gyur grang na/_re zhig bdag nyid gnas par ni rigs pa ma yin no/_/
[\[232a.4\]]ci'i phyir zhe na/_phyis bdag nyid mi gnas pa'i phyir te/_gang gis na 'di [#]gnas par mi nus/_de med pa'i phyir gnas pa'i rgyus kyang rigs pa ma yin te/_de ni cung zad kyang mi dmigs so/_/'on te gnas pa'i rgyu med du zin kyang 'jig pa'i rgyu med pas gnas la 'jig pa'i rgyu dang
[\[232a.5\]]phrad nas ni phyis mes sngon po nyid bzhin du 'jug [#]go snyam du sems na/_de med pa'i phyir de ni rigs pa ma yin te/_'jig pa'i rgyu ni phyis kyang cung zad kyang med do/_/mes sngon po nyid 'jug [#]go zhes bya ba yang rab tu ma grub po/_/de'i mthu ni mi 'dra bar skye ba la rab tu grub [#]ste/_'di ltar de dang
[\[232a.6\]]'brel pa las sngon po nyid kyi rgyun mi 'dra bar 'dzin gyi rnam pa thams cad du mi 'jug pa nyid ni ma yin no/_/chu bskol ba rnams kyang me dang 'brel pa las nyung ba dang ches nyung ba skye ba'i sgo nas mthar shin tu dman pas nam yang mi skye bar 'dzin gyi/_me dang phrad pa las de cig car kho nar
[\[232a.7\]]med pa ni ma yin no/_/mtshan nyid nges pa'i phyir skyes pa ni 'ga' yang gnas par rung ba nyid ma yin no/_/bcom ldan 'das kyis [#]'dus byas mi rtag pa nyid du gsungs pa gang yin pa de ni 'dus byas kyi mtshan nyid nges pa yin na/_des [#]gal te skyes pa tsam gyis 'jig par mi
[\[232b\]]
[\[232b.1\]]'gyur na ni 'di'i dus cung zad cig mi rtag pa nyid du mi 'gyur bas mi rtag pa [#]nyid kyi mtshan nyid ma nges par thal bar 'gyur ro/_'on te skad cig ma [#]re re la sngon med pa skye na de nyid 'di yin no zhes bya bar ngo shes par yang mi 'gyur ro snyam du sems na 'dra bar rjes su 'jug pa'i phyir der ni 'gyur
[\[232b.2\]]ba kho na ste/_sgyu ma mkhan gyi sgang sgong dang 'dra'o/_/'dra ba'i phyir de'i blo 'byung gis [#]de yod pa'i phyir ni ma yin no zhes bya ba ci mngon zhe na/_'gag pa'i phyir te/_de kho na bzhin du gnas pa ni skad cig ma dang po dang khyad par med pa'i phyir mthar yang 'jig par mi 'gyur ro/_/de lta bas na de nyid
[\[232b.3\]]'di yin no zhes bya bar ni nges par mi bzung ngo /_/mthar yongs su 'gyur ba yang [#]dmigs pa'i [#]phyir te/_yongs su 'gyur ba zhes bya ba ni gzhan nyid du 'gyur ba'o/_de gal te phyi dang nang gi dngos po rnams la dang po kho na nas brtsams par ma gyur na ni mjug tu yang [#]yongs su 'gyur ba
[\[232b.4\]]dmigs par mi 'gyur ro/_/de lta bas na zho'i gnas skabs na 'o ma lta bur rim gyis 'phel na mthar mngon par 'gyur ba gang yin pa gzhan du 'gyur ba nyid ni dang po kho na nas brtsams pa yin la/_ji srid du gzhan nyid du 'gyur ba de phra ba'i phyir/_yongs su mi chod [#]pa de srid du ni 'dra ba
[\[232b.5\]]rjes su 'jug pas de nyid 'di yin no zhes bya bar shes so zhes bya bar grub po/_/de lta bas na skad cig re re la gzhan nyid du 'gyur ba'i phyir skad cig ma nyid du rab tu grub po/_/yang gang gis rab tu grub ce na/_de'i rgyu nyid dang 'bras bu'i phyir zhes bya bas te/_skad cig ma'i rgyu yin pa'i phyir
[\[232b.6\]]dang /_skad cig ma'i 'bras bu yin pa'i phyir zhes bya ba'i tha tshig ste/_sems ni skad cig mar rab tu sgrub po/_/de'i rgyu ni mig la sogs pa 'du byed gzhan dag yin no/_/de lta bas na de dag kyang skad cig ma yin no zhes bya bar grub po/_/skad cig ma ma [#]yin pa las skad cig ma 'byung
[\[232b.7\]]bar [#]'os pa ni [#]ma yin te/_dper na mi rtag pa las rtag pa lta bu'o/_/yang 'du byed thams cad kyang sems kyi 'bras bu yin no/_/'di ci mngon zhe na/_zin pa'i phyir dang /_bdag po'i [#]phyir dang /_dag pa dang sems can gyi rjes su 'jug pa'i phyir te/_mig la sogs pa'i 'du byed
[\[233a\]]
[\[233a.1\]]rnams ni des sems dang lhan cig mtshungs par ldan pa'i phyir [#]rjes su zin par 'jug pa'i sgo nas rten dang bcas par zin pa yin te[#]/_de lta bas na sems kyi 'bras bu yin no/_/sems ni 'du byed rnams kyi bdag po yang yin te/_ji skad du/_bcom ldan 'das
[\[233a.2\]]kyis 'jig rten 'di ni sems kyis khrid cing sems kyis 'dren te sems 'byung [#]zhing byung ba'i dbang du 'gyur ro zhes gsungs pa dang /_de bzhin du rnam par shes pa'i rkyen gyis ming dang gzugs zhes kyang gsungs pa lta bu ste/[ #]de lta bas na 'du byed rnams ni sems kyi 'bras bu yin
[\[233a.3\]]no/_/sems dag pa'i rjes su 'jug pa'i yang phyir te/_'du byed rnams ni rnal 'byor pa rnams kyi sems dag pa'i rjes su 'jug go/_/ji skad du/_dge slong bsam gtan pa rdzu 'phrul dang ldan pa sems la dbang thob pas ni gal te shing gi phung po 'di la gser du mos na de la
[\[233a.4\]]de [#]kho na nyid bzhin du 'gyur ro zhes gsungs pa lta bu ste/_de'i phyir yang [#]'du byed rnams sems kyi 'bras bu yin no/_/sems can gyi rjes su 'jug pa'i yang phyir te/_'di ltar na [#]sems can sdig pa byed pa rnams la phyi'i dngos po rnams ngan par 'gyur la/_/bsod nams byed pa rnams
[\[233a.5\]]la gya nom par 'gyur ro/_/de bas na de dag gi sems kyi rjes su 'jug pa'i phyir 'du byed rnams sems kyi [#]'bras bu nyid du grub po/_/de'i phyir skad cig ma nyid yin te/_de'i rjes su byed pa'i phyir skad cig ma'i 'bras bu skad cig ma ma [#]yin par ni mi rung ngo /_/de ltar na re zhig tshigs
[\[233a.6\]]su bcad pa gnyis kyis khyad par med par 'du byed rnams skad cig ma nyid du bsgrubs [#]pa yin no/_/yang nang gi rnams bsgrub [#]pa'i phyir tshigs su bcad pa lngar rig par bya ste/_dang po je bas je che dang /_/rgyas dang rten gyi dngos po dang /_/'gyur dang yongs su smin pa dang /_/de bzhin
[\[233a.7\]]dman dang khyad par 'phags/_/'od gsal ba dang 'od mi gsal/_/yul gzhan 'gro dang sa bon bcas/_/sa bon med pa'i ngo bo dang /_/gzugs brnyan du ni skye ba ste/_/skye ba rnam pa bcu bzhi la/_/rgyu dang tshad kyi khyad par dang /_/rgyas pa don med mi rung dang /_/rten
[\[233b\]]
[\[233b.1\]]nyid du ni mi srid dang /_/gnas pa la ni mi srid dang /_/dang po mi 'jig mthar mi 'gyur/_/de bzhin dman dang khyad par 'phags/_/'od gsal ba dang 'od mi gsal/_/'gro med gnas pa mi rung dang /_/tha ma nyid ni mi srid phyir/_/sems kyi rjes su 'jug pa'i phyir/_/'dus byas
[\[233b.2\]]thams cad skad cig ma/_/dang po je bas je che dang /_/zhes bya ba nas/_'dus byas thams cad skad cig ma zhes bya ba'i bar 'di dag gis skad cig ma nyid ji ltar 'grub ce na/_nang gi 'du byed rnams kyi skye ba ni rnam pa bcu bzhi ste/_dang por skye ba ni dang po nyid du bdag gi ngo bo mngon
[\[233b.3\]]par grub pa gang yin pa'o/_/je bas je cher skye ba ni skye ba'i skad cig ma dang po phyin chad gang yin pa'o/_/rgyas pas ni zas dang nyal ba dang tshangs par spyod pa dang snyoms par 'jug pas rgyas pa [#]gang yin pa'o/_/rten gyi dngos pos ni rten mig la sogs pas mig gi rnam par shes pa
[\[233b.4\]]la sogs pa gang yin pa'o/_/'gyur ba [#]ni 'dod chags la sogs pas kha dog la sogs pa rnam par 'gyur ba'i sgo nas gang yin pa'o/_/yongs su smin par ni mngal na gnas pa dang byis pa dang /_gzhon nu dang [#]lang tsho dang dar la bab pa dang /_rgan po'i [#]gnas skabs [#]dag na gang yin
[\[233b.5\]]pa'o/_/dman pa nyid dang khyad par du 'phags pa nyid du ni ngan 'gro dang bde 'gror skye ba rnams kyi gang yin pa ste go rims bzhin no/_/'od gsal ba nyid du ni 'dod pa sprul pa dang /_'dod pa gzhan gyis sprul pa dang /_gzugs dang gzugs med pa dag tu skye ba rnams kyi gang yin
[\[233b.6\]]pa ste/_sems tsam la rag las pa'i phyir ro/_/'od mi gsal ba nyid du ni de las gzhan du skye ba rnams kyi gang yin pa'o/_/yul gzhan du 'gro bar ni yul gzhan du skyes pa 'gags nas yul gzhan du skye ba gang yin pa'o/_/sa bon dang bcas pa nyid du ni dgra bcom pa'i phung po tha ma gang dag
[\[233b.7\]]yin pa de dag ma gtogs pa'o/_/sa bon med pa nyid du ni tha ma de dag gang yin pa'o/_/gzugs brnyan nyid du ni rnam par thar pa'i bsam gtan pa rnams kyi ting nge 'dzin gyi dbang gis gzugs brnyan zhes bya ba'i 'du byed rnams skye ba gang yin pa'o/_/skye ba rnam pa bcu bzhi po 'di dag la nang gi 'du
[\[234a\]]
[\[234a.1\]]byed rnams rgyu dang tshad kyi khyad par dang /_/zhes bya ba la sogs pa'i rgyus skad cig ma nyid du rig par bya ste/_re zhig dang por skye ba la ni rgyu nyid kyi khyad par gyi phyir ro/_/gal te de rgyu nyid kyi [#]khyad par du ma gyur na/_des na rgyu khyad par med pa'i phyir/_'du byed kyi 'jug
[\[234a.2\]]pa'i [#]khyad par phyi ma phyi ma dmigs par 'gyur ro/_/khyad par yod na ni [#]phyi ma phyi ma dag las de gzhan yin pa'i phyir skad cig ma nyid du grub po/_/je bas [#]je cher skye ba la ni tshad kyi phyir ro/_/tshad ni bong zhes bya ba'i tha tshig ste/_skad cig re re la gzhan du 'gyur ba med par tshad kyi [#]khyad
[\[234a.3\]]par yod par mi 'gyur ro/_/rgyas par skye ba la ni skye ba don med pa'i phyir te/_rgyas pa ni nye bar ston pa'o/_/skad cig ma nyid med na de don med par 'gyur te/_de kho na bzhin du gnas pa'i phyir ro/_/rgyas pa de nyid mi rung ba'i yang phyir te/_skad cig re re la ches rgyas pa skye ba med
[\[234a.4\]]par ni rgyas [#]par mi rung ngo /_/rten gyi [#]dngos pos [#]skye ba la ni rten nyid du mi srid pa'i phyir te/_rten gnas bzhin du de la brten pa mi gnas par mi [#]rung ba ma yin te/_theg pa gnas bzhin du de la zhon pa mi gnas pa bzhin no/_de lta ma yin na rten nyid du mi srid par 'gyur ro/_/'gyur
[\[234a.5\]]bar [#]skye ba dang yongs su smin par skye ba la ni/_gnas pa la ni mi srid dang /_/dang po mi 'jig mthar mi 'gyur/_/de bzhin du gnas pa nyid la ni/_'dod chags la sogs pas 'gyur ba yang mi srid la/_gnas skabs gzhan dag tu yongs su smin pa yang mi srid de/_dang
[\[234a.6\]]po nas mi 'jig pa yin na tha mar yang 'gyur ba med pa'i phyir ro/_/'gyur ba dang yongs su smin par skye ba la ji lta ba de bzhin du dman pa dang /_khyad par can [#]du skye ba la yang skad cig ma nyid du rig par bya ste/_/de kho na bzhin du [#]gnas pa'i 'du byed dag la ni gang gis na [#]ngan 'gro'am bde
[\[234a.7\]]'gror skye bar 'gyur ba'i [#]las kyi bag chags 'jug pa rnyed par mi 'gyur gyi rim gyis rgyud yongs su 'gyur ba'i khyad par las ni 'jug pa rnyed par rung ngo /_/'od gsal ba dang 'od mi gsal bar skye ba la [#]yang de kho na bzhin du skad cig ma nyid du [#]rung ste/_/re zhig 'od gsal ba la ni de
[\[234b\]]
[\[234b.1\]]bzhin du gnas pa la sems la rag lus te 'jug pa mi srid pa'i phyir ro/_/'od mi gsal ba la yang dang po nas 'jig pa med na tha mar 'gyur ba mi rung ba'i phyir ro/_/yul gzhan du 'gro bar skye ba la [#]ni 'gro ba med pa'i phyir ro/_/'du byed rnams la 'gro ba [#]zhes bya ba yul gzhan du
[\[234b.2\]]'pho ba'i mtshan nyid kyi bya ba 'ga' [#]yang mi rung ste/_de ni skyes pa'am ma skyes pa zhig gis [#]'du byed yul gzhan du 'gro bar byed grang /_gal te skyes pas so zhe na/_des na 'gro ba'i dus na gang du yang ma song bas gnas pa kho na la 'gro ba 'thad pa ma yin no/_/'on te ma skyes
[\[234b.3\]]pas so zhe na/_des na 'gro ba med na song ba zhes bya bar mi rung ngo /_/bya ba de yang gal te yul de nyid na gnas pa'i 'du byed la bya ba byed do zhe na/_rung ba ma yin te/_gnas pa ni yul gzhan du ma phyin pa'i phyir ro/_/'on te yul gzhan na gnas pa la'o zhe na yang rung ba ma yin
[\[234b.4\]]te/_bya ba med na yul gzhan du ma phyin pa'i phyir ro/_/bya ba ni yul de'am gzhan na gnas pa'i 'du byed las gzhan du yang mi dmigs pa'i phyir ro/_/de lta bas na 'du byed rnams yul gzhan dag tu rgyun gyis skye ba las gzhan pa'i 'gro ba ni med do/_/de med pa'i phyir skad
[\[234b.5\]]cig ma nyid du grub po/_/yul gzhan du bar chad med par skye ba'i mtshan nyid kyi 'gro ba ni rgyu du mas rig par bya ste/_sems kyi dbang gis kyang yod de/_dper na 'chags pa la sogs pa'i gnas skabs kyi lta bu'o/_/sngon gyi [#]las kyi 'phen pas kyang yod de/_dper na srid pa
[\[234b.6\]]bar ma'i lta bu'o/_/'phangs pa'i dbang gis kyang yod de/_/dper na mda' 'phangs pa [#]lta bu'o/_/'brel pa'i dbang gis kyang [#]yod de/_dper na bzhon [#]pa dang chu rgal [#]bar zhugs pa rnams kyi lta bu'o/_/ded pa'i dbang gis kyang yod de/_dper na rtsa [#]rlung gis bdas pa rnams kyi
[\[234b.7\]]lta bu'o/_/ngo bo nyid kyi dbang gis kyang yod de/_dper na rlung ni thad kar [#]'gro/_me ni gyen du 'bar/_chu ni gzhol bar 'bab pa lta bu'o/_/mthus kyang yod de/_dper na kha cig ni gsang sngags dang sman gyi mthus/_lcags dag ni khab len gyi [#]mthus/_rdzu 'phrul dang ldan
[\[235a\]]
[\[235a.1\]]pa rnams ni rdzu 'phrul gyi mthus 'gro ba lta bu'o/_/sa bon dang bcas pa dang sa bon med pa'i ngo bor skye ba la ni gnas pa [#]mi rung ba [#]dang /_tha ma nyid ni mi srid phyir/_/skad cig ma nyid du rig par bya ste/_sa bon dang bcas pa dang sa bon med pa'i ngo bor skye ba la gnas pa mi
[\[235a.2\]]rung ba'i phyir skad cig ma nyid yin te/_skad cig [#]re re la rgyu'i ngo bo med pa [#]de bzhin du gnas pa ni dus gzhan nas sa bon gyi ngo bo'am/_skad cig ma tha ma la sa bon med pa nyid du rung ba ma yin no/_/sngar sa bon dang bcas pa nyid yin la/_skad cig ma tha ma la sa bon med pa nyid du khas
[\[235a.3\]]blang bar [#]mi nus te/_de med na tha ma nyid du mi srid pa'i phyir ro/_/de lta na ni tha ma nyid kyang mi srid do/_/gzugs brnyan du skye ba la ni sems kyi rjes su 'jug pa'i phyir skad cig ma nyid du rig par bya ste/_skad cig re re la sems kyi dbang gis de bzhin du skye ba'i phyir ro/_/de ltar ne re zhig
[\[235a.4\]]nang gi 'du byed thams cad skad cig mar bsgrub [#]pa yin no/_/da ni tshigs su bcad pa gsum gyis phyi'i skad cig ma nyid du sgrub ste/_'byung ba rnams dang don rnam drug_/skad cig nyid du brjod pa ni/_/skam dang 'phel dang rang bzhin gyis/_/g.yo dang 'phel dang 'grib pa'i phyir/_/
[\[235a.5\]]'byung ba de dang 'brel phyir dang /_/yongs su 'gyur ba bzhi yi phyir/_/kha dog dri dang ro dang reg_/'dra phyir de ni de dang 'dra/_/bud shing rag las 'jug pa'i phyir/_/je bas je cher dmigs pa'i phyir/_/sems rjes 'jug phyir dri ba'i phyir/_/des na phyir yang skad cig ma/_/phyi'i de gang
[\[235a.6\]]zhe na/_'byung ba chen po bzhi po dag dang /_don rnam pa drug po kha dog dang dri dang ro dang reg bya dang sgra dang chos kyi skye mched pa'i gzugs te/_de bas na 'byung ba rnams dang /_don rnam pa drug ni skad cig ma nyid du brjod do/_/ji ltar shes she na/_re zhig chu dag skam pa dang 'phel ba'i
[\[235a.7\]]phyir te/_chu mig dang mtsho dang mtshe'u la sogs par [#]chu dag rim gyis 'phel ba dang /_skam pa dmigs so/_/de gnyi ga la [#]yang skad cig re re la yongs su 'gyur ba med par mi 'gyur te/_phyis kyang khyad par gyi rgyu med pa'i phyir ro/_/rlung ni rang bzhin gyis g.yo ba'i phyir dang /_/
[\[235b\]]
[\[235b.1\]]'phel ba dang 'grib pa'i phyir ro/_/gnas pa ni g.yo ba nyid du mi 'gyur te/_/'gro ba med pa'i phyir ro zhes bya ba ni rab tu bsgrubs zin to/_/'phel ba dang 'grib pa dag kyang med de/_/de kho na bzhin du gnas pa'i phyir ro/_/sa ni de dang 'brel pa'i phyir dang /_yongs su 'gyur ba bzhi'i phyir ro/_/de zhes bya ba'i
[\[235b.2\]]sgras ni chu yang bzung la rlung yang bzung ste/_sa ni 'chags pa'i dus na rlung dang bcas pa'i chu dag las 'byung ngo /_/de lta bas na de'i 'bras bu yin pa'i phyir/_de yang skad cig ma yin par [#]rig par bya'o/_/sa la yongs su 'gyur ba rnam pa bzhi yang dmigs te/_las kyis byas
[\[235b.3\]]pa ni sems can rnams kyi las kyi [#]khyad par gyis so/_/gnod pas byas pa ni [#]bsnun pa la sogs pas so/_/'byung bas byas pa ni me [#]la sogs pas so/_/dus kyis byas pa ni dus gzhan gyi bar du yongs su gnas pas so/_/de yang skad cig re re la gzhan skye ba med par ni mi rung ste/_
[\[235b.4\]]'jigs [#]pa'i rgyu med pa'i phyir ro/_/kha dog dang dri dang ro dang reg bya rnams ni sa la sogs pa dang rgyu [#]'dra ba'i phyir/_/de kho na bzhin du skad cig ma nyid du rig par bya'o/_/me ni bud shing la rag las te 'byung ba'i phyir skad cig ma nyid yin te/_me byung na me dang lhan cig 'byung [#]ba'i bud
[\[235b.5\]]shing de kho na bzhin du gnas pa ni [#]med do/_/mjug [#]tu bud shing med pa yang gnas par 'gyur du 'ong bas bud shing tshig pa'i me yang gnas par nus par rung ba ma yin no/_/tshigs su bcad pa sbyar ba'i ngor kha dog la sogs pa ni sngar brjod la me ni phyis brjod do/_/sgra yang dril bu la
[\[235b.6\]]sogs pa'i dus gzhan gyi bar du dmigs pa gang yin pa de yang je bas je che bar dmigs pa'i phyir ro/_/skad cig ma nyid du rig par bya ste/_skad cig re re la skad cig ma nyid med par ni je bas je cher dmigs par mi 'gyur ro/_/chos kyi skye mched pa'i gzugs kyang sems kyi rjes su
[\[235b.7\]]'jug pa'i phyir skad cig ma nyid du grub pa kho na ste/_ji skad du sngar bshad pa lta bu'o/_/de lta bas na phyi yang skad cig ma nyid du grub pa yin no/_/yang dri bas kyang 'du byed thams cad skad cig ma nyid du grub po/_/ji ltar byas pas she na/_re zhig skad cig ma ma yin par smra ba la ci'i phyir
[\[236a\]]
[\[236a.1\]]khyod 'du byed rnams mi rtag [#]pa nyid du 'dod la/_skad cig ma nyid du mi 'dod ces bya ba 'di dri bar bya'o/_/gal te de 'di skad du skad cig re re la mi rtag pa nyid mi 'dzin pa'i phyir ro zhes zer na[#]/_de la 'di skad ces brjod par bya ste/_mar me la sogs pa [#]skad cig mar
[\[236a.2\]]rab tu gru pa'i dngos po dag la yang mi g.yo ba'i gnas skabs na de mi 'dzin pa'i phyir skad cig ma nyid ma yin par ci'i phyir mi 'dod/_gal te [#]'di skad du snga ma bzhin du phyis mi 'dzin pa'i phyir ro zhes zer na/_de la 'di skad ces brjod par bya ste/_'du byed rnams la yang [#]ci'i phyir de ltar
[\[236a.3\]]mi 'dod/_gal te 'di skad du mar me la sogs pa ni de dag [#]las gzhan pa'i 'du byed rnams dang mi 'dra ba'i phyir ro zhes zer na/_de la 'di skad ces brjod par bya ste/_mi 'dra ba ni rnam pa gnyis te/_ngo bo nyid mi 'dra ba dang /_'jug pa mi 'dra ba'o/_/de la gal te re zhig ngo bo nyid
[\[236a.4\]]mi 'dra ba yin par 'dod na de nyid kyi phyir dpe nyid du rung ngo /_/de'i ngo bo nyid kho na ni de'i dper mi 'gyur te/_dper na mar me'i mar me dang /_ba lang gi ba lang lta bu'o/_/'on te 'jug pa mi 'dra ba yin no zhe na/_de nyid kyi phyir dpe nyid du rung ste/_mar me la sogs pa ni skad cig ma
[\[236a.5\]]nyid kyi rjes su 'jug par rab tu grub pa'i phyir ro/_/yang de la khyod ci [#]bzhon pa 'dug la bzhon pa la zhon pa 'gro bar 'dod dam zhes bya ba 'di 'dri [#]bar bya'o/_/gal te ma yin no zhes zer na/_de la 'di skad ces brjod par bya ste/_mig la sogs pa gnas la de
[\[236a.6\]]dag la brten pa'i rnam par shes pa rgyun gyis 'gro'o [#]zhes bya bar ni mi rung ngo /_/gal te 'di skad du snying po la brten pa'i mar me rgyun gyis 'gro la snying po ni gnas par mthong ba ma yin nam [#]zhes zer na/_de la 'di skad ces brjod par bya ste/_ma mthong ste/_de'i rgyun gyi snying [#]po skad cig re re
[\[236a.7\]]la 'gyur ba skye ba'i phyir ro/_/gal te 'di skad du 'du byed rnams skad cig ma nyid yin na ci'i phyir mar me bzhin du skad cig ma nyid du ma grub ces zer na/_de la 'di skad ces brjod par bya'o[#]/_/phyin ci [#]log gi gzhi yin pa'i phyir te/_rgyun 'dra ba 'jug pas 'di dag gi skad cig ma nyid mi
[\[236b\]]
[\[236b.1\]]shes te/_'di ltar gzhan dang gzhan nyid yin mod kyi/_de nyid 'di yin no snyam pa'i phyin ci log skye'o/_/de lta ma yin na mi rtag pa la rtag par phyin ci log par yang mi 'gyur ro/_/de med na kun nas nyon mongs par [#]yang mi 'gyur na rnam par byang ba lta smos [#]kyang ci dgos/_de ltar
[\[236b.2\]]na brgal zhing brtag pa'i sgo nas kyang 'du byed thams cad [#]skad cig ma nyid du rab tu grub po/_/gang zag la bdag med pa rab tu bsgrub [#]pa'i phyir bdag med pa [#]rnam par dbye ba'i tshigs su bcad pa bcu gnyis te/_gang zag btags [#]par yod nyid du/_/brjod bya rdzas su ma yin no/_/
[\[236b.3\]]mi dmigs phyin ci log pa dang /_/kun nas nyon mongs nyon mongs rgyu/_/nyes pa gnyis phyir de las 'di/_/gcig dang gzhan du brjod bya min/_/phung po bdag tu thal ba dang /_/de rdzas nyid du thal 'gyur phyir/_/gal te rdzas yod brjod min pa'i/_/dgos pa yang ni brjod
[\[236b.4\]]dgos so/_/gcig dang gzhan du brjod min pa/_/dgos pa med par mi rigs so/_/mtshan nyid dang ni 'jig rten na/_/mthong phyir bstan bcos sgo nas kyang /_/bud shing me bzhin gnyis su ni/_/brjod min mi rung dmigs phyir ro/_/gnyis yod rnam shes skye ba'i phyir/_/de rkyen
[\[236b.5\]]ma yin don med phyir/_/de phyir lta ba po nas ni/_/grol po'i bar du mi 'gyur ro/_/bdag po nyid cig [#]yin na ni/_/mi rtag mi 'dod 'byung mi byed/_/de las mtshan nyid grub [#]dgos te/_/rdzogs pa'i byang chub gsum la gnod/_/nyes pa gsum phyir lta sogs la/_/de
[\[236b.6\]]yi byed pa rang byung min/_/byed pa de yi rkyen can yang /_/lta sogs byed pa med pa yin/_/byed po min phyir mi rtag phyir/_/cig car rtag tu 'jug pa'i phyir/_/lta la sogs pa byed pa ni/_/rang 'byung nyid du mi rung ngo /_/de bzhin gnas dang zhig pa ni/_/snga na med dang mi rtag
[\[236b.7\]]dang /_/phyogs gsum pa yang med pa'i phyir/_/rkyen nyid du ni mi rung ngo /_/'di ltar chos rnams thams cad ni/_/bdag med dam pa'i don du na/_/stong nyid bdag tu dmigs pa ni/_/nyes par bshad pa kho na yin/_/kun nas nyon mongs rnam byang ba'i/_/gnas skabs gcod pa'i bye
[\[237a\]]
[\[237a.1\]]brag dang /_/'jug dang rgyun gyi bye brag kyang /_/gang zag gis ni nye bar bstan/_/bdag tu lta ba skyed [#]mi dgos/_/goms [#]pa thog ma med dus can/_/gang zag yod na thams cad ni/_/'bad med thar pa'am thar pa med/_/ci gang zag yod pa zhes brjod par bya ba'am/_
[\[237a.2\]]med pa zhes brjod par bya zhe na/_bshad pa/_gang zag btags [#]par yod nyid du/_/brjod bya rdzas su ma yin no/_/'di ltar gang gi phyir gang zag [#]btags par ni yod do zhes brjod par bya la rdzas su ni med do zhes brjod par bya ste/_/de ltar mgo gcig tu smra ba [#]ma yin pa'i smra ba yongs
[\[237a.3\]]su bzung na med pa nyid kyi [#]nye ba'i go skabs su yang mi 'gyur la/_yod pa nyid kyi yang ma yin no/_/yang de rdzas su med do zhes bya ba ji ltar rig par bya zhe na/_mi dmigs pa'i phyir te/_de ni gzugs la sogs pa bzhin du rdzas su [#]mi dmigs so/_/dmigs pa zhes bya ba ni blos
[\[237a.4\]]rtogs pa yin na/_gang zag ni gang zag tu smra ba rnams kyis blos mi rtogs pa yang ma yin la/_bcom ldan 'das kyis kyang mthong ba'i chos kho na la bdag tu [#]dmigs shing 'dogs par byed do zhes gsungs na/_ji ltar mi [#]dmigs pa yin zhe na/_de de ltar [#]dmigs pa ni rdzas su dmigs
[\[237a.5\]]pa ma yin no/_/ci'i phyir zhe na/_phyin ci log pa'i phyir te/_'di ltar bcom ldan 'das kyis bdag med pa la bdag go snyam du phyin ci log go zhes gsungs so/_/de lta bas na de ltar gang zag tu 'dzin pa gang yin pa de ni phyin ci log yin no/_/'di ji ltar rtogs she na/_kun nas
[\[237a.6\]]nyon mongs pa'i phyir te/_'di lta ste/_nga dang nga'i zhes bya ba ni 'jig tshogs la lta ba'i nyon mongs pa'i mtshan nyid kyi kun nas nyon mongs pa yin te/_phyin ci ma log pa ni kun nas nyon mongs par 'gyur bar 'os pa ma yin no/_/de kun nas nyon mongs pa yin no zhes bya bar yang ji ltar
[\[237a.7\]]rig par bya zhe na/_nyon mongs pa'i rgyu yin pa'i phyir te/_'di ltar 'dod chags la sogs pa nyon mongs pa rnams ni de'i rgyu can du skye'o[#]/_/yang gzugs la sogs pa [#]zhes bya ba'i gzhi gang la gang zag [#]ces 'dogs pa gang yin pa de dang ci gang zag gcig pa nyid du
[\[237b\]]
[\[237b.1\]]brjod par bya'am/_'on te gzhan pa nyid du brjod par bya zhe na/_bshad pa/_de las 'di/_gcig dang gzhan du brjod bya min/_/ci'i phyir zhe na/_nyes pa gnyis kyi phyir ro/_/nyes pa gnyis po gang gi [#]phyir zhe na/_phung po bdag [#]tu thal ba dang /_/de rdzas nyid du thal 'gyur
[\[237b.2\]]phyir/_/gcig pa nyid yin na ni phung po rnam [#]kyang bdag nyid du thal bar 'gyur la/_gang zag kyang rdzas nyid du thal bar 'gyur ro/_/gzhan nyid yin na ni gang zag rdzas su yod pa nyid du thal bar 'gyur ro/_/de ltar na gang zag btags par yod pa'i phyir/_brjod par bya ba ma
[\[237b.3\]]yin pa nyid du rigs te/_de nyid kyis [#]lung du ma bstan pa'i dngos por yang grub po/_/gang dag ston pa'i bstan [#]pa las 'das te/_gang zag rdzas su yod pa nyid du 'dod pa [#]de dag la/_'di skad ces brjod par bya'o/_/gal te rdzas yod brjod min pa'i/_/dgos pa yang ni
[\[237b.4\]]brjod dgos so/_/ci'i phyir zhe na/_/gcig dang gzhan du brjod min pa/_/dgos pa med par mi rigs so/_/'on te dpe tsam gyis gang zag brjod par bya ba ma yin pa nyid du 'dod de/_dper na bud shing las me gzhan dang gzhan nyid ma yin par brjod par bya ba ma yin pa
[\[237b.5\]]lta bu'o zhe na/_de dag la 'di skad ces brjod par bya ste/_mtshan nyid dang ni 'jig rten na/_/mthong phyir bstan bcos sgo nas kyang /_/bud shing me bzhin gnyis su ni/_/brjod min mi rung dmigs phyir ro[#]/_/gcig pa nyid dang gzhan pa nyid du ste/_me zhes bya ba ni me'i
[\[237b.6\]]khams so/_/bud shing ni 'byung ba lhag ma rnams te/_de dag gi mtshan nyid tha dad pas bud shing las me gzhan pa kho na yin no/_/'jig rten na me med par yang shing la sogs pa bud shing mthong la/_bud shing med par yang me mthong bas gzhan pa nyid grub po/_/bstan bcos
[\[237b.7\]]las kyang bcom ldan 'das kyis gang du [#]yang me dang bud shing dag brjod du med par ma gsungs bas [#]'di ni rigs pa ma yin no/_/bud shing med par me yod do zhes bya ba 'di ji ltar shes she na/_dmigs pa'i phyir te/_'di ltar me rlung gis khyer ba na 'bar bzhin du
[\[238a\]]
[\[238a.1\]]rgyangs bcad par yang 'gro'o/_/'on te yang de na ni rlung bud shing yin no zhe na/_de nyid kyi phyir me dang bud shing dag tha dad pa nyid du grub po/_/gang las she na/_gnyis su ni dmigs pa'i phyir zhes skabs su bab pa'o/_/gnyis ni der me dang bud shing nyid du dmigs pa
[\[238a.2\]]yin no/_/mthong ba po nas rnam par shes pa po'i bar dang /_byed pa po dang /_za ba po dang /_shes pa po dang /_grol pa po gang yin pa'i gang zag de ni yod pa kho na'o zhe na/_de ni mthong ba por yang mi rung la grol ba po'i bar du yang mi rung ste/_de ni lta ba zhes bya ba la sogs pa'i ming can
[\[238a.3\]]rnam par shes pa rnams la rkyen gyi [#]ngo bo'am bdag po la sogs pa'i rkyen gyis [#]byed pa po zhig tu 'gyur grang na/_/de la re zhig_/gnyis yod rnam shes skye ba'i phyir/_/de rkyen ma yin/_ci'i phyir zhe na/_don med pa'i phyir te/_de la de'i mthu ni cung zad kyang ma mthong ngo /_/bdag
[\[238a.4\]]po nyid gcig yin na ni/_mi rtag mi 'dod 'byung mi byed/_/de rnam par shes pa 'byung ba la bdag po nyid gcig yin na ni/_rnam par shes pa 'dod pa mi rtag pa yang 'byung bar mi byed la/_mi 'dod pa yang 'byung bar mi byed pa kho na'o/_/de lta bas na gnyi ga ltar yang mi srid
[\[238a.5\]]pa'i phyir/_de ni mthong ba po nas grol ba po'i bar yin par mi rung ngo /_/gzhan yang gal te gang zag rdzas su yod na de'i las mtshan nyid bsgrub [#]dgos te/_gang zhig rdzas su yod pa de'i ni las dang mtshan nyid kyang dmigs te/_dper na mig la sogs pa'i lta ba la sogs pa
[\[238a.6\]]dang /_gzugs dang ba la sogs pa lta bu yin no[#]/_gang zag gis [#]ni de lta yang ma yin te/_de lta bas na de ni rdzas su med do/_/de rdzas su 'dod na/_sangs rgyas bcom ldan 'das kyi rdzogs par byang chub pa rnam pa gsum po zab mo mngon par rdzogs par byang chub pa dang thun
[\[238a.7\]]mong ma yin pa mngon par rdzogs par byang chub pa dang /_'jig rten las 'das par [#]mngon par rdzogs par byang chub pa la yang [#]gnod par 'gyur ro/_/gang zag mngon par rtogs [#]pas ni zab mo yang cung zad kyang mngon par rdzogs par byang chub par yang mi 'gyur la/_gzhan
[\[238b\]]
[\[238b.1\]]mu stegs can dang thun mong ma yin pa yang ma yin/_'jig rten na ma 'dres pa yang ma yin te/_'di ltar 'dzin pa de ni 'jig rten thams cad kyis [#]go ba/_mu stegs can mngon par zhen pa/_yun ring po nas 'khor ba na [#]'dres pa yang yin no/_/gzhan yang gang zag mthong ba po nas
[\[238b.2\]]rnam par shes pa po'i bar zhig yin na de lta ba la sogs pa la byed pa dang bcas pa'am/_byed pa med pa zhig tu 'gyur grang na/_byed pa dang bcas pa'i byed pa de yang rang byung ba glo bur ba'am/_de'i rkyen can zhig tu 'gyur grang na/_nyes pa gsum phyir lta sogs la/_/de yi byed pa
[\[238b.3\]]rang byung min/_/nyes pa gsum po 'chang ba de nyid kyi phyir byed pa de'i rkyen [#]yang min zhes bya bar sbyar ro/_/byed pa med pa yin na ni/_lta sogs byed pa med pa yin/_/zhes bya ba 'grub par 'gyur te/_gang zag lta ba la sogs pa la byed pa med na ji ltar [#]lta ba po nas rnam par shes
[\[238b.4\]]pa po'i bar yin/_nyes pa gsum gyi phyir zhes bshad pa nyes pa gsum po gang gi [#]phyir zhe na/_byed po min phyir mi rtag phyir/_/cig car rtag tu 'jug pa'i phyir/_/lta la sogs pa byed pa ni/_/rang byung nyid du mi rung ngo /_/gal te lta ba la sogs pa la gang las mthong ba la
[\[238b.5\]]sogs par 'gyur ba'i byed pa glo bur ba zhig yin na/_'o na ni gang zag de dag gi byed pa po ma yin pas ji ltar de mthong ba po nas rnam par shes pa po'i bar yin/_yang glo bur ba nyid yin na ni/_ltos pa med pa'i phyir nam yang byed pa med par mi 'gyur bas mi rtag par mi 'gyur ro/_/
[\[238b.6\]]byed pa rtag pa yin na yang mthong ba la sogs pa cig car dang rtag tu 'byung bar 'gyur ba'i nyes par 'gyur ro/_/de lta bas na lta ba la sogs pa la byed pa rang byung ba nyid du mi rung ngo /_/de bzhin gnas dang zhig pa ni/_/snga na med dang mi rtag dang /_/phyogs gsum pa [#]yang
[\[238b.7\](]mad [,]med [)]pa'i phyir/_/rkyen nyid du ni mi rung ngo /_/'on te byed pa gang zag gi rkyen can yin no zhe na/_gnas pa de ni rkyen nyid du rung ba ma yin te/_snga na med pa'i phyir ro/_/de de'i rkyen nyid yin na ni gang zag ni nam yang med pa ma yin pas ci'i phyir/_sngon rol gang gi [#]tshe ma skyes pa na byed
[\[239a\]]
[\[239a.1\]]pa [#]med par 'gyur/_zhig pa yang rkyen nyid du mi rung ste/_gang zag mi rtag pa nyid du thal bar 'gyur ba'i phyir ro/_/phyogs gsum pa gnas [#]pa yang yin la/_zhig pa yang yin no zhes bya ba ni [#]'ga' yang med pas byed pa de'i rkyen can nyid du rung ba ma yin te/_de ltar
[\[239a.2\]]na re zhig rigs [#]pa la brten nas gang zag rdzas su mi dmigs pa yin no/_/'di ltar chos rnams thams cad ni/_/bdag med dam pa'i don du na/_/stong nyid bdag tu dmigs pa ni/_/nyes par bshad pa kho na yin/_/bcom ldan 'das kyis chos kyi [#]mod dag las ni/_chos thams cad ni
[\[239a.3\]]bdag med pa'o zhes bshad do/_/don dam pa stong pa nyid las ni las kyang yod/_las kyi rnam par smin pa yang yod kyi [#]chos su brdar btags [#]pa ma gtogs pa gang zhig phung po 'di dag 'dor zhing phung po gzhan nying mtshams sbyor bar byed pa'i byed pa po ni mi dmigs so zhes bshad
[\[239a.4\]]do/_/lnga pa las ni bdag tu dmigs pa la nyes dmigs lnga ste/_bdag tu lta ba dang /_srog tu lta bar 'gyur/_mu stegs can rnams dang khyad par med par 'gyur/_lam gol bar zhugs par 'gyur/_stong pa nyid la yang 'di'i sems 'jug par mi 'gyur/_dad par mi 'gyur/_
[\[239a.5\]]yang dag par gnas par mi 'gyur/_mos par mi 'gyur/_'di'i 'phags pa'i chos rnams kyang rnam par byang bar mi 'gyur ro zhes bshad do[#]/_de ltar na lung gi sgo nas kyang rung ba ma yin no/_/bcom ldan 'das kyis kyang kun shes pa dang ldan pa dang /_khur khyer ba dang dad pas
[\[239a.6\]]rjes su 'brang ba la sogs pa'i gang zag rnam par gzhag pa'i sgo nas gang zag kyang de dang de las bshad de/_rdzas su med pa nyid gcig yin na ni/_ci'i phyir bshad ce na/_kun nas nyon mongs rnam byang ba'i/_/gnas skabs gcod [#]pa'i bye brag dang /_/'jug dang rgyun gyi bye brag
[\[239a.7\]]kyang /_/gang zag gis ni nye bar bstan/_/kun nas nyon mongs pa dang rnam par byang ba'i gnas skabs dang /_gcod pa'i bye brag dag dang /_de dag gi 'jug pa'i bye brag dag [#]dang /_rgyun gyi bye brag ni gang zag gdags pa med par bshad par mi nus so/_/de la
[\[239b\]]
[\[239b.1\]]yongs su shes pa'i mdo las ni/_yongs su shes par bya ba'i chos rnams ni kun nas nyon mongs pa'o/_/yongs su shes pa ni rnam par byang ba'o zhes bshad do[#]/_/khur khyer ba'i mdo las ni/_khur dang khur khyer ba ni kun nas nyon mongs pa'o/_/khur 'dor ba ni rnam par
[\[239b.2\]]byang ba'o zhes bshad pa de dag gi 'jug pa'i bye brag dang /_rgyun gyi bye brag kyang kun shes pa dang ldan pa dang /_khur khyer ba'i gang zag gdags pa med par bshad [#]mi nus la/_byang chub kyi phyogs dang mthun pa'i chos kyi gnas skabs sbyor ba dang /_mthong ba dang /_sgom pa dang /_mthar thug
[\[239b.3\]]pa'i lam gyi bye brag gi rnam pa du ma zhig yod pa de dag gi 'jug pa'i bye brag dang /_rgyun gyi bye brag kyang dad pas rjes su 'brang ba la sogs pa'i gang zag gdags pa med par bshad par mi nus te/_gang zag rdzas su med pa nyid gcig [#]yin na ni ci'i phyir bshad ces bya ba 'di
[\[239b.4\]]la tshul ni 'di lta bu yin par rig par bya'o/_/de lta ma yin na/_gang zag bshad pa dgos pa med par 'gyur te/_re zhig 'di bdag tu lta ba bskyed pa'i phyir/_dgos pa ni ma yin te/_'di ltar bdag tu lta ba bskyed mi dgos/_gna' nas skyes zin pa'i phyir ro/_/de goms
[\[239b.5\]]par bya ba'i phyir yang ma yin te/_'di ltar/_goms pa thog ma med dus can/_/gal te yang bdag tu lta bas thar pas 'di bshad do zhe na/_de lta yin na ni/_thams cad 'bad pa med par thar bar 'gyur te/_/'di ltar bdag tu lta ba ni/_bden pa ma mthong ba thams cad la yod
[\[239b.6\]]do/_/yang na ni thar pa med pa kho nar 'gyur te/_ji ltar sdug bsngal la sngar [#]sdug bsngal du ma bzung ba las phyis 'dzin pa lta bur/_sngar bdag la bdag med par ma bzung [#]ba las/_bden pa mngon par rtogs pa'i dus na bdag tu 'dzin pa ni 'ga' yang med kyi/_sngon ji lta ba phyis
[\[239b.7\]]kyang de dang 'dra bar thar par mi 'gyur ro/_/yang bdag cig yod na ni gdon mi za bar ngar 'dzin pa dang /_nga yir 'dzin pa dag gis bdag la sred pa dang /_de'i rgyu can gyis [#]nyon mongs pa [#]dag gdon mi za bar 'byung bar 'gyur bas de'i phyir yang thar par mi 'gyur ro/_/yang na ni gang zag
[\[240a\]]
[\[240a.1\]]yod par khas blang bar mi bya ste/_de yod na ni gdon mi za bar nyes pa 'di dag tu thal bar 'gyur ro/_/de ltar yon tan de dag dang /_/rtag ldan byang chub sems dpa' ni/_/bdag nyid don yang mi 'dor zhing /_/gzhan gyi don yang sgrub par byed/_/ngo tsha shes pa dang brtan
[\[240a.2\]]pa la sogs pa'i yon tan rnams kyi las mdor bstan pa yin no/_/[#]byang chub kyi phyogs dang mthun pa'i skabs rdzogs so//_//ngo mtshar che ba rnam par dbye ba'i tshigs su bcad pa gsum ste/_rang gi lus dang sdom pa'i phyir/_/phun sum tshogs pa yongs gtong dang /_/nyam
[\[240a.3\]]chung rnams la bzod pa dang /_/lus dang srog la mi lta bar/_/brtson 'grus rtsom [#]dang bsam gtan gyi[#]/_/bde la ro myong med nyid dang /_/shes rab la ni mi rtog pa/_/blo ldan rnams kyi ngo mtshar 'dod/_/de bzhin gshegs rigs skye ba dang /_/lung bstan pa dang dbang bskur dang /_/byang
[\[240a.4\]]chub rab tu thob pa yang /_/ngo mtshar che ba yin par 'dod/_/de la tshigs su bcad pa gnyis kyis ni pha rol tu phyin pa drug las brtsams te/_/sgrub pa'i ngo mtshar che ba bshad do/_/sbyin pa la ni rang gi lus gtong ba ngo mtshar che la/_tshul khrims kyi [#]sdom pa'i ched du ni phun sum tshogs pa
[\[240a.5\]]rgya chen po gtong ba ngo mtshar che'o[#]/_/lhag ma ni don go bar zad do/_/tshigs su bcad pa gsum pas ni/_byang chub sems dpa'i 'bras bu bzhi las brtsams te 'bras bu'i ngo mtshar che ba bshad de/_sa dang po dang brgyad pa dang bcu pa la slob pa'i 'bras bu gsum dang /_sangs
[\[240a.6\]]rgyas kyi sa la mi slob pa'i 'bras bu bzhi pa mchog yin no/_/ngo mtshar mi che ba rnam par dbye ba'i tshigs su bcad pa/_'dod chags bral dang snying rje dang /_/de bzhin sgom mchog thob pa dang /_/sems mnyam phyir na de dag la/_/sbyor ba ngo mtshar che ma yin/_/de dag la zhes bya ba
[\[240a.7\]]ni pha rol tu phyin pa rnams la ste/_'dod chags dang bral ba la brten nas sbyin pa la sbyor ba la [#]ngo mtshar mi che'o/_/snying rje la brten nas tshul khrims dang bzod pa dang /_sgom pa mchog la brten nas sa brgyad pa la mngon par 'du byed pa med cing rnam par mi rtog pa'i brtson 'grus la sogs
[\[240b\]]
[\[240b.1\]]pa la sbyor ba ngo mtshar mi che'o/_/bdag dang gzhan mnyam pa'i sems nyid la brten nas pha rol tu phyin pa thams cad la sbyor ba yang ngo mtshar mi che ba nyid de/_bdag nyid kyi don bzhin du gzhan gyi don la skyo ba med pa'i phyir ro/_/sems mnyam pa nyid kyi tshigs su bcad pa gsum ste/_ji
[\[240b.2\]]ltar blo ldan sems can la/_/rab tu byams par gyur pa ltar/_/sems can bdag dang chung ma dang /_/bu bshes gnyen la de lta min/_/don gnyer ba la phyogs med dang /_/tshul khrims rtag tu ma nyams dang /_/kun tu bzod cing thams cad phyir/_/brtson 'grus chen po
[\[240b.3\]]rtsom pa dang /_/rtag tu bsam gtan dge ba dang /_/shes rab rnam par mi rtog nyid/_/byang chub sems dpa' de dag la/_/de ltar sems mnyam shes par bya/_/tshigs su bcad pa gcig gis ni sems can rnams la sems [#]mnyam pa bstan to/_/gnyis kyis ni pha rol tu phyin
[\[240b.4\]]pa rnams la'o/_/sems can rnams ni bdag nyid la sogs pa la byams pa mnyam pa nyid dang ldan pa yang ma yin la gtan du ba yang ma yin te/_'di ltar res 'ga' bdag nyid kyang gsod [#]par byed do/_/byang chub sems dpa' rnams kyi ni sems can thams cad la mnyam
[\[240b.5\]]pa nyid dang /_gtan du ba yin no/_/pha rol tu phyin pa rnams la sbyin pa la sems mnyam pa nyid ni don du gnyer ba la phyogs med pa'i phyir ro/_/tshul khrims la ni rtag tu phra rab tsam yang mi nyams pa'i phyir ro/_/kun tu bzod cing zhes bya ba ni yul dang dus dang sems can
[\[240b.6\]]rnams la bye brag med par ro/_/thams cad kyi phyir brtson 'grus rtsom pa ni rang dang gzhan gyi don dang dge ba thams cad kyi don du mnyam par sbyor ba'i phyir ro/_/lhag ma ni don go bar zad do/_/phan 'dogs pa nyid rnam par dbye ba'i tshigs su bcad pa bcu drug ste/_snod nyid [#]du
[\[240b.7\]]ni byed pa dang /_/tshul khrims dag la 'god pa dang /_/gnod pa la ni bzod [#]pa dang /_/don byed par ni 'gro ba dang /_/bstan pa 'di la 'dzud pa dang /_/the tshom gcod par byed pa 'di/_/blo ldan rnams kyi sems can la/_/phan 'dogs nyid du 'dod pa yin/_/tshigs
[\[241a\]]
[\[241a.1\]]su bcad pa 'di gnyis kyis ni [#]pha rol tu phyin pa drug gis byang chub sems dpa' rnams kyi phan 'dogs pa nyid ji lta bu yin pa de yongs su bstan te/_/sbyin pas ni [#]sems can rnams dge ba bya ba la snod nyid du byed do/_/bsam gtan gyis [#]'dzud par byed do[#]/_/mthu'i
[\[241a.2\]]khyad par dang ldan pa'i phyir ro/_/[#]tshigs su bcad pa lhag ma rnams kyis ni [#]phan 'dogs pa nyid ma la sogs pa dang chos mthun par bstan te/_gang dag rtag tu sems can rnams/_/bsam pa mnyam [#]pas 'dzin byed cing /_/'phags pa'i sa la bskyed pa dang /_/dge ba
[\[241a.3\]]'phel bar byed pa dang /_/nyes byas las ni yongs bsrung dang /_/thos pa byang bar byed pa ni/_/las lnga dag gis rgyal sras rnams/_/sems can ma dang 'dra ba yin/_/sems can gyi ma dang 'dra ba ni sems can rnams kyi ma lta bu'o/_/ma ni bu rnams la phan pa rnam pa lnga byed
[\[241a.4\]]de/_khong na 'dzin par byed/_skyed par byed/_snun par byed/_gso bar byed/_kun tu skyed par byed/_ngam grog las kyang srung bar byed/_smra ba la yang slob par byed do/_/byang chub sems dpa' rnams kyi las lnga po 'di dag kyang de dang chos mthun par rig par bya ste/_
[\[241a.5\]]'phags pa'i sa ni 'phags pa'i chos yin par rig par bya'o[#]/_/sems can kun la rtag par ni/_/dad pa skyed par byed pa dang /_/lhag pa'i khrims sogs slob pa dang /_/rnam par grol la sbyor ba'i phyir/_/sangs rgyas la ni gsol ba dang /_/de dag sgrib pa sbyong ba'i
[\[241a.6\]]phyir/_/las lnga dag gis rgyal sras rnams/_/sems can pha dang 'dra ba yin/_/pha ni bu rnams la phan pa rnam pa lnga byed de/_de dag gi sa bon 'debs par byed/_bzo slob par byed/_thab rir bab pa'i chung ma len par byed/_bshes [#]gnyen dam pa dag la 'doms par byed/_
[\[241a.7\]]ji ltar pha'i bu lon des gzhal dgos pa med pa ltar chags nyen med par byed do/_/byang chub sems dpa'i las lnga po 'di dag kyang /_de dang chos mthun par rig par bya ste/_byang chub sems dpa' rnams kyi 'phags pa'i lus thob [#]pa'i sa bon ni dad pa yin no/_/bzo ni slob
[\[241b\]]
[\[241b.1\]]pa yin no/_/chung ma ni rnam par grol ba ste/_rnam par grol ba'i dga' ba dang bde ba yang dag par myong ba'i phyir ro/_/dge ba'i bshes gnyen dag ni sangs rgyas rnams so/_/chags nyen lta bu ni sgrib pa'o/_/gang dag bstan par mi 'os pa/_/sems can rnams la gsang
[\[241b.2\]]byed cing /_/bslab las nyams la smod pa dang /_/phun sum tshogs pa bsngags pa nyid/_/gdams ngag sbyin par byed pa dang /_/bdud rnams sbron par byed pa ste/_/las lnga dag gis rgyal sras rnams/_/sems can rtsa lag 'dra ba yin/_/rtsa lag dag ni rtsa lag rnams la phan pa rnam
[\[241b.3\]]pa lnga byed de/_gsang bar bya ba gsang bar byed/_spyod pa ngan pa la smod par byed/_spyod pa bzang po la bsngags par byed/_bya ba rnams la grogs kyi ngo bor 'gro bar byed/_nyam nga ba'i gnas dag las zlog par byed do/_/byang chub sems dpa'i rnams kyi las lnga po 'di dag kyang
[\[241b.4\]]de dang chos mthun par rig par bya ste/_'os pa ma yin pa dag la zab mo bshad pa [#]gsang ba'i phyir dang /_bslab pa nyams pa dang /_phun sum tshogs pa dag la go rims bzhin du smod pa dang bsngags pa'i phyir dang /_rtogs par bya ba'i ched du 'doms pa'i phyir dang /_bdud
[\[241b.5\]]kyi las sbron pa'i phyir ro/_/kun nas nyon mongs rnam byang la/_/gang dag rang blo ma 'khrul ba/_/'jig rten 'jig rten min pa yi/_/phun tshogs zad par sbyin par byed/_/skyo ba med pas mi phyed cing /_/rtag tu phan dang bde 'dod pa/_/las lnga dag gis rgyal sras
[\[241b.6\]]rnams/_/sems can grogs po 'dra ba yin/_/grogs po'i phan pa dang bde ba la [#]phyin ci mi log pa dang /_bde ba dang phan pa nye bar sgrub pa dang /_mi phyed par 'gyur ba dang /_rtag tu phan pa dang bde ba 'dod pa gang yin pa de ni grogs po yin te/_de bzhin du byang chub sems
[\[241b.7\]]dpa' rnams kyang las lngas sems can rnams la phan 'dogs par rig [#]par bya'o/_/'jig rten pa'i phun sum tshogs pa ni bde ba ste/_des bde ba nyams su myong ba'i phyir ro/_/'jig rten las 'das pa ni phan pa ste/_kun nas nyon mongs pa'i nad kyi gnyen po'i phyir
[\[242a\]]
[\[242a.1\]]ro/_/gang dag sems can smin bya la/_/rtag tu brtson pa dang ldan zhing /_/yang dag nges par 'byung ba smra/_/log par sgrub pa rnams la bzod/_/phun sum tshogs pa gnyis sbyin byed/_/de yi thabs la mkhas pa ni/_/las lnga dag gis rgyal
[\[242a.2\]]sras rnams/_/sems can bran dang 'dra ba yin/_bran ni jo bo la las lngas yang dag par 'jug ste/_ldang ba phun sum tshogs pa yin/_bya [#]ba rnams la mi bslu [#]ba yin/_spyo ba dang brdeg pa la sogs pa la bzod [#]pa yin/_dgos pa thams cad byed pa'i phyir gzo [# ]
[\[242a.3\]]pa yin/_mkhas shing thabs shes pa yin no/_/byang chub sems dpa' rnams kyi las lnga po 'di dag kyang de dang chos mthun par rig par bya ste/_phun sum tshogs pa gnyis ni 'jig rten [#]dang 'jig rten las 'das pa yin par rig par bya'o/_/gang dag mi skye'i chos la ni/_/
[\[242a.4\]]bzod pa thob par 'dod pa dang /_/theg pa thams cad ston pa dang /_/rnal 'byor grub par sbyor ba dang /_/bzhin mdzes lan du phan 'dogs dang /_/rnam par smin la mi lta ba/_/las lnga dag gis rgyal sras rnams/_/sems can slob dpon 'dra ba yin/_/slob dpon ni slob ma rnams
[\[242a.5\]]la las rnam pa lngas phan 'dogs par 'gyur te/_bdag nyid legs par bslab [#]pa yin/_thams cad slob pa yin/_myur du slob pa yin/_bzhin mdzes shing nges pa'i rang bzhin can yin[#]/_/sems la zang zing med pa yin no/_/byang chub sems dpa' rnams kyi las lnga
[\[242a.6\]]po 'di dag kyang de dang chos mthun par rig par bya'o/_/sems can don la shin tu brtson/_/tshogs rnams rdzogs par byed pa dang /_/tshogs bsags myur du grol bar byed/_/mi mthun phyogs ni spong byed cing /_/'jig rten 'jig rten ma yin pa'i/_/phun sum sna tshogs
[\[242a.7\]]la sbyar ba/_/las lnga dag gis rgyal sras rnams/_/sems can mkhan po 'dra ba yin/_/mkhan po ni lhan cig gnas pa rnams la las rnam pa lngas phan 'dogs pa yin te/_rab tu 'byin par byed/_/bsnyen par rdzogs par byed/_/nyes pa yongs su spangs pa [#]la rjes su ston par
[\[242b\]]
[\[242b.1\]]byed/_zang zing dang /_chos kyis [#]yongs su sdud par byed do/_/byang chub sems dpal rnams kyi las lnga po 'di dag kyang de dang chos mthun par rig par bya'o/_/lan du phan 'dogs pa'i [#]rnam par dbye ba'i tshigs su bcad pa gnyis te/_longs spyod rnams la ma chags [#]dang /_/tshul
[\[242b.2\]]khrims nyams pa med pa dang /_/byas pa gzo dang ldan pa dang /_/sgrub pa la yang sbyor ba'i phyir/_/pha rol phyin pa drug po la/_/de ltar 'jug pa'i lus can dag_/byang chub sems dpa' rnams la ni/_/de bzhin lan du phan 'dogs yin/_/de bzhin zhes bya ba ni ji ltar byang
[\[242b.3\]]chub sems dpa' rnams de dag la phan 'dogs pa bzhin du'o/_/de la longs spyod rnams la ma chags pas ni sbyin pa la 'jug go/_/tshul khrims nyams pa med pas ni tshul khrims la'o/_/phan 'dogs pa'i byang chub sems dpa' la drin chags pa'i sgo nas byas pa gzo
[\[242b.4\]]ba dang ldan pas ni bzod pa la ste/_de dag ni bzod pa la dga' bas so/_/sgrub pa la sbyor bas ni/_brtson 'grus dang bsam gtan dang /_shes rab dag la ste/_gang gis dang gang du bsgrub [#]pa'i phyir ro/_/smon pa rnam par dbye ba'i tshigs su bcad pa/_rtag tu 'phel dang
[\[242b.5\]]nyams pa dang /_/sems can rab tu smin pa dang /_/sa la khyad par 'gro ba dang /_/bla na med pa'i byang chub 'dod/_/byang chub sems dpa' rnams ni rtag tu pha rol tu phyin pa 'phel ba dang /_de'i mi mthun pa'i phyogs nyams pa dang /_sems can yongs su smin pa dang /_sa la khyad
[\[242b.6\]]par du 'gro ba dang /_bla na med pa yang dag par rdzogs pa'i byang chub ste gnas lnga 'dod do/_/sbyor ba chud mi za ba nyid rnam par dbye ba'i tshigs su bcad pa/_'jigs spangs yang dag bskyed pa dang /_/the tshom dag ni gcod pa dang /_/sgrub pa yi ni gdams ngag la/_/rgyal sras rtag tu
[\[242b.7\]]chud mi za/_/byang chub sems dpa' rnams kyi sbyor ba ni/_sems can gyi don rnam pa bzhi po chos zab cing rgya che ba la skrag pa spang ba dang /_byang chub kyi sems yang dag par bskyed pa dang /_byang chub kyi sems bskyed pa rnams kyi the tshom gcod pa dang /_pha rol tu phyin pa bsgrub [#]pa'i
[\[243a\]]
[\[243a.1\]]gdams ngag la chud mi za ba yin par rig par bya'o/_/yang dag par sbyor ba nyid rnam par dbye ba'i [#]tshigs su bcad pa gnyis te/_re ba med pa'i sbyin pa dang /_/yang srid mi 'dod tshul khrims dang /_/thams cad la ni bzod pa dang /_/yon tan kun 'byung
[\[243a.2\]]brtson 'grus dang /_/de bzhin bsam gtan gzugs med yin[#]/_/shes rab thabs dang ldan pa ni/_/pha rol phyin pa drug po la/_/brtan pa rnams kyi yang dag sbyor/_/ji skad [#]du dkon mchog brtsegs pa las/_rnam par smin pa la re ba med pa'i sbyin pa dang zhes bya ba la sogs
[\[243a.3\]]pa rgyas par 'byung ba lta bu'o/_/yongs su nyams pa dang khyad par du 'gyur ba'i skal pa can gyi chos rnam par dbye ba'i tshigs su bcad pa gnyis te/_longs spyod chags dang nyams bcas dang /_/nga rgyal nyid dang bsod nyams dang /_/ro myang ba dang rnam rtog [#]ni/_/brtan pa rnams kyi [# ]
[\[243a.4\]]nyams pa'i rgyu/_/de dag gnyen po la gnas pa'i/_/byang chub sems dpa' rnams kyi [#]ni/_/de las bzlog phyir khyad par gyi/_/skal [#]can chos su shes par bya/_/pha rol tu phyin pa drug gi mi mthun pa'i phyogs ni nyams pa'i skal ba can yin la/_de dag gi gnyen po ni/_khyad
[\[243a.5\]]par du 'gyur ba'i skal ba [#]can yin par rig par bya'o/_/bcos ma dang yang dag pa'i yon tan rnam par dbye ba'i tshigs su bcad [#]pa gnyis te/_gcig ni rtsa ba drug pa yin no/_/sprul pa dang ni tshul 'chos [#]dang /_/bzhin mdzes pa ni ston pa dang /_/de bzhin 'phral la 'jug pa dang /_/
[\[243a.6\]]lus dang ngag ni zhi ba dang /_/de bzhin smra mkhas phun sum tshogs/_/de dag sgrub dang bral ba ni/_/byang chub sems dpa' rnams dag gi_/yang dag min pa nyid du bshad/_/bzlog par rab tu sbyor rnams kyi/_/de dag yang dag nyid du bshad/_/byang chub sems dpa'
[\[243a.7\]]rnams kyi [#]yon tan sprul pa la sogs pa drug ni pha rol tu phyin pa drug gi bcos ma yin par rig par bya'o/_/lhag ma ni don go bar zad do/_/'dul ba rnam par dbye ba'i tshigs su bcad pa/_blo ldan de dag sa kun tu/_/sbyin la sogs pa nyer bsgrubs pas/_/sems
[\[243b\]]
[\[243b.1\]]can rnams kyi mi mthun phyogs/_/rnam pa drug ni 'dul bar byed/_/pha rol tu phyin pa drug gi mi mthun pa'i phyogs ni rnam pa drug ste/_ser sna dang /_'chal ba'i tshul khrims dang /_khong [#]khro ba dang /_le lo dang /_rnam par g.yeng ba dang /_'chal ba'i shes rab dag dang /_go
[\[243b.2\]]rims bzhin no/_/lhag ma ni don go bar zad do/_/lung bstan pa rnam par dbye ba'i tshigs su bcad pa gsum ste/_gang zag dus kyi bye brag gis/_/blo ldan lung bstan rnam pa gnyis/_/byang chub dang ni lung ston pa/_/gzhan yang chen por brjod pa ni/_/mi skye bzod pa thob
[\[243b.3\]]pa yis/_/nga rgyal rtsol ba spangs pa dang /_/sangs rgyas rgyal sras thams cad dang /_/ngo bo gcig tu gyur pa las/_/yang de zhing dang ming dang ni/_/dus dang bskal ba'i ming dang ni/_/'khor dang dam pa'i chos dag kyang /_/gnas pa'i sgo [#]nas der 'dod do/_/de la gang zag gi bye brag
[\[243b.4\]]gis lung ston pa ni/_/gang zag rigs la gnas pa sems bskyed pa mngon sum dang /_mngon sum ma yin par gnas pa la lung ston pa'i phyir ro/_/dus kyi bye brag gis ni dus dpag tu yod pa dang /_/dpag tu med par lung ston pa'i phyir ro/_/gzhan yang byang chub tu'am/_
[\[243b.5\]]'di dus che ge mo zhig na de bzhin gshegs pa mtshan 'di zhes bya bas lung bstan pas [#]lung ston par 'gyur ro/_/gzhan yang sa brgyad pa la mi skye ba'i chos la bzod pa thob pas bdag ni sangs rgyas su 'gyur ro snyam pa'i nga rgyal spangs pa dang /_mtshan ma'i rtsol ba thams cad spangs pa
[\[243b.6\]]dang /_de dag dang bdag gi rgyud tha [#]dad par ma mthong ba'i sgo nas sangs rgyas dang byang chub sems dpa' thams cad dang lhan cig ngo bo gcig par gyur pa las lung bstan pa gzhan gang yin pa de ni chen po yin no/_/yang zhing la sogs pas lung ston pa ni dus 'di tsam zhig na bskal pa
[\[243b.7\]]'di zhes bya ba la sangs rgyas kyi zhing 'di lta bu zhig tu sangs rgyas mtshan 'di zhes bya bar 'gyur te/_'di'i 'khor ni 'di lta bur 'gyur ro/_/'di'i dam pa'i chos ni dus 'di srid cig tu gnas par 'gyur ro zhes bya bar ro/_/nges par 'gyur ba'i rnam par dbye ba'i tshigs su bcad
[\[244a\]]
[\[244a.1\]]pa rtsa ba drug pa ste/_blo ldan rnam pa thams cad du/_/phun tshogs skye dang mi skyo dang /_/rtag tu sgom par byed pa dang /_/ting [#]'dzin nyams pa med pa dang /_/bya ba grub [#]dang lhun grub pa'i/_/bzod pa 'thob [#]la nges par 'gyur/_/pha rol tu phyin pa drug gi dbang du byas
[\[244a.2\]]nas nges par 'gyur ba rnam pa 'di drug bstan te/_phun sum tshogs pa la nges par 'gyur ba ni rtag tu longs spyod phun sum tshogs pa rgya chen po 'thob pa'i phyir ro/_/skye ba la nges par 'gyur ba ni rtag tu ji ltar 'dod pa bzhin skye ba yongs su 'dzin pa'i phyir ro/_/mi skyo ba la nges par 'gyur
[\[244a.3\]]ba ni/_rtag tu 'khor ba'i sdug bsngal rnams kyis mi skyo ba'i phyir ro/_/rtag tu sgom pa la nges par 'gyur ba ni/_/rtag tu sgom pa rgyun mi gcod pa'i phyir ro/_/ting nge 'dzin nyams pa med pa dang /_bya ba grub [#]pa la nges par 'gyur ba ni/_rtag tu ting nge 'dzin yongs su mi nyams pa'i phyir
[\[244a.4\]]dang /_sems can gyi bya ba sgrub pa'i phyir ro/_/lhun gyis grub par mi skye ba'i chos la bzod pa thob par nges par 'gyur ba ni/_rtag tu lhun gyis grub par rnam par mi rtog pa'i ye shes kyis gnas pa'i phyir ro/_/gdon mi za bar bya [#]dgos pa rnam par dbye ba'i tshigs su bcad pa rtsa ba drug
[\[244a.5\]]ste/_mchod bslab yang dag blang ba dang /_/snying rje dge ba bsgom [#]pa dang /_/de bzhin dgon par bag yod dang /_/thos don ngoms mi shes pa nyid/_/sa rnams kun la brtan pa yi/_/gdon mi za bar bya ba nyid/_/gdon mi za bar bya dgos pa 'di drug ni/_pha rol tu phyin pa drug gi [#]dbang
[\[244a.6\]]du byas pa ste/_tshigs su bcad pa'i [#]don ni go bar zad do/_/rtag tu bya ba rnam par dbye ba'i tshigs su bcad pa gnyis te/_'dod pa'i nyes dmigs shes pa dang /_/'khrul pa dag la rtog pa dang /_/sdug bsngal dang du len nyid dang /_/dge ba dag ni sgom pa dang /_/bde la [#]ro myang med nyid dang /_/
[\[244a.7\]]mtshan ma rnam par mi rtog pa/_/sa rnams kun la brtan [#]pa yi/_/rtag tu bya ba dag yin no/_/pha rol tu phyin pa drug yongs su sgrub pa'i phyir rtag tu bya ba drug ste/_tshigs su bcad pa dag gi don ni go bar zad do/_/gtso bo'i dngos po rnam par dbye ba'i tshigs su bcad pa rtsa ba drug pa ste/_
[\[244b\]]
[\[244b.1\]]chos sbyin tshul khrims dag pa dang /_/mi skye bzod pa thob nyid dang /_theg chen brtson 'grus rtsom pa dang /_/mtha' la snying rje ldan gnas dang /_/shes rab blo dang ldan rnams kyi/_/pha rol phyin pa'i [#]gtso bor 'dod/_/rnam pa 'di drug ni pha rol tu phyin pa drug gi gtso bo yin te/_de [#]la tshul
[\[244b.2\]]khrims rnam par dag pa ni 'phags pa dgyes pa'i tshul khrims so/_/mtha' la snying rje dang ldan par gnas pa ni bsam gtan bzhi pa snying rje tshad med pa dang ldan pa ste/_lhag ma ni don go bar zad do/_/gdags pa rnam par gzhag pa rnam par dbye ba'i [#]tshigs su bcad [#]pa bzhi ste/_
[\[244b.3\]]mdo sogs rnam pa'i bye brag gis/_/rig pa'i gnas ni rnam gzhag pa/_/sa rnams kun la brtags [#]pa yi/_/chos rnams gzhag pa yin shes bya/_/de bzhin nyid ni rnam bdun la/_/brten nas bden pa rnam par gzhag_/rigs pa theg pa rnam gzhag pa/_/rnam pa bzhi dang rnam
[\[244b.4\]]gsum nyid/_/tshul bzhin yid la byed pa dang /_/yang dag lta ba 'bras ldan dang /_/tshad mas rnam 'byed bsam mi khyab/_/rigs pa bzhir [#]ni shes par bya/_/bsam pa dang ni bshad nyid dang /_/sbyor ba dang ni tshogs dag dang /_/'grub pa'i rab tu dbye ba yis/_/theg pa rnam pa
[\[244b.5\]]gsum du 'dod/_/chos dang /_/bden pa dang /_rigs pa dang /_theg pa gdags pa rnam par gzhag pa'i dbye bas gdags pa rnam par gzhag pa rnam pa bzhi'o/_/de la mdo'i sde dang dbyangs kyis bsnyad pa'i sde la sogs pa'i rnam pa'i bye brag gis [#]rig pa'i gnas lnga rnam par gzhag
[\[244b.6\]]pa ni/_chos rnam par gzhag pa yin par rig par bya'o/_/de las gzhan pa'i rig pa'i gnas rnams ni de'i khongs su 'dus pa kho na ste/_theg pa chen po las byang chub sems dpa' rnams la bshad do/_/de bzhin nyid rnam pa bdun po 'jug pa'i de bzhin nyid dang /_mtshan
[\[244b.7\]]nyid kyi de bzhin nyid dang /_rnam par rig pa'i de bzhin nyid dang /_gnas pa'i de bzhin nyid dang /_log par sgrub pa'i de bzhin nyid dang /_rnam par dag pa'i de bzhin nyid [#]dang /_yang dag pa'i sgrub pa'i [#]de bzhin nyid la brten nas bden pa rnam par gzhag pa yin no/_/rigs
[\[245a\]]
[\[245a.1\]]pa gdags pa rnam par gzhag par ni rnam pa bzhi ste/_ltos pa'i rigs pa dang /_bya ba byed pa'i rigs pa dang /_'thad pa sgrub pa'i rigs pa dang /_chos nyid kyi rigs pa'o/_/theg pa gdags pa rnam par gzhag pa ni rnam pa gsum ste/_nyan thos kyi
[\[245a.2\]]theg pa dang /_rang sangs rgyas kyi theg pa dang /_theg pa chen po'o/_/de la ltos pa'i rigs pa ni/_theg pa gsum car la tshul bzhin yid la byed pa ste/_de la ltos nas rkyen des 'jig rten las 'das pa'i yang dag pa'i lta ba skye ba'i phyir ro/_/bya ba byed pa'i rigs pa ni/_yang dag pa'i
[\[245a.3\]]lta ba 'bras bu dang bcas pa'o/_/'thad pa sgrub pa'i rigs pa ni/_mngon sum la sogs pa'i tshad mas yongs su rtog pa'o/_/chos nyid kyi rigs pa ni bsam gyis mi khyab pa'i gnas te/_chos nyid ni grub pa yin pas gdod ci'i phyir tshul bzhin yid la byed pa las yang dag
[\[245a.4\]]pa'i lta bar 'gyur zhe'am/_/de las 'bras bu nyon mongs pa spong bar 'gyur zhes bya ba de lta bu la sogs pa bsam par bya ba ni ma yin no/_/theg pa gsum rnam par gzhag pa ni bsam pa dang /_bshad pa dang /_sbyor ba dang /_tshogs dang /_yang dag par 'grub pa dang /_rnam pa lnga'i
[\[245a.5\]]sgo nas rig par bya ste/_bsam pa dang /_bshad pa dang /_sbyor ba dang /_tshogs dang /_yang dag par [#]'grub pa dman pa rnams ni nyan thos kyi theg pa'o/_/'bring rnams ni rang sangs rgyas kyi theg pa'o/_/mchog rnams ni theg pa chen po ste/_bsam pa ji lta ba dang /_'dod pa ji lta
[\[245a.6\]]bar chos bshad pa yin no/_/chos bshad pa ji lta bar de la sbyor ro/_/sbyor ba ji lta bar tshogs stsogs so/_/tshogs ji lta bar byang chub yang dag par 'grub po/_/yongs su tshol ba'i rnam par dbye ba'i tshigs su bcad pa/_ming dang dngos dag phan tshun du/_/glo [#]bur ba ni nyid [#]du
[\[245a.7\]]btsal/_/'dogs pa rnam pa gnyis po 'dir/_/de tsam nyid du tshol ba'o/_/chos rnams la yongs su tshol ba ni rnam pa bzhi ste/_ming yongs su tshol ba dang /_/dngos po yongs su tshol ba dang /_/ngo bo nyid gdags pa yongs su tshol ba dang /_khyad par gdags
[\[245b\]]
[\[245b.1\]]pa yongs su tshol ba'o/_/de la dngos po la ming glo bur ba nyid du yongs su tshol ba ni ming yongs su tshol ba yin par rig par bya'o/_/ming la dngos po glo bur ba nyid du yongs su tshol ba ni dngos po yongs su tshol ba yin par rig par bya'o/_/de gnyis 'brel ba la ngo bo nyid dang khyad
[\[245b.2\]]par 'dogs pa dag gdags pa [#]tsam du yongs su tshol ba ni/_ngo bo nyid dang khyad par 'dogs pa yongs su tshol ba yin par rig par bya'o/_/yang dag pa ji lta ba bzhin yongs su shes pa rnam par dbye ba'i tshigs su bcad pa brgyad de/_thams cad dmigs su med pa'i phyir/_/yang dag
[\[245b.3\]]ye shes rnam pa bzhi/_/sa rnams kun la brtan [#]pa yi/_/don kun grub par byed par 'gyur/_/chos rnams yang dag pa ji lta ba bzhin du [#]shes pa ni rnam pa bzhi ste/_ming yongs su tshol ba dang ldan pa ste/_dngos po yongs su tshol ba dang ldan pa dang /_ngo bo nyid dang khyad par du [#]'dogs
[\[245b.4\]]pa yongs su tshol ba dang ldan pa'o/_/de yang ming la sogs pa 'di dag thams cad mi dmigs pa las rig par bya ste/_phyed 'og mas ni yang dag pa ji lta ba bzhin yongs su shes pa ni che ba'i bdag nyid dang [#]las kyis ston to/_/'ching ba yi ni rten dag dang /_/longs spyod sa bon rgyu mtshan 'dir/_/
[\[245b.5\]]sems dang sems las byung ba rnams/_/rten bcas sa bon bcas te bcings/_/de la rten gyi rgyu mtshan ni snod kyi 'jig rten no/_/longs spyod kyi rgyu mtshan ni gzugs la sogs pa yul lnga'o/_/sa bon gyi rgyu mtshan ni/_de dag gi sa bon kun gzhi rnam par shes pa gang yin pa
[\[245b.6\]]ste/_rgyu mtshan rnam pa gsum po 'dir sems dang sems las byung ba rten dang bcas pa rnams dang /_de dag gi sa bon kun gzhi rnam par shes pa gang yin pa yang bcings so/_/rten ni mig la sogs pa yin par rig par bya'o/_/mdun bzhag mtshan ma gang yin dang /_bdag
[\[245b.7\]]nyid 'dug pa gang yin pa/_/thams cad rnam 'jig blo ldan gyis/_/byang chub mchog ni thob par 'gyur/_/de ltar mi rtog pa rim pa de lta bus zhes brjod par bya ste/_de la mdun du bzhag pa'i mtshan ma ni/_thos pa dang bsam [#]pa dang bsgom [#]pa'i sbyor bas dmigs par byas pa'i
[\[246a\]]
[\[246a.1\]]kun brtags pa gang yin pa'o/_/bdag nyid 'dug pa ni rang bzhin gyis dmigs par 'gyur gyi/_'bad pas kun brtags pa ma yin pa gang yin pa'o/_/de rnam par 'jig pa ni 'bral ba ste/_dmigs pa med pa'i ngo bo'o/_/de'i thabs ni mtshan ma'i
[\[246a.2\]]gnyen po rnam par mi rtog [#]pa'o/_/de gnyi ga yang rim gyis 'byung ste/_sngar ni gzhag pa la'o/_/phyis ni bdag nyid 'dug pa la'o[#]/_/de la phyin ci log bzhi dang ldan pa'i gang zag gi mtshan ma rnam par 'jig pa'i rnal 'byor pas ni nyan thos kyi byang chub bam/_rang sangs rgyas kyi
[\[246a.3\]]byang chub 'thob po/_/chos thams cad kyi mtshan ma rnam par 'jig pas ni byang chub chen po 'thob ste/_'dis ni yang dag pa ji lta ba bzhin yongs su shes pas 'ching ba ji ltar yongs su shes na thar par 'gyur ba de bstan to/_/de bzhin nyid dmigs shes pa dang /_gnyis su
[\[246a.4\]]'dzin pa rnam spangs dang /_/gnas ngan len lus mngon sum pa/_/blo ldan de zad byed par 'dod/_/'dis ni ngo bo nyid gsum ji ltar yongs su shes pas gzhan gyi dbang gi ngo bo nyid zad par 'gyur ba de yongs su bstan te/_/de bzhin nyid la dmigs pa nyid kyis yongs su grub pa'i ngo bo
[\[246a.5\]]nyid yongs su shes pa dang /_gnyis su 'dzin pa rnam par spangs pa nyid kyis kun brtags pa dang /_gnas ngan len gyi lus mngon sum pa nyid kyis gzhan gyi dbang yongs su shes pas gnas ngan len gyi lus kun gzhi rnam par shes pa gzhan gyi dbang de nyid zad [#]par 'gyur ro/_/de zad
[\[246a.6\]]par byed pa ni de zad pa'i ched du'o/_/de bzhin nyid dmigs ye shes ni/_/rnam pa tha dad med bsgoms shing /_/yod dang med don mngon sum pa/_/rnam rtog dbang 'byor nyid ces bya/_/rnam pa tha dad pa med pa bsgom [#]pa ni mtshan ma dang de bzhin nyid ngag tha mi dad pa nyid du mthong ba'i phyir ro/_/'dis ni
[\[246a.7\]]nyan thos kyi mtshan ma med pa las byang chub sems dpa'i mtshan ma med pa khyad [#]zhugs par yongs su bstan te/_/de dag ni mtshan ma dang mtshan ma med pa dag tha dad pa nyid du mthong bas mtshan ma thams cad yid la mi byed pa dang /_mtshan ma med pa'i dbyings yid la byed pa'i sgo nas mtshan ma
[\[246b\]]
[\[246b.1\]]med pa la snyoms par 'jug go/_/byang chub sems dpa' rnams ni de bzhin nyid las [#]ma gtogs pa'i mtshan ma ma mthong bas mtshan ma nyid mtshan ma [#]med par mthong ste/_de'i phyir de dag gi ye shes de ni rnam pa tha dad pa med par bsgom [#]pa yin no/_/yod pa'i don de bzhin nyid dang med pa'i don
[\[246b.2\]]mtshan ma [#]mngon sum pa ste rnam par rtog pa ji lta ba bzhin don thams cad grub pa'i sgo nas rnam par rtog pa la dbang 'byor pa nyid thob pa'i phyir/_rnam par rtog pa la dbang 'byor pa nyid ces bya'o/_/byis pa yang dag nyid bsgribs nas/_yang dag ma yin kun tu snang /_/byang chub sems dpa'
[\[246b.3\]]de bsal [#]nas/_/yang dag nyid ni kun tu snang /_/'dis ni ji ltar byis pa rnams la rang gi ngag gis yang dag pa ma yin pa mtshan ma kho na snang gi/_yang dag pa ji bzhin nyid ni ma yin pa dang /_de bzhin du byang chub sems dpa' rnams la rang gi ngag gis yang dag pa kho na snang gi_/yang
[\[246b.4\]]dag pa ma yin pa ni ma yin no zhes bya bar nye bar bstan to/_/don med pa dang don yod dag_/mi snang snang ba nyid shes bya/_/de ni gnas gzhan gyur pa ste/_'dod dgur spyod phyir thar pa yin/_/don med pa mtshan ma mi snang ba nyid dang /_don yod pa de bzhin nyid snang ba nyid ni gnas gzhan du gyur pa yin
[\[246b.5\]]par rig par bya ste/_de [#]de dag mi snang ba nyid dang snang ba yin no/_/de nyid thar pa yin par yang rig par bya'o/_/ci'i phyir zhe na/_'dod dgur spyod pa'i phyir te/_de'i tshe rang dbang du 'gyur zhing rang bzhin gyis mtshan ma kun tu mi spyod pa'i phyir rang gi sems la dbang sgyur [#]bar 'gyur ro/_/
[\[246b.6\]]don chen rnam pa thams cad du/_/gzhan dang gzhan rigs mthun snang ba/_/bar chad byed yin de lta bas/_/yongs shes byas nas de spang ngo /_/'di ni zhing yongs su sbyong ba'i thabs yang dag pa ji lta ba bzhin yongs su shes pa yin no/_/don chen po ni snod kyi 'jig rten te/_/gzhan dang gzhan
[\[246b.7\]]'byung ba na de nyid 'di yin no zhes bya bar rigs mthun par snang ngo /_/de ni de ltar snang bas sangs rgyas kyi zhing yongs su dag par bya ba la bar chad byed par 'gyur te/_/de lta bas na bar chad byed par yongs su shes par byas nas de ltar snang ba de spang bar bya'o/_/dpag tu med pa rnam par dbye ba'i
[\[247a\]]
[\[247a.1\]]tshigs su bcad pa/_yongs smin rnam par sbyang bya dang /_/thob bya smin par rung bya dang /_/yang dag bshad pa'i dngos po ni/_/blo ldan rnams kyi dpag tu med/_/byang chub sems dpa' rnams kyi dpag tu med pa'i dngos po ni rnam pa lnga ste/_yongs su smin par bya ba'i
[\[247a.2\]]dngos po ni sems can gyi khams khyad par med par ro/_/rnam par sbyang bar bya ba ni snod kyi 'jig rten gyis bsdus pa'i 'jig rten gyi khams so/_/thob par bya ba ni chos kyi dbyings so/_/yongs su smin par rung bar bya ba ni gdul ba'i khams so/_/yang dag par bshad pa'i dngos po ni 'dul
[\[247a.3\]]ba'i thabs kyi khams so/_/bshad pa'i 'bras bu rnam par dbye ba'i tshigs su bcad pa rnam pa [#]gnyis te/_byang chub sems ni skye ba dang /_/mi skye ba yi bzod pa nyid/_/dri med mig ni dman pa dang /_/zag pa zad pa nyid dang ni/_/dam chos yun ring gnas pa dang /_/bye brag shes gcod
[\[247a.4\]]longs spyod nyid/_/de la zhugs pa blo ldan gyi[#]/_/bshad pa'i 'bras bu yin shes [#]bya/_/bshad pa la zhugs pa'i byang chub sems dpa'i nyan pa po rnams la bshad pa'i 'bras bu ni rnam pa brgyad du rig [#]par bya ste/_kha cig ni byang chub tu sems bskyed do/_/kha cig ni mi skye ba'i
[\[247a.5\]]chos la bzod pa thob [#]po/_/kha cig ni chos rnams la chos kyi mig rdul med cing dri ma dang bral ba theg pa dman pas bsdus pa skyed [#]do/_/kha cig ni zag pa zad pa 'thob po/_/rgyud de 'dzin pas dam pa'i chos kyang yun ring du gnas par 'gyur ro/_/don bye brag tu mi shes pa rnams kyang
[\[247a.6\]]bye brag tu shes par 'gyur ro/_/the tshom za ba rnams kyi the tshom yang gcod par 'gyur ro/_/nges pa rnams kyang dam pa'i chos kyi dga' ba'i ro kha na ma tho ba med pa rgya chen po la longs spyod par 'gyur ro/_/theg pa chen po nyid rnam par dbye ba'i tshigs su bcad pa gnyis te/_dmigs pa che ba
[\[247a.7\]]nyid dang ni/_/de bzhin sgrub pa gnyis dag dang /_/ye shes brtson 'grus rtsom pa dang /_/thabs la mkhas par gyur pa dang /_/yang dag 'grub pa chen po dang /_/sangs rgyas phrin [#]las chen po ste[#]/_/chen po 'di dang ldan pa'i phyir/_/theg chen zhes ni nges pa brjod/_/chen po
[\[247b\]]
[\[247b.1\]]nyid rnam pa bdun dang ldan pa'i phyir theg pa chen po zhes nges par brjod de/_dmigs pa chen po nyid ni mdo'i sde la sogs pa'i chos rgya chen po dpag tu med pa dang ldan pa'i phyir ro/_/sgrub pa chen po nyid ni/_rang gi don dang gzhan gyi don gnyis bsgrub [#]pa'i phyir ro/_/ye shes chen po nyid [# ]
[\[247b.2\]]ni rtogs pa'i dus na gang zag la bdag med pa dang chos la bdag med pa gnyis shes pa'i phyir ro/_/brtson 'grus rtsom pa chen po nyid ni/_bskal pa grangs med pa gsum du rtag tu [#]gus par byas te sbyor ba'i phyir ro/_/thabs la mkhas pa chen po nyid ni 'khor ba yongs su mi gtong
[\[247b.3\]]zhing kun nas nyon mongs pa med pa'i phyir ro/_/yang dag par 'grub pa chen po nyid ni/_stobs dang mi 'jigs pa dang sangs rgyas kyi chos ma 'dres pa yang dag par 'grub pa'i phyir ro/_/sangs rgyas kyi phrin [#]las chen po nyid ni/_yang dang yang du mngon par rdzogs par byang chub
[\[247b.4\]]pa dang /_/mya ngan las 'das pa chen po kun tu ston pa'i phyir ro/_/theg pa chen po bsdus pa'i [#]rnam par dbye ba'i tshigs su bcad pa gnyis te/_rigs dang chos la mos pa dang /_/de bzhin sems ni bskyed pa dang /_/sbyin la sogs pa sgrub pa dang /_/skyon med pa
[\[247b.5\]]la 'jug nyid dang /_/sems can rnams yongs smin byed dang /_/zhing ni rnam par sbyong ba dang /_/mi gnas mya ngan 'das pa dang /_/byang chub mchog dang ston pa'o/_/dngos po rnam pa bcu po 'dis theg pa chen po mtha' dag bsdus te/_/des [#]sems can rnams yongs su smin
[\[247b.6\]]par byed pa ni sa la zhugs pa'i sa bdun pa'i bar la rig par bya'o/_/zhing yongs su sbyong ba dang /_mi gnas pa'i mya ngan las 'das pa ni phyir mi ldog pa'i sa rnam pa gsum la'o/_/byang chub mchog ni sangs rgyas kyi sa la ste/_mngon par rdzogs par byang chub pa dang /_mya ngan
[\[247b.7\]]las 'das pa chen po ston pa yang de nyid la rig par bya'o/_/lhag ma ni don go bar zad do/_/byang chub sems dpa' rnam par dbye ba'i tshigs su bcad pa bcu ste/_gcig ni mos pa dang ldan pa/_/lhag pa'i bsam pa dag pa gzhan/_/mtshan ma dang ni [#]mtshan med [#]dang /_/
[\[248a\]]
[\[248a.1\]]mngon par 'du byed med spyod pa/_/lnga po 'di dag sa kun la/_/byang chub sems dpa' yin shes bya/_/de la mtshan ma la [#]spyod pa ni sa gnyis pa nas bzung ste sa [#]drug pa'i bar du'o/_/mtshan ma med par spyod pa ni sa [#]bdun pa la'o/_/mngon par 'du byed pa
[\[248a.2\]]med par spyod pa ni de yan chad do/_/lhag ma ni don go bar zad do/_/'dod la ma chags las gsum rnam par dag_/khro ba zil gnon yon tan mchog lhur len/_/chos las mi g.yo de nyid zab mo mthong /_/byang chub dga' ldan byang chub sems dpa' yin/_/'dis ni pha
[\[248a.3\]]rol tu phyin pa drug sgrub pa dang byang chub chen por smon pa'i sgo nas byang chub sems dpa'i mtshan [#]nyid yongs su bstan to/_/phan 'dogs 'dod dang gnod pa med lta dang /_/gzhan gyi gnod pa dang du len pa dang /_/brtan [#]pa bag yod mang du thos pa dang /_/gzhan gyi don brtson
[\[248a.4\]]byang chub sems dpa' yin/_/de la brtan pa ni brtson 'grus brtsams pa [#]sdug bsngal dag gis spa mi 'gong ba'i phyir ro/_/bag yod pa ni bsam gtan gyi bde ba dag la ma chags pa'i phyir ro[#]/_/lhag ma ni don go bar zad do/_/rang gis [#]yongs su bzung ba'i nyes dmigs
[\[248a.5\]]shes/_/longs spyod ma chags zhe la khon [#]mi 'dzin/_/rnal 'byor rgyu mtshan la mkhas lta ngan med/_/nang du rab gnas byang chub sems dpa' yin/_/de la longs spyod dag la ma chags pa ni gang zhig de dag spangs nas rab tu 'byung ba yin no/_/rgyu mtshan la mkhas pa ni zhi
[\[248a.6\]]gnas la sogs pa'i rgyu mtshan gsum la mkhas pa'i phyir ro/_/nang la rab tu gnas pa ni theg pa chen po las mi g.yo ba'i phyir te/_theg pa chen po ni byang chub sems dpa' rnams kyi nang yin no/_/lhag ma ni don go bar zad do/_/brtse dang ldan pa ngo tsha yon tan gnas/_/sdug
[\[248a.7\]]bsngal dang len rang gi bder ma chags/_/dran gtso shin tu mnyam par gzhag pa'i bdag_/theg pa mi 'khrugs byang chub sems dpa' yin/_/de la dran pa gtso bo ni bsam gtan dang ldan pa dran pa'i stobs kyis sems mnyam par 'dzeg pa'i phyir ro/_/shin tu mnyam
[\[248b\]]
[\[248b.1\]]par gzhag pa'i bdag nyid ni/_/rnam par mi rtog pa'i ye shes so/_/lhag ma ni don go bar zad do/_/sdug bsngal sel ba sdug bsngal mi byed nyid[#]/_/sdug bsngal bzod pa sdug bsngal 'jigs pa med/_/sdug bsngal rnam grol sdug bsngal mi rtog pa/_/sdug bsngal khas
[\[248b.2\]]len byang chub sems dpa' yin/_/de la sdug bsngal las rnam par grol ba ni/_/bsam gtan dang ldan pa'i [#]'dod pa'i khams las 'dod chags dang bral bas sdug bsngal gyi sdug bsngal nyid las grol ba'i phyir ro[#]/_/sdug bsngal khas len pa ni [#]'khor ba khas len pa'i phyir
[\[248b.3\]]ro/_/lhag ma ni don go bar zad do/_/chos la mi dga' rang bzhin chos la dga'/_/chos la smod cing chos la mngon par brtson/_/chos la dbang ba chos la mun pa med/_/chos gtsor byed pa byang chub sems dpa' yin/_/de la chos la smod pa ni/_mi bzod pa la smod
[\[248b.4\]]pa'i phyir ro/_/chos la dbang ba ni snyoms par 'jug pa la'o/_/chos gtsor byed pa ni byang chub chen por [#]lhur len pa'o/_/tshig sbyar ba la bde bas chos nyid 'dir chos su bshad do/_/lhag ma ni don go bar zad do/_/longs spyod bag yod nges la bag yod dang /_/bsrung la
[\[248b.5\]]bag yod dge la bag yod dang /_/bde la bag yod chos la bag yod dang /_/theg pa bag yod byang chub sems dpa' yin/_/de la bsrung ba la bag yod pa ni bzod pa dang ldan pa rang dang gzhan gyi sems rjes su bsrung ba'i phyir ro/_/chos la bag yod pa ni/_yang dag pa
[\[248b.6\]]ji lta ba bzhin du rab tu shes pa'i phyir ro/_/lhag ma ni don go bar zad do/_/ma gus ngo tsha nyes chung ngo tsha dang /_/mi bzod ngo tsha yongs nyams ngo tsha dang /_/rnam 'phro ngo tsha lta chung ngo tsha dang /_/theg chen ngo tsha byang chub sems dpa' yin/_/de la ma gus bas ngo tsha ba ni/_gang zhig slong ba
[\[248b.7\]]la khyad du gsod pas so/_/nyes pa chung ngus ngo tsha ba ni/_kha na ma tho ba phra rab tsam dag la yang 'jigs par [#]lta bas so/_/lta ba chung ngus ngo tsha ba ni/_chos la bdag med par ma [#]rtogs pas so/_/lhag ma ni don go bar zad do/_/tshigs su bcad pa 'di dag thams
[\[249a\]]
[\[249a.1\]]cad kyis ni rnam grangs gzhan gyis pha rol tu phyin pa drug sgrub pa dang /_byang chub chen por smon pa'i sgo nas byang chub sems dpa'i mtshan nyid rig par bya'o/_/'di dang pha rol dang ni btang snyoms dang /_/'du byed ldan dang dbang 'byor nyid thob dang /_/mtshungs
[\[249a.2\]]par ston dang 'bras bu chen po yis/_/byang chub sems dpa' phan 'dogs byed la 'jug[# ]/sbyin pas ni 'di kho na la sems can rnams la phan pa la 'jug go/_/tshul khrims kyis ni skye ba khyad par can thob nas gzhan du'o/_/'du byed dang ldan pa zhes bya ba ni brtson
[\[249a.3\]]'grus dang ldan pa'o/_/'bras bu chen po yis zhes bya ba ni sangs rgyas nyid kyis so/_/lhag ma ni don go bar zad do/_/'dis ni byang chub sems dpa' [#]pha rol tu phyin pa drug dang /_byang chub chen por smon pas ji ltar sems can rnams la phan 'dogs par 'gyur ba de yongs su bstan
[\[249a.4\]]to/_/byang chub sems dpa'i mtshan spyir rnam par dbye ba'i tshigs su bcad pa brgyad de/_byang chub sems dpa' sems dpa' che/_/blo ldan nyid dang gsal ba'i mchog_/rgyal sras rgyal ba'i gzhi dang ni/_/rgyal byed rgyal ba'i myu gu dang /_/rtsal ldan dang ni 'phags mchog
[\[249a.5\]]dang /_/ded dpon dang ni grags mchog dang /_/snying rje can dang bsod nams che/_/dbang phyug de bzhin chos dang ldan/_/bcu drug po 'di dag ni spyir byang chub sems dpa' rnams kyi mtshan don dang mthun pa yin no/_/de nyid bzang rtogs don chen legs rtogs dang /_/don kun
[\[249a.6\]]rtogs dang rtag tu rtogs pa dang /_/thabs rnams rtogs par 'gyur ba'i khyad par rgyu/_/des na byang chub sems dpa' zhes bya'o/_/rtogs pa'i khyad par rnam pa lngas byang chub sems dpa' zhes bya ste/_gang zag dang chos la bdag med pa rtogs pa dang /_/rang dang gzhan gyi
[\[249a.7\]]don rtogs pa dang /_don thams cad rnam pa thams cad du rtogs pa dang /_yongs su mya ngan las 'das pa kun tu ston pa na yang mi zad par rtogs pa dang /_gdul bya [#]ji lta ba bzhin du 'dul ba'i thabs rtogs pas so/_/bdag rjes rtogs dang lta ba phra rtogs dang /_/rnam rig sna
[\[249b\]]
[\[249b.1\]]tshogs rnam [#]par rtogs dang kun/_/yang dag min rtog [#]yin par rtogs pa'i rgyu/_/des na byang chub sems dpa' zhes bya'o/_/'dir yang sems dang [#]yid dang rnam par shes pa rtogs pa dang /_de rnams kyang yang [#]dag pa ma yin pa'i kun tu rtog [#]pa nyid du rtogs pa'i sgo nas rtogs
[\[249b.2\]]pa'i khyad par rnam pa bzhi ston te/_de la sems ni kun gzhi'i rnam par shes pa'o/_/yid ni de la dmigs pa bdag tu lta ba la sogs pa dang mtshungs par ldan pa'o/_/rnam par shes pa ni rnam par shes pa'i tshogs drug go/_/ma rtogs rtogs dang rjes su rtogs pa rtogs/_/
[\[249b.3\]]dngos med rtogs dang rab tu skye ba rtogs/_/ma rtogs rtogs pa [#]so sor rtogs pa'i rgyu/_/des na byang chub sems dpa' zhes bya'o/_/'dir ni ma rig pa rtogs pa dang /_rig pa rtogs pa dang [#]/_kun brtag [#]pa la sogs pa'i ngo bo nyid gsum rtog [#]pa'i sgo nas rtogs pa'i khyad par
[\[249b.4\]]rnam pa lnga ston te/_de la ma rtogs pa nyid du rtogs pa so sor rtogs pas yongs su grub pa'i ngo bo nyid rig [#]par bya'o/_/don med rtogs dang don dam rtogs pa dang /_/don kun rtogs [#]dang mtha' dag don rtogs dang /_/rtogs bya rtogs gzhi rtogs pa rtogs pa'i rgyu/_/des na byang
[\[249b.5\]]chub sems dpa' zhes bya'o/_/'dir ni rtogs pa'i [#]khyad par rnam pa lnga ston te/_gzhan gyi dbang gi mtshan nyid rtogs pa dang /_yongs su grub pa'i mtshan nyid rtogs pa dang /_kun brtags pa'i mtshan nyid rtogs pa dang /_shes bya thams cad rnam pa thams cad du rtogs
[\[249b.6\]]pa dang /_rtogs par bya ba dang /_rtogs pa po dang /_rtogs pa 'khor gsum yongs su dag par rtogs pa'i phyir ro/_/grub par gyur pa rtogs dang gnas rtogs dang /_lhums rjes rtogs dang rim pa rtogs pa dang /_/rab tu rtogs dang the tshom bsal [#]rtogs rgyu/_/des na byang chub
[\[249b.7\]]sems dpa' zhes bya'o/_/de la grub par gyur pa rtogs pa ni sangs rgyas nyid do/_/gnas rtogs pa ni gang gis na dga' ldan gyi [#]gnas na bzhugs pa'o/_/lhums rjes su rtogs pa ni gang gis na [#]yum gyi lhums su 'jug pa'o/_/rim pa ston pa rtogs pa ni gang gis na
[\[250a\]]
[\[250a.1\]]lhums nas bltams shing 'dod pa la yongs su longs spyod pa dang /_rab tu 'byung ba dang /_dka' ba spyod pa dang /_mngon par rdzogs par byang chub [#]ston pa yin no/_/rab tu rtogs pa dang the tshom bsal ba rtogs pa ni/_gang gis na sems can
[\[250a.2\]]rnams kyi the tshom thams cad bcad pa'i phyir chos kyi 'khor lo bskor ba yin no/_/blo dang ldan pa blo thob ma thob dang /_/rab gnas rtogs dang rjes su rtogs pa dang /_/so sor chad blo brjod med nga bcom dang /_/nga can blo gros ma smin yang dag smin/_/'dir ni
[\[250a.3\]]'das pa la sogs pa'i rtogs pa rnam pa bcu gcig gis byang chub sems dpa' yongs su bstan te/_/de la blo thob pa dang [#]/_ma thob pa dang rab tu gnas pa ni rtogs pa 'das pa dang /_ma 'ongs pa dang /_da ltar byung ba dag dang go rims bzhin no/_/rtogs pa ni rang
[\[250a.4\]]gis rtogs pa'i phyir ro/_/rjes su rtogs pa ni gzhan las rtogs pa'i phyir te/_'dis ni nang dang phyi'i rtogs pa ston to/_/so sor 'chad par byed pa dang /_/brjod pa med pa'i blo zhes bya ba ni rigs pa dang phra ba'o/_/nga rgyal can dang nga rgyal [#]bcom pa zhes bya ba
[\[250a.5\]]ni dman pa dang gya nom pa'o/_/blo gros ma smin pa dang yang dag par smin pa zhes bya ba ni rtogs pa ring ba dang nye ba ston pa yin no/_/yon tan gyi skabs rdzogs so//_//rtags rnam par dbye ba'i tshigs su bcad pa gnyis te/_brtse dang snyan par smra ba dang /_/
[\[250a.6\]]brten [#]pa nyid dang lag brkyang nyid/_/dgongs pa zab mo nges 'grel ba/_/'di dag blo ldan rnams kyi rtags/_/yongs gzung mos pa thob pa dang /_/mi skyo gnyis kyis bsdu ba'i phyir[#]/_/bsam pa dang ni sbyor ba las/_/rtags lngar rnam par shes
[\[250a.7\]]par bya/_/de la tshigs su bcad pa dang pos ni byang chub sems dpa'i rtags lnga ston to/_/gnyis pas ni de dag gi las dang mdor bsdu ba'o/_/de la brtse ba ni byang chub kyi sems kyis sems can yongs su bzung ba'i phyir ro/_/snyan par smra ba ni/_sems
[\[250b\]]
[\[250b.1\]]can rnams kyis sangs rgyas kyi bstan pa la mos pa thob par bya ba'i phyir ro/_/brtan [#]pa nyid ni bya dka' ba spyod pa la sogs pas mi skyo bar bya ba'i phyir ro/_/lag brkyang ba nyid dang /_dgongs pa nges par 'grel pa ni gnyis kyis bsdu ba'i phyir te/_zang zing dang chos kyis go rims bzhin no/_/
[\[250b.2\]]rtags lnga po 'di dag [#]las brtse ba ni bsam pa'i sgo nas rig [#]par bya'o/_/lhag ma ni sbyor ba'i sgo nas so/_/khyim pa dang rab tu byung ba rnam par dbye ba'i tshigs su bcad pa gsum ste/_byang chub sems dpa' rtag tu ni/_/khyim pa 'khor los sgyur rnams su/_/gyur nas skye ba thams cad du/_/
[\[250b.3\]]sems can rnams kyi don byed do/_/sa rnams kun la blo ldan gyis[#]/_/rab byung len pas thob pa dang /_/chos nyid kyis ni thob pa gzhan/_/rab tu byung ba ston byed yin/_/rab tu byung ba'i phyogs dag ni/_/yon tan tshad med rnams dang ldan/_/de ltas sdom brtson [#]khyim pa yi/_/
[\[250b.4\]]byang chub sems dpa' las khyad 'phags/_/tshigs su bcad pa gcig gis ni byang chub sems dpa' [#]khyim pa'i phyogs ji lta bu zhig la gnas te/_sems can gyi don byed pa de yongs su bstan to/_/gnyis pas ni rab tu byung ba'i phyogs ji lta bu zhig la'o/_/de la rab tu byung ba ni/_rnam
[\[250b.5\]]pa gsum du rig par bya ste/_yang dag par len pas thob pa dang /_chos nyid kyis thob pa dang /_sprul pa rnams kyis ston par byed pa'o/_/gsum pas ni rab tu byung ba'i phyogs khyim pa'i phyogs las khyad par du 'phags par yongs su bstan to/_/lhag pa'i bsam pa rnam par dbye ba'i
[\[250b.6\]]tshigs su bcad pa rtsa ba drug pa ste/_sa rnams kun la brtan [#]pa yi/_/pha rol sdug pa'i 'bras bu dang /_/'di la dge ba 'jug 'dod dang /_/mya ngan 'das par 'dod pa dang /_/ma dag rnam dag rab dag pa/_/sems can rnams la bsam par [#]'dod[#]/_/'dis ni mdor na lhag pa'i bsam pa rnam
[\[250b.7\]]pa lnga yongs su bstan te/_bde ba'i lhag pa'i bsam pa ni pha rol tu phyin [#]pa'i 'bras bu 'dod pa'o/_/phan pa'i lhag pa'i bsam pa ni/_'di nyid [#]la dge ba la 'jug par 'dod pa'o/_/mya ngan la [#]'das par 'dod pa ni de gnyi ga'i lhag pa'i bsam pa kho na yin pas gzhan ma yin par rig par bya'o/_/
[\[251a\]]
[\[251a.1\]]lhag pa'i bsam pa ma dag pa la sogs pa gsum ni ma zhugs pa rnams dang /_sa la zhugs pa rnams dang /_phyir mi ldog pa'i sa thob pa rnams kyi [#]ste go rims bzhin no/_/yongs su 'dzin pa rnam par dbye ba'i tshigs su bcad pa/_sa rnams kun la blo ldan pa'i/_/smon lam
[\[251a.2\]]dang ni sems mnyam dang /_/bdag por gyur pa dag dang ni/_/'khor sdud pa yis yongs su 'dzin/_/byang chub sems dpa' rnams kyi sems can rnams yongs su 'dzin pa ni rnam pa bzhi ste/_smon lam gyis yongs su 'dzin pa ni/_/byang chub kyi sems kyis [#]sems can thams cad yongs su
[\[251a.3\]]'dzin pa'i phyir ro/_/sems mnyam pa nyid kyis yongs su 'dzin pa ni mngon par rtogs pa'i dus na bdag dang gzhan mnyam pa nyid thob pa'i phyir ro/_/bdag pos yongs su 'dzin pa ni/_rje bor gyur pa 'di gang dag gi rje bo yin pa'o/_/'khor sdud pas yongs su 'dzin pa ni/_slob ma'i tshogs
[\[251a.4\]]nye bar len pa'i phyir ro/_/skye ba rnam par dbye ba'i tshigs su bcad pa/_blo ldan rnams kyi [#]las dang ni/_/gzhan yang smon lam dag dang ni/_/ting nge 'dzin dang dbang 'byor pa'i/_/dbang gis [#]skye bar 'dod pa yin/_/byang chub sems dpa' rnams kyi skye ba ni rnam pa bzhi ste/_las kyi
[\[251a.5\]]dbang gis ni mos pas [#]spyod pa'i sa la gnas pa rnams las kyi dbang gis 'dod pa'i gnas su skye ba gang yin pa'o/_/smon lam gyi dbang gis ni sa la zhugs pa rnams sems can yongs su smin par bya ba'i phyir ro/_/dud 'gro la sogs pa'i gnas dman par yang skye ba gang yin pa'o/_/ting nge
[\[251a.6\]]'dzin gyi [#]dbang gis ni bsam gtan rnams bzlog nas 'dod pa'i khams su skye ba gang yin pa'o/_/dbang 'byor ba'i dbang gis ni/_sprul pa dag gis dga' ldan gyi gnas la sogs par skye bar kun tu ston pa gang yin pa'o/_/gnas pa dang sa rnam par dbye ba'i sdom gyi tshigs su bcad pa/_
[\[251a.7\]]mtshan nyid gang zag bslab pa dang /_/phung po grub pa rtags dang ni/_/nges pa'i tshig dang thob pa yis/_/gnas pa dang ni sa nyid do/_/mtshan nyid rnam par dbye ba las brtsams nas tshigs su bcad pa lnga ste/_stong pa nyid ni mchog rtogs nas/_/las rnams chud mi za bar gnas/_/bsam gtan rab
[\[251b\]]
[\[251b.1\]]bdes gnas nas ni/_/de yi 'og tu 'dod par skye/_/de nas byang chub phyogs mthun rnams/_/'khor ba dag tu yongs su bsngo/_/sems kun nyon mongs med par ni/_/sems can rnams yongs smin par byed/_/ched du bsams [#]te skye bas na/_/kun nas nyon mongs rjes su gsung [#]/_/bgrod pa gcig
[\[251b.2\]]pa'i lam dang 'brel/_/mtshan med gcig tu nges pa'i lam/_/mtshan ma med pa lhun gyis grub/_/zhing yang rnam par sbyong ba ste/_/de yi 'og tu sems can ni/_/smin par byed pa 'grub par 'gyur/_/ting nge 'dzin dang gzugs rnam [#]dang /_/byang chub rnam par dag pa nyid/_/rnam par gzhag pa
[\[251b.3\]]'di dag gis/_/sa yi mtshan nyid shes par bya/_/gnas pa bcu gcig ni sa bcu gcig go/_/de dag gi [#]mtshan nyid las dang po'i mtshan nyid ni [#]stong pa nyid mchog mngon par rtogs pa ste/_gang zag dang chos la [#]bdag med pa mngon par rtogs pa'i phyir ro/_/gnyis pa'i ni las
[\[251b.4\]]rnams chud mi za ba la rnam par gnas pa ste/_dge ba dang mi dge ba'i las kyi lam dang de'i 'bras bu rnam pa sna tshogs shes pa'i phyir ro/_/gsum pa'i ni byang chub sems dpa'i [#]bsam gtan bde ba phul du byung ba dag gis gnas nas de dag las yongs su ma nyams bzhin du 'dod pa'i
[\[251b.5\]]khams su skye ba yin no/_/bzhi pa'i ni byang chub kyi phyogs dang mthun pas mang du gnas kyang byang chub kyi phyogs dang mthun pa rnams 'khor bar yongs su bsngo ba yin no/_/lnga pa'i ni 'phags pa'i bden pa bzhis mang du gnas pas bdag nyid kyi sems la kun nas nyon mongs pa med par sems
[\[251b.6\]]can rnams yongs su smin par byed pa yin te/_bstan bcos dang bzo [#]sna tshogs byed pa'i phyir ro/_/drug pa'i ni rten cing 'brel bar 'byung bas mang du gnas pas bsams bzhin du srid par skye ba na der kun nas nyon mongs pa rjes su bsrung ba yin no/_/bdun pa'i ni 'dres pa nye bar 'dris pa
[\[251b.7\]]nyid kyis bgrod pa gcig pa'i lam la gnas pa brgyad pa dang 'brel pa mtshan ma med par gcig tu nges pa'i lam yin no/_/brgyad pa'i ni mngon par 'du byed pa med pa'i mtshan ma med pa la gnas pa'i phyir/_mtshan ma med pa yang lhun gyis grub pa dang sangs rgyas kyi zhing yongs
[\[252a\]]
[\[252a.1\]]su sbyong ba yin no/_/dgu pa'i ni so so [#]yang dag par rig pa la dbang ba nyid kyis sems can yongs su smin pa 'grub par 'gyur ba yin te/_rnam pa thams cad du sems can yongs su smin par nus pa'i phyir ro/_/bcu pa'i ni ting nge 'dzin gyi sgo nas[#]/_gzungs kyi sgo
[\[252a.2\]]rnams rnam par dag pa nyid yin no/_/bcu gcig pa sangs rgyas kyi sa'i mtshan nyid ni/_/byang chub rnam par dag pa nyid yin te/_shes bya'i sgrib pa rnam pa thams cad spangs ba'i phyir ro/_/sa rnams kho na la gang zag rnam par dbye ba las brtsams nas tshigs su bcad pa
[\[252a.3\]]gnyis te/_/byang chub sems dpa' lta ba rnam dag pa/_/tshul khrims shin tu rnam dag mnyam par gzhag_/chos la nga spangs rgyud dang kun nyon mongs/_/rnam par dag pa tha dad nga rgyal med/_/skad cig gcig [#]blo thob pa btang snyoms
[\[252a.4\]]pa/_/zhing rnams [#]sbyong ba sems can smin byed par/_/mkhas pa mthu chen lus yongs rdzogs pa dang /_/nges par ston la mkhas pa dbang bskur yin/_/sa bcu po [#]dag la byang chub sems dpa' bcu rnam par gzhag ste/_sa dang po la ni/_gang zag dang chos su lta ba'i
[\[252a.5\]]gnyen po'i ye shes thob pa'i phyir/_lta ba rnam par dag pa yin no/_/gnyis pa la ni ltung ba'i 'khrul pa phra mo kun tu spyod pa yang med pa'i phyir tshul khrims shin tu rnam par dag pa yin no/_/gsum pa la ni mi nyams pa'i bsam gtan dang /_ting nge 'dzin thob pa'i phyir mnyam par gzhag pa
[\[252a.6\]]yin no/_/bzhi pa la ni mdo'i sde la sogs pa'i chos la tha dad pa nyid kyi nga rgyal spangs pa'i phyir/_chos la nga rgyal spangs pa yin no/_lnga pa la ni sems dang bsam pa rnam par dag pa mnyam pa nyid bcus rgyud thams cad mnyam pa nyid du 'jug pa'i phyir rgyud tha dad par nga rgyal med pa
[\[252a.7\]]yin no/_/drug pa la ni/_rten cing 'brel bar 'byung ba'i de bzhin nyid kyis mang du gnas pas na nag po dang dkar po'i phyogs dag gi [#]de bzhin nyid la kun nas nyon mongs pa dang rnam par byang bar mi lta ba'i phyir/_kun nas nyon mongs pa dang rnam par byang ba tha dad par nga rgyal med pa yin te/_
[\[252b\]]
[\[252b.1\]]rang bzhin gyis rnam par dag pa'i phyir ro/_/bdun pa la ni mtshan ma med par gnas pa'i mthus/_skad cig re re la byang chub kyi phyogs dang mthun pa sum cu rtsa bdun bsgom pa'i phyir/_skad cig gcig dang ldan pa'i blo thob pa yin no/_/brgyad pa la ni lhun gyis grub par mtshan ma med pa la
[\[252b.2\]]gnas pa'i phyir dang /_/byang chub sems dpa' phyir mi ldog pa'i sa la zhugs pa rnams dang 'dres pa nye bar 'dres pa'i phyir btang [#]snyoms pa dang /_sangs rgyas kyi zhing rnam par sbyong par byed pa yin no/_/dgu pa la ni sems can yongs su smin par byed pa la mkhas pa ste snga ma bzhin no/_/byang chub
[\[252b.3\]]sems dpa'i sa bcu pa la ni/_mngon par shes pa chen po thob pa'i phyir dang [#]/_/mthu chen por yang rnam par gzhag go/_/ting nge 'dzin dang gzungs kyi sgo tshad med pas khyab pa'i phyir/_/lus yongs su rdzogs par yang rnam par gzhag go/_/dga' ldan gyi gnas na gnas pa la
[\[252b.4\]]sogs pa'i sprul pa nges par ston pa'i phyir lus nges par ston pa la mkhas par yang rnam par gzhag go/_/de nas [#]sangs rgyas thams cad las dbang bskur ba thob pa'i phyir/_sangs rgyas nyid du dbang bskur ba yin par yang rnam par gzhag go/_/bslab pa rnam par gzhag pa las brtsams nas
[\[252b.5\]]tshigs su bcad pa lnga ste/_chos nyid rab tu rtogs nas 'dir/_/lhag pa'i tshul khrims lhag sems dang /_lhag pa'i shes rab la rjes slob/_/shes rab spyod yul gnyis yin te/_/chos kyi de nyid de dang [#]ni/_/mi shes shes sogs 'jug pa nyid/_/shes rab spyod
[\[252b.6\]]yul de lta bas/_/de sa gnyis la rnam par gnas/_/bslabs [#]pa rnams dang bsgoms pa yi/_/'bras bu gzhan ni rnam pa bzhi/_/mtshan med 'du byed dang bcas par/_/gnas pa 'bras bu dang po yin/_/de nyid mngon 'du byed med dang /_/zhing ni rnam par dag pa dag_/'bras bu
[\[252b.7\]]gnyis par 'dad pa yin/_/sems can smin par 'grub nyid dang /_/ting nge 'dzin dang gzungs rnams ni/_/'grub pa 'bras bu dam pa yin/_/'bras bu rnam pa 'di bzhi ni/_/sa bzhi po la yang dag bstan[#]/_/sa dang po la chos nyid de bzhin nyid rtogs nas gnyis pa la lhag pa'i tshul
[\[253a\]]
[\[253a.1\]]khrims la slob pa'o[#]/_/gsum pa la lhag pa'i sems la'o/_/bzhi pa dang lnga pa dang drug pa dag la ni lhag pa'i shes rab la ste/_sa bzhi pa la ni byang chub kyi phyogs dang mthun pas bsdus pa'i shes rab po/_/de yang sa gnyis [#]la ni spyod yul gnyis pa can
[\[253a.2\]]te/_gnyis ni chos kyi de kho na nyid sdug bsngal la sogs pa'i bden pa dang /_de mi shes pa dang shes pa la sogs pa'i 'jug pa rten cing 'brel bar 'byung ba lugs dang mthun pa dang lugs dang mi mthun pa'o/_/de mi shes pa la sogs pa'i 'jug pa ni ma rig pa la sogs pa'o/_/
[\[253a.3\]]de shes pa la sogs pa'i 'jug pa ni rigs pa la sogs pa ste/_de lta bas na sa gnyi ga la yang lhag pa'i shes rab rnam par gzhag go/_/de yan chad bslab pa'i 'bras bu rnam pa bzhi ni go rims bzhin du sa bzhi la brten par rig par bya ste/_/de la 'bras bu dang po ni mtshan ma med
[\[253a.4\]]par gnas pa 'du byed pa dang bcas pa'o/_/'bras bu gnyis pa ni mtshan ma med par gnas pa de nyid mngon par 'du byed pa med pa dang /_zhing yongs su dag pa yin par rig par bya'o/_/lhag ma ni don go bar zad do/_/phung po rnam par gzhag pa las brtsams nas/_/tshigs su bcad
[\[253a.5\]]pa gnyis te/_chos nyid rab tu rtogs nas 'dir/_/tshul khrims kyis [#]ni phung po sbyong /_/de yi 'og tu ting 'dzin dang /_/shes rab phung po rnam par sbyong /_/de las gzhan pa dag la ni/_/sgrib pa rnam bzhi dang thogs pa yi/_/sgrib pa las kyang rnam grol dang /_/grol ba'i ye shes rnam par sbyong /_/de
[\[253a.6\]]las gzhan pa dag la zhes bya ba ni sa bdun pa nas sangs rgyas kyi sa'i bar du ste/_rnam par grol ba dang rnam par grol ba'i ye shes gnyi ga rnam par sbyong ngo /_/rnam par grol ba de yang 'bras bu rnam pa bzhi'i sgrib pa las rig par bya'o/_/sangs rgyas kyis la ni/_thogs pa'i
[\[253a.7\]]sgrib pa las te/_sangs rgyas rnams ni gang gis na gzhan dag shes bya [#]la shes pa thogs par 'gyur ba de las rnam par grol bas thams cad la ye shes thogs pa mi mnga'o/_/lhag ma ni don go bar zad do/_/grub pa rnam par gzhag pa las brtsams nas tshigs su bcad pa
[\[253b\]]
[\[253b.1\]]gsum ste/_/sa rnams thams cad ma grub dang /_/grub pa dag tu shes par bya/_/grub pa dag kyang ma grub dang /_/grub pa dag tu yang [#]'dod do/_/grub pa ji ltar rnam gzhag bzhin/_/yid la byed pas de rtogs [#]par/_/shes pa'i phyir dang de nyid la/_/rnam mi
[\[253b.2\]]rtog [#]phyir rnam shes bya/_/so so rang rig bya phyir dang /_/sangs rgyas rnams kyi yul gyi phyir/_/sa rnams kun la sgom [#]pa dang /_/grub pa yang ni bsam mi khyab/_/de la mos pas spyod pa'i sa la ni ma grub pa'o/_/lhag ma rnams ni grub pa ste/_/de ltar na de dag ni sa
[\[253b.3\]]thams cad yin no/_/grub pa dag la yang bdun ni ma grub pa yin no/_/lhag [#]ma dag ni grub pa ste/_mngon par 'du bya ba med par 'jug pa'i phyir ro/_/gang yang gong du sa rab tu dga' ba grung [#]bar bshad pa de la grub pa ni sa ji ltar rnam par gzhag pa bzhin yid la byed pas
[\[253b.4\]]sa rnam par gzhag pa de rtog pa tsam du shes pa'i phyir dang /_de la [#]yang rnam par mi rtog pa'i phyir rig par bya ste/_gang gi tshe sa rnam par gzhag pa de rtog [#]pa tsam du shes shing rtog pa tsam de la yang rnam par rtog par [#]mi byed na/_/de ltar na gzung ba dang 'dzin pa'i
[\[253b.5\]]rnam par mi rtog pa'i ye shes thob pa'i phyir sa yongs su grub pa zhes bshad pa yin no/_/gzhan yang sa thams cad la sa rnams bsgom pa dang /_grub pa gnyi ga bsam gyis mi khyab ste/_/'di ltar de dag ni byang chub sems dpa' rnams kyi so so rang gis rig par
[\[253b.6\]]bya ba dang /_sangs rgyas rnams kyi [#]yul yin gyi gzhan dag gi ni ma yin no/_/sa la zhugs pa'i rtags rnam par dbye ba las brtsams nas tshigs su bcad pa gnyis ste/_snang dang bcas dang mos pa dang /_/ma zhum pa dang mi dman nyid/_/gzhan dring mi
[\[253b.7\]]'jog bdag nyid dang /_/thams cad rab tu rtogs pa dang /_/kun la [#]sems ni mnyam pa dang /_/bkri dang rjes su chags med dang /_/thabs shes 'khor du skye ba ni/_/kun la rtags su 'dod pa yin/_/rnam pa bcu po 'di dag [#]ni/_/sa thams cad la byang chub
[\[254a\]]
[\[254a.1\]]sems dpa' sa la zhugs pa'i rtags yin par rig par bya ste/_sa gang la zhugs pa de la snang ba dang /_gang la ma zhugs pa de la mos pa zhes bya ba 'di ni rtags gcig go/_/ma zhum pa nyid ni chos zab cing rgya che ba dam pa dag la'o/_/mi dman
[\[254a.2\]]pa nyid ni dka' ba spyod pa rnams la'o/_/gzhan gyi dring mi 'jog pa nyid ni rang gi sa la'o/_/sa thams cad rab tu rtogs pa ni de dag mngon par sgrub pa la mkhas pa'i phyir ro/_/kun la [#]sems mnyam pa nyid ni sems can thams cad la bdag dang sems mnyam pa nyid do/_/bkrir [# ]
[\[254a.3\]]mi btub pa nyid ni snyan pa dang mi snyan pa'i sgra dag gis so/_/rjes su chags pa med pa ni/_/'khor los sgyur ba nyid la sogs pa'i phun sum tshogs pa dag la'o/_/thabs la mkhas pa ni/_/mi dmigs par sangs rgyas nyid kyi thabs shes pa'i phyir ro/_/skye ba ni
[\[254a.4\]]dus rtag tu sangs rgyas kyi [#]dkyil 'khor rnams su skye ba ste/_'di dag ni sa rnams la byang chub sems dpa'i rtags gzhan yin no/_/pha rol tu phyin pa thob pa'i rtags rnam par dbye ba'i tshigs su bcad pa gnyis ste/_/'dun pa med pa ma yin chags dang 'khu
[\[254a.5\]]ba'i snying med khro min le lo med/_/byams dang snying rje min pa'i bsam med [#]blo gros rnam rtog ngan rtog [#]'phrogs pa med/_/blo gros rnam par g.yengs min bde bas mi 'phrogs sdug bsngal dag gis gnod pa med/_/dge ba'i bshes la nye bar brten zhing thos pa
[\[254a.6\]]lhur len ston pa mchod la brtson/_/thabs mchog shes pa gang zhig bsod nams yang dag bsdus pa shin tu rgya chen kun/_/gzhan dang thun mong byas nas nyin gcig bzhin du rdzogs pa'i byang chub yongs bsngo zhing /_/bzang po'i gnas su skyes pa rtag tu dge byed
[\[254a.7\]]mngon shes yon tan rnams kyis rtsen/_/sangs rgyas sras de kun gyi bla na 'dug pa yon tan gter du shes par bya/_/byang chub sems dpa' [#]pha rol tu phyin pa bcu thob pa'i rtags rnam pa bcu drug ston te/_rtags rnam pa bcu drug ni rtag tu pha rol tu phyin pa rnams la sgrub
[\[254b\]]
[\[254b.1\]]pa'i bdun pa dang ma bral ba nyid dang /_pha rol tu phyin pa drug po re re'i mi mthun pa'i phyogs dang bral ba nyid dang /_/thabs la mkhas pa'i pha rol tu phyin pa'i rtags [#]theg pa gzhan yid la byed pas sems rnam par ma g.yengs pa nyid dang /_/phun sum tshogs pa'i bde ba dag
[\[254b.2\]]la ma chags pa nyid dang /_rgud pa dang dka' ba spyod pa'i sdug bsngal dag gis sbyor ba las mi ldog pa nyid dang /_dge ba'i bshes gnyen la brten cing thos pa lhur len pa nyid dang /_ston pa mchod pa gtsor byed pa nyid dang /_dge ba thams cad bla na med pa'i byang chub
[\[254b.3\]]tu [#]yongs su bsngo ba dang /_smon lam gyi pha rol tu phyin pas [#]sangs rgyas dang byang chub sems dpa'i gnas su skye ba'i phyir gnas bzang por skye ba dang /_stobs kyi pha rol tu phyin pa'i stobs [#]de'i mi mthun pa'i phyogs kyi chos dang ma 'dres pa'i phyir rtag tu dge ba [#]byed pa nyid
[\[254b.4\]]dang /_ye shes kyi pha rol tu phyin pa'i mngon par shes pa'i yon tan gyis rnam par rtse [#]ba'o/_/de la byams pa ni/_gnod sems kyi gnyen po ste/_bde ba nye bar sgrub pa'i rnam pa can gyi bsam pa yin no/_/snying rje ni rnam par 'tshe ba'i gnyen po ste/_sdug [#]bsngal
[\[254b.5\]]dang bral [#]ba'i bsam pa yin no/_/rtog pa ni ngo bo nyid du rtog pa'o/_/rnam par rtog pa ni khyad par du rtog par rig par bya'o/_/de nyid kyi phan yon rnam par dbye ba'i tshigs su bcad pa/_sa rnams kun la rnam kun du/_/blo ldan rnams kyi phan yon ni/_/zhi gnas
[\[254b.6\]]lhag mthong gnyi ga la/_/lnga po'i bdag nyid dag tu 'dod/_/sa thams cad la byang chub sems dpa' rnams kyi pha rol tu phyin pa thob pa de nyid kyi phan yon gyi rnam pa thams cad ni rnam pa lngar rig par bya ste/_skad cig re re la gnas ngan len gyi rten thams cad zad par
[\[254b.7\]]'gyur/_sna tshogs kyi 'du shes dang bral ba'i chos kyi dga' ba la yang dga' ba 'thob [#]par 'gyur/_/sa [#]thams cad du rnam pa yongs su ma chad pa'i chos kyi snang ba tshad med pa yang yang dag par shes par 'gyur/_'di'i rnam par dag pa'i skal ba dang mthun pa'i
[\[255a\]]
[\[255a.1\]]pa'i rgyu mtshan rnam par brtags pa ma [#]yin pa dag kyang kun tu spyod par 'gyur/_chos kyi sku yongs su rdzogs pa 'grub par bya ba'i phyir/_gong nas ches gong du rgyu phun sum tshogs pa yang yongs su 'dzin par byed do/_/de la dang po dang
[\[255a.2\]]gnyis pa ni zhi gnas kyi phyogs dang mthun pa dag yin par rig par bya'o/_/gsum pa dang bzhi pa ni lhag mthong gi phyogs dang mthun pa dag yin no/_/lhag ma ni gnyi ga'i phyogs dang mthun pa yin no/_/sa'i nges pa'i tshig [#]rnam par dbye ba'i tshigs su bcad pa dgu
[\[255a.3\]]ste/_byang chub la ni nye ba dang /_/sems can don sgrub mthong ba la/_/rab tu dga' ba skye 'gyur te/_/de phyir rab dga' zhes brjod do/_/'di la ni bshad du cung zad kyang med do/_/'tshal tshul rtsol [#]ba'i dri bral phyir/_/dri ma med pa'i sa zhes bya/_/'chal
[\[255a.4\]]ba'i tshul khrims kyi dri ma dang theg pa gzhan yid la byed pa'i dri ma las 'das pa'i phyir/_dri ma med pa'i sa zhes bya ste/_de lta bas na bdag gis bsgrub tu mtshungs pa la rnam pa thams cad yongs su sbyang ba mngon par sgrub pa kho na la brtson [#]par bya'o zhes 'byung ba'i phyir ro/_/chos kyi snang ba
[\[255a.5\]]chen po ni/_byed pa'i phyir na 'od byed pa'o/_/'di ltar [#]de la ting nge 'dzin gyi stobs kyis [#]chos tshad med pa yongs su tshol zhing 'dzin pa'i phyir gzhan dag la chos kyi snang ba chen po byed do/_/'di ltar byang chub phyogs mthun chos/_/rab tu sreg byed 'od lta bu/_/de dang
[\[255a.6\]]ldan phyir sa de ni/_/gnyis po sred phyir [#]'od 'phro can/_/byang chub kyi phyogs dang mthun pa'i bdag nyid kyi [#]shes rab de ni/_de la phal cher gnyis po sreg par nye bar gnas te/_gnyis na [#]'dir nyon mongs pa'i sgrib pa dang /_shes bya'i sgrib pa yin par rig par bya'o/_/
[\[255a.7\]]sems can rnams yongs smin byed cing /_/rang gi sems kyang bsrung ba'i phyir/_/blo ldan rnams kyis [#]sbyang dka' ba/_/de phyir sbyang dka' zhes bya'o/_/de la ni sems can yongs su smin par byed pa mngon par brtson yang /_/sems can gyi log par bsgrubs [#]pas kun nas
[\[255b\]]
[\[255b.1\]]nyon mongs par mi 'gyur te/_/de gnyi ga yang bya dka' ba'i phyir sbyang dka' ba yin no/_/shes rab pha rol phyin bstan [#]nas/_/'khor ba dang ni mya ngan 'das/_/gnyis 'dir mngon du gyur pa'i phyir/_/mngon du gyur pa'i sa zhes bshad/_/de ni shes rab kyi pha rol tu phyin
[\[255b.2\]]pa la brten nas/_mya ngan las 'das pa dang 'khor ba dag la mi gnas pa'i phyir/_'khor ba dang mya ngan las 'das pa dag la mngon du gyur pa yin no/_/bgrod gcig [#]lam dang 'brel ba'i phyir/_ring du song ba'i sar 'dod do/_/bgrod pa gcig pa'i lam ni sngar
[\[255b.3\]]bstan pa yin no/_/de dang 'brel ba'i phyir ring du song ba yin te/_/sbyor ba'i mthar phyin par song ba'i phyir ro/_/'du shes gnyis kyis mi g.yo'i phyir/_/mi g.yo ba zhes nges par brjod/_/mtshan ma la sogs pa'i [#]'du shes dang /_mtshan ma med pa la sogs pa'i [# ]
[\[255b.4\]]'du shes gnyis kyis [#]mi g.yo ba'i phyir ro/_/so so yang dag rig [#]blo bzang /_/sa de legs pa'i blo gros yin/_/so so yang dag par rig pa'i blo gros bzang ba'i phyir/_zhes bya ba ni gtso bo yin pa'i phyir ro/_/sprin bzhin gnyis kyis nam mkha'i chos/_/khyab
[\[255b.5\]]pa'i phyir na chos kyi sprin/_/gnyis kyis [#]khyab pa'i phyir zhes bya ba ni sprin bzhin du ting nge 'dzin dang gzungs kyi sgos thob pa'i chos rten la yod pa nam mkha' lta bur khyab pa'i phyir chos kyi sprin zhes bya'o/_/dge ba sgrub pa sna tshogs la/_/dga' bas rtag [#]par thams cad
[\[255b.6\]]du/_/gnas phyir byang chub sems dpa' yi/_/sa rnams gnas pa yin par 'dod/_/dge ba sgrub pa rnam pa sna tshogs kyi phyir dga' bas rtag par thams cad du gnas pa'i phyir/_/byang chub sems dpa' rnams kyi sa dag ni gnas pa zhes bya'o/_/'byung po dpag
[\[255b.7\]]med 'jigs med phyir/_/dpag tu med pa de dag la/_/phyi [#]phyir gong du 'gro ldan phyir/_/de dag nyid ni sar 'dod do/_/'byung po dpag tu med pa 'jigs pa med par bya ba'i phyir dpag tu [#]med pa de dag la phyi [#]phyir zhing gong du 'gro ba dang ldan pa'i phyir gnas pa de dag [#]nyid la yang
[\[256a\]]
[\[256a.1\]]sa rnams zhes bya ste/_'byung po [#]dpag tu med pa 'jigs pa med par bya ba'i phyir zhes bya ba ni 'byung po dpag tu med pa rnams kyi 'jigs pa spang ba'i phyir ro/_/dpag tu med pa de dag la zhes bya ba ni re re la yang tshad med pa'i phyir ro/_/gong du
[\[256a.2\]]'gro ba dang ldan pa'i phyir zhes bya ba ni sa gong mar 'gro ba dang ldan pa'i phyir ro/_/thob pa rnam par dbye ba'i tshigs su bcad pa/_sa thob pa ni mos pa dang /_/spyod pa dag la 'jug pa dang /_/rtogs pa'i phyir dang sa rnams ni/_/'grub pa'i sgo nas rnam pa bzhi/_/sa
[\[256a.3\]]rnams thob pa ni rnam pa bzhi ste/_mos pas thob pa ni mos pas spyod pa'i sa la ji skad bshad pa la [#]mos pas so/_/spyod pas thob pa ni/_de nyid la chos spyod pa bcu la 'jug pas so/_/rtogs pas thob pa ni/_sa la 'jug pa'i tshe don dam pa rab tu rtogs
[\[256a.4\]]pas so/_/'grub pas thob pa ni phyir mi ldog pa'i sa la 'jug pa'i tshe'o/_/spyod pa rnam par dbye ba'i tshigs su bcad pa rtsa ba drug pa ste/_lus can theg pa chen po dang /_/theg pa dman la mos pa rnams/_/gnyi ga 'dun par bya ba dang /_/gdul ba'i phyir
[\[256a.5\]]ni brten [#]rnams kyi/_/spyod pa bzhi po mdo bzhin du/_/rjes su 'brangs nas bshad pa yin/_/de la pha rol tu phyin pa'i spyod pa ni theg pa chen po la mos pa rnams kyi phyir bshad do/_/byang chub kyi phyogs dang mthun pa'i spyod pa ni/_nyan thos dang rang sangs rgyas
[\[256a.6\]]kyi theg pa la mos pa rnams kyi phyir ro/_mngon par shes pa'i spyod pa ni/_/theg pa chen po dang dman pa la mos pa gnyi ga mthus 'dun par bya ba'i phyir ro/_/sems can yongs su smin par bya ba'i spyod pa ni/_gnyis po nyid kyis [#]yongs su smin par bya ba'i phyir te/_yongs su smin
[\[256a.7\]]pa ni/_'dir 'dul ba yin no/_/sangs rgyas kyi yon tan rnam par dbye ba'i tshigs su bcad pa mang ste/_re zhig tshad med pa rnam par dbye ba las sangs rgyas la bstod pa las brtsams te/_/tshigs su bcad pa [#]gcig go/_/sems can rnams la brtse ba can/_/
[\[256b\]]
[\[256b.1\]]phrad dang bral ba'i dgongs pa can/_/mi 'bral ba yi dgongs pa can/_/phan bde dgongs khyod la phyag 'tshal/_/'dir sems can rnams la brtse ba nyid ni/_phan pa dang bde ba'i dgongs pa nyid kyis bstan to/_/bde ba'i dgongs pa nyid kyang byams pas bde ba dang phrad par
[\[256b.2\]]dgongs pa nyid dang /_snying rjes sdug bsngal dang bral ba'i dgongs pa nyid dang /_dga' bas bde ba dang mi 'brel ba'i dgongs pa nyid kyis bstan to/_/phan pa'i dgongs pa nyid ni btang snyoms kyis bstan te[#]/_de yang kun nas nyon mongs pa med pa nyid kyi
[\[256b.3\]]dgongs pa'i mtshan nyid du rig [#]par bya'o/_/rnam par thar pa dang [#]/_zil gyis gnon pa'i skye mched dang /_zad par gyi skye mched rnam par dbye ba'i tshigs su bcad pa/_thub pa sgrib kun nges par grol/_/'jig rten thams cad zil gyis gnon/_/
[\[256b.4\]]khyod kyi mkhyen pas shes bya khyab/_/thugs grol khyod la phyag 'tshal lo/_/'dir bcom ldan 'das kyi rnam par thar ba'i khyad par ni/_/nyon mongs pa dang shes bya'i sgrib pa thams cad las nges par grol ba nyid kyis ston [#]to/_/zil gyis gnon pa'i skye
[\[256b.5\]]mched kyi khyad par ni/_'jig rten thams cad zil gyis gnon pa nyid dang /_nyid kyi thugs la mnga' bsgyur [#]bas ji ltar bzhed pa bzhin dmigs pa dang sprul ba dang /_yongs su bsgyur bas [#]byin gyis rlobs [#]pa nyid kyis so/_/zad par gyi skye mched kyi khyad par ni/_shes bya
[\[256b.6\]]thams cad la ye shes kyis khyab pas ston te/_de nyid kyi phyir rnam par thar pa la sogs pa'i yon tan gyi mi mthun pa'i phyogs las grol bas na thugs grol ba yin no/_/nyon mongs pa med pa'i [#]rnam par dbye ba'i tshigs su bcad pa/_/sems can dag ni thams cad kyi/_/
[\[256b.7\]]nyon mongs ma lus thams cad 'dul/_/nyon mongs 'joms mdzad nyon mongs la/_/thugs rjer bcas [#]khyod la phyag 'tshal/_/'dir bcom ldan 'das kyi nyon mongs pa med pa'i khyad par sems can thams cad kyi nyon mongs pa 'dul ba dang /_/nyon mongs pa bskyed [#]pa rnams la
[\[257a\]]
[\[257a.1\]]yang de dag gi nyon mongs pa'i gnyen po mdzad pa dang /_skye bo nyon mongs pa can la rjes su brtse bas yang dag par bstan te/_nyon mongs pa med par gnas pa gzhan dag ni/_sems can rnams kyi de dag la dmigs pa'i nyon mongs pa 'ga' kho na zhig skye
[\[257a.2\]]ba'i rkyen tsam yongs su spong gi_/nyon mongs pa skyes pa rgyud las sel bar ni mi byed do/_/smon nas shes pa rnam par dbye ba'i tshigs su bcad pa/_lhun gyis grub cing chags mi mnga'/_/thogs pa mi mnga' rtag par ni/_/mnyam par gzhag cing 'dri [#]kun gyi/_/
[\[257a.3\]]lan ldon khyod la phyag 'tshal lo/_/'dir bcom ldan 'das kyi smon nas mkhyen pa'i khyad par ni rnam pa lngas yang dag par bstan te/_lhun gyis grub par mngon du 'gyur ba nyid dang /_chags pa mi mnga' bar mngon du 'gyur ba nyid dang /_shes bya thams cad la thogs pa mi
[\[257a.4\]]mnga' ba nyid dang /_rtag tu mnyam par gzhag pa nyid dang /_sems can rnams kyi the tshom thams cad gcod pa nyid kyis ston [#]te/_smon nas shes pa thob pa gzhan dag ni smon pa/_lhun gyis grub pas smon nas shes pa mngon du byed pa ma yin no/_/chags pa med pa yang ma
[\[257a.5\]]yin te/_snyoms par 'jug pa la ltos [#]pa'i phyir ro/_/thogs pa med pa yang ma yin te/_nyi tshe shes pa'i phyir ro/_/rtag tu mnyam par gzhag pa yang ma yin la/_the tshom thams cad gcod pa yang [#]ma yin no/_/so so yang dag par rig pa rnam par dbye ba'i tshigs su bcad
[\[257a.6\]]pa/_rten dang rten [#]pa bshad bya dang /_/gsung dang mkhyen pa 'chad byed la/_/blo gros rtag thogs mi mnga' ba/_/legs ston khyod la phyag 'tshal lo/_/'dir ni mdor na gang dang gang gis bshad par bya ba de la blo gros rtag tu thogs pa mi mnga' ba nyid kyis/_bcom ldan 'das
[\[257a.7\]]kyi [#]so so yang dag par rig pa bzhi bstan te/_de la rten chos dang /_/de la brten [#]pa don dang gnyis ni bshad par bya'o[#]/_/gsung dang mkhyen pa dang gnyis kyis ni 'chad par byed do/_/legs par ston pa [#]nyid kyis ni 'di dag gi [#]las yang dag par bstan to/_/mngon par shes pa rnam
[\[257b\]]
[\[257b.1\]]par dbye ba'i tshigs su bcad pa/_/gshegs nas spyod pa mkhyen mdzad de/_/de dag skad kyis [#]sems can gyi/_/'ong dang 'gro dang nges 'byung la/_/legs 'doms khyod la phyag 'tshal lo/_/'dir mngon par shes pa drug gis bcom ldan 'das kyi yang dag par 'doms pa
[\[257b.2\]]nyid bstan te/_rdzu 'phrul gyi mngon par shes pas gdul ba'i drung du gshegs nas sems kyi rnam grangs mngon par shes pas sems kyi spyod pa mkhyen par mdzad de/_lha'i rna ba'i mngon par shes pas de dag gi skad kyis/_mngon par shes pa lhag ma gsum gyis/_go rims
[\[257b.3\]]bzhin du ji ltar sngon gyi [#]mtha' nas 'dir 'ong ba dang /_ji ltar phyi ma'i mthar 'gro ba dang /_ji ltar 'khor ba las nges par 'byung ba mkhyen pas de bzhin du gdams ngag stsol bar mdzad do/_/mtshan dang dpe byad bzang po rnam par dbye ba'i tshigs su bcad pa/_lus can kun
[\[257b.4\]]gyis khyod mthong na/_/skyes bu dam pa lags par 'tshal/_/mthong ba tsam gyis rab dang bar/_/mdzad pa khyod la phyag 'tshal lo/_/'dir bcom ldan 'das la skyes bu chen po nyid du yid ches pas mtshan dang dpe byad bzang po rnams kyi las mthong ba tsam gyis gzhan
[\[257b.5\]]dag rab tu dang bskyed par mdzad pa nyid yang dag par bstan to/_/yongs su dag pa rnam par dbye ba'i tshigs su bcad pa/_/len dang gnas dang gtong ba dang /_/sprul dang yongs su bsgyur [#]ba dang /_/ting nge 'dzin dang ye shes la/_/mnga' brnyes [#]khyod la phyag 'tshal lo/_/
[\[257b.6\]]'dir dbang rnam pa bzhis bcom ldan 'das kyi [#]yongs su dag pa bzhi po rnam pa thams cad du yongs su bstan te/_/rten yongs su dag pa ni/_lus len pa dang /_gnas pa dang /_gtong ba la mnga' bas so/_/dmigs pa yongs su dag pa ni/_sprul pa dang /_yongs su
[\[257b.7\]]bsgyur ba la mnga' bas so/_/thugs yongs su dag pa ni/_rnam pa thams cad du ting nge 'dzin la mnga' bas so/_/shes rab yongs su dag pa ni/_rnam pa thams cad du ye shes la mnga' bas so/_/stobs rnam par dbye ba'i tshigs su bcad pa/_thabs dang skyabs
[\[258a\]]
[\[258a.1\]]dang dag pa dang /_/theg chen nges par 'byung ba la/_/sems can rnams la rab slu ba'i/_/bdud 'joms khyod la phyag 'tshal lo/_/'dir don bzhi la sems can rnams la rab tu slu bar byed pa'i bdud gang yin pa de 'joms par mdzad pa nyid kyis/_bcom
[\[258a.2\]]ldan 'das kyi stobs rnams kyi las yang dag par bstan te/_'di lta ste/_bde 'gro dang ngan 'gror 'gro ba'i thabs la rab tu slu [#]ba dang /_/lha la sogs pa [#]skyabs ma yin pa la skyabs su rab tu slu ba dang /_zag pa dang bcas [#]pa'i 'dag pa tsam gyis dag par rab tu slu ba
[\[258a.3\]]dang /_theg pa chen pos nges par 'byung ba la rab tu slu bar byed pa'o/_/gnas dang [#]gnas ma yin pa mkhyen pa'i stobs kyis ni[#]/_bcom ldan 'das don dang po la bdud 'joms par mdzad pa yin par rig par bya'o/_/las bdag gir bya ba mkhyen pa'i stobs
[\[258a.4\]]kyis ni gnyis pa la'o/_/bsam gtan dang rnam par thar pa dang /_ting nge 'dzin dang /_snyoms par 'jug pa mkhyen pa'i stobs kyis ni gsum pa la'o/_/dbang po mchog dang mchog ma yin pa nyid la sogs pa mkhyen pa'i stobs kyis ni bzhi pa la ste/_dbang po dman pa la
[\[258a.5\]]sogs pa spangs nas mchog dag la sbyor ba'i phyir ro/_/mi 'jigs pa'i [#]rnam par dbye ba'i tshigs su bcad pa/_rang gzhan don du ye shes dang /_/spangs dang nges 'byung bgegs byed par/_/ston mdzad mu stegs gzhan dag gis/_/mi brdzi [#]khyod la phyag
[\[258a.6\]]'tshal [#]lo/_/'dir rang gi [#]don du ye shes dang spangs ba ston par mdzad pa nyid dang /_gzhan gyi [#]don du nges par 'byung ba dang /_bgegs byed pa [#]ston par mdzad pa nyid kyis gzhan mu stegs can rnams kyis mi brdzi [#]ba'i phyir/_/go rims bzhin du bcom ldan 'das
[\[258a.7\]]kyis [#]mi 'jigs pa rnam pa [#]bzhi bsnyad do/_/bsrung ba med pa dang /_dran pa nye bar gzhag pa rnam par dbye ba'i tshigs su bcad pa/_bsrung med bsnyel ba mi mnga' bas/_/'khor gyi nang na bag brkyang gsung /_/kun nas nyon mongs gnyis spangs pa/_/'khor
[\[258b\]]
[\[258b.1\]]sdud khyod la phyag 'tshal lo/_/'dir [#]ni bcom ldan 'das kyi bsrung ba med pa gsum [#]dang /_dran pa nye bar gzhag pa gsum [#]dang /_de dag gi las 'khor sdud pa nyid yongs su bstan te/_de dag gis ni go rims bzhin du 'khor gyi nang du bsrung [#]ba med pa'i phyir/_bag
[\[258b.2\]]brkyang ste gsung ba yang yin la/_bsnyel ba mi mnga' ba nyid kyis rtag tu dgongs pa nye bar gnas pas rjes su chags pa dang /_khong khro ba med pa'i phyir kun nas nyon mongs pa gnyis spangs pa yang yin no/_/bag chags yang dag par bcom pa [#]rnam par dbye ba'i tshigs su bcad
[\[258b.3\]]pa/_kun mkhyen khyod la rgyu ba dang /_/gnas pa kun la rtag par ni/_/kun mkhyen mi [#]spyod mi mnga' ste/_/yang dag don ldan khyod phyag 'tshal/_/'dis ni rgyu ba dang gnas pa thams cad la rtag tu thams cad mkhyen pa ma yin pa'i spyod [#]pa mi mnga' ba'i phyir/_bcom ldan 'das kyis [# ]
[\[258b.4\]]bag chags thams cad yang dag par bcom pa yongs su bstan to[#]/_/thams cad mkhyen pa ma yin pa ni/_nyon mongs pa zad kyang /_bag chags yang dag par ma bcom pa'i phyir/_res 'ga' glang po che 'khrul pa dang /_shing rta 'khrul pa dang lhan cig thug pa la sogs pa
[\[258b.5\]]thams cad mkhyen pa ma yin pa'i spyod pa byed de/_ji skad du/_bzhag pa'i bu'i mdo las gsungs pa lta bu'o/_/yang dag pa'i don du thams cad mkhyen pa nyid yin pa'i phyir/_bcom ldan 'das la ni de mi mnga'o/_/bsnyel ba mi mnga' ba nyid rnam par dbye ba'i tshigs su bcad
[\[258b.6\]]pa/_sems can kun gyi bya ba la/_/khyod ni dus las mi 'da' bas/_/mdzad pa rtag tu don mnga' ba/_/mi bsnyel khyod la phyag 'tshal lo/_/'dis ni sems can gang gi don gang yin pa/_gang gi [#]dus su bya ba de'i dus las mi 'da' ba'i phyir/_bcom ldan 'das kyi mdzad pa
[\[258b.7\]]rtag tu 'bras bu yod pa yin no zhes bsnyel ba mi mnga' ba'i chos nyid ngo bo nyid dang /_las kyi sgo nas yang dag par bstan to/_/thugs rje chen po rnam par dbye ba'i tshigs su bcad pa/_/'jig rten kun la nyid mtshan du/_/lan drug tu ni so sor gzigs/_/thugs rje chen
[\[259a\]]
[\[259a.1\]]po dang ldan pas/_/phan dgongs khyod la phyag 'tshal lo/_/'dir bcom ldan 'das kyis [#]thugs rje chen po las dang ngo bo nyid kyis yongs su bstan te/_bcom ldan 'das ni thugs rje chen pos nyin mtshan lan drug tu/_su ni nyams/_su
[\[259a.2\]]ni 'phel zhes bya ba de lta bu la sogs pa [#]'jig rten la [#]so sor gzigs so/_/de dang ldan pa'i phyir bcom ldan 'das sems can thams cad la rtag tu phan par dgongs pa yin no/_/ma 'dres pa'i yon tan rnam par dbye ba'i tshigs su bcad pa/_spyod pa dang ni rtogs
[\[259a.3\]]pa dang /_/ye shes dang ni phrin las kyis/_/nyan thos rang sangs rgyas kun gyi[#]/_/bla ma khyod la phyag 'tshal lo/_/'dir sangs rgyas kyi chos ma 'dres pa spyod pas bsdus pa drug dang /_rtogs pas bsdus pa drug dang /_ye shes kyis [#]bsdus pa gsum dang /_
[\[259a.4\]]phrin las kyi [#]bsdus pa gsum gyis/_de las gzhan pa'i sems can mchog_/nyan thos dang rang sangs rgyas rnams pas kyang mchog tu gyur pa nyid kyis/_bcom ldan 'das sems can thams cad kyi mchog nyid du yongs su bstan te/_de la de bzhin gshegs pa la 'khrul
[\[259a.5\]]pa mi mnga'/_ca co mi mnga'/_bsnyel ba mi mnga'/_thugs mnyam par ma bzhag pa mi mnga'/_tha dad pa'i 'du shes mi mnga'/_so sor ma brtags pa'i btang snyoms mi mnga' zhes bya ba ni/_sangs rgyas kyi chos ma 'dres pa [#]gang dag sangs rgyas kho na la mnga'i/_
[\[259a.6\]]gzhan dag la med pa [#]spyod pas bsdus pa drug yin no/_/'dun pa nyams pa mi mnga'/_brtson 'grus dang /_dran pa dang /_ting nge 'dzin dang /_shes rab dang /_rnam par grol ba nyams pa mi mnga' zhes bya ba ni rtogs pas bsdus pa drug yin no/_/gang 'das
[\[259a.7\]]pa'i dus la de bzhin gshegs pa'i ye shes ma chags ma thogs pa dang /_ma 'ongs pa dang /_da ltar byung ba'i dus la de bzhin gshegs pa'i ye shes ma chags ma thogs pa zhes bya ba ni ye shes kyis bsdus pa gsum yin no/_/de bzhin gshegs pa'i sku'i phrin las thams
[\[259b\]]
[\[259b.1\]]cad dang /_gsung gi phrin las thams cad dang /_/thugs kyi phrin las thams cad ye shes sngon du 'gro zhing ye shes kyi rjes su 'brang ba [#]zhes bya ba ni/_phrin las kyis bsdus pa gsum yin no/_/rnam pa thams cad mkhyen pa nyid rnam par dbye ba'i tshigs su bcad
[\[259b.2\]]pa/_sku gsum dag gi [#]byang chub che/_/rnam pa kun brnyes thams cad du/_/sems can kun gyi the tshom dag_/gcod pa khyod la phyag 'tshal lo/_/'dis ni sku gsum gyi [#]rnam pa thams cad byang chub pa brnyes pa'i phyir dang /_/shes bya thams cad rnam pa
[\[259b.3\]]thams cad du mkhyen pa'i phyir/_bcom ldan 'das kyi rnam pa thams cad mkhyen pa nyid yongs su bstan te/_sku gsum ni ngo bo nyid med pa pa [#]dang /_longs spyod rdzogs pa pa dang /_sprul pa pa'o/_/shes bya thams cad kyi rnam pa thams cad mkhyen pa [#]ni/_'dir
[\[259b.4\]]lha dang mi la sogs pa'i sems can thams cad kyi the tshom thams cad gcod pa'i phrin las kyis bstan to/_/pha rol tu phyin pa drug [#]yongs su rdzogs pa'i rnam par dbye ba'i tshigs su bcad pa/_'dzin pa med cing nyes pa med/_/rnyog pa med cing mi gnas pa/_/
[\[259b.5\]]mi g.yo chos rnams thams cad la/_/spros [#]med khyod la phyag 'tshal lo/_/'dis ni pha rol tu phyin pa drug gi mi mthun pa'i phyogs mtha' dag las nges par grol bas/_bcom ldan 'das kyi [#]pha rol tu phyin pa drug yongs su rdzogs par brjod de[#]/_de
[\[259b.6\]]la 'dzin pa nyid ni/_longs spyod la kun tu 'dzin pa med pa'i phyir rig par bya'o/_/nyes pa med pa nyid ni[#]/_lus la sogs pa'i las dri ma med pa'i phyir ro/_/rnyog pa [#]med pa ni/_'jig rten gyi chos dang /_sdug bsngal dag gis sems rnyog pa can du
[\[259b.7\]]mi byed pa'i phyir ro/_/mi gnas pa nyid ni rtogs pa chung ngu dang /[ (]dan ngon [,]ngan ngon [)]tsam la mi gnas pa'i phyir ro/_/mi g.yo ba [#]nyid ni/_/rnam par mi g.yeng ba'i phyir ro/_/spros [#]pa med pa nyid ni/_rnam par rtog pa'i spros pa thams cad kun tu mi spyod pa'i phyir
[\[260a\]]
[\[260a.1\]]ro/_/sangs rgyas kyi mtshan nyid rnam par dbye ba'i tshigs su bcad pa gnyis te/_dam pa'i don ni grub pa ste/_/sa kun las ni nges par byung /_/sems can kun gyi mchog tu gyur/_/sems can thams cad rnam grol mdzad/_/yon tan mi
[\[260a.2\]]zad mnyam med ldan/_/'jig rten dag dang dkyil 'khor na'ang /_/snang la lha dang mi rnams kyis/_/rnam pa kun tu mi mthong ngo /_/'dir ngo bo nyid dang /_rgyu dang /_'bras bu dang /_las dang ldan pa dang /_'jug pa'i don drug gis sangs rgyas kyi mtshan nyid
[\[260a.3\]]yongs su bstan te/_de la don dam pa grub pa ni/_de bzhin nyid rnam par dag pa ste/_de ni sangs rgyas rnams [#]kyi ngo bo nyid kyi sku'o/_/byang chub sems dpa'i sa thams cad las nges par byung ba nyid ni rgyu'o/_/sems can thams cad kyi mchog tu gyur pa nyid ni
[\[260a.4\]]'bras bu'o/_/sems can thams cad rnam par grol bar mdzad pa nyid ni las so/_/yon tan mi zad pa dang /_mnyam pa med pa dang ldan pa nyid ni ldan pa'o/_/'jig rten gyi khams sna tshogs su snang ba nyid ni/_sprul pa'i skus so/_/'khor gyi [# ]
[\[260a.5\]]dkyil 'khor rnams na'ang snang ba nyid ni/_longs spyod rdzogs pa'i skus so/_/rnam pa thams cad du mi snang ba nyid ni chos kyi skus te/_'jug pa'i rab tu dbye ba rnam pa gsum yin no/_/[#]theg pa chen po [#]mdo sde'i rgyan byang chub sems dpa' chen po rtogs pa rnam
[\[260a.6\]]par byang bas bshad pa las/_spyod pa dang mthar thug [#]pa'i skabs zhes bya ba ste/_le'u nyi shu rtsa gcig pa'o//_//theg pa chen po [#]mdo sde'i rgyan gyi bshad pa rdzogs so//_//rgya gar gyi mkhan po shAkya sing+ha dang /_zhu chen gyi lo tsA ba ban+de
[\[260a.7\]]dpal brtsegs la sogs pas bsgyur cing zhus te gtan la phab pa//_//theg chen mdo sde kun gyi rgyan/_/bshad pa 'di'i gzhung tshad ni/_/sha [#]lo ka sum stong dag dang rtsa/_/drug brgya lnga bcu yin par bsgrags//_//[ #]