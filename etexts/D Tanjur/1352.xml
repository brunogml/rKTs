<?xml version="1.0" encoding="UTF-8"?>
<text>
<item><p>1b1</p><section></section><text>@##/ /rgya gar skad du/ piN+Da kri ta sA d+ha no pi ka br-it+ti rat+na wa li nA ma/ bod skad du/ mdor bsdus pa'i sgrub thabs kyi 'grel pa rin chen phreng ba zhes bya ba/ dpal rdo rje sems</text></item>
<item><p>1b2</p><section></section><text>dpa' la phyag 'tshal lo/ /sangs rgyas kun gyi sku gcig pa/ /rdo rje 'chang chen la btud de/ /mdor bsdus pa yi 'grel pa 'di/ /don gsal bdag gis bshad par bya/ /dpal ldan</text></item>
<item><p>1b3</p><section></section><text>klu sgrub zhal snga yi/ /ji ltar man ngag thugs la gnas/ /de bzhin du ni phye ba ste/ me long la ni gzugs brnyan bzhin/ /'phags skor shin tu rtogs dka' ba/ /bdag gis yang dag</text></item>
<item><p>1b4</p><section></section><text>gsal bar bya/ /nyi mas phyogs rnams gsal gyur na/ /lam log par ni 'khrul pa med/ /'dir bcom ldan 'das rdo rje sems dpa'i sku'i ngo bo 'gro ba'i don du spros pa gzhon nu don thams</text></item>
<item><p>1b5</p><section></section><text>cad grub pas chu bo nai rany+dza na'i 'gram du byang chub kyi shing drung du/ stong pa nyid bcu drug bsdus par gyur pa mi g.yo ba zhes bya ba'i ting nge 'dzin la snyoms par zhugs te/ yang dag par rdzogs pa'i byang</text></item>
<item><p>2a1</p><section></section><text>chub bdag gis thob po zhes bsams pas brag bzhin du mi g.yo bar gnas par gyur to/ /de'i tshe srid pa'i rtse mo'i steng du dkyil 'khor gyi 'khor lo rim pa'am/ dpag tshad lnga stong gi bar gyi tshad kyi</text></item>
<item><p>2a2</p><section></section><text>steng dang 'og gi rim pas mngon par dga' ba dang / 'og min dang / rin chen 'byung gnas dang / bde ba can dang / me tog can zhes bya ba thugs rdo rje 'chang la sogs pa de bzhin gshegs pa lngas byin gyi brlabs pa</text></item>
<item><p>2a3</p><section></section><text>rin chen sna bdun gyi rang bzhin gyi sangs rgyas kyi zhing lnga g.yo bar gyur te/ ting nge 'dzin las ldang ba'i sangs rgyas lngas kyang gzhan gyi sems mkhyen pa'i dbang gis gzhon nu don thams cad grub pa byin gyis brlab pa'i</text></item>
<item><p>2a4</p><section></section><text>ting nge 'dzin mkhyen par gyur to/ /de'i tshe phan tshun bsam pa gcig pas/ /gang na gzhon nu don thams cad grub pa gnas pa der nye bar gshegs so/ /nye bar gshegs nas bar snang gi nam mkha' la til</text></item>
<item><p>2a5</p><section></section><text>gyi gang bu bzhin du khyab nas kye don thams cad grub pa'i byang chub sems dpa' bsam gtan 'di ni mthar thug pa'i gnas thob pa'i rgyu ma yin pas de nyid spongs shig ces bka' stsal to/ /de bzhin gshegs pa'i gsung</text></item>
<item><p>2b1</p><section></section><text>thos nas ting nge 'dzin las langs nas lha'i mig gis mtha' yas pa'i de bzhin gshegs pa'i skus yongs su gang ba'i nam mkha'i khams la bltas nas pus mo gnyis sa la btsugs te/ phyag bzhi byas nas bcom ldan 'das yang dag pa'i ting nge 'dzin ji lta bu lags</text></item>
<item><p>2b2</p><section></section><text>zhes gsol ba btab pa byas so/ /de'i tshig gsan ma thag tu bcom ldan 'das mi bskyod pa la sogs pas ye shes kyi phyag rgya'i rang bzhin gyi spyan la sogs pa'i lha mo bzhi thugs ka nas sprul te/ dang po 'od zer gyi 'khor los dbang bskur zhing slob dpon</text></item>
<item><p>2b3</p><section></section><text>la sogs pa dbang bzhi pos dbang bskur te/ rnal 'byor bzhi la sogs pa'i rim gyis man ngag nye bar bstan la yang dag par rdzogs pa'i byang chub la bcug cing mi snang bar gyur to/ /byang chub sems dpas kyang sa bcu gcig pa thob nas mtshan phyed kyi dus su sangs</text></item>
<item><p>2b4</p><section></section><text>rgyas te thor ngas kyi dus su bdud bcom nas gong du dga' ldan gyi gnas der gshegs so/ /nye bar gshegs nas rin po che sna bdun gyi rang bzhin gyi khang bzangs sprul la/ thugs ka nas de bzhin gshegs pa lnga spros te/ de rnams kyis gsol ba btab pas dpal</text></item>
<item><p>2b5</p><section></section><text>gsang ba 'dus pa'i rgyud nyi khri lnga stong gsungs so/ /che'i snyigs ma dang / lta ba'i snyigs ma dang / nyon mongs pa'i snyigs ma dang / sems can gyi snyigs ma dang / bskal pa'i snyigs ma dang ldan pa shes rab dang brtson 'grus dman pa'i sems can rnams la phan gdags</text></item>
<item><p>2b6</p><section></section><text>pa'i phyir yang gsol ba btab pa byas te/ bcom ldan 'das mdor bsdus pa'i rgyud bka' stsol cig dang / gang gi phyir da ltar byung ba'i sems can rnams ni rgya che ba'i don 'dzin par mi nus so/ /thugs rje chen po dang ldan pa'i bcom ldan 'das rdo rje 'chang gis kyang de</text></item>
<item><p>2b7</p><section></section><text>las bsdus pa le'u bco brgyad pa brgya phrag bco brgyad kyi tshad tsam gyi rgyud gsungs so/ /lag na rdo rje yang sdud pa po yin te/ des ni gcig nas gcig gi rim gyis mi'i yul du 'jug par byas so/ /de nas brtsams te glegs bam la sogs pa byung ngo / /gang gi</text></item>
<item><p>3a1</p><section></section><text>phyir lo 'bum phrag nyi shu'i tshad tsam gyi rdzogs ldan gyi dus su zhal gyi man ngag 'ba' zhig tu byung ngo / /gsum ldan gyi dus su rtsa ba'i rgyud byung bar gyur pa dang / gnyis ldan gyi dus su de dag gtan la 'bebs par byed pa de'i yan lag byung ba dang / /</text></item>
<item><p>3a2</p><section></section><text>skal ldan gyi dus su de'i bshad pa'i rgyud dang / de ma rtogs pas gang zag gis brtsams pa'i 'grel pa la sogs pa yang 'byung ngo / /gsum ldan ni lo 'bum phrag bco lnga'i tshad dang / gnyis ldan ni lo 'bum phrag bcu'i tshad dang / skal ldan ni lo 'bum phrag lnga'i</text></item>
<item><p>3a3</p><section></section><text>tshad yin no/ /de la dpal gyi ri bo la gnas pa'i 'phags pa klu sgrub kyi zhal snga nas kyis dpal gsang ba 'dus pa'i rgyud las mdor bsdus pa zhes bya ba'i sgrub pa'i thabs 'di ma 'ongs pa'i sems can la phan gdags par bya ba'i phyir bsdus te/ de dang por nyan pa po 'jug pa'i</text></item>
<item><p>3a4</p><section></section><text>ched du brjod pa la sogs pa lnga po des bshad par bya ba yin te/ de ma brjod na nyan pa po 'jug pa med pa'i phyir rab tu byed pa 'di ni don med par thal bar 'gyur ro/ /de rnams kyang rjod par byed pa dang / brjod par bya ba dang / 'brel pa dang / dgos pa dang de'i dgos pa'o/ /gang gi</text></item>
<item><p>3a5</p><section></section><text>phyir/ /tha snyad la ni 'jug phyir dang / /gzhan rnams la ni dngos gzhi'i phyir/ /brjod pa med pas 'jig rten 'di/ /long dang lkugs pa 'dra bar 'gyur/ /zhes bshad pa'i phyir ro/ /de la rjod par byed pa ni mdor bsdus pa zhes bya ba'i sgrub pa'i thabs te/ de ni don dang bcas pa yin</text></item>
<item><p>3a6</p><section></section><text>na don med pa yin zhe na/ smras pa/ don dang bcas pa yin te/ de'i don yang dpal gsang ba 'dus pa'i rgyud kyi rgyal po'i le'u bco brgyad kyis sgrub pa'i bskyed pa'i rim pa byis pa'i blo gros kyis khong du chud par mi nus pa bsdus nas bstan pa ni mdor bsdus pa dang / bcom ldan 'das rdo</text></item>
<item><p>3a7</p><section></section><text>rje 'chang gi dkyil 'khor bsgrub pa'i don du thabs ni 'di nyid yin no zhes sgrub pa'i thabs so/ /mdor bsdus pa yang yin la sgrub thabs kyang yin pas mdor bsdus pa'i sgrub pa'i thabs te las 'dzin pa'o/ /brjod par bya ba ni don gyi mtshan nyid de/ bskyed pa'i rim pa zhes bya'o/ /</text></item>
<item><p>3b1</p><section></section><text>de'i dbye ba ni dang po'i sbyor ba dang / dkyil 'khor rgyal po mchog dang las kyi rgyal po mchog ste gsum mo/ /de rnams kyi dbye ba sum cu rtsa brgyad ni gzhan las gsungs te 'dir ma bstan to/ /le'u bcu bdun pa las de'i mdo bsres byas te/ de la le'u bcu gnyis pa las/ dgon</text></item>
<item><p>3b2</p><section></section><text>pa chen po'i sa phyogs su/ /me tog 'bras bu sogs kyis brgyan/ /ri bo dben par dngos grub kun/ /bsdus pa yang dag sgrub par byed/ /ces bya ba'i mdos khyad par gyi gnas dmigs pa bstan to/ /le'u gsum pa las gsungs pa'i/ /nam mkha'i dbyings kyi dbus</text></item>
<item><p>3b3</p><section></section><text>gnas pa'i/ /sangs rgyas dkyil 'khor bsgom par bya/ /zhes bya ba la sogs pa'i mdos byang chub sems kyi rdo rje'i gzugs bsgoms la/ le'u bco lnga pa las gsungs pa'i/ rnam par snang mdzad 'od dang mtshungs/ /zhes bya ba la sogs pa'i mdos kha dog</text></item>
<item><p>3b4</p><section></section><text>dkar por bdag nyid bsgoms la/ le'u bcu gsum pa dang bcu bzhi pa las gsungs pa'i oM suM b+ha ni suM b+ha zhes bya ba la sogs pa'i sngags dang / bsam gtan las skyes zhes bya ba la sogs pas kyang bgegs bskrad pa bstan to/ /dngos po med pas sgom pa med/ /</text></item>
<item><p>3b5</p><section></section><text>bsgom par bya ba bsgom pa min/ /de phyir dngos po dngos med pas/ /bsgom pa dmigs su med pa'o/ /zhes bya ba le'u gnyis pa las gsungs pa'i mdos stong pa nyid bsgom pa bstan to/ /de nas bcu gcig pa dang brgyad pa dang / le'u bcu gnyis pa ste gsum pa las gsungs</text></item>
<item><p>3b6</p><section></section><text>pa'i/ /nam mkha' rdo rje dbus gnas pa'i/ /rdo rje kun 'byung dkyil 'khor bsam/ /zhes bya ba la sogs pa'i mdos ye shes kyi sa gzhi sgom pa bstan to/ /yi ge b+h+rUM gyis gnas bsgoms te/ /zhes bya ba la sogs pa le'u bcu gsum pa las gsungs pa'i mdos gzhal</text></item>
<item><p>3b7</p><section></section><text>yas khang pa bsgom pa bstan te/ /gsal ba la sogs dkyil 'khor ldan/ /de bzhin gshegs pa kun gyi gnas/ /zhes bya ba la sogs pa le'u dang po las gsungs pa'i rdo rje'i mdos sna tshogs pad+ma la gnas pa'i zla ba dang nyi ma'i dkyil 'khor gyi steng du le'u gsum pa</text></item>
<item><p>4a1</p><section></section><text>las gsungs pa'i/ /lhag par mos pa'i dkyil 'khor der/ /gsal ba de yi ngo bo nyid/ /sna tshogs gzugs kyis kun du khyab/ /ces bya ba la sogs pa le'u dang po las gsungs pa'i mdos bsgom pa bstan to/ /dam tshig las ni re re spro/ /zhes bya ba la</text></item>
<item><p>4a2</p><section></section><text>sogs pa le'u bdun pa las gsungs pa'i mdos don dam pa'i dkyil 'khor bsgom pa bstan to/ /le'u brgyad pa las gsungs pa'i/ nam mkha' dbyings kyi dbus gnas pa'i/ /zhes bya ba la sogs pa'i mdos ye shes kyi rgya mtsho'i rang bzhin don dam pa'i dkyil 'khor</text></item>
<item><p>4a3</p><section></section><text>bsam par bya'o zhes bstan to/ /yi ge oM ni sku rdo rje/ /zhes bya ba la sogs pa le'u bcu gnyis pa las gsungs pa'i mdos yi ge gsum yongs su gyur pa'i zla ba la sogs pa'i gdan gyi dbye ba bstan to/ /le'u bcu gsum pa las gsungs pa'i yi ge gsum zhes bya ba la sogs</text></item>
<item><p>4a4</p><section></section><text>pa'i mdos yi ge gsum dgod pa la sogs pa bstan to/ /le'u gsum pa las gsungs pa'i chos kyi dbyings kyi de kho na nyid bstan to/ /le'u bcu gsum pa las gsungs pa'i oM yig ces bya ba la sogs pa'i mdos yi ge gsum dgod pa sngon du 'gro bar rdo rje'i nga rgyal</text></item>
<item><p>4a5</p><section></section><text>byas la sku rdzogs pa bstan to zhes rnal 'byor ro/ /snying gar zla ba bsgom par bya ba la sogs pa le'u bcu gnyis pa las gsungs pa'i mdos ye shes sems dpa' dang ting nge 'dzin sems dpa' bsgom par bstan te/ rjes su rnal 'byor ro/ /le'u bcu gcig pa las</text></item>
<item><p>4a6</p><section></section><text>gsungs pa'i th+l+hiM zhes bya ba la sogs pa'i mdos skye mched byin gyis brlab pa bstan to/ /nu ma nas brtsams spyi bo'i bar/ /zhes bya ba la sogs pa le'u brgyad pa las gsungs pa'i mdos phung po byin gyis brlab pa bstan to/ /sa ni sangs rgyas spyan bshad pa/ zhes bya ba la</text></item>
<item><p>4a7</p><section></section><text>sogs pa le'u bcu bdun pa las gsungs pa'i rdo rje'i mdos khams byin gyis brlab pa bstan to/ /le'u bcu gsum pa las gsungs pa'i khro bo'i 'khor lo bsgom pas yan lag dang nying lag la dgod pa bstan to zhes shin tu rnal 'byor ro/ /rdo rje dkyil 'khor dbus gnas pa/ /zhes bya</text></item>
<item><p>4b1</p><section></section><text>ba la sogs pa le'u bcu gcig pa las gsungs pa'i mdos yi ge hUM la sogs pa yongs su gyur pa las mi bskyod pa la sogs pa bsgom par bya ste/ le'u bcu gnyis pa las gsungs pa'i/ dpal ldan sangs rgyas sku 'chang ba/ /zhes bya ba la sogs pa'i tshigs su bcad pa rnams</text></item>
<item><p>4b2</p><section></section><text>kyis gsol ba gdab par bya ste/ le'u bdun pa las gsungs pa'i rigs gsum gyi tshigs su bcad pa rnams kyis nga rgyal byas la/ le'u drug pa las gsungs pa'i sngags rnams kyis byin gyis brlabs nas/ sku la sogs pa byin gyis brlab pa bstan to zhes rnal 'byor</text></item>
<item><p>4b3</p><section></section><text>chen po'o/ /phyag rgya 'dus byas pa ni le'u brgyad pa las bstan to/ /le'u bco lnga pa las gsungs pa'i rigs kyi dbye ba'i mdos de la dmigs pa bstan to/ /le'u bdun pa las gsungs pa'i rdo rje mdos rdo rje dang pad+ma la snyoms par 'jug pa bstan to/ /le'u dang po las</text></item>
<item><p>4b4</p><section></section><text>gsungs pa'i rdo rje mdos de bzhin gshegs pa thams cad 'jug pa bstan to/ /de nyid las gsungs pa'i mdos dam tshig gi dkyil 'khor spro bar bstan to/ /le'u dang po nas gsungs pa'i phyung ba'i sngags kyis pha rol tu spro ba bstan to/ /le'u dang po nas gsungs pa de nyid dang /</text></item>
<item><p>4b5</p><section></section><text>le'u bcu gcig pa las gsungs pa'i mdos dbang bskur ba bstan to/ /le'u bco lnga pa las gsungs pa'i rdo rje mdos rgyas gdab pa bstan to/ /dkyil 'khor rgyal po mchog go/ /le'u drug pa nas gsungs pa'i rdo rje mdos phra mo'i rnal 'byor bstan to/ /le'u gsum pa</text></item>
<item><p>4b6</p><section></section><text>las gsungs pa'i rdo rje mdos de'i dbye ba bstan to/ /le'u bcu gsum pa'am bdun pa las gsungs pa'i mdos bzlas pa'i cho ga bstan to/ /le'u bcu bdun pa las gsungs pa'i mdos 'od du zhu ba dang / slar ldang ba dang / lha mo rnams kyis bskul ba dang / /de bzhin</text></item>
<item><p>4b7</p><section></section><text>gshegs pa rnams kyis bstod pa bstan to/ /le'u bcu bdun pa dang / bcu gnyis pa dang / bco lnga pa las gsungs pa'i mdos tshim pa'i cho ga bstan to/ /le'u bcu bdun pa las gsungs pa'i mdos dkyil 'khor gyi 'khor lo nye bar bsdu ba bstan to/ /le'u bcu</text></item>
<item><p>5a1</p><section></section><text>gnyis pa las gsungs pa'i mdos nang gi sbyin sreg dang / mchod pa dang / gtor ma bstan to/ /le'u bcu bdun pa dang bco lnga pa las gsungs pa'i mdo dag gis gshegs su gsol ba dang / nyal ba'i cho ga dag bstan to zhes las kyi rgyal po mchog go/ /</text></item>
<item><p>5a2</p><section></section><text>de ltar brjod par bya ba rnam pa du ma 'og nas dbye bas 'chad par 'gyur ro/ /sgra dang don dag gi brjod par bya ba dang / rjod par byed pa'i mtshan nyid nyi 'brel pa'o/ /'dir smras pa/ sgra dang don dag gi 'brel pa ji ltar bshad par rigs she na/ gang gi phyir bde bar gshegs pa</text></item>
<item><p>5a3</p><section></section><text>rnams kyi rjes su 'gro ba dang ldog pa med pa'i phyir sgra dang don dag gi 'brel pa med pa'o/ /de la 'brel pa ni rnam pa gnyis te de'i bdag nyid kyi mtshan nyid dang / de las byung ba'i mtshan nyid de mi rtag pa dang byas pa la sogs pa bzhin dang me dang du ba la sogs pa bzhin no/ /gnyis</text></item>
<item><p>5a4</p><section></section><text>po de dag kyang sgra dang don gyi phyogs su med do/ /gang gi phyir sgras ni skyes bu'i dgongs pa mngon par brjod pa'i phyi rol gyi don la skye bar mi 'gyur ro/ /phyi rol gyi don yod na yang de mi 'byung ba ste/ skyes bu'i 'dod pa med pa'i phyir ro/ /phyi rol gyi don med kyang sgra 'byung ba</text></item>
<item><p>5a5</p><section></section><text>mthong ba ste/ skyes bu'i 'dod pa 'jug pa'i phyir rgya mtsho la sogs pa'i sgra brjod pa bzhin no zhes rjes su 'gro ba dang ldog pa med do/ /rgyu dang 'bras bu'i dngos po ni rjes su 'gro ba dang ldog pa med pa sngon du 'gro ba yin la dper na me yod pas du ba 'byung ba dang / me med pas du ba skye bar</text></item>
<item><p>5a6</p><section></section><text>mi 'gyur ro zhes skye ba'i rim pa'o/ /rtogs pa'i rim pa yang du ba mthong bas me shes pa dang / me med pas du ba med pa shes par 'gyur ro zhes sgra dang don dag gis de las byung ba'i 'brel pa med do/ /de'i bdag nyid kyi mtshan nyid kyi 'brel pa yang yod pa ma yin te/ tha dad pa</text></item>
<item><p>5a7</p><section></section><text>dmigs pa'i phyir ro/ /de'i bdag nyid kyi mtshan nyid kyi 'brel pa ni tha mi dad pa gtso bo yin te/ shing dang sha pa bzhin no/ /bsgrub bya dang sgrub pa'i dngos po'i mtshan nyid kyi tha snyad ni gzhan sel ba'i blos byas te/ dngos po thams cad ni ldog pa du ma dang ldan pa'i phyir ro/ /gang</text></item>
<item><p>5b1</p><section></section><text>phyir dngos kun rang bzhin gyis/ /rang rang ngo bo la gnas phyir/ /mthun dngos gzhan gyi dngos dag la/ /ldog pa la ni brten pa can/ /zhes 'byung ba'i phyir ro/ /sgra dang don dag la de lta bu'i mtshan nyid ma mthong ste/ gang gi phyir sgra ni khar yod pa dang / dngos po ni phyi rol du</text></item>
<item><p>5b2</p><section></section><text>yod pa ste de dag tha dad pa yin no/ /phan tshun las tha mi dad pa khas blangs nas bum pas kha khengs par 'gyur ba dang / me zhes brjod pas kha tshig par thal bar 'gyur ro zhes rigs pas de'i bdag nyid kyang med do/ /de bas na brjod par bya ba dang / rjod par byed pa'i 'brel pa ni</text></item>
<item><p>5b3</p><section></section><text>sgra dang don dag la mi rigs so/ /bden te rang gi mtshan nyid kyi 'brel pa ni med de don gyi bya ba byed pa med pa'i phyir ro/ /de med pa ni dngos po thams cad skad cig ma yin pa'i phyir ro/ /dngos po'i skad cig ma 'jig na sgra 'byung ste/ de'i tshe rang gi mtshan nyid med pas brdar byas pa</text></item>
<item><p>5b4</p><section></section><text>yang med do zhes sgras ni tha snyad gang la bya ba yin/ rnam 'grel las kyang / sgra rnams brdar byas pas don te/ de ni tha snyad bya phyir bshad/ /de tshe rang gi mtshan nyid med/ /des na de la brda med do/ /zhes 'byung ngo / /gal te rnam par rtog pa'i rnam par shes pa'i mtshan nyid kyi bya ba don gyi bya ba yin no zhes</text></item>
<item><p>5b5</p><section></section><text>brjod na/ de yang mi rigs te/ gsal bar snang ba med pa'i phyir ro/ /gsal bar snang ba nyid ni don gyi bya ba yin no/ /rigs pa'i thigs pa las kyang / /don gang zhig nye ba dang mi nye ba dag las shes pa la snang ba tha dad pa de ni rang gi mtshan nyid do/ /de las gzhan ni spyi'i mtshan nyid</text></item>
<item><p>5b6</p><section></section><text>do zhes 'byung ba'i phyir ro/ /de bas na spyi'i mtshan nyid kyi 'brel pa yod de/ rnam par rtog pa'i rnam par shes pa la so sor snang ba'i don ni spyi'i mtshan nyid ces bshad pa yin no/ /de bas na rnam rtog la snang ba'i bum pa'i rnam pa las bum pa zhes bya ba'i sgra 'byung ba ste/ rgyu</text></item>
<item><p>5b7</p><section></section><text>dang 'bras bu'i 'brel pa yod do/ /'chad pa pos smras pa'i bum pa'i sgra las kyang nyan pa po rnam lar shes pa la bum pa'i rnam pa skye zhes go bzlogs pas kyang rgyu dang 'bras bu'i 'brel pa yod do/ /sgra rnams rnam rtog las byung ba dang / sgra las rnam rtog rnams 'byung ba'i zhes</text></item>
<item><p>6a1</p><section></section><text>bshad pa'i phyir ro/ /de ltar dngos po'i 'brel ba bgag nas sgra dang don gyi rnam par rtag pa'i 'brel ba bstan to/ /brjod pa kun rdzob kyis sgra dang don gnyis byas pa'i tha snyad thams cad 'di yin no zhes shin tu phal cher thal bas chog go/ /ji skad du/ gang</text></item>
<item><p>6a2</p><section></section><text>phyir 'brel ba bstan pa yis/ /nyan pa po rnams 'jug par 'gyur/ /de phyir bstan bcos thams cad kyi/ /'brel pa sngon du bshad pa yin/ /zhes bshad pa'i phyir ro/ /dgos pa bstan par ma byas pas/ /dman pa yang ni 'jug mi 'gyur/ /zhes bya ba'i tshig gi dgos pa</text></item>
<item><p>6a3</p><section></section><text>ni nges par brjod par bya ste de yang thos pa la sogs pa rab kyi tha mal pa'i lus spangs nas 'jig rten las 'das pa'i lha'i sku thob pa'i mtshan nyid do zhes bya ba ste/ rang gi don phun sum tshogs pa'o/ /de'i dgos pa yang bstan pa la sogs pa'i rnam pas 'gro ba'i don byed pa'i</text></item>
<item><p>6a4</p><section></section><text>mtshan nyid de gzhan gyi don phun sum tshogs pa'o/ /ji skad du/ 'gro ba ma lus rang bzhin mngon mdzad pa'i/ /de bzhin gshegs nyid gang gi zhal las byung / /zhes bshad pa lta bu'o/ /gzhan dag na re phyin ci ma log pa'i rtogs pa'i mtshan nyid ni dgos pa yin la/ de khong du</text></item>
<item><p>6a5</p><section></section><text>chud pas yi dam gyi lha'i sku thob pa ni de'i dgos pa yin no zhes zer ro/ /de ni mi rigs te/ gzhan gyi don med pa'i phyir byang chub sems dpa' rnams kyi gzhan gyi bya ba gtso bo yin no zhes brjod pa la sogs pa lnga po bstan to/ /yang na rab tu byed pa 'di'i dngos po gsum ni</text></item>
<item><p>6a6</p><section></section><text>gtso bo yin te/ bya ba dang / bya ba'i 'bras bu dang / bya ba'i 'bras bu'i 'bras bu'o/ /de las mdor bsdus pa 'di le'u bcu bdun pa las bsdus pa ni bya ba'o/ /bde blag tu 'gro bar rtogs pa ni bya ba'i 'bras bu'o/ /de rtogs pas dpal rdo rje 'chang gi go 'phang thob pa ni bya ba'i</text></item>
<item><p>6a7</p><section></section><text>'bras bu'i 'bras bu yin no zhes kha cig zer ro/ /de la dang po bgegs zhi bar bya ba'i phyag btsal bar bya ste/ gang gi phyir mngon par 'dod pa'i lha la phyag 'tshal ba sngon du 'gro ba ni 'jug pa yin no zhes dam pa rnams kyi spyod pa yin no/ /de la bgegs rnam pa gsum ste/ lus</text></item>
<item><p>6b1</p><section></section><text>kyi ni rims la sogs pa'o/ /ngag gi ni tshig rtsub la sogs pa'o/ /sems kyi ni 'dod chags la sogs pa'o/ /yang na bems po dang bems po ma yin pa dang / gnyi ga'i rang bzhin ni bgegs so/ /be+ems po ni grang ba dang dro ba la sogs pa'o/ /bems po ma yin pa ni rgyal po'i</text></item>
<item><p>6b2</p><section></section><text>rtsod pa la sogs pa'o/ /gnyi ga ni gnyi gas sbrul pa'o/ /ji skad du/ shin tu char dang char dkon dang / /byi ba cha ga ne tsho dang / /phan tshun rtsod pa'i rgyal po rnams/ /drug po rnam par 'tshe bar bshad/ /ces 'byung ngo / /bgegs rnams de dag thams cad bcom ldan 'das la</text></item>
<item><p>6b3</p><section></section><text>phyag 'tshal bas rab tu zhi bar 'gyur ro/ /'dir rigs pa ni phyag 'tshal bar byas nas skyes bu chen po la rab tu bstod pas bsod nams thob cing bsod nams ma yin pas ldog pas mi dge ba las byung ba'i phyi dang nang gi bgegs rnams nye bar zhi bar 'gyur ro zhes bde bas bstan bcos</text></item>
<item><p>6b4</p><section></section><text>rdzogs par 'gyur ro zhes 'gal ba dmigs pa'am/ 'gal ba'i 'bras bu dmigs pa'i phyag 'tshal bas bgegs nye bar zhi bar 'gyur ro/ /dper na 'dir ni grang ba'i reg pa med de me yod pa'i phyir dang de bzhin du 'di na ba mo'i reg pa med de du ba yod pa'i phyir ro zhes bya</text></item>
<item><p>6b5</p><section></section><text>ba la sogs pa bzhin no/ /khams gsum spyod pa las grol mkha' dang mnyam gyur dngos kun ngo bo nyid/ /dag cing zhi ba rnams dben bde mchog rang bzhin rnal 'byor pa nyid yul/ /rtogs dka' brtag par dka' la bdag gzhan rab phan khyab cing spros pa med/ /rgyal ba</text></item>
<item><p>6b6</p><section></section><text>rnams kyi zhi ba mnyam med mnyam sku mi rtogs tshul gcig la phyag 'tshal/ /zhes smros pa las/ rgyal ba ni sangs rgyas rnams kyi sku ste/ sku gsum la phyag 'tshal ba ni 'dud de ji lta bu yin zhe na/ khams gsum spyod pa ni nyon mongs pa dang shes bya'i sgrib pa rnams so/ /</text></item>
<item><p>6b7</p><section></section><text>de rnams las grol ba ni bral ba'o/ /de bzhin du mkha' dang mnyam gyur pa ni nam mkha' dang 'dra bar gnas pa'o/ /bum pa'i nam mkha' dang 'dra ba'i phyogs gcig pa yin nam zhe na ma yin te/ dngos po kun gyi ngo bo nyid/ /ces bya ba ni sems can dang / snod kyi</text></item>
<item><p>7a1</p><section></section><text>'jig rten dag gi chos nyid kyi rang bzhin no/ /des ni chos kyi sku'i rang bzhin gyi phyag 'tshal bar bstan to/ /sangs rgyas kyis ni zhing yongs su dag pas na dag pa'o/ /'od gsal ba'i rang bzhin yin pas na zhi ba'o/ /chos kyi sku las byung bas na rnam</text></item>
<item><p>7a2</p><section></section><text>dben pa'o/ /chos kyi bdud rtsis gang bas na bde mchog gi rang bzhin no/ /sa thob pa'i byang chub sems dpa'i spyod yul yin pas na rnal 'byor pa nyid yul lo/ /des ni longs spyod rdzogs pa'i sku'i rang bzhin gyi phyag 'tshal bar bstan to/ /sems dang sems las byung</text></item>
<item><p>7a3</p><section></section><text>ba'i chos dang bral bas na rtogs dka' brtag par dka' ba ste/ sku dang gsung gi ngo bo yin pa'i phyir ro/ /skye ba la sogs pa bstan pas bdag la rab phan no/ /sems can gyi don bya ba bstan pas gzhan la rab phan no/ /kun du 'gro bas na khyab pa ste/ dgon pa la 'bar</text></item>
<item><p>7a4</p><section></section><text>ba'i me bzhin no/ /chos kyi skur gyur pas na spros pa med pa'o/ /des ni sprul pa'i sku'i rang bzhin gyis phyag 'tshal bar bstan to/ /nye bar bsdu bar bshad par bya ste/ zhi ba ni chos kyi sku'o/ /mnyam med ni de nyid do/ /de dang mnyam pa ni longs spyod rdzogs pa'i sku'o/ /sems dang</text></item>
<item><p>7a5</p><section></section><text>bral ba'i phyir mi rtogs tshul gcig ces bya ba ni sprul pa'i sku'o/ /de ltar rgyal ba rnams kyi rnam pa gsum gyi sku la phyag 'tshal lo zhes yi ge'i don to/ /khams gsum spyod pa las 'grol ba ni bgegs bskrad pa'o/ /mkha' dang mnyam par gyur pa ni stong pa nyid kyi rang</text></item>
<item><p>7a6</p><section></section><text>bzhin no/ /dngos kun ngo bo nyid ni de bzhin gshegs pa lnga'i rang bzhin gyi ye shes kyi gzhi'i ngo bo'o/ /dag pa ni rin chen sna bdun gyi rang bzhin gyi gzhal yas khang gi ngo bo'o/ /lhag par mos pa'i dkyil 'khor gyi rang bzhin yin pas na zhi ba'o/ /don dam pa'i dkyil</text></item>
<item><p>7a7</p><section></section><text>'khor gyi ngo bo yin pas na rnam dben no/ /gdan gyi dbye ba'i ngo bo yin pas na bde mchog rang bzhin no/ /chos kyi dbyings kyi ye shes kyi rang bzhin yin pas na rnal 'byor pa nyid yul lo/ /yi ge gsum gyi bdag nyid yin pas na rtogs dka' ba'o/ /de yongs su gyur pa las</text></item>
<item><p>7b1</p><section></section><text>rdo rje'i rnam pa yin pas na brtag par dka' ba'o/ /spro ba'i bdag nyid yin pas na bdag dang gzhan la rab phan no/ /de'i nga rgyal gyi bdag nyid yin pas na khyab pa'o/ /de bzhin gshegs pa thams cad gcig tu bsdus pas na spros pa med pa'o/ /rgyal ba'i sku ni dpal rdo rje 'chang gi sku</text></item>
<item><p>7b2</p><section></section><text>'grub pa ste rnal 'byor ro/ /ye shes sems dpa' dang ting nge 'dzin sems dpa'i bdag nyid yin pas na zhi ba ste/ rjes su rnal 'byor ro/ /mnyam med ni de bzhin gshegs pa dang byang chub sems dpa' rnams te/ de rnams kyis byin gyis brlabs pas na mnyam med mnyam pa ste/</text></item>
<item><p>7b3</p><section></section><text>shin tu rnal 'byor ro/ /sku gsung thugs byin gyis brlabs pas na mi rtog tshul gcig ces bya ba ste/ rnal 'byor chen po'o/ /de ltar dang po'i sbyor ba'i bdag nyid yin pas na spyi'i don to/ /khams gsum spyod pa las grol ba/ /zhes bya ba ni rlung gsum nye bar bsdus pas gcig</text></item>
<item><p>7b4</p><section></section><text>tu gyur pa'o/ /mkha' dang mnyam gyur pa ni 'dod pa'i gdugs kyi rtsa la gnas pa ste/ rtsa dbu ma la gnas pa'o/ /dngos kun ngo bo nyid ces bya ba ni spyod pa dang mi spyod pa'i bdag nyid do/ /sna yi rtse mor yungs kar bsam/ /'gro dang mi 'gro yungs kar las/ /zhes bshad pa'i</text></item>
<item><p>7b5</p><section></section><text>phyir ro/ /kun+da ltar dkar ba yin pas na dag pa'o/ /rnam par mi rtog pa'i ngo bo yin pas na zhi ba'o/ /yungs kar gyi tshad tsam yin pa'i phyir rnam dben no/ /thabs dang shes rab snyoms par 'jug pa las byung bas na bde mchog rang bzhin no/ /rang rigs pas na rnal 'byor pa</text></item>
<item><p>7b6</p><section></section><text>nyid yul lo/ /rags pa dang phra ba'i rnam par rtog pa dang bral bas na rtogs dka' brtag par dka' ba'o/ /spro ba dang bsdu bdag gis 'gro ba'i don mdzad pas na bdag dang gzhan la rab phan no/ /'gro ba skyed pa'i rgyur gyur pas na khyab pa'o/ /phung po dang dbang po dang rlung nye</text></item>
<item><p>7b7</p><section></section><text>bar bsdus pas na spros pa med pa'o/ /de nyid kyi phyir phung po rnams kyi nye bar grags pa'i rgyal ba rnams nye bar bsdus pas na rgyal ba'i sku ste/ chos dang longs spyod rdzogs pa dang sprul pa'i sku'i rang bzhin no/ /de nyid bshad pa zhi ba ni gsang ba'i sna rtse la gnas pa'o/ /mnyam med</text></item>
<item><p>8a1</p><section></section><text>mnyam pa ni snying ga'i pad+ma'i nang na gnas pa'o/ /mi rtog tshul gcig ces bya ba ni kun rdzob sna'i rtse la gnas pa'o/ /phyag 'tshal ba ni nyams su myong ba ste sbas pa'o/ /snang ba gsum dang bral bas na khams gsum spyod pa las grol ba'o/ /'od gsal</text></item>
<item><p>8a2</p><section></section><text>ba'i rang bzhin yin pas na nam mkha' dang mnyam gyur pa'o/ /brtan pa dang g.yo ba'i ngo bo yin pas na dngos kun ngo bo nyid do/ /shes rab kyi rang bzhin dang bral bas na dag pa'o/ /thabs kyi rang bzhin dang bral bas na zhi ba'o/ /ma rig pa'i rang bzhin dang bral bas na rnam</text></item>
<item><p>8a3</p><section></section><text>dben no/ /phyag rgya'i thabs kyis thob pas na bde mchog rang bzhin no/ /rdzogs pa'i rim pa'i rnal 'byor pas blang bar bya bas na rnal 'byor pa nyid yul lo/ /pha rol tu phyin pa'i rnal 'byor pa rnams kyis mi shes pas rtogs par dka'o/ /bskyed pa'i rim pa'i rnal</text></item>
<item><p>8a4</p><section></section><text>'byor pa rnams kyis rtogs par dka' bas na brtag par dka' ba'o/ /bdag dang gzhan la phan 'dogs pa'i rgyur gyur pas na bdag gzhan rab phan no/ /chos kyi dbyings kyi ye shes kyi rang bzhin yin pas na khyab pa'o/ /snang ba la sogs pa'i gsal ba gsum bral</text></item>
<item><p>8a5</p><section></section><text>bas na spros pa med pa'o/ /de bzhin gshegs pa thams cad kyi ngo bo yin pas na rgyal ba rnams kyi sku'o/ /zla ba'i snang ba yin pas na zhi ba'o/ /nyi ma ltar snang ba yin pas na mnyam med mnyam pa'o/ /mtshams kyi snang ba dang de dag dang bral bas na mi rtog tshul gcig</text></item>
<item><p>8a6</p><section></section><text>ces bya ba ste sbas pa'o/ /snang ba nye bar thob pa la sogs pa dang bral pa'i bsgoms pa las byung bas na khams gsum spyod pa las grol ba'o/ /'od gsal ba las byung bas na nam mkha' dang mnyam par gyur pa'o/ /sgyu ma'i dpe bcu gnyis dang mtshungs pas na dngos kun</text></item>
<item><p>8a7</p><section></section><text>ngo bo nyid do/ /chos kyi skur bdag byin gyis brlabs pas na dag pa'o/ /longs spyod rdzogs pa'i skur bdag byin gyis brlabs pas na zhi ba'o/ /sprul pa'i skur bdag byin gyis brlabs pas na rnam dben no/ /rang rig pas na bde ba mchog rang bzhin no/ /sa bcu pa la ye</text></item>
<item><p>8b1</p><section></section><text>shes kyi dbang nyid thob pas na rnal 'byor pa nyid yul lo/ /bdag dang gzhan gyi rgyud la gnas pa'i rnam par rtog pa bcom pas na rtogs dka' brtag par dka' ba'o/ /sgyu ma lta bu yin na yang bdag dang gzhan la phan par mdzad pas na bdag gzhan rab phan no/ /chu'i zla ba</text></item>
<item><p>8b2</p><section></section><text>dang 'dra bas na khyab pa'o/ /'od gsal ba las byung bas na spros pa med pa'o/ /de nyid kyi phyir mos pa'i dbye bas de bzhin gshegs pa lnga'i sku 'chang bas na rgyal ba rnams kyi sku'o/ /dam tshig sems dpa'i ngo bo yin pas na zhi ba'o/ /ye shes sems dpa'i ngo bo yin pas na</text></item>
<item><p>8b3</p><section></section><text>mnyam med mnyam pa'o/ /ting nge 'dzin sems dpa'i ngo bo yin pas na rtog med tshul gcig ste sbas pa'o/ /chags pa dang chags pa dang bral ba dang / chags pa bar ma dang bral bas na khams gsum spyod pa las grol ba'o/ /nam mkha' spros pa thams cad zhi ba yin pas nam</text></item>
<item><p>8b4</p><section></section><text>mkha' dang mnyam gyur ba'o/ /khams gsum gyi bdag nyid yin pas na dngos kun ngo bo nyid do/ /chags pa spong bas na dag pa'o/ /chags pa dang bral ba med pas na zhi ba'o/ /chags pa dang bral bas rnam dben no/ /lhan cig skyes pa'i phyir bde mchog gi rang bzhin no/ /rnal</text></item>
<item><p>8b5</p><section></section><text>'byor gyi mngon sum gyi tshad mas rtogs pas na rnal 'byor pa nyid yul lo/ /smig rgyu la sogs pa'i rtags med pas na rtogs dka'o/ /phra ba'i lta bas rtogs pas brtag dka' ba'o/ /de las ldang ba ni bdag dang gzhan gyi don grub pas na bdag gzhan rab phan no/ /kun rdzob byang</text></item>
<item><p>8b6</p><section></section><text>chub kyi sems kyi nam mkha'i khams thams cad khyab pas na khyab pa'o/ /don dam pa byang chub sems ni rnam par rtog pa dang bral bas na spros pa med pa'o/ /de nyid kyi phyir rgyal ba rnams kyi sku ni sangs rgyas rnams kyi chos kyi sku'o/ /zhi ba ni ril por 'dzin pa'i ting nge 'dzin gyis</text></item>
<item><p>8b7</p><section></section><text>rtogs pa'o/ /mnyam med mnyam pa ni rjes su gzhig pa'i ting nge 'dzin gyis thob pa'o/ /thams cad kyi 'bras bu yin pas na mi rtog tshul gcig go/ /phyag 'tshal lo zhes bya ba ni bdag nyid du byas pa ste mthar thug pa'o/ /khams gsum spyod pa las grol ba ni 'jig rten</text></item>
<item><p>9a1</p><section></section><text>gyi chos brgyad dang bral ba'o/ /mkha' dang mnyam gyur pa ni sa bcu gnyis pa thob pa'o/ /rdo rje lta bu'i ting nge 'dzin gyi rang bzhin yin pas na dngos kun ngo bo nyid do/ /kun rdzob kyi rnam par rtog pa spong bas na dag pa'o/ /don dam pa'i rnam par rtog pa dang bral bas na</text></item>
<item><p>9a2</p><section></section><text>zhi ba'o/ /bden pa gnyis dang gnyis su med pas na rnam dben no/ /chos kyi bdud rtsi'i char 'bebs pas na bde mchog gi rang bzhin no/ /zag pa med pa'i ye shes kyi rnal 'byor pa rnams kyis khong du chud pas na rnal 'byor pa nyid yul lo/ /'jig rten las 'das pa'i ye shes kyi</text></item>
<item><p>9a3</p><section></section><text>yul yin pas na rtogs dka'o/ /de'i rjes las thob pa'i ye shes kyi rnam pa yin pas na brtag dka' ba'o/ /sems can thams cad kyi rgyud la phan 'dogs pas na bdag gzhan rab phan no/ /mtha' gnyis dang bral bas na khyab pa'o/ /de nyid kyi phyir spros pa med pa'o/ /rgyal</text></item>
<item><p>9a4</p><section></section><text>ba rnams kyi sku zhes bya ba ni sangs rgyas thams cad kyi bdag nyid do/ /phung po lhag ma dang bcas pa dang / phung po lhag ma med pa'i mya ngan las 'das pa'i dbyings kyi rnam par rtog pa med pas na zhi ba'o/ /rnam pa dang bcas pa dang rnam pa med pa la sogs pa spong bas na mnyam med mnyam</text></item>
<item><p>9a5</p><section></section><text>pa'o/ /'bras bu'i ngo bo yin pas na mi rtog tshul gcig go/ /phyag 'tshal zhes bya ba ni de'i bdag nyid du 'jug par bya zhes pa'i don te mthar thug pa'o/ /de ni bshad pa rnam pa bzhi'o/ /yang na khams gsum spyod pa las grol zhes bya ba ni thugs rdo rje 'chang gi rang bzhin no/ /mkha'</text></item>
<item><p>9a6</p><section></section><text>dang mnyam gyur zhes bya ba ni rin chen 'byung ldan gyi rang bzhin no/ /dngos kun ngo bo nyid ces bya ba ni 'od dpag tu med pa'i ngo bo'o/ /dag pa ni rnam par snang mdzad kyi rang bzhin no/ /zhi ba ni don yod grub pa'i rang bzhin no/ /rnam dben ni spyan gyi rang bzhin no/ /bde mchog rang bzhin ni mA ma</text></item>
<item><p>9a7</p><section></section><text>kI'i ngo bo'o/ /rnal 'byor pa nyid yul ni gos dkar mo'i bdag nyid do/ /rtogs dka' ni sgrol ma'i bdag nyid do/ /brtag par dka' ba ni gshin rje mthar byed kyi bdag nyid do/ /bdag gzhan rab phan ni shes rab mthar byed kyi bdag nyid do/ /khyab pa ni pad+ma mthar byed kyi bdag</text></item>
<item><p>9b1</p><section></section><text>nyid do/ /spros pa med pa ni bgegs mthar byed kyi bdag nyid do/ /zhi ba ni byams pa la sogs pa byang chub sems dpa' brgyad kyi rang bzhin no/ /mnyam med mnyam pa ni gzugs rdo rje ma la sogs pa mchod pa'i lha mo lnga'i rang bzhin no/ /mi rtog tshul gcig ni khro bo'i rgyal po bcu'i</text></item>
<item><p>9b2</p><section></section><text>rang bzhin no/ /de dang 'dra ba rgyal ba rnams kyi sku ni/ rdo rje 'chang sum cu rtsa gnyis kyi dkyil 'khor gyi 'khor lo la phyag 'tshal ba ni 'dud ces bya ba tshig gi don te sgra ji bzhin pa'o/ /khams gsum spyod pa las grol ba ni nang stong pa nyid kyi rang bzhin no/ /mkha' dang mnyam gyur pa</text></item>
<item><p>9b3</p><section></section><text>ni phyi stong pa nyid kyi rang bzhin no/ /dngos kun ngo bo nyid ni phyi nang stong pa nyid kyi rang bzhin no/ /dag pa ni stong pa nyid stong pa nyid kyi rang bzhin no/ /zhi ba ni chen po stong pa nyid kyi rang bzhin no/ /rnam dben ni don dam pa stong pa nyid kyi rang bzhin no/ /bde mchog rang bzhin ni 'dus byas stong</text></item>
<item><p>9b4</p><section></section><text>pa nyid kyi rang bzhin no/ /rnal 'byor pa nyid yul ni 'dus ma byas stong pa nyid kyi rang bzhin no/ /rtogs dka' ba ni mtha' las 'das pa stong pa nyid kyi rang bzhin no/ /brtag par dka' ba ni dor ba med pa stong pa nyid kyi rang bzhin no/ /bdag gzhan rab phan ni thog ma dang tha ma med pa</text></item>
<item><p>9b5</p><section></section><text>stong pa nyid kyi rang bzhin no/ /khyab pa ni rang bzhin stong pa nyid kyi rang bzhin no/ /spros pa med pa ni chos thams cad stong pa nyid kyi rang bzhin no/ /zhi ba ni rang gi mtshan nyid stong pa nyid kyi rang bzhin no/ /mnyam med mnyam pa ni mi dmigs pa stong pa nyid kyi rang bzhin no/ /</text></item>
<item><p>9b6</p><section></section><text>mi rtog tshul gcig ni dngos po med pa stong pa nyid kyi rang bzhin no/ /de ltar stong pa nyid bcu drug gi rang bzhin rgyal ba rnams kyi sku ni rdo rje sems dpa' la phyag 'tshal lo zhes sgra ji bzhin ma yin pa'o/ /khams gsum spyod pa las grol ba ni snang ba chung ba'i bdag nyid</text></item>
<item><p>9b7</p><section></section><text>do/ /mkha' dang mnyam gyur pa ni snang ba 'bring gi bdag nyid do/ /dngos kun ngo bo nyid ni snang ba rab kyi bdag nyid do/ /dag pa ni snang ba rab kyi bdag nyid do/ /zhi ba ni snang ba mched pa chung ba'i rang bzhin no/ /rnam dben ni snang ba mched pa 'bring gi bdag nyid do/ /</text></item>
<item><p>10a1</p><section></section><text>bde mchog rang bzhin ni snang ba mched ba rab kyi bdag nyid do/ /rnal 'byor pa nyid yul ni snang ba mched pa rab kyi rab kyi bdag nyid do/ /rtogs dka' ba ni snang ba nye bar thob pa chung ngu'i bdag nyid do/ /brtag par dka' ba ni snang ba nye bar thob pa 'bring gi</text></item>
<item><p>10a2</p><section></section><text>bdag nyid do/ /bdag gzhan rab phan ni snang ba nye bar thob pa rab kyi bdag nyid do/ /khyab pa ni snang ba nye bar thob pa'i rab kyi rab kyi bdag nyid do/ /spros pa med pa ni 'od gsal ba chung ngu'i bdag nyid do/ /zhi ba ni 'od gsal ba 'bring gi bdag nyid do/ /mnyam med</text></item>
<item><p>10a3</p><section></section><text>mnyam pa ni 'od gsal ba rab kyi bdag nyid do/ /mi rtog tshul gcig ni 'od gsal ba rab kyi rab kyi bdag nyid do/ /de rnams kyi dbye ba ni nyin par gyi zla ba'i snang ba dang / zla ba phyed kyi snang ba dang sprin dang bcas pa'i zla ba'i snang ba dang / sprin med pa'i zla ba'i snang ba bzhin du snang ba'i ye</text></item>
<item><p>10a4</p><section></section><text>shes so/ /de bzhin du nyi ma shar ba'i snang ba dang / nyi ma nub bzhin pa'i snang ba dang / sprin dang bcas pa'i nyi ma'i snang ba dang / sprin med pa'i nyi ma'i snang ba lta bu ni snang ba mched pa'i ye shes so/ /srod kyi mtshams dang nang par gyi mtshams dang / sprin dang bcas pa'i mtshams dang /</text></item>
<item><p>10a5</p><section></section><text>sprin med pa'i mtshams lta bu ni snang ba nye bar thob pa'i ye shes so/ /mar ngo phyogs kyi nam mkha' dang / yar ngo phyogs kyi nam mkha' dang / sprin dang bcas pa'i nam mkha' dang / sprin med pa'i nam mkha' lta bu ni 'od gsal ba'i ye shes te/ dgongs pas bshad pa'o/ /khams</text></item>
<item><p>10a6</p><section></section><text>gsum spyod pa las grol ba ni srog gi rlung kun du rgyu ba dang bral ba'o/ /mkha' dang mnyam gyur ni thur du sel ba'i rlung gi kun du rgyu ba dang bral ba'o/ /dngos kun ngo bo nyid ni me dang mnyam pa'i rlung kun du rgyu ba dang bral ba'o/ /dag pa ni gyen du rgyu ba'i rlung kun du rgyu ba dang bral ba'o/ /</text></item>
<item><p>10a7</p><section></section><text>zhi ba ni khyab byed kyi rlung nye bar sdud par byed pa'o/ /rnam dben ni rgyu ba dang bral ba'o/ /bde mchog rang bzhin ni rnam par rgyu ba dang bral ba'o/ /rnal 'byor pa nyid yul ni yang dag par rgyu ba dang bral ba'o/ /rtogs dka' ni rab tu rgyu ba dang bral ba'o/ /brtag par dka' ba ni nges</text></item>
<item><p>10b1</p><section></section><text>par rgyu ba dang bral ba'o/ /bdag gzhan rab phan ni lus kyi rlung nye bar sdud pa'o/ /khyab pa ni ngag gi rlung nye bar sdud pa'o/ /spros pa med pa ni sems kyi rlung nye bar sdud pa'o/ /de la lus kyi rlung ni 'gro ba dang / bsgul ba dang bskyod pa'i mtshan nyid do/ /ngag gi rlung ni rtog dpyod</text></item>
<item><p>10b2</p><section></section><text>kyi mtshan nyid do/ /brtags shing dpyad nas tshig brjod pa yin no zhes rigs pas so/ /sems kyi rlung ni 'dod chags dang zhe sdang dang gti mug gi bdag nyid do/ /zhi ba ni 'jug pa med pa'o/ /mnyam med mnyam pa ni gnas pa med pa'o/ /mi rtog tshul gcig ni 'byung ba med</text></item>
<item><p>10b3</p><section></section><text>pa'o/ /de lta bu'i rgyal ba rnams kyi sku ni de bzhin gshegs pa thams cad nye bar sdud par byed pa ma ning gi bzlas pa'i bdag nyid rdo rje 'chang la phyag 'tshal lo zhes dgongs pa yin pa'o/ /khams gsum spyod pa las grol ba ni 'chi ba las pha rol na de bzhin gshegs pa med do zhes</text></item>
<item><p>10b4</p><section></section><text>rnam par rtog pa dang bral ba'o/ /mkha' dang mnyam gyur pa ni 'chi ba las pha rol na de bzhin gshegs pa yod do zhes rnam par rtog pa dang bral ba'o/ /dngos kun ngo bo nyid ni 'chi ba las pha rol na de bzhin gshegs pa yod pa yang yin/ med pa yang yin zhes rnam par rtog pa dang</text></item>
<item><p>10b5</p><section></section><text>bral ba'o/ /dag pa ni 'chi ba las pha rol na de bzhin gshegs pa yod pa yang ma yin med pa yang ma yin zhes rnam par rtog pa dang bral ba'o/ /zhi ba ni 'jig rten mtha' dang ldan pa zhes rnam par rtog pa dang bral ba'o/ /rnam dben ni 'jig rten mtha' dang ldan pa'ang ma yin no zhes</text></item>
<item><p>10b6</p><section></section><text>rnam par rtog pa dang bral ba'o/ /bde mchog rang bzhin ni 'jig rten mtha' dang ldan pa yang ma yin mtha' dang mi ldan pa yang ma yin zhes rnam par rtog pa dang bral ba'o/ /rnal 'byor pa nyid yul ni 'jig rten ni mtha' dang ldan pa yang ma yin/ mtha' dang mi ldan pa yang</text></item>
<item><p>10b7</p><section></section><text>ma yin zhes rnam par rtog pa dang bral ba'o/ /rtogs dka' ni 'jig rten rtag pa yin no zhes rnam par rtog pa dang bral ba'o/ /brtag par dka' ba ni 'jig rten mi rtag pa'o zhes rnam par rtog pa dang bral ba'o/ /bdag gzhan rab phan ni 'jig rten ni rtag pa yang ma yin mi rtag pa</text></item>
<item><p>11a1</p><section></section><text>yang ma yin zhes rnam par rtog pa dang bral ba'o/ /khyab pa ni 'jig rten ni rtag pa yang ma yin mi rtag pa yang ma yin zhes rnam par rtog pa dang bral ba'o/ /de nyid kyi phyir spros pa med pa'o/ /stong pa nyid kyi rang bzhin yin pas na zhi ba'o/ /mtshan ma med pas na mnyam</text></item>
<item><p>11a2</p><section></section><text>med mnyam pa'o/ /smon pa med pas na mi rtog tshul gcig go/ /rgyal ba rnams kyi sku ni rdo rje 'chang la phyag 'tshal lo zhes bya ba ni drang ba'i don to/ /khams gsum spyod pa las gros ba ni rdo rje 'chang chen po'i bzlas pa'i rang bzhin no/ /mkha' dang mnyam gyur ni thugs kyi bzlas pa'i rang</text></item>
<item><p>11a3</p><section></section><text>bzhin no/ /dngos kun ngo bo nyid ni ngag gi bzlas pa'i rang bzhin no/ /dag pa ni sku'i bzlas pa'i rang bzhin no/ /zhi ba ni rin chen bzlas pa'i rang bzhin no/ /rnam dben ni don yod bzlas pa'i rang bzhin no/ /bde mchog rang bzhin ni zhe sdang bzlas pa'i rang bzhin no/ /rnal 'byor pa nyid yul ni</text></item>
<item><p>11a4</p><section></section><text>'dod chags bzlas pa'i rang bzhin no/ /rtogs dka' ni gti mug bzlas pa'i rang bzhin no/ /brtag par dka' ba ni khro bo'i bzlas pa'i rang bzhin no/ /bdag gzhan rab phan ni ma ning gi bzlas pa'i rang bzhin no/ /de nyid kyi khyad par ni khyab pa ste/ 'od gsal ba'i ngo bo yin pa'i phyir</text></item>
<item><p>11a5</p><section></section><text>ro/ /spros pa med pa ni ngag gi spros pa las 'das pa'o/ /'jug pa la sogs pa dang / bral bas zhi ba dang mnyam med mnyam pa dang / mi rtog tshul gcig ste nges pa'i don to/ /de ltar don bcu bzhi ston par byed pa'i phyag 'tshal ba'i tshig gis rgyud kyi don ma lus par bstan</text></item>
<item><p>11a6</p><section></section><text>to/ /da ni sngar bstan pa'i brjod pa la sogs pa bshad par bya ste/ dpal ldan 'dus pa'i rgyud kyi ni/ /don bsdus rtogs par bya ba'i phyir/ /sems can kun la phan bskyed pa/ /mdor byas bdag gis bshad par bya/ /zhes bya ba ni mdor byas pa zhes bya ba sgrub pa'i</text></item>
<item><p>11a7</p><section></section><text>thabs ni bdag gis bshad par bya ste dbye bar bya'o/ /'o na gal te sgrub pa'i thabs 'dis dpal gsang ba 'dus pa'i rgyud kyi don bsdus pa yin na de gzhung gis bsdus sam don gyis bsdus gal te gzhung gis bsdus na de'i tshe don rdzogs par bsdus par mi 'gyur ro/ /</text></item>
<item><p>11b1</p><section></section><text>gal te don gyis bsdus na de'i tshe rab tu byed pas ci zhig bya zhe na smras pa gzhung dang don gyis bsdus so/ /'o na gzhung nyung bas don rgyas pa ji ltar bsdu bar nus she na/ smras pa/ tshig gi don zab mo yin pa'i phyir don rgyas pa yang bsdus te/ dper na ji ltar sor gdub</text></item>
<item><p>11b2</p><section></section><text>kyi me long la glang po che'i gzugs brnyan snang ba de bzhin du tshig nyung ba la yang don mang po bsdus par shes par bya ste/ chos gang rgyu las byung ba zhes bya ba la sogs pa bzhin no/ /phur bu na re yid ma ches/ /lnga len na re bud med 'jam/ /zla ba na re zhun bza'/ /ser skye na re</text></item>
<item><p>11b3</p><section></section><text>srog chags brtse/ /zhes bya ba'i mdos rgyal po'i bstan bcos dang 'dod pa'i bstan bcos dang / sman pa'i bstan bcos dang / chos kyi bstan bcos te/ 'bum phrag bzhi ji ltar bsdus pa de bzhin du 'dir yang bsdus pa yin no/ /'o na rang dbang gis bshad pa yin nam zhe na</text></item>
<item><p>11b4</p><section></section><text>ma yin te/ dpal ldan 'dus pa'i rgyud kyi ni/ /zhes bya ba ni thabs dang shes rab kyi bdag nyid yin pas na dpal ldan nam/ bsod nams dang ye shes kyi tshogs gtso bor gyur pas na dpal ldan no/ /sangs rgyas lnga yang dag par sbyor ba ni 'dus pa ste yi ge'i don to/ /yi ge</text></item>
<item><p>11b5</p><section></section><text>gsum 'dus pas na 'dus pa ste spyi'i don to/ /stong pa nyid bsgom pa ni 'dus pa ste yang spyi'i don to/ /thabs dang shes rab snyoms par 'jug pa ni 'dus pa ste sbas pa'o/ /yi ge gsum nye bar 'dus pa ni 'dus pa ste yang sbas pa'o/ /snang ba nye bar thob pa la sogs pa 'dus</text></item>
<item><p>11b6</p><section></section><text>pa ni 'dus pa ste yang sbas pa'o/ /byang chub kyi sems 'dzin pa ni 'dus pa ste mthar thug pa'o/ /bden pa gnyis 'dus pa ni 'dus pa ste yang mthar thug pa'o/ /le'u bco brgyad kyi bdag nyid kyi rgyud ni 'dus pa ste/ sgra ji bzhin pa'o/ /sa ni srog gi rlung ngo / /ma ni thur du sel ba'i</text></item>
<item><p>11b7</p><section></section><text>rlung ngo / /dza ni me dang mnyam pa'i rlung ngo / /sgra ji bzhin ma yin pa'o/ /yi ge gsum nye bar bsdus pa ni 'dus pa ste dgongs pas bshad pa'o/ /phyir mi ldog pa'i dbang bskur ba'i dus su tshangs pa'i sgo nas de bzhin gshegs pa thams cad 'jug pa ni 'dus pa ste</text></item>
<item><p>12a1</p><section></section><text>dgongs pa ma yin pa'o/ /sku rdo rje 'chang la sogs pa dkyil 'khor bsgom pa ni 'dus pa ste drang ba'i don to/ /lus la sogs pa'i rnam par rtog pa nye bar bsdus pa ni 'dus pa ste nges pa'i don to/ /yang na sku'i dkyil 'khor 'dus pa ni 'di lta</text></item>
<item><p>12a2</p><section></section><text>ste/ gzugs kyi phung po ni rnam par snang mdzad do/ /tshor ba'i phung po ni rin chen 'byung ldan no/ /'du shes kyi phung po ni 'od dpag tu med pa'o/ /'du byed kyi phung po ni don yod par grub pa'o/ /rnam par shes pa'i phung po ni mi bskyod pa'o/ /sa'i khams ni sangs</text></item>
<item><p>12a3</p><section></section><text>rgyas spyan no/ /chu'i khams ni mA ma kI'o/ /me'i khams ni gos dkar mo'o/ /rlung gi khams ni dam tshig sgrol ma'o/ /mig gi dbang po ni sa'i snying po'o/ /rna ba'i dbang po ni lag na rdo rje'o/ /sna'i dbang po ni nam mkha'i snying po'o/ /lce'i dbang po ni 'jig rten dbang phyug</text></item>
<item><p>12a4</p><section></section><text>go/ /lus kyi dbang po ni sgrib pa thams cad rnam par sel ba'o/ /yid kyi dbang po ni 'jam dpal lo/ /tshigs kun ni kun du bzang po'o/ /rtsa rgyud thams cad dang rtsa bdun khri nyis stong ni byams pa'o/ /gzugs ni gzugs rdo rje ma'o/ /sgra ni sgra rdo rje ma'o/ /dri ni dri rdo rje</text></item>
<item><p>12a5</p><section></section><text>ma'o/ /ro ni ro rdo rje ma'o/ /reg bya ni reg bya rdo rje ma'o/ /dpung pa g.yas pa'i rtsa bar ni gshin rje mthar byed do/ /dpung pa g.yon par ni gzhan gyis mi thub pa'o/ /kha'i pad+mar ni rta mgrin no/ /gsang bar ni bdud rtsi 'khyil pa'o/ /lag ngar g.yas par ni mi g.yo ba'o/ /lag</text></item>
<item><p>12a6</p><section></section><text>ngar g.yon par ni 'dod pa'i rgyal po'o/ /pus mo g.yas par ni dbyig sngon no/ /pus mo g.yon par ni stobs po che'o/ /tshangs pa'i sgor ni gtsug tor 'khor los sgyur ba'o/ /rkang pa'i dkyil 'khor la gnod mdzes kyi rgyal po ste/ de bzhin gshegs pa thams cad kyi rang bzhin</text></item>
<item><p>12a7</p><section></section><text>gyi sku'i dkyil 'khor ni 'dus pa ste sgra ji bzhin pa'o/ /yang na gsung gi dkyil 'khor 'dus pa ni 'di lta ste/ a A ni mi bskyod pa dang mA ma kI'o/ /i I ni rnam par snang mdzad dang spyan no/ /u U ni rin chen 'byung ldan dang gzhan mA ma kI'o/ /r-i r-I ni 'od dpag tu med</text></item>
<item><p>12b1</p><section></section><text>pa dang gos dkar mo'o/ /l-i l-I ni don yod grub pa dang sgrol ma'o/ /e ni gshin rje mthar byed do/ /ai ni shes rab mthar byed do/ /o ni pad+ma mthar byed do/ /au ni bgegs mthar byed do/ /ka kha ga g+ha nga ni mi bskyod pa dang spyan la sogs pa'o/ /tsa tsha dza dz+nya nya ni rnam par</text></item>
<item><p>12b2</p><section></section><text>snang mdzad kyi dkyil 'khor ro/ /Ta Tha Da D+ha Na ni rin chen 'byung ldan gyi dkyil 'khor ro/ /ta tha da d+ha na ni 'od dpag tu med pa'i dkyil 'khor ro/ /pa pha ba b+ha ma ni don yod grub pa'i dkyil 'khor ro/ /ya ra la wa sha Sha sa ha oM AH ni khro bo bcu'i dkyil 'khor</text></item>
<item><p>12b3</p><section></section><text>ro/ yang na A li ni lha mo'i rang bzhin dang / kA li ni thabs kyi rang bzhin te/ gsung gi dkyil 'khor ni 'dus pa ste spyi'i don to/ /yang na thugs kyi dkyil 'khor 'dus pa ni 'di lta ste/ zhe sdang ni mi bskyod pa'o/ /gti mug ni rnam par snang mdzad do/ /'dod</text></item>
<item><p>12b4</p><section></section><text>chags ni 'od dpag tu med pa'o/ /nga rgyal ni rin chen 'byung ldan no/ /phrag dog ni don yod grub pa'o/ /bdag tu lta ba ni spyan no/ /bdag tu rmongs pa ni mA ma kI'o/ /bdag tu nga rgyal ba ni gos dkar mo'o/ /bdag la chags pa ni sgrol ma'o/ /khro ba ni sa'i snying po'o/ /</text></item>
<item><p>12b5</p><section></section><text>khon du 'dzin pa ni byams pa'o/ /'tshig pa ni rdo rje'o/ /'chab pa ni mA ma kI'i snying po'o/ /rgyags pa ni 'jam dpal lo/ /rnam par 'tshe ba ni 'jig rten dbang phyug go/ /sgyu ni sgrib pa thams cad rnam par sel ba'o/ /g.yo ni kun du bzang po'o/ /ngo tsha med pa ni gshin</text></item>
<item><p>12b6</p><section></section><text>rje mthar byed do/ /khrel med pa ni shes rab mthar byed do/ /phrag dog ni pad+ma mthar byed do/ /ser sna ni bgegs mthar byed do/ /rnam par g.yeng ba ni mi g.yo ba'o/ /'gyod pa ni 'dod pa'i rgyal po'o/ /bying ba ni dbyug sngon no/ /rgod pa ni stobs po che'o/ /rtog pa ni</text></item>
<item><p>12b7</p><section></section><text>gnod mdzes so/ /dpyod pa ni gtsug tor 'khor los sgyur ba ste/ thugs kyi dkyil 'khor zhes bya ba ste nges pa'i don to/ /de dang 'dra ba'i dpal ldan 'dus pa ni/ /rgyud kyi ngo bo yin pas na rgyud do/ /de ni rnam pa gsum ste rgyu'i rgyud dang / 'bras bu'i rgyud dang / thabs</text></item>
<item><p>13a1</p><section></section><text>kyi rgyud do/ /de la rgyu'i rgyud ni rim pa gnyis bsgom pa'o/ /'bras bu'i rgyud ni rdo rje 'chang gi go 'phang thob pa'i mtshan nyid do/ /thabs kyi rgyud ni byang chub kyi sems bskyed pa la sogs pa'i mtshan nyid do/ /de nyid kyi phyir rdo rje 'chang yang rnam pa gsum ste/</text></item>
<item><p>13a2</p><section></section><text>rgyu'i rdo rje 'chang dang / 'bras bu'i rdo rje 'chang dang / thabs kyi rdo rje 'chang ngo / /de la rgyu'i rdo rje 'chang ni rdo rje'i 'chang chen po ste drug pa'o/ /'bras bu'i rdo rje 'chang ni snying ga las mi bskyod pa spro zhing de dang rjes su 'jug pas byung ba ni thugs rdo rje 'chang ngo / /thabs kyi rdo rje 'chang</text></item>
<item><p>13a3</p><section></section><text>ni 'khor los sgyur ba'i dkyil 'khor gyi rang bzhin no/ /de ni rgyud la gtan la dbab pa'o/ /de nas las 'dzin pas te dpal ldan yang yin la 'dus pa yang yin pas na dpal ldan 'dus pa'o/ /dpal ldan 'dus pa yang yin la rgyud kyang yin pas na dpal ldan</text></item>
<item><p>13a4</p><section></section><text>'dus pa'i rgyud de gzhi mthun pa gnyis so/ /de'i 'brel ba dang ldan pa don bsdus pa ni brjod par bya ba'i ngo bo sgra dang don gyi rgyan gyi rang bzhin mtha' drug ste dgongs pas bshad pa la sogs pa'o/ /de nyid brjod par bya ba yin pas na don to/ /de rtogs par bya ba'i phyir na</text></item>
<item><p>13a5</p><section></section><text>de nyid khong du chud par bya ba'i phyir ro/ /sems can kun la phan skyed pa/ /zhes bya ba ni de la sems can kun ni gang zag lnga ste tsan+dan dang / ut+pal la dang / pad+ma dkar po dang / pad+ma dang / rin po che'o/ /de la tsan+dan ni bems po lta bu'o/ /ut+pal ni dbang po dman pa'o/ /</text></item>
<item><p>13a6</p><section></section><text>pad+ma dkar po ni dbang po bar pa'o/ /pad+ma ni dbang po rab po/ /rin po che lta bu ni dbang po rab kyi rab po/ /de la dang po bzhi po la bskyed pa'i rim pa bshad pa rigs dang / lnga pa la ni rdzogs pa'i rim pa bshad pa'i rigs so zhes 'dir gang gzung bar 'gyur zhe na smras pa/</text></item>
<item><p>13a7</p><section></section><text>'dir re zhig rab tu byed pa 'dis tsan+dan gyi bems po nyid bsal nas/ yang dag pa'i lta ba la 'jug go/ /ut+pal gyi dbang po dman pa nyid bsal nas bar pa nyid du bskyed do/ /pad+ma dkar po'i bde ba rtogs pas 'khrul pa zlog cing dbang po rno ba nyid du byed do/ /dbang po rno</text></item>
<item><p>13b1</p><section></section><text>ba'i pad+ma la bsgom pa'i rang bzhin shes rab bskyed de rin po che lta bu ni rang gi de kho na nyid khong du chud pa la yang yid dga' ba dang rjes su dran pa tsam byed do zhes gang zag lnga ni sems can kun gyi sgras bstan to/ /de rnams la phan skyed pa na sngar bshad pa'i rim pas phan 'dogs</text></item>
<item><p>13b2</p><section></section><text>par byed pa zhes bya ba'i don to/ /de gang yin zhe na/ mdor byas pa ni mdor bsdus pa zhes bya ba sgrub pa'i thabs te/ bdag gis bshad pa ni so sor bstan pa yin gyi rang bzor brtsams pa ma yin no/ /de ni lung dang rtogs pa'i bdag nyid ston pa'i gsung gi rjes su 'brang</text></item>
<item><p>13b3</p><section></section><text>ba yin no/ /ston pa'i dam chos rnam gnyis te lung dang rtogs pa'i bdag nyid do zhes bshad pa'i phyir ro/ /des ni brjod pa la sogs pa lnga po bstan pa yin te/ de la mdor byas zhes bya ba ni rjod pa'o/ /don bsdus zhes bya ba ni brjod par bya ba'o/ /brjod bya rjod byed</text></item>
<item><p>13b4</p><section></section><text>'brel ba ni/ /ma bstan par yang don gyis rtogs/ /'jig rten 'brel pa'i sgra dag ni/ /gnyis la gnas te ring thung bzhin/ /sems can kun la phan skyed pa/ /zhes bya ba ni dgongs pa'i dgos pa ste/ gzhan gyi don phun sum tshogs pa'o/ /dgos pa ni don gyis rtogs</text></item>
<item><p>13b5</p><section></section><text>pa ste/ rang gi don phun sum tshogs pa ma thob pa'i skyes bus gzhan gyi don ji ltar byed nus zhes bya ba'i don to/ /kha cig na re/ don bsdus rtogs par bya ba'i phyir/ /zhes bya ba'i rtogs pa'i tshig gis dgos pa 'chad par byed de de la don bsdus pa ni mngon du</text></item>
<item><p>13b6</p><section></section><text>rtogs la bsgom pa'i rang bzhin gyi shes rab kyis bsgom zhing rdo rje 'chang gi sku thob par 'gyur ro zhes bya ba'i don to/ /de ltar brjod pa la sogs pa lnga po bstan nas/ sgrub pa'i thabs 'di gang las bsdus pa de nyid nyon mongs pa rnams las grol ba'i rgyu dang thar pa</text></item>
<item><p>13b7</p><section></section><text>thob pa'i rgyu yin no zhes rgyud kyi phan yon bstan par bya ba'i phyir bshad par bya ste/ thog med bag chags nyes pa rnams/ /'gro gsum rnam par rmongs byed pa/ /blo dang ldan pas de bstan te/ /rnal 'byor rgyud kyis sbyang bar bya/ /zhes smos pa la/ gang la thog ma med</text></item>
<item><p>14a1</p><section></section><text>pa de ni thog ma med pa'o/ /des ni dngos po thams cad rten cing 'brel pa las byung ba yin gyis/ dbang phyug la sogs pas sprul pa ni ma yin no zhes bstan te/ dbang phyug la sogs pa rnams dpyad na med pa'i phyir ro/ /de la dbang phyug ces bya ba</text></item>
<item><p>14a2</p><section></section><text>ni rtag pa yin nam mi rtag pa yin/ gal te rtag pa yin na dngos po rnams ji ltar skyed par byed de/ skyed pa po ni rim dang cig car gyi don gyi bya ba byung na rtag pa nyid dang bral bar 'gyur ro/ /de bas na de ni byed pa po nyid ma yin no/ /byed pa yin na rtag pa nyams/ /rtag pa</text></item>
<item><p>14a3</p><section></section><text>yin na byed pa min/ /phan tshun rnam par 'gal ba nyid/ /ji ltar gcig la rigs par 'gyur/ /'dir sbyor ba ni gang dang gang / /don gyi bya byed pa de ni/ /mi rtag pa ste bum pa bzhin no/ /rim pa dang cig car gyis 'gro ba dbang phyug gis byed do zhes rang bzhin gyi gtan tshigs</text></item>
<item><p>14a4</p><section></section><text>kyi sbyor ba'o/ /gzhan yang nye bar len pa'i phung po lnga las zlog pa'i dbang phyug gzhan ni ma mthong ngo / /de bas ma mthong ba de ni ji ltar stobs kyis 'jog par byed/ /chos can med pa de la rtag pa dang byed pa nyid mi rigs te chos can med pa'i phyir ro/ /bdag ces bya ba dngos po</text></item>
<item><p>14a5</p><section></section><text>med/ /byed pa po zhes ji ltar brjod/ /chos can yod na chos rnams ni/ /'jig rten pa ni rtogs par byed/ /ces byang chub sems kyi rnam 'grel las gsungs pa'i phyir ro/ /'dir sbyor ba ni gang dang gang chos can de dang de mi rtag pa'i chos dang 'brel pa yod de bum pa'i byas pa dang</text></item>
<item><p>14a6</p><section></section><text>mi rtag pa bzhin no/ /phung po lnga la sogs pa'i dbang phyug ni mi dmigs pas de'i rtag pa dang byed pa nyid kyang med do zhes rang bzhin mi dmigs pa'i sbyor ba'o/ /rigs pa po dang bye brag pa rnams kyi 'dod pa'i bdag nyid kyang logs par brtags pa yin no/ /de la de rnams ni 'di</text></item>
<item><p>14a7</p><section></section><text>skad smra ste/ bdag nyid phung po dang bdag la phung po dang / phung po bdag dang / me dang bud shing bzhin du phung po dang bdag tha mi dad pa ste rtog pa bzhi'o/ /gzugs kyi phung po la sogs pa'i dbye bas rnam pa nyi shu 'jig tshogs la lta ba mi rigs te/ rigs pas 'di mi</text></item>
<item><p>14b1</p><section></section><text>'grub pa'i phyir ro/ /gal te phyogs dang po yin na de'i tshe phung po rnams mi rtag pas bdag kyang mi rtag par thal bar 'gyur ro/ /bar pa phyogs gnyis po'ang mi rigs te/ rtag pa dang mi rtag pa la rten dang / brten pa'i 'brel pa mi rigs pa'i phyir ro/ /gal te shing bcad</text></item>
<item><p>14b2</p><section></section><text>pas bya rog ma bcad pa dang / bya rog shi bas shing mi 'jig go zhes/ ji ltar rten dang rten pa'i 'brel pa mi 'grub ces zer na/ de ni mi 'dra ste/ bya rog dang shing dag mi rtag pa'i phyir ro/ /phyi rol gyi dngos po rnams la sngar bshad pa'i tshad mas mi rtag pa nyid grub po/ /me</text></item>
<item><p>14b3</p><section></section><text>dang bud shing bzhin yang mi rigs te/ bud shing 'jig na me 'byung bas tha dad pas mi 'grub pa'i phyir ro/ /de bzhin du bdag 'jig pas phung po 'byung ba dang / phung po 'jig pas bdag 'byung ba'i phyir ro/ /dpyod pa pas brtags pa'i zhi ba'i tshangs pa dang / sna tshogs kyi</text></item>
<item><p>14b4</p><section></section><text>tshangs pa ni mi rigs te/ byas pa yin pas mi rtag par thal bar 'gyur ba'i phyir ro/ /grangs can gyis brtags pa'i de kho na nyid nyi shu rtsa lnga'i bdag nyid kyi skyes bu rtag par bshad pa mi rigs te/ rang bzhin nyid la de kho na nyid thams cad byung na de'i dgos pa med pa'i phyir ro/ /</text></item>
<item><p>14b5</p><section></section><text>de'i rtogs pa nyid dgos pa yin no zhes zer na de ni yang dag pa ma yin te/ de'i bya ba ni blos gzung ba yin na ji ltar gzhan gyi bya ba byed pa'i skyes bu yin/ de'i lta ba po nyid gtso bo yin no zhes zer na de ni mi rigs te/ lta ba po nyid ni mig la sogs pa'i bya ba yin no zhes de byed na</text></item>
<item><p>14b6</p><section></section><text>de dang 'dra bar thal bar 'gyur bas mi rtag pa nyid du 'gyur ro/ /btang snyoms yin na skyes bu nyid med par rigs kyi yod pa ni ma yin no/ /'byung ba sems su smra ba rnams la yang bems po'i ngo bor thal bar 'gyur bas 'gro ba dang 'ong ba la sogs pa med par 'gyur ro/ /</text></item>
<item><p>14b7</p><section></section><text>rjes su dpag pa'i tshad ma ma yin no zhes tshad ma gang gis sun 'byin pa de nyid rjes su dpag pa yin no zhes 'jig rten rgyang pan pa ni rang gi tshig dang 'gal ba yin no/ /phyogs kyi gos can ngo tsha med pas kyang zho yang rnga mo yin la/ rnga mo yang zho yin no/ /zhes dngos</text></item>
<item><p>15a1</p><section></section><text>po thams cad yongs su 'gyur na mi 'gyur ba'i chos can gang zag ji ltar yin/ de dang 'dra ba gzhan dag du ma yang mi rigs par smra ba mi rung ngo / /de ltar bdag la sogs pa bkag nas/ dngos po thams cad rten cing 'brel pa las byung zhes</text></item>
<item><p>15a2</p><section></section><text>sgrub po de nyid kyi phyir/ thog ma med pa'i bag chags las byung ba'i nyes pa ni/ sems kyi rgyud rnyog par byed pas na 'dod chags la sogs pa'o/ /'o na thog ma med pa'i bag chags nyid ni bdag la sogs pa yin no zhes zer na de ni yang dag pa ma yin te/ gang gi phyir bag</text></item>
<item><p>15a3</p><section></section><text>chags zhes bya ba rten cing 'brel ba las byung ba'i dngos po'i 'khrul pas med par yang byis pa rnams kyis brtags so/ /don dam par ni de nyid stong pa'o/ /de nyid kyi phyir dngos po stong pa la chos rnams stong par 'byung ba dang / rgyu dang 'bras bu ni brdzun pa'i rang</text></item>
<item><p>15a4</p><section></section><text>bzhin no/ /de la brten nas gang skye ba/ /de ni de nyid skye ba min/ /gang zhig rang bzhin ma skyes pa/ /de ni ji ltar skyed pa yin/ /zhes bshad pa dang / de bzhin du/ stong pa yi ni chos rnams la/ /chos rnams stong pa nyid 'byung ngo / /zhes bshad pa'i phyir ro/ /</text></item>
<item><p>15a5</p><section></section><text>gang gi phyir de ltar gyur pa'i dngos po rnams las stong pa'i rang bzhin gyi 'jig rten pha rol la sogs pa tha snyad du byas te/ kha thon mar me me long brgya/ /brag ca me shel sa bon rgyur/ /phung po so sor chags pa dang / /mi 'pho mkhas pa des gzung bya/ /zhes bshad</text></item>
<item><p>15a6</p><section></section><text>pa'i phyir ro/ /gang gi phyir de ltar gyur pa'i dngos po rnams de ltar thog ma med pa'i bag chags kyi nyes pa ni 'dod chags la sogs pa nyon mongs pa dgu bcu rtsa brgyad de nyin dang mtshan mo rang bzhin brgya drug cu'i ngo bo sems can gyi khams thams cad la 'gro drug gi</text></item>
<item><p>15a7</p><section></section><text>srid pa'i 'khor lor 'khor ba'i rgyu yin no/ /de rnams rnam par dpyad na phyi la sogs pa'i dbye bas rang bzhin med de/ de la nyon mongs pa rnams ni yul na mi gnas te/ yul ni bems po yin pa'i phyir ro/ /dbang po la mi gnas te/ dbang po rnams sems</text></item>
<item><p>15b1</p><section></section><text>las byung ba ma yin pa'i phyir ro/ /sems la mi gnas te/ rten dang brten pa dag la med pa'i phyir ro/ /rgyu dang rkyen med na 'bras bu gang las byung / de ltar rang bzhin pa'i thog ma med pa'i bag chags las byung ba'i nyes pas 'gro ba gsum rnam par rmongs pa ste</text></item>
<item><p>15b2</p><section></section><text>rmugs par byed pa yin no/ /de rnams thabs gang gis spang bar bya zhe na smras pa/ blo dang ldan pas de bltas te/ zhes bya ba ni de ltar yang bshad pa'i rigs pa'i khyad par gyis nyes pa de rnams yang dag par bltas te/ thos pa la sogs pa'i rang bzhin gyi shes</text></item>
<item><p>15b3</p><section></section><text>rab kyis phyin ci ma logs par brtags la/ rnal 'byor rgyud kyis sbyang bar bya/ /zhes bya ba ni rnal 'byor chen po'i rgyud kyis sbyang bar bya'i nyan thos la sogs pa'i theg pas ni ma yin no zhes bya ba'i tha tshig go/ /gang gi phyir nyan thos pa ni mi sdug pa bsgoms pa</text></item>
<item><p>15b4</p><section></section><text>tsam gyis rus pa'i keng rus tsam de kho na nyid sgom par byed de/ de ni yang dag pa ma yin te/ bag chags byung na yang 'khor ba'i rgya mtshor ltung ba'i phyir srin bu bzhin no/ /de ni dgun gyi dus su mi 'gul bar 'gyur zhing dpyid kyi dus su 'gul ba de bzhin du nyan</text></item>
<item><p>15b5</p><section></section><text>thos pa ni 'gog pa'i snyoms par 'jug pa la zhugs te/ yang nyon mongs pa 'byung bas 'khor ba par 'gyur ro zhes de rnams kyi de kho na nyid dang de thob pa'i rgyu yang yang dag pa ma yin no/ /rnal 'byor spyod pa rnams kyang rnam pa dang bcas pa dang / rnam pa med pa'i</text></item>
<item><p>15b6</p><section></section><text>dbye bas rnam pa gnyis kyi rnam rig tsam chos kyi skur 'dod pa de rnams kyi ye shes ni yang dag pa ma yin te/ gang gi phyir gcig dang du ma dang bral bas phyi rol gyi don med na/ 'dzin par byed pa rnam rig ni ji ltar rigs/ gal te rnam pa dang bcas pa yin na ji ltar don</text></item>
<item><p>15b7</p><section></section><text>med/ gal te rnam pa med pa yin na stong pa nyid rigs kyi rnam rig ni ma yin no/ /ji srid dmigs pa so sor snang ba de srid rnam par rtog pa'i ngo bo yin pas na 'khor ba'i phyogs so/ /spros pa thams cad rab tu zhi ba ni mya ngan las 'das pa yin no/ /ji skad du/ rkyen gzhan</text></item>
<item><p>16a1</p><section></section><text>med pa zhi ba ste/ /spros pa rnams kyis ma spros pa/ /tha dad don min rnam mi rtog /de ni yang dag mtshan nyid do/ /zhes bshad pa'i phyir ro/ /de bas na rnal 'byor spyod pa'i phyogs kyis thar pa ni ma dag pa yin no/ /dbu ma pa rnams kyang gcig</text></item>
<item><p>16a2</p><section></section><text>dang du ma dang bral ba'i phyir dngos po thams cad stong pa nyid du khas blangs pas chos kyi dbyings tha mi dad pa yang tha mal pa'i lus ma spangs pas yun ring pos byang chub thob par mi 'gyur te/ thabs la mi mkhas pa'i phyir ro/ /de la de rnams ni sems can gcig gi phyir gos la</text></item>
<item><p>16a3</p><section></section><text>sogs pa sbyin pas sbyin pa'i pha rol tu phyin pa rdzogs par 'dod pa de rnams kyi sbyin pa de ni pha rol tu phyin pa ma yin te/ sems can gyi khams thams cad la yongs su gzung ba med pa'i phyir ro/ /de bas na bskal pa grangs med pa gsum gyis byang chub thob pa yin no zhes nyon</text></item>
<item><p>16a4</p><section></section><text>mongs pa rnam par dag pa'i phyir theg pa chen po ni myur ba'i thabs ma yin no/ /bya ba'i rgyud la sogs pa'i rnal 'byor pa rnams kyang spros pa mang bas pha rol tu phyin pa'i rnal 'byor pa bzhin du shes par bya'o/ /de bas na rnal 'byor pa chen po'i rgyud nyid ni nyes pa de rnams sbyong ba'i</text></item>
<item><p>16a5</p><section></section><text>thabs yin no/ /de la 'dod chags la sogs pa nyon mongs pa rnams bcom ldan 'das mi bskyod pa la sogs pa'i de bzhin gshegs pa'i rang bzhin yin no zhes bsgoms pas de yongs su gyur cing de'i ye shes thob nas tshe 'di nyid du rdo rje 'chang nyid 'thob par 'gyur ro/ /de bzhin</text></item>
<item><p>16a6</p><section></section><text>du zhe sdang ni zhe sdang chen po'i ting nge 'dzin gyis dang / 'dod chags ni 'dod chags chen po'i ting nge 'dzin gyis dang / gti mug ni gti mug chen po'i ting nge 'dzin gyis zlog ste 'gal ba'i chos kyi nyon mongs pa rnams sbyang bar bya ste/ rna ba la zhugs pa'i chu ni chu gzhan gyis</text></item>
<item><p>16a7</p><section></section><text>dgug pa bzhin dang yan lag tshig pa ni mes bsros pa bzhin no zhes rnal 'byor pa chen po'i rgyud ni rnam pa sna tshogs pa'i thabs dang ldan pa yin no/ /de la rdo rje dang pad+ma snyoms par 'jug pas 'dod chags la sogs pa spong bar 'gyur ba dang khro bo'i ting nge 'dzin gyis zhe sdang</text></item>
<item><p>16b1</p><section></section><text>spong bar 'gyur te/ de dag gi rang bzhin yongs su shes pa'i phyir ro/ /rang bzhin mi shes pa rnams la spong ba rnams kyis dgos pa med do/ /'o na rnal 'byor gyi rgyud ni rnal 'byor chen po'i rgyud ji ltar yin zhe na snga ma'i tshig mi mngon pas bden par khros pa la khros</text></item>
<item><p>16b2</p><section></section><text>pa bzhin no/ /rnal 'byor zhes bya ba don gang zhig yin zhe na/ stong pa nyid dang snying rje dbyer med pa ni rnal 'byor te yi ge'i don to/ /thabs dang shes rab snyoms par 'jug pa ni rnal 'byor te spyi'i don to/ /rdo rje dang pad+ma snyoms par 'jug pa ni rnal 'byor te sbas pa'o/ /'od</text></item>
<item><p>16b3</p><section></section><text>gsal ba dang gnyis su med pa'i rtogs pa ni rnal 'byor te mthar thug pa'o/ /so sor sdud dang bsam gtan dang / /srog dang rtsol ba 'dzin pa dang / /rjes su dran dang ting 'dzin ni/ /yan lag drug gi rnal 'byor bshad/ /ces pa dgongs pa ma yin pa'o/ /dkyil</text></item>
<item><p>16b4</p><section></section><text>'khor bzhi 'byung ba ni rnal 'byor te dgongs pas bshad pa'o/ /le'u bcu bdun gyi rgyud ni rnal 'byor te sgra ji bzhin pa'o/ /sems kyi rtog pa 'gog pa ni rnal 'byor te nges pa'i don to/ /thabs dang shes rab snyoms 'jug pa/ /rnal 'byor zhes ni bshad pa yin/ /zhes</text></item>
<item><p>16b5</p><section></section><text>gsungs pa'i phyir ro/ /de ltar na rnal 'byor gyi rgyud ni nyon mongs pa thams cad sbyang ba'i phyir thabs yin no zhes rab tu bsgrubs nas/ da ni de'i rjes su 'brang bas lus kyi nyon mongs pa thams cad spang bar bya ba'i phyir bshad par bya ste/ 'dod pa lnga ni yongs spangs nas/ /dka' thub</text></item>
<item><p>16b6</p><section></section><text>kyis ni ma gdungs par/ /rnal 'byor rgyud kyi rjes 'brangs la/ /bde bas byang chub bsgrub par bya/ /zhes smos pa la/ rnal 'byor rgyud kyi rjes 'brangs la/ /zhes bya ba ni rnal 'byor chen po'i rgyud la brten nas so/ /bde bas ni 'dod pa'i yon tan dang longs spyod kyi sgo nas</text></item>
<item><p>16b7</p><section></section><text>so/ /byang chub ni rdo rje 'chang gi go 'phang ste/ bsgrub par bya ba ni rdzogs par bya'o/ /ci'i phyir zhe na/ 'dod pa'i yon tan lnga ni gzugs la sogs pa yongs su spangs te bral nas dka' thub kyis ni lus ngal ba'i rgyur gyur pa brtul zhugs dang sbyangs pa'i yon tan la sogs</text></item>
<item><p>17a1</p><section></section><text>bsam lus gdung bar bya'o/ /bde ba dang ldan pa'i sems ni mnyam par gzhag par 'gyur ro zhes 'byung ba'i phyir ro/ /mnyam par gzhag pa'i sems kyis yang dag par gyur pa shes par 'gyur ro/ /'on 'dod pa'i yon tan lnga ni sems rnam par g.yeng</text></item>
<item><p>17a2</p><section></section><text>pa'i rgyu yin pas na de rnams kyis ji ltar byang chub thob par 'gyur zhe na smras pa/ thabs la mkhas pa dang ldan pa'i byang chub sems dpa' rnams kyi nyon mongs pa rnams ni phan 'dogs par gyur pa yin te/ dper na ke ta ke'i me tog spos kyi glang pos zos na gla rtsi'i ngo bor</text></item>
<item><p>17a3</p><section></section><text>'gyur ro/ /de nyid tha mal pa'i glang pos zos na mi gtsang bar yongs su 'gyur ro/ /de bzhin du dkon mchog brtsegs pa'i mdo las kyang 'di lta ste/ 'od srungs bu ram shing dang 'bras sA lu'i zhing la lud kyis phan 'dogs pa de bzhin du byang chub sems dpa' sems dpa'</text></item>
<item><p>17a4</p><section></section><text>chen po la nyon mongs pa rnams phan 'dogs par 'gyur ro/ /de bzhin du dug gi de kho na nyid mi shes pa'i skyes bus dug zos na 'chi bar 'gyur ro/ /de nyid dug gi de nyid shes pas zos na bdud rtsi nyid du 'gyur ro/ /rnam par snang mdzad mngon par byang chub pa'i rgyud las/</text></item>
<item><p>17a5</p><section></section><text>'dod chags zhe sdang gti mug ni/ /'jig rten la ni dug chen gsum/ /dug nyid rnam par bcom pa yis/ /dug ni dug nyid med par byas/ /zhes bshad pa'i phyir ro/ /don yod grub pa'i rgyud las kyang / /gang gis rmongs pa 'ching 'gyur ba/ /des ni mkhas pa grol bar</text></item>
<item><p>17a6</p><section></section><text>'gyur/ /de ltar byang chub bsgom pa yi/ /thams cad rnam par ldog pa yin/ /zhes gsungs so/ /'dir man ngag ni re zhig las dang po pa'i rnal 'byor pa spros pa dang bcas pa'i spyod pa la gnas par gyur pas lha khang sum brtsegs kyi 'og khang du bza' ba la sogs</text></item>
<item><p>17a7</p><section></section><text>pa gzhag ste/ bar khang du rol mo la sogs pa bzhag la/ khang tog tu rnam pa sna tshogs pa'i gdan la 'dug ste/ dam tshig gi phyag rgya bzhi lo bcu gnyis pa'am/ bcu drug pa'am nyi shu lon pa gzugs bzang ba legs par brgyan pa dkyil 'khor du rim gyis</text></item>
<item><p>17b1</p><section></section><text>bzhag la/ dang po'i sbyor ba la sogs pa'i rim gyis lha'i rnam pa thams cad byas la bza' ba dang btung ba la sogs pa dang bdud rtsi myong bas tshim par byas la/ bud pa'i dra ba la sogs pas bde ba nyams su myong zhing bde ba la sogs pa'i rim gyis 'od gsal ba</text></item>
<item><p>17b2</p><section></section><text>mngon du bya'o/ /de bas na rgyud 'di nyid las bde bas byang chub bsgrub par bya'i/ lus gdungs pas ni ma yin no/ /zhes so/ /da ni rnal 'byor pa rnams kyi dbang bstan par bya ba'i phyir bshad par bya ste/ de na 'di ni sdom gnas 'di/ /rtag tu mi phyed brtul</text></item>
<item><p>17b3</p><section></section><text>zhugs gang / /sku gsung thugs kyi rdo rje yi/ /bsgrub pa dag kyang brtsam par bya/ /zhes smos pa la don ni 'di yin te/ des na ni sngar bshad pa'i bde ba'i thabs kyi rgyu yis so/ /'dir dpal gsang ba 'dus pa'i rgyud las sdom pa bsrungs pa gang yin pa de rnams la</text></item>
<item><p>17b4</p><section></section><text>gnas pa'i rnal 'byor pa gang yin pa de ni brtul zhugs so/ /rtag tu ni dus gsum du yang mi phyed pa ste phyir mi ldog pas bcom ldan 'das sku gsung thugs kyi rdo rje ni rdo rje 'chang chen po'i sgrub pa ste mngon du byed pa'i thabs brtsam pa ni brtsam par bya'o/ /don ni 'di yin te/ re zhig</text></item>
<item><p>17b5</p><section></section><text>dang po sbyin pa la sogs pa pha rol tu phyin pa drug gi spyod pa bsgrub pa'i don du snying rje chen po'i dbang gis byang chub kyi sems bskyed cing gtong ba la sogs pa la 'jug pa zab pa dang rgya che ba'i bdag nyid kyi sngags kyi theg pa chen po la mos pa dang ldan pas rdo rje slob dpon gyi spyan</text></item>
<item><p>17b6</p><section></section><text>sngar phyin te/ dkon mchog gsum la skyabs su 'gro ba la sogs pa sngon du 'gro bar maN+Dal byas nas mchod cing gsol ba gdab pa mang por byas nas/ mgu bar gyur pa'i slob dpon des dpal gsang ba 'dus pa'i dkyil 'khor bri ba sngon du 'gro bas slob dpon dang /</text></item>
<item><p>17b7</p><section></section><text>gsang ba dang / shes rab dang / bzhi pa'i dbang bskur dang / bza' bar bya ba dang / bsrung ba'i dam tshig dang / sdom pa sbyin pa'i sngon du 'gro bas dbang bskur ba'i rdo rje brtul zhugs dang / spyod pa'i brtul zhugs dang / rig pa'i brtul zhugs dang ldan pa/</text></item>
<item><p>18a1</p><section></section><text>pha rol rgol ba rnams kyis mi zlogs pa/ dpal gsang ba 'dus pa'i rgyud phyin ci ma log par bshad pa rnam pa bzhi la sogs pa'i rim gyis bla ma'i zhal nas khong du chud de rig pa bzhi'i rim gyis bsams la bdag dang gzhan la phan pa'i phyir slob dpon gyi</text></item>
<item><p>18a2</p><section></section><text>spyan sngar phyin te/ mchod pa rnam pa lngas mchod cing thal mo sbyar te/ bcom ldan 'das slob dpon dam pa 'khor ba'i sems can thams cad kyi sdug bsngal las dgrol ba'i don du thugs rje bskyed pa/ bdag ni bcom ldan 'das rdo rje 'chang ba bsgrub par 'dod de/ de</text></item>
<item><p>18a3</p><section></section><text>bas na slob dpon gyi zhal snga nas phyis dben par bsgom par bya ba'i phyir bdag la rjes su gnang bar mdzod cig ces gsol ba gdab par bya'o/ /de'i rjes la slob ma 'di skal ba dang ldan pa yin no zhes nges par byas la/ rdo rje slob dpon gyis de la smra bar bya ste/ rigs</text></item>
<item><p>18a4</p><section></section><text>kyi bu rang dang gzhan la phan par bya ba'i phyir dben pa la 'dug ste/ ji ltar thos pa de bzhin du bsgom pa'i rang bzhin gyi shes rab kyis rdo rje 'chang gi dkyil 'khor bsgrub par gyis shig ces des rjes su gnang bas de'i zhabs la gtugs te/ khyed kyi bkas rdo rje 'chang gi dkyil</text></item>
<item><p>18a5</p><section></section><text>'khor bdag la myur du sgrubs shig ces smras la dben par song ste/ sku gsung thugs kyi rdo rje bsgrub par bya ba'i phyir bsgom pa la brtson par bya'o zhes ngag gi don to/ /de ltar rjes su gnang ba byang chub bsgrub pa'i phyir snod du rung ba yin gyis gzhan du ni ma yin no/ /'dir</text></item>
<item><p>18a6</p><section></section><text>sdom pa'i sgra ni nye bar mtshon pa'i don te/ dam tshig la gnas pa yang bshad par bya'o/ /de la rig pa'i dbang bskur la/ /rigs lnga'i dam tshig ni dkon mchog gsum la skyabs su 'gro ba dang / rdo rje dang / dril bu dang / slob dpon 'dzin pa dang / sbyin pa bzhi dang / dam</text></item>
<item><p>18a7</p><section></section><text>pa'i chos rnam pa gsum po 'dzin pa dang / ci nus pas mchod pa'i cho ga'o/ /sdom pa ni lnga ste/ mi dge ba bcu spang ba dang / theg pa dman pa la 'dod pa mi byed pa dang / chang spong ba dang / sems can gyi don la rgyab kyis phyogs pa spong ba dang / lha la sogs pa'i mtshan ma la</text></item>
<item><p>18b1</p><section></section><text>sogs mi 'gom pa'o/ /phyir mi ldog pa'i dbang bskur ba la dam tshig ni bcu bzhi ste/ slob dpon la smod pa dang / bde bar gshegs pa'i bka' las 'das pa dang / rdo rje spun la smod pa dang / byams pa chen po spong ba dang / byang chub kyi sems gtong ba dang / theg pa gsum la</text></item>
<item><p>18b2</p><section></section><text>smod pa dang / skal ba med pa la gsang ba'i chos ston pa dang / rang gi phung po smod pa dang / chos rang bzhin med pa la som nyi za ba dang / gdug pa can la byams pa dang / chags pa dang bral ba dang / chos rnams la mtha' gnyis gzhag pa dang / dad pa'i sems smod pa dang /</text></item>
<item><p>18b3</p><section></section><text>ji snyed pa'i dam tshig la mi brten pa dang / shes rab kyi pha rol tu phyin pa'i rang bzhin bud med la smod pa'o zhes rtsa ba'i ltung ba bcu bzhi spong ba ni dam tshig go/ /mi dga' ba'i rigs bsten pa dang / dam tshig rnams mi sbyor ba dang / tshogs kyi dkyil 'khor la rtsod pa dang / dad</text></item>
<item><p>18b4</p><section></section><text>pa'i sems smod pa dang / zhag bdun gyi bar du nyan thos pa'i nang na gnas pa dang / rnal 'byor pa'i nga rgyal dang / dad pa dang ldan pa'i sems can rnams la log pa'i chos ston pa dang / ma nges pa la chos ston pa dang / ma sbyor ba la gsang ba ston pa dang / snod ma yin pa la zab</text></item>
<item><p>18b5</p><section></section><text>mo'i chos ston pa ste/ kha na ma thob bcu mi byed pa ni sdom pa'o/ /gsang ba'i dbang bskur ba la dam tshig gsum ste/ rdo rje'i de kho na nyid dang / dril bu'i de kho na nyid dang / phyag rgya'i de kho na nyid do/ /sdom pa gsum ste/ sgron ma myang ba dang / lcags kyu myang ba dang / b+ha ga la tsum+ba</text></item>
<item><p>18b6</p><section></section><text>na'o/ /shes rab kyi dbang bskur ba la dam tshig lnga ste/ srog gcod pa dang / ma sbyin par len pa dang / 'dod pas log par spyod pa dang / brdzun du smra ba dang phra ma'o/ /sdom pa ni lnga ste/ gti mug gi sdom pa dang / zhe sdang gi sdom pa dang / 'dod chags kyi sdom pa dang / nga rgyal</text></item>
<item><p>18b7</p><section></section><text>gyi sdom pa dang / phrag dog gi sdom pa'o/ /de rnams la gnas par gyur na zhes bya ba'i tha tshig go/ /de bzhin du mi phyed pa zhes bya ba ni nyan thos la sogs pas mi g.yo ba ste drang ba'i don to/ /byang chub kyi sems mi gtong ba ni mi phyed pa ste nges pa'i don to/ /spyod pa'i brtul zhugs</text></item>
<item><p>19a1</p><section></section><text>la mi phyed pa ste sgra ji bzhin pa'o/ /ku go da ha na la brten pa ni mi phyed pa ste sgra ji bzhin ma yin pa'o/ /'dod pa'i gzugs la gnas pa ni dgongs pas bshad pa'o/ /gnyis su med pa'i ye shes la dga' ba ni dgongs pas ma yin pa'o/ /dam tshig dang sdom pa la</text></item>
<item><p>19a2</p><section></section><text>brten pa ni yi ge'i don to/ /dkyil 'khor gyi 'khor lo bsgom pa la brtson pa ni spyi'i don to/ /snyoms par 'jug pa la mkhas pa ste sbas pa'o/ /pad+ma can dang dung can dang / /ut+pal can dang / sbyor ba'i dbye bas 'dod ma la dga' ba ste mthar thug pa'o/ /rdo rje'i brtul zhugs dang /</text></item>
<item><p>19a3</p><section></section><text>spyod pa'i brtul zhugs dang / rig pa'i brtul zhugs dang ldan pa ni brtul zhugs te drang ba'i don to/ /'od gsal ba rtogs pas brtul zhugs te nges pa'i don to/ /ral can gcer bu mgo reg dang / /gtsug pud can dang 'du 'dzi bral/ /rtags ni de de sna tshogs pas/ /mngon par</text></item>
<item><p>19a4</p><section></section><text>byang chub 'dod pa yin/ /zhes bshad pa'i phyir ro/ /sku rdo rje ni rnam par snang mdzad do/ /gsung rdo rje ni 'od dpag tu med pa'o/ /thugs rdo rje ni mi bskyod pa ste/ yi ge'i don to/ /sku rdo rje ni yi ge oM mo/ /gsung rdo rje ni yi ge AH 'o/ /thugs rdo rje ni yi ge hUM ste/ spyi'i don to/ /sku</text></item>
<item><p>19a5</p><section></section><text>rdo rje ni rus sbal gyi rtsa dang / gsung rdo rje ni zla ba'i rtsa dang / thugs rdo rje ni 'dod pa'i gdugs kyi rtsa ste sbas pa'o/ /sku rdo rje ni chags pa dang / gsung rdo rje ni chags pa dang bral ba dang / thugs rdo rje ni chags pa bar ma ste/ mthar thug pa'o/ /sku rdo rje ni khrag dang / gsung rdo rje ni shu</text></item>
<item><p>19a6</p><section></section><text>kra dang / thugs rdo rje ni dri chab ste/ dgongs pas bshad pa'o/ /sku rdo rje ni snang ba'o/ /gsung rdo rje ni snang ba mched pa'o/ /thugs rdo rje ni snang ba nye bar thob pa ste/ dgongs pa ma yin pa'o/ /sku rdo rje ni khru nyi shu pa'i dkyil 'khor dang / gsung rdo rje ni khru bcu drug pa'i dkyil 'khor</text></item>
<item><p>19a7</p><section></section><text>dang / /thugs rdo rje ni khru gnyis pa'i dkyil 'khor te sgra ji bzhin pa'o/ /sku rdo rje ni tshangs pa'o/ /gsung rdo rje ni dbang phyug chen po dang / thugs rdo rje ni khyab 'jug ste/ sgra ji bzhin ma yin pa'o/ /sku rdo rje ni zhib dang / gsung rdo rje ni dbang dang / thugs rdo rje ni mngon spyod de/ drang</text></item>
<item><p>19b1</p><section></section><text>ba'i don to/ /sku rdo rje ni sku'i dkyil 'khor dang / gsung rdo rje ni gsung gi dkyil 'khor dang / thugs rdo rje ni thugs kyi dkyil 'khor te nges pa'i don to/ /man ngag ji lta ba bzhin du bsgom pa ni bsgrub pa zhes bya ba'i tha tshig go/ /da ni snying rje chen po mngon spyod du gyur pa sngon du 'gro bas</text></item>
<item><p>19b2</p><section></section><text>khyad par gyi gnas la brten pa bshad par bya ste/ /dgon pa chen po'i sa phyogs ni/ /me tog 'bras bu sogs kyis brgyan/ /ri bo dben pa dag tu ni/ /dngos grub thams cad bsdus pas 'grub/ /ces smos pa la/ 'dir dang por snying rje chen po'i sems bskyed la/ phyis gnas</text></item>
<item><p>19b3</p><section></section><text>la brten par bya ste/ dgon pa chen po'i sa phyogs ni khyad par gyi gnas yin te/ rdzing bu la sogs pas yid 'phrog pa'i phyir ro/ /me tog 'bras bu sogs kyis brgyan pa ni ri bo'i khyad par ro/ /dben pa ni gzhan yang dben pa'i sa la'o/ /'jig rten pa dang 'jig rten las 'das</text></item>
<item><p>19b4</p><section></section><text>pa'i dngos grub thams cad bsdus pa ni gang du bsdus par gyur pa de ni dngos grub thams cad bsdus pa ste sangs rgyas nyid do/ /sgrub pa ni bsgrub par bya ba ste drang ba'i don to/ /nam mkhar rtogs pa'i sbyor ba yis/ /phung po dgon pa chen por 'dod/ /gnas med gnas kyi sbyor ba</text></item>
<item><p>19b5</p><section></section><text>yis/ /sa yi phyogs ni gnas chen po/ /dpag bsam shing ltar longs spyod ni/ /sna tshogs dngos grub me tog can/ /sprul pa'i 'bras bu kun mdzes pa'o/ /yang dag byang chub ri bo yin/ /rang bzhin med pa dben pa la/ /sangs rgyas mdzes te bsgrub par bya/ /zhes nges</text></item>
<item><p>19b6</p><section></section><text>pa'i don to/ /dgon pa chen po ni chos 'byung gi phyag rgya ste/ de'i sa phyogs ni 'dod pa'i gdugs so/ /'bras bu ni byang chub kyi sems 'dzag pa zla ba ma'i rtsa'o/ /me tog ni rang byung gi me tog 'dzag pa rus sbal ma'i rtsa'o/ /sogs pa'i sgras ni bshang gci dang ldan pa'i lhas</text></item>
<item><p>19b7</p><section></section><text>byin ma dang / nor rgyal ma'i rtsa gzung ngo / /de rnams kyis brgyan pa'i b+ha ga la'o/ /ri bo ni sor bzhi'i tshad tsam gyi mo'i dbang po'i rtsa'o/ /de nyid chags pa la sogs pa spong bar byed pas na dben pa'o/ /de la dngos grub thams cad bsdus pa ni thig le tsam sgrub pa ste/ dgongs</text></item>
<item><p>20a1</p><section></section><text>pas bshad pa'o/ /dgon pa chen po ni gsang ba'i dkyil 'khor ro/ /de nyid sa phyogs te gsang ba yin pa'i phyir ro/ /me tog 'bras bu sogs kyis brgyan pa ni lte ba'i dkyil 'khor ro/ /ri bo ni snying ga'i dkyil 'khor ro/ /dben pa ni mgrin pa'i dkyil</text></item>
<item><p>20a2</p><section></section><text>'khor ro/ /de la bsgrub pa ste dgongs pa ma yin pa'o/ /dgon pa chen po ni 'dod pa'i gdugs kyi nam mkha'o/ /sa phyogs ni lha sbyin ma'i nam mkha'o/ /me tog 'bras bu sogs kyis brgyan pa ni zla ba ma'i nam mkha'o/ /ri bo ni rus sbal ma'i nam mkha'o/ /dben pa ni nor</text></item>
<item><p>20a3</p><section></section><text>rgyal ma'i nam mkha' ste sgra ji bzhin ma yin pa'o/ /ji skad du/ b+ha ga'i dbus na nam mkha' gang / /nam mkha' lnga yis brgyan pa ste/ /lte ba ge sar dang ldan pa/ /'dab ma brgyad kyis rnam par mdzes/ /shu kra'i gzugs can bdud rtsi ni/ /der gnas rtag tu 'dzag par 'gyur/ /zhes</text></item>
<item><p>20a4</p><section></section><text>bshad pa'i phyir ro/ /dgon pa chen po'i ni dbyangs so/ /me tog 'bras bu sogs kyis brgyan pa ni gsal byed rnams so/ /de rnams kyis nye bar mtshon pa ni ri bo dben pa ste lus so/ /de la bsgrub par bya ste sgra ji bzhin pa'o/ /dgon pa chen po ni pad+ma can no/ /sa phyogs ni dung can</text></item>
<item><p>20a5</p><section></section><text>ma'o/ /me tog 'bras bu sogs kyis brgyan pa ni ut+pal can no/ /ri bo dben pa ni b+ha ga'o/ /de la pad+ma can ni 'bring gi pad+ma'o/ /dung can ni g.yon pa'i pad+ma'o/ /ut+pal can ni phra mo'i pad+ma'o/ /ba ni rgyas pa'i pad+ma'o/ /de rnams la dngos grub thams cad bsdus pa bsgrub par bya ste</text></item>
<item><p>20a6</p><section></section><text>sbas pa'o/ /dgon pa chen po ni las kyi phyag rgya'o/ /sa phyogs ni dam tshig gi phyag rgya'o/ /me tog 'bras bu sogs kyis brgyan pa ni ye shes kyi phyag rgya'o/ /ri bo dben pa ni phyag rgya chen po'o/ /de rnams la sgrub pa ste yi ge'i don to/ /dgon pa chen po ni snying gar yi ge hUM ngo / /me</text></item>
<item><p>20a7</p><section></section><text>tog 'bras bu sogs kyis brgyan pa ni lkog mar yi ge AH'o/ /ri bo dben pa ni spyi bor yi ge oM mo/ /de la bsgrub pa ste spyi'i don to/ /dgon pa chen po ni chos kyi sku'o/ /me tog 'bras bu sogs kyis brgyan pa ni ye shes kyi sku'o/ /ri bo dben pa ni de dang tha mi dad pa rdo rje'i sku'o/ /de</text></item>
<item><p>20b1</p><section></section><text>la bsgrub par bya ste mthar thug pa'o/ /de la bsdus pa'i don ni 'di yin te/ re zhig dang por skye bos dben pa'i sa phyogs su bdud rtsi lngas gru bzhi pa'i dkyil 'khor byugs la/ der bya 'gan la sogs pa'i 'jam pa'i stan la 'dug ste/ sdug bsngal du mas mnan pa'i</text></item>
<item><p>20b2</p><section></section><text>khams gsum pa mngon du byas la/ sems can thams cad bde ba dang / sbyor bar 'dod pa'i rnam pa byams pa dang / sems can thams cad sdug bsngal thams cad dang bral bar 'dod pa'i rnam pa'i snying rje dang 'phags pa dang so so skye bo'i bsod nams la rjes su yi rang ba'i</text></item>
<item><p>20b3</p><section></section><text>rnam pa'am/ sems can thams cad byang chub la gzhug par bgyi zhes de'i rnam pa dga' ba dang / sems can thams cad lan cig snod min pa ste/ smin pa'i dus gdul bar bgyi zhes btang snyoms te/ rnam par sdang ba dang / rnam par 'tshe ba dang / rnam par mi</text></item>
<item><p>20b4</p><section></section><text>dga' ba dang / 'dod pa'i 'dod chags rnams kyi gnyen por gyur pa mtha' yas pa'i sems can rnams la dmigs pa tshad med pa bzhi ste/ rnal 'byor bsrung ba'i don du bsgom par bya'o/ /ji skad du/ byams pa dang / snying rje dang / dga' ba dang / btang snyoms ni bde ba</text></item>
<item><p>20b5</p><section></section><text>dang / sdug bsngal ba dang bsod nams dang / bsod nams ma yin pa'i yul la bsgoms pas sems dang bar 'gyur ro zhes 'byung ngo / /da ni gnas bsrung bar bya ba'i phyir bsgom pa bshad par bya ste/ 'jam pa'i stan la 'dug nas ni/ /sems dpa'i skyil krung legs</text></item>
<item><p>20b6</p><section></section><text>gnas te/ /zhe sdang rdo rje'i ting 'dzin gnas/ /gnas bsrung ba ni bsam par bya/ /zhes smos pa la/ rnal 'byor bsrung ba'i 'og tu rnal 'byor pas cig car du bcom ldan 'das zhal gcig pa/ phyag gnyis pa/ rdo rje dang dril bu 'chang ba dkar zhing zhi ba rdo rje 'chang chen</text></item>
<item><p>20b7</p><section></section><text>pos sems dpa'i skyil mo krung gis gnas pa bsgom par bya'o/ /de nas bgegs bskrad par mngon par dgongs nas/ thugs ka nas spros pa'i cung zad khros pa'i in+d+ra nI la'i kha dog 'dra ba'i zhe sdang rdo rje dang dbyer med par byas la bcom ldan 'das de nyid du bdag nyid bsgom</text></item>
<item><p>21a1</p><section></section><text>par bya ste/ gang gi phyir khro bo'i dkyil 'khor ni zhe sdang rdo rje las byung ngo zhes de nyid bsgom par bya bar rigs kyi mi bskyod pa ni ma yin no/ /thugs rdo rje'i dbye bas gnyis te/ zhe sdang rdo rje dang mi bskyod pa'o/ /de la zhe sdang rdo rje ni mche ba rnam par gtsigs pa kha dog</text></item>
<item><p>21a2</p><section></section><text>mthing nag go/ /mi bskyod pa ni sgeg cing zhi ba in+d+ra nI la'i kha dog go/ /gnas bsrung ba ni phyogs bcu'i bgegs rab tu zhi ba'i mtshan nyid bsam par bya zhes drang ba'i don to/ /'jam pa'i stan ni shes rab kyi mtsho skyes kyi ze 'bru ste/ 'dod pa'i gdugs kyi rtsa'o/ /de la 'dug nas</text></item>
<item><p>21a3</p><section></section><text>ni de'i reg pa tsam la dga' ba'o/ /sems dpa'i skyil mo krung ni rdo rje pad+ma snyoms par 'jug pa ste/ des legs gnas te bde bar gnas par gyur nas so/ /zhe sdang rdo rje ni nyon mongs pa thams cad bcom pa'i mtshan nyid 'od gsal ba ste/ de nyid ting 'dzin ni sems rtse</text></item>
<item><p>21a4</p><section></section><text>gcig pa bskyed pa'i phyir ro/ /der gnas pa ni 'jug par 'gyur zhing / gnas bsrung pa ni sgo bcu'i gnas las srog la sogs pa rlung bcu 'gog pa bsam par bya zhes nges pa'i don to/ /da ni de nyid bstan par bya ba'i phyir bshad par bya ste/ 'bar ba'i 'od 'phro 'jigs par byed/ /</text></item>
<item><p>21a5</p><section></section><text>nyi ma la gnas hUM las byung / /g.yon brkyang ba yis gnas la gnas/ /khro bo bcu ni spro bar bya/ /zhes smos pa la sngar bshad pa'i zhe sdang rdo rje'i ting nge 'dzin la dmigs te/ thugs ka nas rang dang 'dra ba'i reg bya rdo rje ma spros la des b+ha gar hUM yongs su gyur pa las sna tshogs rdo rje'i</text></item>
<item><p>21a6</p><section></section><text>steng du raM yongs su gyur pa las byung ba'i nyi ma'i dkyil 'khor gyi dbus su snying ga'i pad+ma la gnas pa'i ting nge 'dzin sems dpa'i yig 'bru las 'od zer gyi 'khor lo ba spu'i bu ga thams cad las spros pa lcags kyu'i rnam pa des phyogs bcu'i 'jig rten gyi khams na gnas pa'i khro bo'i rgyal</text></item>
<item><p>21a7</p><section></section><text>po rnams bkug cing ngag gi lam nas zhugs te rtsa dbu ma'i lam nas byang chub kyi sems kyi rnam par spros la thig le yongs su gyur pa las byung ba'i yi ge hUM bcu bsgoms te/ de yongs su gyur pa las gtsigs pa'i rdo rje bcu 'bar ba'i 'od 'phro ba hUM gis mtshan pa bsams te/ spro</text></item>
<item><p>21b1</p><section></section><text>ba dang bsdu ba sngon du 'gro bar yongs su gyur pa las byung ba'i gshin rje mthar byed la sogs pa khro bo bcu ji ltar bshad pa'i dbyibs dang kha dog dang phyag mtshan dang ldan pa bskyed la/ de rnams bskyed pa'i sngon du hUM las byung ba gnod mdzes kyi rgyal po zhal gsum phyag drug pa kha dog</text></item>
<item><p>21b2</p><section></section><text>sngon po nyi ma'i dkyil 'khor gyi steng du gnas par bsams te/ de nas lha mo'i ba spu'i bu ga thams cad kyi sgo nas khro bo bcu gcig spros te/ bdag nyid kyi phyogs bcu dang mdun du nyi ma'i dkyil 'khor la gnas par bsam par bya'o/ /de la gshin rje mthar byed ni sngon po/</text></item>
<item><p>21b3</p><section></section><text>sngon po dang / dkar po dang / dmar po'i zhal mnga' ba/ dbyug to dang / 'khor lo dang / rdo rje dang / pad+ma dang / sdigs mdzub dang bcas pa'i zhags pa dang dril bu 'chang ba/ ma he'i steng du gshin rje mnan nas g.yas brkyang gis gnas pa'o/ /shes rab mthar byed</text></item>
<item><p>21b4</p><section></section><text>dkar po/ dkar po dang / sngon po dang / dmar po'i zhal mnga' ba/ dbyig pa dang / ral gri dang / rdo rje dang / nor bu dang / sdigs mdzub dang bcas pa'i zhags pa dang dril bu 'dzin pa/ khyab 'jug gi steng du g.yon brkyang bas gnas pa'o/ /pad+ma mthar byed dmar po/ dmar</text></item>
<item><p>21b5</p><section></section><text>po dang / sngon po dang / dkar po'i zhal mnga' ba/ pad+ma dang / ral gri dang / rdo rje dang / nor bu dang / sdigs mdzub dang bcas pa'i zhags pa dang / dril bu 'chang ba/ lha chen po'i steng du rkang pa mnyam pas gnas pa'o/ /bgegs mthar byed ni ljang gu/ ljang gu</text></item>
<item><p>21b6</p><section></section><text>dang / sngon po dang / dmar po'i zhal mnga' ba rdo rje dang / ral gri dang / pad+ma dang / nor bu dang / sdigs mdzub zhags pa dang / dril bu 'chang ba log 'dren gyi steng du mi mnyam pa'i rkang pas gnas pa'o/ /mi g.yo ba dang / 'dod pa'i rgyal po dang / dbyig sngon dang /</text></item>
<item><p>21b7</p><section></section><text>stobs po che dang / gnod mdzes dang gtsug tor 'khor lo ste zhal gsum phyag drug pa/ kha dog nag po/ g.yon brkyang bas nyi ma la gnas pa/ gtso bo'i phyag gis lcags kyu dang / rtse gsum dang / dbyig pa dang / ral gri dang / 'khor lo dang / rdo rje 'chang ba dang /</text></item>
<item><p>22a1</p><section></section><text>lhag ma rnams kyis gshin rje mthar byed la sogs pa bzhin du phyag mtshan 'dzin pa bsgom par bya'o/ /khro bo de dag kyang mi'u thung lto 'phyang ba/ sku rgyas pa/ mche ba rnam par gtsigs pa ha har sgrogs pa/ skra 'bar ba gyen du brdzes pa/ nyi ma dang zla ba dang me'i</text></item>
<item><p>22a2</p><section></section><text>rang bzhin spyan gsum pa/ smin ma dang / sma ra dang / dbu skra kham pa/ ral pa'i thor tshugs 'jog pos bcings pa/ pad+ma dang / pad+ma chen pos rna cha byas pa/ nor rgyas kyi bus tshangs skud btang ba/ dung skyong dang rigs ldan dag gis rkang gdub byas pa/ mtha' yas kyis stag</text></item>
<item><p>22a3</p><section></section><text>gi bags pa'i sham thabs bcings pa/ hu lu tas byas pa'i gdu bus brgyan pa/ ha har dgod pas brag rnams 'jig pa/ so rnams kyis mchu 'dzin pa bsam par bya'o/ /de nyid kyi phyir hUM las byung / /zhes bya ba ni yi ge hUM bcu las byung ba'o/ /g.yon brkyang ba zhes bya ba ni nye</text></item>
<item><p>22a4</p><section></section><text>bar mtshon pa ste/ sngar bshad pa'i stang stabs kyis gnas pa zhes bya ba'i don to/ /'bar ba'i 'od 'phro 'jigs par byed/ /ces bya ba ni mtha' yas pa'i khro bo'i rgyal po spro bar byed pa'o/ /bcu zhes bya ba ni gnod mdzes kyi rgyal po bcu gcig pa yang spro bar bya'o/ /de la</text></item>
<item><p>22a5</p><section></section><text>bka' sbyin par bya ba'i phyir bshad par bya ste/ phyogs bcu'i dkyil 'khor rtse mor ni/ /rim pa bzhin du bsam bya ste/ /bgegs kun rnam par gzhig pa'i phyir/ /gnod mdzes bka' stsal phur bus gdab/ /ces smos pa la/ khro bo bcu po de dag phyogs bcu'i dkyil 'khor rtse</text></item>
<item><p>22a6</p><section></section><text>mor te/ bdag nyid kyi phyogs bcu'i mthar rim pa bzhin ni rim pa ji lta ba bzhin du shar la sogs par rim gyis bsam par bya ste zhes bya ba ni dgod cing gsal bar bltas la/ de'i nang du bcu gcig pa gnod mdzes ni bka' nyan gyi gzugs can bka' stsal pa ni bka' byin</text></item>
<item><p>22a7</p><section></section><text>nas bgegs kun ni 'jig rten skyong ba ste/ dbang po la sogs pa de rnams 'jig par bya ba'i phyir phur bus gdab pa'i cho ga bya ste drang ba'i don to/ /'od gsal ba la skad cig ma bcu ste/ smig rgyu la sogs pa rtags lnga dang / de 'das pa'i skad cig ma lnga'o/ /de rnams</text></item>
<item><p>22b1</p><section></section><text>rlung bcu po'i bgegs 'gog par byed pas na phur bu ste/ 'od gsal ba sngon du byed pa ni gnod mdzes te nges pa'i don to/ /phur phu gdab pa'i sngags bshad par bya ste/ oM suM b+ha ni suM b+ha hUM hUM phaT/ gr-ih+Na gr-ih+Na hUM hUM phaT/ gr-ih+NA ba ya gr-ih+NA pa ya hUM hUM phaT/ A na ya ho</text></item>
<item><p>22b2</p><section></section><text>b+ha ga bAn bid+ya rA dza badzra hUM hUM phaT/ ces smos pa la/ de nas zhe sdang rdo rjes bgegs kyi bdag po dgug par bya ba'i don du sdigs mdzub dang mthe bong gi phyag rgyas phyogs bcur bskul ba'i phyir sngags 'dis gnod mdzes la bka' stsal to/ /oM ni rdo rje 'chang ba'o/ /suM b+ha ni</text></item>
<item><p>22b3</p><section></section><text>bod pa'o/ /ni sum b+ha ni bgegs gnon pa'o/ /hUM ni mi bskyod pa'i snying po'o/ /hUM gnyis pa ni snying po bskul ba'o/ /phaT ni gsod pa la'o/ /gr-ih+Na gr-ih+Na ni song ba rnams chings shig chings shig pa'o/ /gr-ih+NA pa ya gr-ih+NA pa ya ni 'khor rnams kyis chings shig chings shig</text></item>
<item><p>22b4</p><section></section><text>pa'o/ /bcings nas bdag gi gam du A na ya ho zhes khrid cig pa'o/ /b+ha ga bA na badzra zhes bya ba ni dad pas dgug pa'o/ /lhag ma ni snga ma bzhin no/ /sngags de gnod mdzes kyi rgyal po thal mo sbyor zhing nyan par bsgom par bya'o/ /song nas ci byed ce na/ smras pa/ khro bo'i</text></item>
<item><p>22b5</p><section></section><text>gzugs can 'di yis ni/ /bgegs kyi dbang po nyid bkug nas/ /blo dang ldan pas sbyor ba yis/ /cho ga bzhin du phur bus gdab/ /ces smos pa la/ khro bo'i gzugs can de nyid ni gnod mdzes kyi rgyal po'i gzugs dang / khro bo bcu'i gzugs kyis so/ /bgegs kyi</text></item>
<item><p>22b6</p><section></section><text>dbang po ni brgya byin la sogs pa'o/ /bkug pa ni mnan nas so/ /blo dang ldan pas ni dran pa dang ldan pa'i ngang tshul can gyi rnal 'byor pas so/ /sbyor ba yis ni phur bus gdab pa'i sbyor ba'i ting nge 'dzin gyis so/ /cho ga bzhin du ni le'u bco lnga pa las gsungs pa'i</text></item>
<item><p>22b7</p><section></section><text>bsam gtan gyis de rnams phur bus gdab par bya'o/ /de'i don ni 'di yin te/ zhe sdang rdo rje'i bka' blangs la/ /gnod mdzes kyi rgyal pos rdo rje sems dpa' phyogs bcur spros la/ des brgya byin la sogs pa 'jig rten skyong ba rnams dgug cing zhe sdang rdo rje'i</text></item>
<item><p>23a1</p><section></section><text>phyogs bcur 'jog par byed par bsam par bya'o/ /de la shar phyogs su brgya byin dkar po gdong gcig pa/ lag pa gnyis pa/ rdo rje dang ut+pal 'dzin pa/ glang po che la gnas pa/ bde sogs ma dang bcas pa/ lho phyogs su gshin rje kha dog</text></item>
<item><p>23a2</p><section></section><text>sngon po gdong gcig pa/ lag pa gnyis pa/ dbyig pa dang mi mgo 'dzin pa/ ma he la gnas pa/ nag mo dang bcas pa/ nub phyogs su chu lha dkar po gdong gcig pa/ lag pa gnyis pa/ lag pa gnyis kyis klu'i zhags pa 'dzin pa/ chu srin la zhon pa/</text></item>
<item><p>23a3</p><section></section><text>mdzes ma dang bcas pa'o/ /byang phyogs su rnam thos sras dmar po gdong gcig pa/ lag pa gnyis pa/ seng ge'i rgyal mtshan dang ne'u le'i gter 'dzin pa/ seng ge'i khri la gnas pa/ zla ba'i 'od dang bcas pa'o/ /me'i mtshams su me lha dmar po gdong</text></item>
<item><p>23a4</p><section></section><text>gcig pa/ lag pa gnyis pa/ gun+d+he dang phreng ba 'dzin pa/ ne tso la zhon pa swA hA ma dang bcas pa'o/ /bden bral gyi mtshams su bden bral nag po gdong gcig pa/ lag pa gnyis pa/ ral phub 'dzin pa/ yi dwags la gnas pa/ rnam par gtsigs ma</text></item>
<item><p>23a5</p><section></section><text>dang bcas pa'o/ /rlung gi mtshams su rlung lha ljang gu gdong gcig pa/ lag pa gnyis pa/ rgyal mtshan 'dzin pa/ sha ba la gnas pa/ rlung ma dang bcas pa'o/ /dbang ldan gyi mtshams su dbang ldan dkar po gdong gcig pa/ lag pa gnyis pa/ ma tu lung ga</text></item>
<item><p>23a6</p><section></section><text>dang rtse gsum 'chang ba/ khyu mchog la zhon pa/ u ma dang bcas pa'o/ /steng du tshangs pa dang nyi ma dang zla ba ste gdong gcig pa/ lag pa gnyis pa/ ser po dang dmar po dang dkar po'o/ /gun+d+he dang / phreng ba dang / pad+ma dang / ku mu ta 'dzin pa/ ngang pa dang rta</text></item>
<item><p>23a7</p><section></section><text>dang ku mu ta la gnas pa/ grags ma dang 'od ldan ma dang be rdzi dang bcas pa'o/ /'og tu thags pa zangs ris nag po gdong gcig pa/ lag pa gnyis pa/ ral gri dang sdigs mdzub 'dzin pa glang po che la zhon pa sa'i lha mo yang lus phyed 'thon pa ser mo lag pa</text></item>
<item><p>23b1</p><section></section><text>gnyis kyis gser gyi bum pa 'dzin pa de dag thams cad bu smad dang 'khor dang bcas pa/ kun co du ma byed pa bsam par bya'o/ /de nas zhe sdang rdo rje'i bkas gnod mdzes kyi rgyal pos khro bo bcu smad rdo rje rtse gcig pa lta bu stod khro bo'i rnam pa can blangs te/ rta mgrin gyi rang</text></item>
<item><p>23b2</p><section></section><text>bzhin gyi tho bas brgya byin la sogs pa'i spyi bor gang ba cing rdung bzhin par bsam par bya'o/ /phur bus gdab pa'i dus su khro bo bcu bcom ldan 'das bdud rtsi 'khyil pa dang 'dra ba/ ut+pal sngon po lta bu bsam par bya ste/ bdud rtsi 'khyil pa ni las thams cad pa yin</text></item>
<item><p>23b3</p><section></section><text>pa'i phyir ro/ /de nas khro bo'i rgyal po de rnams kyis bgegs de dag sa 'og bdun gyi bar du son par bsam par bya'o/ /de las byung ba'i khro bo 'bar ba'i tshogs kyis khyud mo lcags ri'i mthar de rnams kyi 'khor gnod sbyin dang / srin po dang / 'byung po dang / sha za dang / yi dags</text></item>
<item><p>23b4</p><section></section><text>dang / smyo byed dang / grul bul sogs pa bsregs shing thal bar gyur pa khro bo'i zhal nas byung ba'i yi ge hUM gi dbugs kyi rlung gis khyer bas mi snang bar byas par bsgom par bya'o zhes 'khor dang bcas pa'i bgegs rab tu zhi ba bstan to/ /de nyid bshad par bya ba'i phyir/ /rdo</text></item>
<item><p>23b5</p><section></section><text>rje bdud rtsi rgyal po che/ /ut+pal sngon po'i 'dab ma'i mdog /'bar phreng 'khrigs pa'i 'od ldan pa/ /rdo rje phur bu rnam par bsgom/ /zhes smos pa la/ phur bus gdab pa'i dus su sgrub pa pos rdo rje bdud rtsi ni bdud rtsi 'khyil pa ste/ de nyid rgyal po che ste khro bo thams cad kyi nang</text></item>
<item><p>23b6</p><section></section><text>na gtso bor gyur pa las thams cad kyi rigs las byung ba'i phyir ro/ /ut+pal sngon po'i 'dab ma'i mdog ni ljang gu'o/ /'bar phreng 'khrigs pa'i 'od ldan pa/ /zhes bya ba ni khro bo'i 'bar ba spro bar byed pa'o/ /rdo rje phur bu ni khro bo'i rgyal po bcu'i rang bzhin</text></item>
<item><p>23b7</p><section></section><text>du bsam par bya'o/ /gal te kha dog gis bdud rtsi 'khyil pa dang 'dra bar bsgom na de rnams kyi dbyibs ji lta bu yin zhe na smras pa/ lte ba'i phyogs nas smad kyi cha/ /rtse mo lta bur rnam bsam zhing / /stod ni khro bo'i dbyibs can te/ /zhal gsum phyag drug lta</text></item>
<item><p>24a1</p><section></section><text>bur bsgom/ /zhes smos pa la/ khro bo bcu po de dag steng du ni lte ba'i bar du zhal gsum phyag drug pa lta bu'o/ /de'i lte ba man chad ni rdo rje rtse gcig pa lta bu bsam par bya'o/ /gang gis bgegs rnams phur bus btab par gyur te drang ba'i don to/ /</text></item>
<item><p>24a2</p><section></section><text>'dod pa'i gdugs dang / rus sbal ma dang / zla ba ma ste rtsa gsum lte ba yan chad cha gnyis kyis gnas pas phyag drug pa lta bu'o/ /snyoms par 'jug pa'i dus su ro gcig par 'gyur bas rtse gcig pa'i rdo rje lta bur gyur pa de'i tshe snang ba la sogs pa'i bgegs la phur</text></item>
<item><p>24a3</p><section></section><text>bus btab par 'gyur ro zhes pa nges pa'i don to/ /de nyid spro bar bya ba'i phyir bshad par bya ste/ /de yi gsang sngags legs brjod la/ /bltas pas 'og tu bgegs kyi tshogs/ /rdo rje'i phur bus nges btab na/ /bgegs kyi lus la mi g.yo 'gyur/ /zhes smos</text></item>
<item><p>24a4</p><section></section><text>pa la/ rdo rje bdud rtsi 'khyil pa'i gzugs kyis gnod mdzes kyi rgyal pos mgo bo nas brtsams te/ rkang pa'i mthil gyi bar du phur bus btab nas sa 'og bdun gyi bar du son par bltas te/ de byin gyis brlab par bya ba'i phyir/ sngags 'di brjod par bya ste drang ba'i don</text></item>
<item><p>24a5</p><section></section><text>to/ /rnam par rtog pa'i tshogs zhi bar 'gyur na 'od gsal ba'i bdag nyid kyi sngags yid kyis bsam par bya ste nges pa'i don to/ /sngags de nyid bshad par bya ste/ oM g+ha g+ha g+hA ta ya g+hA ta ya sarba du Sh+TAM hUM phaT phaT/ kI la ya kI la ya sarba pA paM phaT phaT hUM hUM badzra</text></item>
<item><p>24a6</p><section></section><text>kI la ya badzra d+ha ro Adz+nyA pa ya ti/ sarba bi g+hanAM kA ya bA ka tsit+taM kI la ya hUM hUM phaT phaT/ ces smos pa la/ zhe sdang rdo rje'i rang bzhin gyi rnal 'byor pas sngags 'di brjod pas bka' bsgo bar bya ste/ oM ni bshad za ni to/ /g+ha g+ha zhes bya ba la sogs pa ni sod cig pa'o/ /sarba</text></item>
<item><p>24a7</p><section></section><text>duSh+TAM ni dbang po la sogs pa'o/ /hUM zhes bya ba la sogs pa ni snga ma bzhin no/ /kI la ya ni spyi bor phur bus thob shig pa'o/ /sarba pA paM zhes bya ba ni khyab 'jug la sogs pa'o/ /badzra kI la ya zhes bya ba ni khro bo bcu bod pa'o/ /badzra d+ha ra Adz+nyA pa ya ti zhes bya ba ni bdag zhe sdang rdo rje</text></item>
<item><p>24b1</p><section></section><text>bka' stsal pa'o/ /sarba big+ha naM zhes bya ba ni sngar bshad pa rnams kyi'o/ /kA ya bAka tsit+taM ni lus la sogs pa'o/ /b+dz+ra kI la ya ni dbye bar gyis shig pa'o/ /hUM gsum ni lus la sogs pa phur bus [(]gtab [,]gdab [)]pa'i phyir ro/ /lhag ma ni snga ma bzhin no/ /sngags kyi tshig gnyis po de dag gis</text></item>
<item><p>24b2</p><section></section><text>bgegs rnams la phur bus btab pa dang / gcig gis ni brdung bar bya ste drang ba'i don to/ /rnam par rtogs pa thams cad sel ba ni phur bus btab pa dang / 'od gsal bal brten par bya ba ni brdung bar bya ste nges pa'i don to/ /brdung ba ni ji ltar byed ce na smras pa/ rdo rje tho ba</text></item>
<item><p>24b3</p><section></section><text>phyag bsnams pa'i/ /gnod mdzes rgyal po rnam par bsam/ /rdo rje me ni sngags bcas pas/ /rnam par 'phro ba nges par bsgom/ /zhes smos pa la/ gnod mdzes kyi rgyal po yang rdo rje lcags kyu yongs su gyur pas rdo rje tho ba lag na bsnams pa bsgom par bya'o/ /de yang rta</text></item>
<item><p>24b4</p><section></section><text>mgrin gyi rang bzhin zhes man ngag go/ /rdo rje tho ba de yang rdo rje'i me 'phro bar byed par bsam mo/ /rdo rje tho ba des de dag brdung zhing sa 'og bdun du son par bsam ste/ khro bo'i sku las byung ba'i 'bar ba'i tshogs kyis bsregs la dbugs kyi rlung gis thal bar 'gyur bar bya'o zhes</text></item>
<item><p>24b5</p><section></section><text>drang ba'i don to/ /gnod mdzes kyi rgyal po ni rtsa dbu ma ste/ de nyid kyi rdo rje'i tho ba'i dbyibs can 'od gsal ba'i me 'phro ba bsam pa ni nges pa'i don to/ /de nyid bshad pa/ gdug pa tshig pas phan tshun du/ /'bros par gyur par rnam par bsam/ /zhes bya ba ni phan</text></item>
<item><p>24b6</p><section></section><text>tshun te/ bdag po rnams phur bus btab na 'khor rnams kyang 'jigs pa dang ldan par 'gyur zhing 'bros par gyur par bltas te/ snga ma'i rim gyis bsreg par bya ste drang ba'i don to/ /snang ba gsum spangs par gyur na/ de'i 'khor du gyur pa'i rang bzhin brgya drug cu khros par</text></item>
<item><p>24b7</p><section></section><text>gyur ba ni mi snang bar gyur par bsam par bya ste nges pa'i don to/ /nye bar bsdu ba bshad par bya ste/ phyogs bcur phur bus btab nas ni/ /steng 'og yang dag byin gyis brlab/ /ces bya ba ni de ltar sngar bshad pa'i rim gyis phyogs bcur phur bus btab par bstan to/ /</text></item>
<item><p>25a1</p><section></section><text>'o na phyogs brgyad ni rab tu grags pa ste/ ji ltar phyogs bcu zhes bshad ce na smras pa/ steng 'og yang dag byin gyis brlab/ /ces bya ba ni steng 'og dang lhan cig phyogs bcur phur bus gdab pas skyon med do/ /de nyid bshad pa yang dag byin gyis</text></item>
<item><p>25a2</p><section></section><text>brlab pa ni phur bus gdab par bya zhes bya ba'i tha tshig go/ /de nas ye shes sems dpa'i sa bon las 'od zer gyi 'khor lo spros la lcags kyu'i rnam pa des khro bo bcu gcig po bkug cing rang gi snying gar bcug ste/ thabs dang shes rab 'ba' zhig tu gnas par blta bar bya'o/ /</text></item>
<item><p>25a3</p><section></section><text>de ltar byas na yang gal te las dang po pa yin pa'i phyir bgegs zhi bar ma gyur na de'i tshe ji ltar byed ce na smras pa/ dam pa'i don du srid gsum ni/ /dngos po med par bsgom par bya/ /zhes bya ba ni 'dod pa dang / gzugs dang gzugs med pa ni srid gsum mo/ /gcig dang du ma dang bral bas na stong pa/</text></item>
<item><p>25a4</p><section></section><text>dbang phyug la sogs pa rgyu med pas na mtshan ma med pa ste/ rtog pa dang bral bas smon pa med pa ste/ de nyid kyi phyir dngos po med pa ste/ 'di nyid kyi ngo bo zhes brjod du mi nus pa thams cad stong pa'i rang bzhin du bsgom par bya'o/ /ji skad du/ gzugs ni dbu ba lta bur</text></item>
<item><p>25a5</p><section></section><text>bshad/ /tshor ba chu bur dang mtshungs pa/ /'du shes smig rgyu lta bur te/ /'du byed chu shing dang 'dra ba/ /sgyu ma lta bur rnam par shes/ /de ltar phung po rnams bstan pa'o zhes 'byung ngo / /de bzhin du/ rang bzhin bral ba stong pa nyid yin te/ /rgyu dang bral bas de bzhin</text></item>
<item><p>25a6</p><section></section><text>mtshan ma med/ /rtog pa med pas dngos po ma lus ni/ /smon pa las ni nges par grol ba yin/ /zhes 'byung ngo / /de bzhin du/ rang las ma yin gzhan las min/ /gnyi ga las min rgyu med min/ /dngos po gang dag gang na yang / /skye ba nam yang yod ma yin/ /</text></item>
<item><p>25a7</p><section></section><text>zhes 'byung ngo / /dngos po 'di dag rang bzhin med/ /gcig dang du ma dang bral phyir/ /gzugs brnyan bzhin zhes gzhan las kyang 'byung ngo / /'dir man ngag ni thabs dang shes rab snyoms par 'jug pas yab yum zhu ste stong pa nyid kyi rang bzhin du bdag nyid</text></item>
<item><p>25b1</p><section></section><text>bsam par bya'o zhes bya ba'i don to/ /de nyid spros te bshad par bya ba'i phyir/ /dngos po med pas sgom pa med/ /bsgom par bya ba sgom pa min/ /de bas dngos po dngos med pas/ /sgom pa dmigs su med pa'o/ /zhes smos pa la/ brtan pa dang g.yo ba'i dngos po</text></item>
<item><p>25b2</p><section></section><text>thams cad med na sgom pa ni med de/ bsgom par bya ba med pa'i phyir ro/ /bsgom par bya ba sgom pa min/ /zhes bya ba ni/ gang yod pa'i sgom pa de yang sgom pa ma yin te/ sgom pa med pas kyang yod pa'i phyir ro/ /de bas na dngos po dang dngos po med pa dang ldan pa ni dngos po ma</text></item>
<item><p>25b3</p><section></section><text>yin no/ /de bas na bsgom par bya ba dang / sgom pa po dang sgom pa ni mi dmigs te yi ge'i don to/ /steng la sogs pa'i dbye bas chos thams cad sel cing 'dus byas dang 'dus ma byas pa'i chos rnams stong pa zhes bsgom pa gang yin pa de ni med pa ste/ stong pa nyid la</text></item>
<item><p>25b4</p><section></section><text>mngon par zhen pa'i lta ba yin pa'i phyir ro/ /mtshan ma sel bar bya ba'i phyir/ /bsgom par bya ba bsgom pa min/ /zhes smos te/ rgyu dang 'bras bu'i rnam pa la mngon par zhen pa'i sgom pa gang yin pa de yang mi rigs te/ rgyu dang 'bras bu gnyis su med pa'i phyir ro/ /smon</text></item>
<item><p>25b5</p><section></section><text>pa sel bar bya ba'i phyir de bas dngos po zhes bya ba la sogs pa smos te/ de ltar phyi'i rnam pa'i smon pa'i 'bras bu gang yin pa de ni yod pa ma yin te/ smon pa la sogs pa dmigs pa med pa'i phyir ro/ /de bas na phyi'i dngos po'i rnam pa'i bsgom pa dmigs su med pa ni</text></item>
<item><p>25b6</p><section></section><text>yod pa ma yin te/ sems kyi rang bzhin yin pa'i phyir ro/ /spyi'i don to/ /dngos po med pa ni phung po la sogs pa gang yin pa de rnams med pas bsgom par gyur pa sems tsam gang yin pa de ni med de/ ma dag pa dang rtag tu med pa'i phyir ro/ /kun rdzob kyi bden pa sel bar</text></item>
<item><p>25b7</p><section></section><text>bya ba'i phyir/ bsgom par bya ba sgom pa min/ /zhes smos te/ kun rdzob kyi bden pa'i bdag nyid kyi lha'i sku bsgom pa gang yin pa de ni mi rigs te/ 'od gsal bas rnam par dag par bya ba'i phyir ro/ /de bas na kun rdzob kyi bden pa tsam gyi dngos po ni dngos po ma yin te</text></item>
<item><p>26a1</p><section></section><text>bden pa gnyis dbyer med pa'i phyir ro/ /des na sgom pa ni bden pa gnyis kyi rnam pa'i sgom pa dmigs pa med pa ste/ dka' bas dmigs pa zhes bya ba ste sbas pa'o/ /dngos po med pa ni don dam pa'i bden pa bsgom pa med de/ thog ma nas dag pa'i phyir</text></item>
<item><p>26a2</p><section></section><text>ro/ /kun rdzob kyi bden pa'i bdag nyid sgom pa gang yin pa de ni bsgom par bya ba ma yin te/ bden pa ma yin pa'i phyir ro/ /de bas na bden pa gnyis kyi bdag nyid kyi dngos po ni bsgom par bya ba ma yin no/ /bden pa gnyis su med par bya ba mthong ba tsam gyis thar pa yin</text></item>
<item><p>26a3</p><section></section><text>pa'i phyir ro/ /des na sgom pa po dang / bsgom pa dang bsgom par bya bar mngon par zhen pa 'di zung 'jug gi rim pa khong du chud pas mi dmigs so zhes mthar thug pa'o/ /dngos po med pa ni lta ba drug cu rtsa gnyis med na de la mngon par zhen pa'i mtshan nyid kyi sgom</text></item>
<item><p>26a4</p><section></section><text>pa med de/ de'i rang bzhin mi dmigs pa'i phyir ro/ /phung po lnga dang / skye mched bcu gnyis dang / khams bco brgyad ni yod do zhes nyan thos pa rnams kyi sgom pa gang yin pa de ni sgom pa ma yin te/ gcig dang du ma dang bral bas de rnams med pa'i phyir ro/ /de bas na</text></item>
<item><p>26a5</p><section></section><text>rnam pa 'dis dngos po ni phung po lnga la sogs pa'i mtshan nyid dngos po med pa ste/ rdzas su yod pa ma yin te/ de bas na bsgom pa ni de las ldog pa'i phyir mi sdug pa la sogs pa dmigs pa med pa ste sgra ji bzhin pa'o/ /dngos po med pa ni chos thams cad med pas chos</text></item>
<item><p>26a6</p><section></section><text>la mngon par zhen pa'i mtshan nyid kyi sgom pa med do zhes stong pa'o/ bsgom par bya ba ni kun brtags kyi bsgom pa ste/ sgom pa ma yin no zhes shin tu stong pa'o/ /de bas na dngos po ni gzhan dbang gi mtshan nyid gang yin pa de ni dngos po ma yin te/ rdzas ma yin no zhes</text></item>
<item><p>26a7</p><section></section><text>stong pa chen po'o/ /bsgom pa dmigs su med pa ni yongs su grub pa'i bsgom pa brtags pa ma yin no zhes thams cad stong pa ste/ sgra ji bzhin pa ma yin pa'o/ /dngos po med pa ni rnyed pa'o/ /sgom pa min pa ni ma rnyed pa'o/ /bsgom par bya ba ni bde ba'o/ /sgom pa min</text></item>
<item><p>26b1</p><section></section><text>pa ni sdug bsngal lo/ /de ltar dngos po ni grags pa'o/ /dngos po med pa ni ma grags pa'o/ /bsgom pa ni bstod pa'o/ /dmigs su med pa ni smod pa ste/ dgongs pas bshad pa'o/ /dngos po med pa ni las kyi phyag rgyas spangs nas sgom pa med pa ste/ de'i</text></item>
<item><p>26b2</p><section></section><text>spros pa ni sgom pa rigs te/ bskyed pa'i rim par thal bar 'gyur ba'i phyir ro/ /bsgom par bya ba sgom pa min ni dam tshig gi phyag rgya'i sgom pa ni 'jig rten las 'das pa ma yin te/ sngags la sogs pas sbyor ba la ltos pa'i phyir ro/ /de bas na dngos po ni ye shes kyi</text></item>
<item><p>26b3</p><section></section><text>phyag rgya'i bsgom pa yang dngos po ma yin te/ don dam pa yin gyi brtags pa'i phyir ro/ /de bas na sgom pa ni phyag rgya chen po'i sgom pa dmigs su med pa ste/ phyag rgya gsum gyi rnam par rtog pa de la mi dmigs so zhes dgongs pa ma yin pa'o/ /'jig tshogs</text></item>
<item><p>26b4</p><section></section><text>kyi lta ba dngos po med na mthar 'dzin pa'i lta ba'i sgom pa med do/ /bsgom par bya ba ni log pa'i lta ba'i rtog pa ni mi dmigs te/ brdzun pa yin pa'i phyir ro/ /de bas na lta ba mchog tu 'dzin pa'i dngos po de ni dngos po ma yin pas med de/ de bas tshul khrims dang</text></item>
<item><p>26b5</p><section></section><text>brtul zhugs mchog tu 'dzin pa'i lta ba'i mtshan nyid kyi sgom pa ni dmigs pa med pa ste drang ba'i don to/ /dngos po med pa ni rnam rig tsam med pas sgom pa med pa ste/ de thob par byed pa'i lam gyi sgom pa med do/ /bsgom par bya ba sgom pa min ni stong pa nyid kyi sgom pa</text></item>
<item><p>26b6</p><section></section><text>yang mi rigs te/ bco brgyad la ltos pa'i phyir dang chad pa'i phyogs yin pa'i phyir ro/ /de bas dngos po dngos med pa ni bskyed pa'i rim pa bsgom pa'i bdag nyid don dam pa ma yin te brtags pa'i phyir ro/ /de bas na rdzogs pa'i rim pa bsgom pa ni dmigs pa med</text></item>
<item><p>26b7</p><section></section><text>pa ste/ spros pa med pa'i phyir dang / ngo bo nyid kyis grub pa'i phyir ro zhes nges pa'i don to/ /de nyid bsdu bar bya ba'i phyir/ /tshigs bcad 'di yis rgyu mi rgyu'i/ /bdag nyid can rnams stong par bsgom/ /zhes smos te/ tshigs bcad 'di yis ni sngar bshad pas so/ /</text></item>
<item><p>27a1</p><section></section><text>rgyu dang mi rgyu'i bdag nyid can brtan pa dang g.yo ba'i bdag nyid can gyi khams gsum pa stong pa nyid du bsam par bya'o/ /de'i rim pa ni rang gi thugs ka nas 'od zer gyi 'khor lo spros la des snod dang bcud kyi 'jig rten gnyis dgug cing der bcug la thabs</text></item>
<item><p>27a2</p><section></section><text>dang shes rab snyoms par 'jug pas bdag nyid stong pa nyid du bsgom mo/ /de bas na 'od gsal ba'i sems la bgegs 'byung ba gang yin pa de ni gnas ma yin gyi klags skabs kyang ma yin no/ /de ni bgegs rab tu zhi bar bya ba'i thabs dam pa yin no/ /thig le</text></item>
<item><p>27a3</p><section></section><text>tsam lus par gyur tam zhe na ma yin te/ thig le yang sgra la thim pa dang / sgra ni sgra tsam la/ sgra tsam ni 'od gsal ba la zhes rnam rig tsam du thal bar mi 'gyur te/ gzhung mkhan ni dbu ma pa yin pa'i phyir ro/ /de ni yan lag gsum pa'o/ /da ni 'chad</text></item>
<item><p>27a4</p><section></section><text>pa'i lta ba sel ba'i phyir dang / 'gro ba'i don bya ba'i phyir bskyed pa'i rim pa bshad par bya ste/ de'i dang po'i ye shes kyi sa gzhi bsgom pa ni/ cho ga'i sbyor ba 'di yis ni/ /ye shes sa gzhi byin gyis brlab/ /ces smos te/ 'dir dang po'i rten gyi dkyil 'khor</text></item>
<item><p>27a5</p><section></section><text>bsgom par bya ba dang / phyi nas brten pa'i dkyil 'khor ro/ /rten gyi 'khor gang yin pa/ /de ni ye shes sa gzhi ste/ /de bzhin gshegs pa lnga'i ngo bo nam mkha' dang / rlung dang / me dang / chu dang / sa'i dkyil 'khor ni chos kyi dbyings kyi ye shes la sogs</text></item>
<item><p>27a6</p><section></section><text>pa'i rang bzhin yin pa'i phyir ro/ /gang gi phyir snod kyi 'jig rten ni gling gzhi dang / ri rab kyi rang bzhin yin no zhes de'i rnam par dag pa yin pas ye shes kyi sa gzhi bsgom par bya'o/ /de nyid bstan pa ni/ nam mkha'i khams kyi dbus gnas par/ /hUM/</text></item>
<item><p>27a7</p><section></section><text>gnyis sa bon yaM las byung / /rdo rje gnyis dang yang dag ldan/ /rlung gi dkyil 'khor bsgom par bya/ /zhes smos te/ dang po hUM las byung ba'i chos 'byung gi phyag rgya'i steng du hUM gnyis kyis mtshan pa'i yi ge yaM sngon po yongs su gyur pa las rdo rje gnyis kyis mtshan pa'i</text></item>
<item><p>27b1</p><section></section><text>rlung gi dkyil 'khor bsgom par bya'o/ /de nas/ hUM gnyis sa bon raM las byung / /rdo rje gnyis kyis yang dag mtshan/ /me yi dkyil 'khor nyid kyang ni/ /de yi steng du rnam par bsam/ /zhes smos te/ rlung gi dkyil 'khor gyi steng du hUM gnyis kyis mtshan pa yi ge raM</text></item>
<item><p>27b2</p><section></section><text>dmar po yongs su gyur pa rdo rje gnyis kyis mtshan pa me'i dkyil 'khor bsgom par bya'o/ /de nas/ hUM gnyis sa bon baM las byung / /rdo rje gnyis dang yang dag ldan/ /chu yi dkyil 'khor nyid kyang ni/ /de yi steng du rnam par bsam/ /zhes smos te/ me yi dkyil 'khor</text></item>
<item><p>27b3</p><section></section><text>gyi steng du hUM gnyis kyis mtshan pa baM dkar po las skyes pa'i rdo rje gnyis kyis mtshan pa'i chu'i dkyil 'khor bsgom mo/ /de nas/ hUM gnyis sa bon laM las byung / /rdo rje gnyis dang yang dag ldan/ /sa yi dkyil 'khor nyid kyang ni/ /de yi steng du yang dag bsam/ /zhes smos</text></item>
<item><p>27b4</p><section></section><text>te/ hUM gnyis kyis mtshan pa'i laM ser po las byung ba chu'i dkyil 'khor gyi steng du sa'i dkyil 'khor bsgom par bya'o/ /de nas/ dkyil 'khor bzhi po yang dag bsdu/ /rdo rje'i sa gzhi dkyil 'khor la/ /zhes smos te/ chos 'byung ba'i phyag rgya spangs nas lhag ma rlung gi</text></item>
<item><p>27b5</p><section></section><text>dkyil 'khor la sogs pa bzhi gcig tu gyur pas ye shes kyis gzhir gyur par bsam mo/ /'dir zhal gyi man ngag ni dang po thams cad stong pa'i rang bzhin 'od gsal ba las cig car du sprin med pa'i nam mkha'i dbus nas sprin gyi dum bu bzhin du yi</text></item>
<item><p>27b6</p><section></section><text>ge hUM bsgoms nas de yongs su gyur pas khams gsum gyi rang bzhin gyi phyag rgya chos 'byung dkar po nang khong stong nam mkha'i khams kyi rang bzhin bsams te/ de'i steng du kha dog dkar po dbyangs dang po las byung ba'i zla ba'i dkyil 'khor de nyid la khyab nas gnas pa</text></item>
<item><p>27b7</p><section></section><text>bltas te/ de'i dbus su hUM sngon po bkod la/ de las 'phros pa'i dbyangs dang gsal byed phreng ba dkar po dang / dmar po shes rab dang thabs kyi rang bzhin bsams te/ hUM spangs nas dbyangs dang gsal byed yongs su gyur cing / lha mo dang</text></item>
<item><p>28a1</p><section></section><text>thabs sum cu rtsa gnyis kyi bdag nyid lha sum cu rtsa gsum gyi dkyil 'khor gyi 'khor lo zhal gsum phyag drug pa zhi ba snyoms par 'jug pa'i bde ba nyams su myong ba sems dpa' gsum gyi bdag nyid bsam mo/ /de nas chags pa chen po las byung</text></item>
<item><p>28a2</p><section></section><text>ba'i sgras nam mkha'i khams na gnas pa'i de bzhin gshegs pa'i tshogs dgug cing ngag gi lam nas zhugs te/ de ma thag tu zhu zhing zla ba'i dkyil 'khor gyi steng du ro gcig par bsam mo/ /hUM dang bcas pa'i zla ba'i dkyil 'khor yang chos 'byung la thim mo/ /</text></item>
<item><p>28a3</p><section></section><text>chos 'byung ni dbus su sngon po dang / g.yon dang g.yas phyogs su dkar po dang dmar po ste/ nam mkha'i khams zhes bya ba'i don to/ /de'i steng du hUM gnyis kyis mtshan pa'i yi ge yaM sngon po bkod de/ de yongs su gyur pa las ba dan gyis mtshan pa gzhu'i</text></item>
<item><p>28a4</p><section></section><text>dbyibs can rdo rje gnyis dang ldan pas 'og nas brtsams te/ mtha' yas par rlung gi dkyil 'khor sngon po bsam mo/ /de'i steng du bcom ldan 'das don yod par grub pa'i sa bon yi ge khaM bkod la de yongs su gyur pa las khaM dang bcas pa'i ral gri bsams</text></item>
<item><p>28a5</p><section></section><text>la/ de'i 'od zer gyis me tog can gyi sangs rgyas kyi zhing na gnas pa'i don yod grub pa'i dkyil 'khor bkug cing bcug la/ de yongs su gyur pa las don yod grub pa zhal gsum phyag drug pa ljang gu sgrol ma dang snyoms par 'jug pa sems dpa' gsum gyi bdag</text></item>
<item><p>28a6</p><section></section><text>nyid blta ste/ dga' ba'i sgras de bzhin gshegs pa thams cad 'jug pa sngon du 'gro bar zhu ste/ rlung gi dkyil 'khor dang tha mi dad par bsgom mo/ /de nas rlung gi dkyil 'khor nyid yongs su gyur pa las hUM gnyis dang ldan pa'i yi ge raM las byung zhing de las skyes</text></item>
<item><p>28a7</p><section></section><text>pa dmar po gru gsum la 'bar ba'i phreng bas mtshan pa me'i dkyil 'khor bsgoms te/ de'i steng du yi ge AHyongs su gyur pa las pad+ma 'dab ma brgyad pa dmar po de nyid kyis mtshan pa bsams la/ de'i 'od zer gyis bde ba can gyi sangs rgyas kyi zhing las 'od</text></item>
<item><p>28b1</p><section></section><text>dpag tu med pa bkug cing bcug la de yongs su gyur pa las 'od dpag tu med pa zhal gsum phyag drug pa dmar po gos dkar mo dang snyoms par 'jug par bsams te/ dga' ba'i sgras de bzhin gshegs pa thams cad 'jug par sngon du 'gro bar zhu zhing yang me'i</text></item>
<item><p>28b2</p><section></section><text>dkyil 'khor bsam mo/ /de nas me'i dkyil 'khor nyid hUM gnyis kyis mtshan pa paM dkar por gyur cing de las byung ba'i chu'i dkyil 'khor dkar po zlum po rdo rje gnyis kyis mtshan pa/ 'o ma'i rgya mtsho dang 'dra ba dba' rlabs 'phro ba bsams te/ de'i dbus su hUM sngon po</text></item>
<item><p>28b3</p><section></section><text>las byung ba'i rdo rje rtse lnga pa bsams te/ de'i 'od zer gyis mngon par dga' ba'i sangs rgyas kyi zhing na bzhugs pa'i mi bskyod pa bkug cing bcug la/ de las byung ba zhal gsum phyag drug pa sngon po mi bskyod pa mA ma kI dang bcas par bsgoms te/ dga' ba'i sgras de</text></item>
<item><p>28b4</p><section></section><text>bzhin gshegs pa thams cad 'jug pa sngon du 'gro bar zhu zhing yang chu'i dkyil 'khor bsam mo/ /de nas chu'i dkyil 'khor nyid hUM gnyis kyis mtshan pa laM ser por gyur cing de las byung ba dbang chen gyi dkyil 'khor gru bzhi pa bsams te/ de'i steng du oM dkar po</text></item>
<item><p>28b5</p><section></section><text>las rtsibs brgyad pa'i 'khor lo de nyid kyis mtshan pa bsams te/ de'i 'od zer gyis 'og min dang rnam par snang mdzad spyan ma dang bcas pa bkug cing bcug la de yongs su gyur pa las zhal gsum phyag drug pa dkar po rnam par snang mdzad spyan ma dang snyoms</text></item>
<item><p>28b6</p><section></section><text>par 'jug pa bsgoms la dga' ba'i sgras de bzhin gshegs pa thams cad 'jug pa sngon du 'gro bar zhu zhing yang dbang chen gyi dkyil 'khor bsam mo/ /de'i ster du trAM las zung drug pa'i rin po che'i 'od zer gyis rin chen 'byung gnas na gnas pa'i rin chen 'byung</text></item>
<item><p>28b7</p><section></section><text>ldan mA ma kI dang bcas pa bkug cing bcug la/ de yongs su gyur pa las rin chen 'byung ldan snyoms par 'jug pa bsams te/ de bzhin gshegs pa 'jug pa sngon du 'gro bar zhu zhing dbang chen gyi dkyil 'khor nyid nam mkha' bzhin du rgya che bar bsgom</text></item>
<item><p>29a1</p><section></section><text>ste drang ba'i don to/ /tshangs pa'i bu ga ni mchod sbyin gyi phyag rgya'o/ /lte bar rlung gi dkyil 'khor dang / /lkog mar me'i dkyil 'khor dang / /snying gar chu'i dkyil 'khor dang / /gsang bar dbang chen gyi dkyil 'khor ro/ /g.yas pa las</text></item>
<item><p>29a2</p><section></section><text>byung ba'i 'od zer ni me'i dkyil 'khor nyid do zhes bshad pa'i phyir te nges pa'i don to/ /de nyid bshad pa/ dkyil 'khor bzhi po yang dag bsdu/ /rdo rje sa gzhi'i dkyil 'khor la/ /steng du dbang chen dkyil 'khor nyid/ /'byung ba bzhi yi rang bzhin te/ /drang ba'i don to/ /</text></item>
<item><p>29a3</p><section></section><text>lkog ma la sogs pa'i dkyil 'khor bzhi nye bar sdud par byed pa rdo rje sa gzhi'i dkyil 'khor te/ rdo rje sa gzhi'i dkyil 'khor ni 'od gsal ba ste nges pa'i don to/ /da ni ye shes sems dpa' bsgom pa bstan par bya ba'i phyir/ de la b+h+rUM las byung ba yi/ /gzhal</text></item>
<item><p>29a4</p><section></section><text>yang khang pa rnam par bsgom/ /zur bzhi dang ni sgo bzhi dang / /rta babs bzhi yis mdzes byas la/ /thig bzhi dang ni yang dag ldan/ /ka ba brgyad kyis nye bar mdzes/ /dra ba dra ba phyed pa dang / /rdo rje nor bu zla phyed brgyan/ /grwa yi mtshams ni thams cad ni/ /sgo dang</text></item>
<item><p>29a5</p><section></section><text>sgo khyud mtshams rnams su/ /rdo rje rin chen rnams kyis spras/ /phyi yi dkyil 'khor thig gdab bya/ /bum pa ka ba rdo rje che/ /bre yi phreng ba bya rnams gnas/ /ba dan dril bu mdzes byas la/ /rnga yab sogs kyis rnam par brgyan/ /zhes smos te/ tshigs su bcad pa bzhi</text></item>
<item><p>29a6</p><section></section><text>pos gzhal yas khang sgom pa bshad par bya ste/ de la zhes bya ba ni rdo rje'i dkyil 'khor gyi steng du kha dog ser po'i yi ge gsum bkod la/ de las ri'i rgyal po ri rab rtse mo brgyad kyis mdzes pa/ rin po che sna bzhi'i rang bzhin rgyal po chen po la sogs pa lha'i ris</text></item>
<item><p>29a7</p><section></section><text>drug gis brgyan pa/ dga' bo la sogs pa nags tshal chen po'i tshogs dang ldan pa bsams te/ de'i steng du sprin sgra las byung ba'i sna tshogs rdo rje'i chang gzungs la ba las byung ba'i sna tshogs pad+ma'i ze 'brur b+h+rUM yongs su gyur pa las rin po che sna bdun gyi rang bzhin</text></item>
<item><p>29b1</p><section></section><text>gyis mchod rten gyi bum pa'i nang du b+h+rUM bkod la spro ba dang bsdu ba sngon du 'gro bar yongs su gyur pa las byung ba'i rtsibs brgyad pa'i 'khor lo'i ste bar sa bon de nyid las byung ba'i 'od zer gyi phreng bas rnam par snang mdzad kyi rigs bkug cing bcug la/ de yongs su gyur</text></item>
<item><p>29b2</p><section></section><text>pa las sku rdo rje dkar po kun du zhal dkar po spyan dang bcas pa'i sems dpa' gsum gyi bdag nyid 'khor lo dang / dril bu 'chang ba bsams te/ thugs ka'i sa bon las byung ba'i 'od zer gyi 'khor los bkug pa'i sangs rgyas bzhugs pa zhu ste/ thig le nyid</text></item>
<item><p>29b3</p><section></section><text>du gyur pa bltas te/ thig le'i drod kyis mchod rten dang / sna tshogs pad+ma dang / sna tshogs rdo rje dang / ri rab dang dbang chen gyi dkyil 'khor gcig tu gyur pa las byung ba'i gzhal yas khang pa 'og tu hUM ha las byung ba'i sna tshogs rdo rje'i steng na gnas par bsam</text></item>
<item><p>29b4</p><section></section><text>par bya'o zhes tshig gi don to/ /de yang ji lta bu yin zhe na/ zur bzhi pa'i nang du khyud mo lcags ri'i mthar khyab pa sor bzhi dang ldan pa ste/ mnyam pa nyid kyi ye shes rnam par dag pa'i phyir ro/ /sgo bzhi pa ni phyogs re rer sgo dang bcas pa ste/ rnam par thar ba'i sgo</text></item>
<item><p>29b5</p><section></section><text>bzhi dang / dran pa nye bar gzhag pa rnam par dag pa'i phyir ro/ /rtab bas bzhi ni sgo'i steng du dbyibs kyi khyad par te/ des mdzes pa ni spras pa ste/ bsam gtan bzhi rnam par dag pa'i phyir ro/ /de bzhin du thig bzhi tshangs pa'i thig gnyis las byung ba'am/ phyogs</text></item>
<item><p>29b6</p><section></section><text>kyi thig bzhi las byung ba ni de dang ldan pa ste/ tshangs pa'i gnas bzhi rnam par dag pa'i phyir ro/ /ka ba brgyad ni 'khor los sgyur ba'i re'u mig gi shar la sogs pa rnams la gnas pa de rnams kyis mdzes pa ni/ rnam pa sna tshogs pa'i rin po che dang ldan pa dang / rdo</text></item>
<item><p>29b7</p><section></section><text>rje me long la sogs pas mtshan pa'i phyir te/ bsam gtan gyi rnam par thar pa rnam par dag pa'i phyir ro/ /de bzhin du dra ba ni gtso bo dang bcas pa dang / dra ba phyed pa ni gtso bo med pa dang / zla ba phyed pa dang / rdo rje rin po che ste/ de rnams kyis brgyan pa ni brgyan</text></item>
<item><p>30a1</p><section></section><text>pa ste/ byang chub kyi yan lag bdun rnam par dag pa'i phyir ro/ /de bzhin du grwa bzhi'i mtshams thams cad ni phyogs bzhi'i mtshams dang / de bzhin du sgo khyud ni phyi'i cha dang / mtshams ni nang gi cha ste/ de rnams la rdo rje rin chen ni cung</text></item>
<item><p>30a2</p><section></section><text>zad 'phyang ba/ rin po ches mtshan pa rdo rjes spras pa ni 'od 'phro ba ste/ ye shes lnga'i rang bzhin yin pa'i phyir ro/ /de bzhin du bum pa ni sgo re rer logs gnyis gnyis la gnas pa gser gyi bum pa brgyad de/ de la shar gyi sgor rgyal ba dang bkra shis/ lhor cho</text></item>
<item><p>30a3</p><section></section><text>'phrul dang dngos grub po/ /nub tu rgyal ba dang zhi ba'o/ /byang du grub pa dang sprul pa ste/ zhi ba la sogs pa'i dngos grub brgyad kyi bdag nyid yin pa'i phyir ro/ /ka ba ni sgo re re la gnyis gnyis yin pas na brgyad de/ de rnams kyis brgyan pa ni snga ma bzhin no/ /rdo rje</text></item>
<item><p>30a4</p><section></section><text>chen po ni rdo rje bcu gcig ste sa rnam par dag pa'i phyir ro/ /bre yi phreng la bya rnams gnas/ /zhes bya ba ni/ rta babs kyi rtse mor shar phyogs su rma bya gnyis dang / lho phyogs su ngang pa gnyis dang / nub phyogs su dur pa gnyis dang / byang phyogs su shang shang te'u gnyis</text></item>
<item><p>30a5</p><section></section><text>gnas te/ 'dod chags rnam par dag pa'i phyir ro/ /de bzhin du dril bu dang bcas pa'i ba dan ni dril bu ba dan te/ rgyal mtshan gyi rtse mor 'dzugs pa'i dar dpyangs dang / pa dan dang g.yer kha'i dra ba dang ldan pa'o/ /de bzhin rnga yab la sogs pa ni rnga yab dang / me</text></item>
<item><p>30a6</p><section></section><text>tog gi phreng ba la sogs pa ste/ de rnams kyis rnam par brgyan pa ni brgyan pa ste/ gsung rab yan lag dgu rnam par dag pa ste drang ba'i don to/ /de la ri rab ni lus te/ sgo brgyad ni rtse mo brgyad do/ /sna tshogs rdo rje dang sna tshogs pad+ma ni dbang po gnyis te/ bud med dang</text></item>
<item><p>30a7</p><section></section><text>skyes pa'i dbye bas so/ /gzhal yas khang ni lus nyid do/ /zur bzhi pa ni mdun dang rgyab dang / g.yas dang g.yon gyi cha'o/ /sgo bzhi ni kha dang / gsang ba dang / lte ba dang / tshangs pa'i sgo'o/ /rta babs bzhi ni mig gnyis dang rna ba gnyis so/ /thig bzhi ni rus sbal</text></item>
<item><p>30b1</p><section></section><text>ma dang / zla ba ma dang / lha sbyin ma dang / nor rgyal ma'o/ /ka ba brgyad ni dpung pa gnyis dang / lag ngar gnyis dang / brla gnyis dang / rje ngar gnyis so/ /dra ba ni rtsa rags pa'o/ /dra ba phyed pa ni rtsa rgyus te/ bdun khri nyis stong ngo / /shes rab kyi cha nye bar bsdus pas thabs</text></item>
<item><p>30b2</p><section></section><text>kyi cha ni byang chub kyi sems te zla ba phyed pa'o/ /rdo rje ni gsang ba'i rdo rje'o/ /rin chen ni de'i rtse mo'o/ /grwa'i cha ni g.yon gyi sgo dang / sgo khyud mtshams ni sna bug g.yas kyi sgo'o/ /de rnams la rdo rje ni rnam par shes pa'o/ /rin chen ni de las 'dzag pa'i rdzas te de dang ldan pa'o/ /bum</text></item>
<item><p>30b3</p><section></section><text>pa ni lto ba'o/ /ka ba ni sgal bu'o/ /rdo rje chen po ni khams drug go/ /bya rnams ni rlung bcu ste/ g.yo ba'i phyir ro/ /dril bu ni lce ste sgra sgrogs pa'i phyir ro/ /ba dan ni rtsa dbus ma'o/ /rnga yab ni skra'i tshogs so/ /sogs pa'i sgras ni me tog gi phreng ba ni rgyu ma'o/ /ri dwags ni</text></item>
<item><p>30b4</p><section></section><text>rnam par shes pa'i tshogs brgyad de nges pa'i don te/ bdag nyid phyag rgyar ldan pa ni/ /zhal gsum phyag drug lta bu la/ /in+d+ra nI la'i 'od mnyam pa/ /dkyil 'khor dbus su bsgom par bya/ /rnam snang mdzad dpal rin chen dang / /'od dpag med dang las kyi</text></item>
<item><p>30b5</p><section></section><text>rgyal/ /zhal gsum phyag drug lta bur ni/ /shar la sogs pa'i phyogs su bsam/ /gti mug dga' sogs lha mo rnams/ /zhal gsum phyag drug lta bur ni/ /me yi phyogs nas brtsams nas su/ /rim pa ji bzhin nges par dgod/ /de bzhin gzugs rdo rje la sogs/ /</text></item>
<item><p>30b6</p><section></section><text>phyi yi mtshams ni rnam pa bzhir/ /reg bya rdo rje nyid kyang ni/ /rdo rje sems dpa' dang ldan nas/ /byams pa sa yi snying po ste/ /shar gyi snam bur dgod par bya/ /phyag na rdo rje mkha' snying po/ /brtul zhugs can gyis lho ru dgod/ /'jig rten dbang phyug 'jam pa'i</text></item>
<item><p>30b7</p><section></section><text>dbyangs/ /nub tu yang ni dgod par bya/ /sgrib pa thams cad sel ba dang / /kun du bzang po byang phyogs su/ /gshin rje gshed ni shar gyi sgor/ /gzhan gyis mi thub lho phyogs su/ /nub phyogs su ni rta mgrin te/ /bdud rtsi 'khyil pa byang du'o/ /mi g.yo 'dod pa'i rgyal po</text></item>
<item><p>31a1</p><section></section><text>dang / /dbyig sngon dang ni stobs po che/ /shar lho'i mtshams sogs nas brtsams te/ /rim pa bzhin du dgod par bya/ /gnod mdzes rgyal po khro bo che/ /de yi 'og tu rnam par bsam/ /gtsug tor 'khor los sgyur rgyal yang / /de bzhin steng du</text></item>
<item><p>31a2</p><section></section><text>rab tu bsgom/ /cho ga ji bzhin dkyil 'khor ba/ /de ltar lhag par mos bsams nas/ /zhes smos te/ gzhal yas khang gi dbus su paM las byung ba'i sna tshogs pad+ma'i lte ba las byung ba'i 'od zer gyis/ sna tshogs pad+ma sum cu spros la/ de rnams kyi lte</text></item>
<item><p>31a3</p><section></section><text>bar dbyangs yig dang po las byung ba'i nyi ma dang / zla ba'i gdan bsam mo/ /de la dbus dang shar phyogs su zla ba gnyis dang / lho dang nub dang byang phyogs su nyi ma gsum mo/ /mA ma kI'i gnas su nyi ma'i dkyil 'khor dang spyan la sogs pa'i zla ba gsum mo/ /phyag na</text></item>
<item><p>31a4</p><section></section><text>rdo rje'i nyi ma'i dkyil 'khor dang / byang chub sems dpa' lhag ma rnams kyi zla ba'i gdan no/ /mchod pa'i lha mo'i zla ba'i gdan dang / khro bo bcu ni nyi ma'i gdan no/ /de ltar gdan gyi dbye ba bsgoms nas/ phyi nas zla ba'i dbus su mi bskyod pa zhal gsum phyag drug</text></item>
<item><p>31a5</p><section></section><text>pa/ kha dog sngon po cig car du byung ba de dang 'dra ba'i reg bya rdo rje ma dang snyoms par zhugs pa/ rdo rje dang / 'khor lo dang / pad+ma dang / nor bu dang / ral gri dang / dril bu 'chang ba/ sems dpa' gsum dang ldan par bdag nyid bsam mo/ /de bzhin du shar la sogs</text></item>
<item><p>31a6</p><section></section><text>pa'i phyogs bzhir kha dog dang zhal dang phyag mtshan 'chang bar 'gyur ba'i rnam par snang mdzad la sogs pa bzhi bsgom mo/ /me'i mtshams la sogs pa la rnam par snang mdzad la sogs pa'i lha mo bzhi zhal gsum phyag drug pa la sogs pa lta bur bsgom mo/</text></item>
<item><p>31a7</p><section></section><text>mchod pa'i lha mo bzhi po yang spyan la sogs pa bzhin du dbyibs dang kha dog dang ldan pa bsgom mo/ /shar la sogs pa'i snam bu rnams la byang chub sems dpa' byams pa dang sa'i snying po ni dkar po'o/ /phyag na rdo rje dang nam mkha'i snying po ni sngon po'o/ /'jig rten</text></item>
<item><p>31b1</p><section></section><text>dbang phyug dang 'jam dpal ni dmar po'o/ /sel ba dang kun du bzang po ni ljang gu ste/ rigs dang mthun pa'i kha dog go/ /yang na sa'i snying po ni dkar po/ byams pa ni dmar po/ phyag na rdo rje sngon po/ nam mkha'i snying po ser po/ 'jig rten dbang phyug</text></item>
<item><p>31b2</p><section></section><text>dmar po/ 'jam dpal dkar po/ sel ba ljang gu/ kun du bzang po dmar po'o/ /gshin rje mthar byed nag po/ shes rab mthar byed dkar po/ pad+ma mthar byed dmar po/ bgegs mthar byed ni ljang gu'o/ /mi g.yo ba la sogs pa drug ni nag po'o/ /</text></item>
<item><p>31b3</p><section></section><text>zhal gsum pa la sogs pa snga ma bzhin no/ /de la de bzhin gshegs pa dang lha mo rnams ni rdo rje'i skyil mo krung gis gnas pa'o/ /byang chub sems dpa' dang mchod pa'i lha mo rnams ni sems dpa'i skyil mo krung can no/ /gshin rje mthar byed ni g.yas brkyang</text></item>
<item><p>31b4</p><section></section><text>ba/ shes rab mthar byed ni g.yon brkyang ba/ rta mgrin ni rkang pa mnyam pa/ bdud rtsi 'khyil pa ni rkang pa mi mnyam pa dang / mi g.yo ba la sogs pa khro bo drug ni g.yon brkyang bas gnas pa'o/ /mi bskyod pa ni drag po dang zhi ba dang / sgeg pa'i nyams</text></item>
<item><p>31b5</p><section></section><text>'chang ba'o/ /rnam par snang mdzad la sogs pa ni zhi ba'i nyams 'chang ba'o/ /rigs kyi yul ni zhi ba dang sgeg pa'i nyams 'chang ba'o/ /mchod pa'i lha mo ni sgeg pa'i nyams 'chang ba dang / byang chub sems dpa' ni zhi ba'i nyams 'chang ba'o/ /khro bo rnams</text></item>
<item><p>31b6</p><section></section><text>ni drag po dang dpa' bo dang 'jigs su rung ba'i nyams 'chang ba'o/ /de bzhin gshegs pa dang lha mo dang / byang chub sems dpa' ni rdo rje zlos pas rang gi snying po brjod bzhin pa dang / khro bo rnams ni khro bo'i bzlas pa yi ge hUM brjod bzhin pa'o/ /dkyil 'khor pa</text></item>
<item><p>31b7</p><section></section><text>thams cad ni dbus kyi gtso bo la mngon par bltas pa dang / gtsug tor 'khor los sgyur ba ni steng du zhal bltas pa dang / gnod mdzes rgyal po ni 'og tu zhal bltas pa'o/ /de rnams ni ye shes sems dpa'i thugs kar sna tshogs pad+ma dang / zla ba dang / nyi ma</text></item>
<item><p>32a1</p><section></section><text>la gnas pa'i rang dang rang gi mtshan ma la rang rang gi yig 'bru'i thig le re rer lha sum cu rtsa gnyis kyi dkyil 'khor gyi 'khor lo phra mo rnal 'byor gyis bsgom bzhin pa bsam par bya'o/ /bsdus na de bzhin gshegs pa ni stong phrag gcig dang nyi</text></item>
<item><p>32a2</p><section></section><text>shu rtsa bzhir 'gyur ro zhes pa ste drang ba'i don to/ /'dod pa'i gdugs ni mi bskyod pa ste/ de nyid steng dang bar dang 'og gi dbye ba snang ba la sogs pa'i rang bzhin yin pas zhal gsum pa'o/ /smig rgyu la sogs pa rtags lnga dang / 'od gsal ba ni phyag drug</text></item>
<item><p>32a3</p><section></section><text>pa'o/ /rus sbal la sogs pa ni rnam par snang mdzad la sogs pa'o/ /dkyil 'khor bzhi'i rtsa ni spyan la sogs pa'o/ /mig dang / rna ba dang / sna dang / lce dang / lus dang / yid dang / yan lag thams cad kyi tshigs dang / rtsa rgyus thams cad kyi rtsa ni byang</text></item>
<item><p>32a4</p><section></section><text>chub sems dpa' rnams so/ /mig g.yon pa'i rtsa ni gzugs rdo rje ma/ rna ba g.yon pa'i rtsa ni sgra rdo rje ma dang / sna g.yon pa'i rtsa ni dri rdo rje ma dang / lce'i rtsa ni ro rdo rje ma dang / rdo rje'i dbus kyi rtsa ni reg bya rdo rje ma'o/ /dpung pa gnyis dang / lag ngar gnyis dang / kha</text></item>
<item><p>32a5</p><section></section><text>dang / gsang ba dang / pus mo gnyis dang / tshangs pa'i sgo dang / rkang pa'i mthil gyi rtsa ni khro bo bcu'o/ /steng la sogs pa'i dbye bas zhal gsum la sogs pa ste/ snga ma bzhin te nges pa'i don to/ /spros pa spang bar bya ba'i phyir/ /don dam pa'i dkyil 'khor</text></item>
<item><p>32a6</p><section></section><text>gyi bsgom pa bshad par bya ste/ slar yang kha sbyar sbyor ba yis/ /rang gi lus la de rnams gzhug /ces smos pa la/ de ltar sngar bshad pa'i rim pas lhag par mos pa'i dkyil 'khor byin gyis brlabs la/ slar yang kha sbyar sbyor ba yis/ /zhes bya ba ni lus</text></item>
<item><p>32a7</p><section></section><text>kyi dkyil 'khor dang / phyi rol gyi dkyil 'khor gcig tu gyur pas rang gi lus la de rnams ni dkyil 'khor pa rnams gzhug par bya ste drang ba'i don to/ /slar yang kha sbyar sbyor ba yis/ /zhes bya ba ni kha sbyor ni bzhi ste kha gnyis kyi kha sbyor dang / dbang po gnyis kyi kha</text></item>
<item><p>32b1</p><section></section><text>sbyor dang / rtsa gnyis kyi kha sbyor dang / /byang chub kyi sems gnyis kyi kha sbyor ro/ /de'i sbyor ba ni de dag gcig tu gyur pas de rnams ni rtsa sum cu rtsa gnyis rang gi lus ni dbus ma la gzhug par bya ba ni mi snang bar byas te nges pa'i don to/ /phyi'i dkyil 'khor dang / lus kyi</text></item>
<item><p>32b2</p><section></section><text>dkyil 'khor dang / ngag gi dkyil 'khor dang / sems kyi dkyil 'khor te kha sbyar ro/ /de rnams kyi sbyor ba ni gcig tu gyur pas so/ /de rnams ni dkyil 'khor bzhi ste/ rang gi lus ni rang gi lus la 'jug par bya ste yi ge'i don to/ /stong pa nyid dang snying rje dbyer med</text></item>
<item><p>32b3</p><section></section><text>pa'i byang chub kyi sems kyi kha sbyor gyis rang gi lus ni chos dang / longs spyod rdzogs pa'i sku'i bdag nyid kyi rdo rje 'chang chen po la 'jug par bya ste spyi'i don to/ /kha sbyor gyi sbyor ba ste snang ba ni snang ba mched pa la 'jug go/ /snang ba mched pa ni snang ba nye bar thob pa la'o/ /</text></item>
<item><p>32b4</p><section></section><text>snang ba nye bar thob pa ni 'od gsal ba ste sbas pa'o/ /oM ni AH la'o/ /AH ni hUM la'o/ /hUM ni a la'o/ /a ni chos kyi dbyings kyi 'khor lo la'o/ /chos kyi dbyings kyi 'khor lo ni lte ba'i nam mkha' la ste sbas pa'o/ /chags pa dang bral ba ni chags pa la'o/ /</text></item>
<item><p>32b5</p><section></section><text>chags pa ni chags pa bar pa la'o/ /chags pa bar pa ni 'od gsal ba ste mthar thug pa'o/ /kun rdzob dang don dam pa kha sbyor gyi sbyor ba ni tha mi dad pa'i ting nge 'dzin gyis de rnams ni de bzhin gshegs pa thams cad de/ rang gi lus la 'jug par bya ste/ rnam par</text></item>
<item><p>32b6</p><section></section><text>mi rtog par bya ba ni mthar thug pa'o/ /de nyid bshad par bya ste/ lus kyi 'khor lor rdzogs sangs rgyas/ /rim pa ji bzhin yang dag bsams/ /don dam pa yi rdo rje yis/ /de bzhin nyid la gzhug bya bas/ /de bzhin gshegs pa'i tshogs bsags na/ /</text></item>
<item><p>32b7</p><section></section><text>dngos grub rab mchog 'grub par 'gyur/ /zhes smos te/ lhag par mos pa'i bdag nyid kyi lus kyi dkyil 'khor la sngar bshad pa'i rim gyis rdzogs pa'i sangs rgyas sum cu rtsa gnyis bshad pa gang yin pa de rnams rim pa ji bzhin du ni phyin ci ma log pa'i rim gyis yang</text></item>
<item><p>33a1</p><section></section><text>dag par bsam pa ni/ rnam par bsgoms te/ slar yang kha sbyar sbyor ba'i ting nge 'dzin ni don dam pa'i rdo rje ste/ rang bzhin med pa'i bdag nyid kyis de ni 'od gsal ba la 'jug par bya'o/ /de nyid bshad pa de bzhin gshegs pa'i tshogs ni sangs rgyas dang</text></item>
<item><p>33a2</p><section></section><text>byang chub sems dpa'i tshogs te/ bsad pa ni gang gi tshe mi snang bar byas pa de'i tshe dngos grub rab mchog ni rdo rje 'chang gi go 'phang thob par gyur te dgongs pa bshad pa'o/ /de nyid tshad ma nyid du bya ba'i phyir bshad par bya ste/ 'di don rdo rje phreng ba las/ /gsal ba ru ni</text></item>
<item><p>33a3</p><section></section><text>rnam phye ste/ /zhes smos te/ 'di don ni don dam pa'i dkyil 'khor gyi don to/ /rdo rje phreng ba zhes pa ni rnal 'byor chen po'i rgyud las/ gsal ba du ni rnam phye ste/ /rab tu gsal ba nyid byas so/ /zhes lung gi tshad ma nyid du ston to/ /de nyid bshad pa/ gzugs phung</text></item>
<item><p>33a4</p><section></section><text>gtogs la me long dang / /sa'i khams dang mig dbang po/ /gzugs kyang rigs ni lnga pa ste/ /khro bo byams pa yang dag ldan/ /zhes smos pa la/ gzugs kyi phung po la rnam par snang mdzad bsdu ba dang / de nyid me long lta bu'i ye shes so/ /sa'i khams la spyan no/ /</text></item>
<item><p>33a5</p><section></section><text>mig gi dbang po sa'i snying po'o/ /gzugs la gzugs rdo rje ma'o/ /khro bo gnyis ni gshin rje mthar byed dang / mi g.yo ba ni dpung pa g.yas pa dang pus mo g.yas pa la'o/ /byams pa ni rtsa rgyus thams cad la'o/ /des ni shar phyogs kyi cha dang / me'i mtshams kyi</text></item>
<item><p>33a6</p><section></section><text>cha la gnas pa'i dkyil 'khor pa rnams bsdu bar bstan to/ /de bzhin du tshor ba'i phung po mnyam pa nyid dang / chu khams rna ba'i dbang po dang / sgra yang rigs ni lnga pa ste/ /khro bo gnyis dang yang dag ldan/ /zhes smos te/ tshor ba'i phung po la rin chen 'byung</text></item>
<item><p>33a7</p><section></section><text>ldan dang / de nyid mnyam pa nyid kyi ye shes so/ /chu'i khams la mA ma kI'o/ /rna ba'i dbang po la phyag na rdo rje dang / nam mkha'i snying po'o/ sgra la sgra rdo rje ma'o/ /khro bo gnyis ni gshin rje mthar byed dang / 'dod pa'i rgyal po ste/ dpung pa g.yon dang pus</text></item>
<item><p>33b1</p><section></section><text>mo g.yon pa la 'jug go/ /des ni lho'i phyogs dang bden bral mtshams kyi dkyil 'khor pa rnams bsdu ba bstan to/ /'du shes so sor rtog pa dang / /byin za sna yi dbang po dang / /dri yang rigs ni lnga pa ste/ /khro bo gnyis dang yang dag ldan/ /zhes smos te/ 'du</text></item>
<item><p>33b2</p><section></section><text>shes la 'od dpag tu med pa dang / de nyid so sor rtog pa'i ye shes so/ /me'i khams la gos dkar mo'o/ /sna'i dbang po la 'jig rten dbang phyug go/ /yid la 'jam dpal lo/ /dri la dri rdo rje ma'o/ /khro bo gnyis ni pad+ma mthar byed dang dbyig pa sngon po'o/ /kha dang</text></item>
<item><p>33b3</p><section></section><text>lag ngar g.yas pa la 'jug go/ /des ni nub phyogs dang rlung gi phyogs kyi dkyil 'khor rnams bsdu ba bstan to/ /'du byed bya ba nan tan sgrub/ /rlung dang lce yi dbang po dang / /ro yang rigs ni lnga pa ste/ /khro bo gnyis dang yang dag ldan/ /zhes smos te/ 'du byed</text></item>
<item><p>33b4</p><section></section><text>la don yod par grub pa bsdu ba dang / de nyid bya ba nan tan sgrub pa'i ye shes so/ /rlung gi khams la sgrol ma'o/ /lce'i dbang po la sel ba'o/ /tshigs thams cad la kun du bzang po'o/ /ro la ro rdo rje ma'o/ /khro bo gnyis ni bgegs mthar byed dang stobs po che</text></item>
<item><p>33b5</p><section></section><text>ste/ gsang ba dang lag ngar g.yon pa la 'jug go/ /des ni byang phyogs dang dbang ldan gyi mtshams kyi dkyil 'khor pa rnams bsdu ba bstan to/ /steng 'og khro bor yang dag ldan/ /rang bzhin gyis ni snang ba nyid/ /rnam shes phung por zhugs pa ste/ /rnam</text></item>
<item><p>33b6</p><section></section><text>shes kyang ni 'od gsal ba'o/ /zhes smos te/ steng du ni tshangs pa'i sgor ro/ /khro bo ni gtsug tor 'khor los sgyur ba bsdu ba'o/ /'og ni rkang pa'i mthil la khro bo ni gnod mdzes kyi rgyal po 'jug go/ /rang bzhin snang ba ni rang bzhin brgya drug cu ste/ rnam par shes</text></item>
<item><p>33b7</p><section></section><text>pa'i phung po la'o/ /rnam par shes pa'i phung po ni mi bskyod pa dang mA ma kI'o/ /'og gsal ba la 'jug go/ /'dir ni 'di skad bshad pa yin te/ dpral ba las spros pa'i 'od zer gyis rnam par snang mdzad bkug cing de nyid du gzhug pa dang / sha dang</text></item>
<item><p>34a1</p><section></section><text>rus pa'i 'od zer gyis spyan ma'o/ /mig g.yas pa'i 'od zer gyis sa'i snying po'o/ /mig g.yon pa'i 'od zer gyis gzugs rdo rje ma'o/ /rtsa rgyus thams cad kyi 'od zer gyis byams pa'o/ /dpung pa g.yas pa'i 'od zer gyis gshin rje mthar byed</text></item>
<item><p>34a2</p><section></section><text>do/ /dpung pa g.yon pa'i 'od zer gyis mi g.yo ba'o/ /de ni me long lta bu'i ye shes thob pa rgyu mthun pa'i 'bras bu'o/ /lta ba'i 'od zer gyis rin chen 'byung ldan no/ /shu kra dang chu la sogs pa'i 'od zer gyis mA ma kI'o/ /rna ba g.yas pa'i 'od zer gyis phyag na rdo rje</text></item>
<item><p>34a3</p><section></section><text>dang nam mkha'i snying po'o/ /rna ba g.yon pa'i 'od zer gyis sgra rdo rje ma'o/ /dpung pa g.yas pa'i 'od zer gyis shes rab mthar byed do/ /lag ngar g.yon pa'i 'od zer gyis 'dod pa'i rgyal po'o/ /de ni mnyam pa nyid kyi ye shes thob pa rgyu mthun pa'i 'bras bu'o/ /lkog</text></item>
<item><p>34a4</p><section></section><text>ma'i rtsa'i 'od zer gyis 'od dpag tu med pa dang dro ba'i reg pa'i 'od zer gyis gos dkar mo'o/ /snying ga'i pad+ma'i 'od zer gyis 'jam pa'i rdo rje'o/ /sna'i 'od zer gyis 'jig rten dbang phyug go/ /lus kyi dri'i 'od zer gyis dri rdo rje ma'o/ /kha'i 'od zer gyis pad+ma</text></item>
<item><p>34a5</p><section></section><text>mthar byed do/ /pus mo g.yas pa'i 'od zer gyis dbyig sngon no/ /des ni so sor rtog pa'i ye shes thob pa ni rgyu mthun pa'i 'bras bu'o/ /gsang ba'i 'od zer gyis don yod par grub pa'o/ /'gro ba la sogs pa'i 'od zer gyis sgrol ma'o/ /rdo rje rtse mo'i 'od zer</text></item>
<item><p>34a6</p><section></section><text>gyis sel ba'o/ /lce'i 'od zer gyis ro rdo rje ma'o/ /tshigs thams cad kyi 'od zer gyis kun du bzang po'o/ /gsang ba'i 'od zer gyis bdud rtsi 'khyil pa'o/ /pus mo g.yas pa'i 'od zer gyis stobs po che'o/ /tshangs pa'i sgo'i 'od zer gyis gtsug tor 'khor</text></item>
<item><p>34a7</p><section></section><text>los sgyur ba'o/ /rkang pa'i 'og gi 'od zer gyis gnod mdzes 'jug par bya'o/ /des ni bya ba nan tan sgrub pa'i ye shes thob pa ni rgyu mthun pa'i 'bras bu'o/ /des na reg bya rdo rje ma dang snyoms par zhugs pa'i rim gyis tshangs pa'i bu gnas byang chub kyi sems 'dzag</text></item>
<item><p>34b1</p><section></section><text>pa dang / yan lag gi tshigs thams cad la byang chub kyi sems phyin pa dang / rdo rje'i dkyil du byang chub kyi sems 'bab pa'i tshe shes rab dang / thabs dang ma rig pa'i rang bzhin spangs la/ rnam par shes pa gsum nub cing 'od gsal ba'i sngon du 'gro bas dang / chu dang /</text></item>
<item><p>34b2</p><section></section><text>me dang / rlung dang / nam mkha'i rnam par dag pas rtags lnga ma mthong ste/ thams cad stong pa 'od gsal ba nyams su myong zhing yab yum zhu nas thig ler 'gyur zhing thig le yang sgra dang sgra tsam gyis thim la rang dang gzhan gyi dbye ba mchog tu 'dzin pa med pas 'ba' zhig dri</text></item>
<item><p>34b3</p><section></section><text>ma med pa/ mtha' yas pa nam mkha' dang mtshungs pa'i ye shes mngon du bya'o/ /'dis chos kyi dbyings kyi ye shes mngon du bya ba ni rgyu mthun pa'i 'bras bu dang / rnam par shes pa'i phung po yang gnas par 'gyur ro zhes don dam pa'i dkyil 'khor/ de nyid brtan par bya ba'i</text></item>
<item><p>34b4</p><section></section><text>phyir/ mya ngan 'das bcas kun slong dang / /chos kyi sku yang bshad pa yin/ /bstan par bya ba'i don du ni/ /gsang sngags 'di ni brjod par bya/ /zhes smos te de nyid mya ngan las 'das pa ste/ mi gnas pa'i mya ngan las 'das pa'i dbyings kyi mtshan nyid do/ /de nyid kun</text></item>
<item><p>34b5</p><section></section><text>slong ni de kho na nyid bzhi pa'o/ /sangs rgyas bcom ldan 'das rnams kyi de nyid chos kyi sku bshad pa yin te/ rnam par mi rtog pa'i ye shes kyi rnam pa yin pa'i phyir ro/ /gang gi tshe bskal pa grangs med pa gsum gyis byang chub sems dpa' sangs rgyas nyid thob pa de'i tshe/</text></item>
<item><p>34b6</p><section></section><text>sngags kyi theg pa la de las khyad par gang yin zhes rtog ste/ sngags kyi theg pa la sngags kyi mthu bshad par bya ste/ de kho na nyid de bstan pa'i don du ni mi g.yo bar bya ba'i phyir 'og nas bshad pa'i sngags 'di brjod par bya ste/ nang gi bzlas pa dang / rdo rje'i tshig</text></item>
<item><p>34b7</p><section></section><text>gis zhes tshig gi lhag ma'o/ /sngags brjod par bya ste/ oM shU n+ya tA dz+nyA na badzra swa b+hA wa At+ma ko\u0f85haM zhes bya ba la/ oM ni rnam par snang mdzad do/ /shU n+ya tA ni rin chen 'byung ldan no/ /dz+nyA na ni 'od dpag tu med pa'o/ /badzra ni mi bskyod pa'o/ /swa b+hA ba At+ma ko ni don yod grub</text></item>
<item><p>35a1</p><section></section><text>pa'o/ /a haM zhes bya ba ni drug pa rdo rje 'chang chen po'o/ /des ni de bzhin gshegs pa drug gi nga rgyal bya ste/ rdo rje 'chang ni kun gyi bdag nyid yin pa'i phyir ro/ /yang na oM shU n+ya tA zhes bya ba ni stong pa nyid kyi rnam par thar pa'i sgo'o/ /dz+nyA na badzra ni mtshan</text></item>
<item><p>35a2</p><section></section><text>ma med pa'i rnam par thar pa'i sgo'o/ /swa b+hA ba At+ma ko ni smon pa med pa'i rnam par thar pa'i sgo'o/ /de'i rang bzhin du a haM zhes nga rgyal bya'o/ /nye bar bsdu ba bshad par bya ste/ 'di ni don dem dkyil 'khor te/ /snang ba med cing mtshan nyid med/ /don dam</text></item>
<item><p>35a3</p><section></section><text>bden pa zhes bya ba/ /de bzhin gshegs pa kun gyi gnas/ /zhes smos te/ de ni sngar bshad pa'o/ /don dam pa'i dkyil 'khor phung po lnga dang / dbang po dang / yul dang / khams nye bar sdud par byed pa'o/ /mtha' drug las kyang lnga bcu nas brtsams</text></item>
<item><p>35a4</p><section></section><text>te/ phung po la sogs pa btung bar bya'o/ /de'i don 'di yin te/ gzugs ni rnam pa gnyis te/ kha dog gi rnam pa bcu gnyis dang / dbyibs kyi bdag nyid brgyad do/ /dbang po'i dbye bas tshor ba ni bco brgyad do/ /'du shes ni gcig go/ /dge ba dang / mi dge ba</text></item>
<item><p>35a5</p><section></section><text>dang / lung du ma bstan pa'i 'du byed rnam pa gsum mo/ /kun gzhi la sogs pa'i dbye bas rnam par shes pa ni brgyad de/ lnga bcu de dag don dam pa'i bsgoms pas btung ba ni bsdu bar bya'o zhes bya ba'i don to/ /snying por gyur pas na dkyil 'khor ro/ /rang</text></item>
<item><p>35a6</p><section></section><text>bzhin dang snang ba bral bas na snang ba med pa'o/ /mtshan ni bzhi ste/ skye ba dang / gnas pa dang / rga ba dang / mi rtag pa'o/ /de dang bral bas na mtshan nyid med pas te/ 'dus ma byas pa'i phyir ro/ /de nyid don dam pa'i bden pa ste/ kun rdzob nye bar bsdus pa'i phyir</text></item>
<item><p>35a7</p><section></section><text>ro/ /de nyid kyi phyir de bzhin gshegs pa kun gyi gnas te/ skye ba'i gnas yin la/ sngar bshad pa'i rim pas thams cad de nyid du bsdu zhing 'og nas bshad pa'i rim pas de nyid nas 'byung ba'i phyir ro/ /da ni chad pa'i phyogs spang bar bya ba'i phyir/ don dam</text></item>
<item><p>35b1</p><section></section><text>pa'i bden pa las ldang ba bstan par bya ste/ 'od gsal bar ni rab zhugs nas/ /ldang ba yang ni bstan par bya/ /zhes smos te/ sngar bshad pa'i rim gyis 'od gsal ba ni chos kyi dbyings kyi ye shes la zhugs pa'i rnal 'byor pa gang yin pa de'i de las ldang ba</text></item>
<item><p>35b2</p><section></section><text>ni 'og nas bshad pa'i rim gyis lha'i sku 'dzin pa bstan par bya ba ni bshad par bya ste/ snga ma'i smon lam 'bras bur bcas pa dang / chad pa'i lta ba spong ba dang / sems can gyi don bya ba'i phyir ro/ /de nyid bshad pa/ sngags kyi sku yi sbyor ba yis/ /lha yi</text></item>
<item><p>35b3</p><section></section><text>gzugs la dmigs pa'i phyir/ /zhes smos te/ sngags yongs su gyur pa las skyes pa'i sku ni sngags kyi ste/ rdo rje 'chang la sogs pa'i mtshan nyid do/ /de'i sbyor ba ni bsgom pa'i rang bzhin gyi shes rab kyis mngon du byed pa'o/ /des lha'i gzugs ni lha sum cu</text></item>
<item><p>35b4</p><section></section><text>rtsa gnyis kyi dkyil 'khor ro/ /de la dmigs pa ni spro ba sngon du 'gro bar bsgom pa ste/ de'i phyir de ni de'i don du'o/ /des ni ting nge 'dzin gsum bstan pa yin no/ /de la sngags kyi sku'i sbyor ba ni dang po'i sbyor ba'o/ /lha'i gzugs la dmigs pa'i phyir ni</text></item>
<item><p>35b5</p><section></section><text>dkyil 'khor rgyal po mchog dang / las rgyal ba mchog bstan to/ /de nyid bshad pa/ nam mkha'i khams kyi dbus gnas pa/ /nyi ma'i dkyil 'khor bsgom par bya/ /sngags pas kyang ni de steng du/ /zla ba'i dkyil 'khor rnam par bsam/ /der yang pad+ma 'dab ma</text></item>
<item><p>35b6</p><section></section><text>brgyad/ /kha dog dmar po bsgom par bya/ /zhes smos te/ 'dis ni gdan gyi dbye ba bshad par bya ste/ re zhig dang po sna tshogs pad+ma'i steng du yi ge hUM sngon po bkod la de'i 'od zer gyis nam mkha' las mi bskyod pa'i rigs bkug cing bcug la/ de yongs su gyur pa las</text></item>
<item><p>35b7</p><section></section><text>cha bcu gnyis pa nyi ma'i dkyil 'khor bskal pa'i me ltar 'bar ba'i dpe byad kyi rang bzhin bsgom mo/ /de nas de'i nyi ma'i dkyil 'khor gyi steng du yi ge oM dkar po bkod la/ de'i 'od zer gyis nam mkha' las rnam par snang mdzad kyi rigs bkug cing bcug la de</text></item>
<item><p>36a1</p><section></section><text>yongs su gyur pa las cha bcu drug gi rang bzhin dkar po skyes bu chen po'i mtshan sum cu rtsa gnyis kyi ngo bo zla ba'i dkyil 'khor bsam mo/ /de nas zla ba'i dkyil 'khor gyi steng du kha dog dmar po'i yi ge a bkod la de'i 'od zer gyis nam mkha' las 'od</text></item>
<item><p>36a2</p><section></section><text>dpag tu med pa'i rigs bkug cing bcug la de yongs su gyur pa las pad+ma dmar po 'dab ma brgyad pa bsam ste drang ba'i don to/ /mi bskyod pa'i rang bzhin nyi ma'i dkyil 'khor dang / rnam par snang mdzad kyi rang bzhin zla ba'i dkyil 'khor dang / 'od dpag tu med pa'i rang bzhin gyi</text></item>
<item><p>36a3</p><section></section><text>pad+ma'o/ /chos kyi dbyings kyi ye shes kyi rang bzhin nyi ma dang / me long lta bu'i ye shes kyi rang bzhin zla ba dang / so sor rtog pa'i ye shes kyi rang bzhin pad+ma'o/ /mngon spyod ni nyi ma dang / zhi ba ni zla ba dang / dbang ni pad+ma'o/ /sems kyi rang bzhin nyi ma dang / lus kyi</text></item>
<item><p>36a4</p><section></section><text>rang bzhin zla ba dang / ngag gi rang bzhin pad+ma'o/ /khrag gi khams ni nyi ma dang / shu kra'i khams ni zla ba dang / de dag gi rten ni pad+ma'o/ /dbus ma'i rtsa nyi ma dang / g.yon pa'i zla ba dang / g.yas pa'i pad+ma'o/ /'dod pa'i khams ni nyi ma dang / gzugs kyi khams ni</text></item>
<item><p>36a5</p><section></section><text>zla ba dang / gzugs med pa'i khams ni pad+ma'o/ /longs spyod rdzogs pa'i sku ni nyi ma dang / sprul pa'i sku ni zla ba dang / chos kyi sku ni pad+ma'o/ /snang ba ni zla ba dang / snang ba mched pa ni nyi ma dang / snang ba nye bar thob pa ni pad+ma'o/ /chags pa dang bral ba ni zla ba dang / chags</text></item>
<item><p>36a6</p><section></section><text>pa ni nyi ma dang / chags pa bar ma ni pad+ma'o/ /tshul khrims ni zla ba dang / ting nge 'dzin ni nyi ma dang / shes rab ni pad+ma'o/ /stong pa nyid ni nyi ma dang / snying rje ni zla ba dang / gnyi ga ni pad+ma'o/ /'jam pa ni zla ba dang / rno ba ni nyi ma dang / gnyi ga ni pad+ma'o/ /kun brtags ni nyi ma</text></item>
<item><p>36a7</p><section></section><text>dang / gzhan dbang ni zla ba dang / yongs su grub pa ni pad+ma'o/ /mo rtags ni zla ba dang / pho rtags ni nyi ma dang / ma ning gi rtags ni pad+ma'o/ /mtshan mo ni zla ba dang / nyin mo ni nyi ma dang / mtshams ni pad+ma'o/ /oM zla ba dang / a nyi ma dang / gnyi ga med pa ni pad+ma'o/ /</text></item>
<item><p>36b1</p><section></section><text>shes rab zla ba dang / thabs nyi ma dang / gnyi ga'i bdag nyid pad+ma'o/ /hUM nyi ma dang / oM zla ba dang / a pad+ma'o/ /stong pa zla ba dang / shin tu stong pa nyi ma dang / chen po stong pa pad+ma'o/ /khyab byed zla ba dang / khyab bya nyi ma dang / gnyi ga ni pad+ma'o/ /stong pa nyid zla ba</text></item>
<item><p>36b2</p><section></section><text>dang / mtshan ma med pa nyi ma dang / smon pa med pa ni pad+ma'o/ /tshangs pa ni zla ba dang / dbang phyug chen po ni nyi ma dang / khyab 'jug ni pad+ma'o/ /'das pa ni zla ba dang / da ltar byung ba ni nyi ma dang / ma 'ongs pa ni pad+ma'o/ /zhe sdang zla ba dang / 'dod chags nyi ma dang /</text></item>
<item><p>36b3</p><section></section><text>gti mug ni pad+ma'o/ /chu'i khams ni zla ba dang / me'i khams ni nyi ma dang / sa'i khams ni pad+ma'o/ /gzugs kyi phung po zla ba dang / rnam par shes pa'i phung po nyi ma dang / 'du shes kyi phung po ni pad+ma'o/ /sa bla ni zla ba dang / sa steng ni nyi ma dang / sa 'og ni pad+ma'o/ /dam</text></item>
<item><p>36b4</p><section></section><text>tshig sems dpa' ni zla ba dang / ye shes sems dpa' ni nyi ma dang / ting nge 'dzin sems dpa' ni pad+ma'o/ /sems can la dmigs pa ni zla ba dang / chos la dmigs pa ni nyi ma dang / dmigs pa med pa ni pad+ma'o/ /dpyid ni zla ba dang / so ga ni nyi ma dang / ston ka ni</text></item>
<item><p>36b5</p><section></section><text>pad+ma'o/ /bde ba'i dus ni zla ba dang / sdug bsngal gyi dus ni nyi ma dang / bsam gyis mi khyab pa'i dus ni pad+ma'o/ /cha dang bcas pa zla ba dang / cha med pa ni nyi ma dang / gnyi ga dang bral ba ni pad+ma'o/ /de ltar rigs brgya'i dbye bas bcom ldan 'das kyi gdan gyi</text></item>
<item><p>36b6</p><section></section><text>dbye ba bstan te nges pa'i don to/ /chos kyi dbyings kyi bsgom pa bshad par bya ste/ pad+ma'i steng du sngags chen po/ /yi ge gsum yang rnam par bsam/ /zhes smos pa la de nas pad+ma 'dab ma brgyad pa dmar po'i lte bar dkar po dang / dmar po dang / nag po'i yi ge</text></item>
<item><p>36b7</p><section></section><text>gsum bkod la/ de yongs su gyur pa las sems so sor rtog pa'i bdag nyid kyi zla ba'i dkyil 'khor nyid bsam par bya zhes man ngag go/ /don dam pa byang chub kyi sems kyi rang bzhin yin pa'i phyir ro/ /de nas kun rdzob kyi bden pa don dam pa nyid du</text></item>
<item><p>37a1</p><section></section><text>bsgrub par bya ba bshad par bya ste/ sngags dang pad+ma nyi ma dag /zla ba'i dkyil 'khor la zhugs pas/ /zhes smos pa la/ sngags ni oM yongs su gyur pa las zla ba'i dkyil 'khor dang / de bzhin du pad+ma dang nyi ma'i dkyil 'khor gsum po de dag</text></item>
<item><p>37a2</p><section></section><text>kyang zla ba'i dkyil 'khor ni yi ge gsum po yongs su gyur pa las skyes pa la zhugs par bsam par bya'o/ /des ni sku gsung thugs gcig tu gyur pa'i mtshan nyid kyi chos kyi dbyings de kho na nyid mngon du byas par bstan te/ nye bar bsdu ba'i dgongs pa ma yin</text></item>
<item><p>37a3</p><section></section><text>pa'o/ /nye bar bsdu ba'i sgo de nyid kyi khyad par bshad pa/ zla ba'i dkyil 'khor kun rdzogs pa/ /byang chub sems su rnam par brtag /ces smos pa la/ gdan gsum po yongs su gyur pa las skyes pa'i zla ba'i dkyil 'khor bsod nams dang ye shes kyi</text></item>
<item><p>37a4</p><section></section><text>tshogs yongs su rdzogs pas kun du rdzogs pa gang yin pa de ni bden pa gnyis kyi bdag nyid yin pas na byang chub kyi sems te/ don dam pa byang chub kyi sems kyi brda rnam par brtag pa ste/ rjes su dran par bya'o/ /phyogs gnyis po las rnam grol</text></item>
<item><p>37a5</p><section></section><text>ba'i/ /rnam rtog mun pa sel byed pa/ /nyon mongs dri ma kun las dag /zla ba bzhin sems zla ba'o/ /zhes bshad pa'i phyir ro/ /de kho na nyid bsdus pa las kyang bcom ldan 'das zla ba'i dkyil 'khor lta bur sems mthong ngo zhes 'byung ngo / /de'i khyab pa</text></item>
<item><p>37a6</p><section></section><text>nyid du bstan pa'i phyir/ rgyu dang mi rgyu thams cad kyang / /de nyid du ni rnam bsam zhing / /zhes smos te/ zla ba'i dkyil 'khor de nyid la rgyu dang mi rgyu ba'i rang bzhin thams cad ni khams gsum par gnas par bsam pa ste/ chos kyi dbyings kyi ye shes kyis</text></item>
<item><p>37a7</p><section></section><text>thams cad la khyab pa'i phyir te drang ba'i don to/ /sa la sogs pa'i mi rgyu ba'i khams dang bshang gci la sogs pa rgyu ba ste/ byang chub kyi sems kyi zla bas khams thams cad khyab pa'i phyir te nges pa'i don to/ /de nyid brtan par bya ba'i phyir sngags bstan pa/ brtan</text></item>
<item><p>37b1</p><section></section><text>par bya ba'i don du ni/ /gsang sngags 'di ni brjod par bya/ /zhes bya ba smos te/ las dang po pa yin pas chos kyi dbyings mngon du ma gyur na/ de'i tshe de nyid bstan par bya ba'i don du 'og nas bshad pa'i sngags brjod de/ rdo rje'i tshig gis zhes tshig lhag ma ste sgra ji bzhin pa'o/ /</text></item>
<item><p>37b2</p><section></section><text>sngags brjod pa ni/ oM d+harma d+hA tu swa b+hA ba At+ma ko\u0f85haM/ oM ni rdo rje 'chang chen po'o/ /de nyid ni d+harma d+hA tu ste 'od gsal ba'o/ /de'i swa b+hA ba ni rnam par mi rtog pa nyid do/ /At+mako\u0f85haM ni de'i bdag nyid de/ dgongs pa ma yin pa'o/ /sku bskyed pa'i phyir/ de nas rnal 'byor</text></item>
<item><p>37b3</p><section></section><text>pa yis kyang / /zla ba'i dbus su yig gsum bsam/ /zhes smos te/ de nas chos kyi dbyings kyi rang bzhin gyi sku gsung thugs gcig tu gyur pa las byung ba'i zla ba'i dbus su kha dog dkar po las rnam par snang mdzad la sogs pa'i rang bzhin gyis yi ge gsum bsam</text></item>
<item><p>37b4</p><section></section><text>pa ni dgod pa ste sgra ji bzhin pa'o/ /de nas yig gsum las byung ba/ /kun+da zla ba dkar dang mtshungs/ /dang po'i mgon po bsams nas kyang / /zhes smos pa la/ de nas yi ge gsum las 'od zer gyi tshogs spros la/ de nyid kyis rnam par snang mdzad la sogs pa</text></item>
<item><p>37b5</p><section></section><text>'khor dang bcas pa bkug cing de nyid du bcug ste/ rdo rje rtse lnga pa dmar po bsam mo/ /de'i rnam par dag pa ni steng gi rtse lnga ni mi bskyod pa la sogs pa dang / 'og gi rtse lnga ni reg bya rdo rje ma la sogs pa'o/ /steng gi rtse mo'i 'og tu pad+ma 'dab ma brgyad pa ni byams pa la</text></item>
<item><p>37b6</p><section></section><text>sogs pa dang / 'og ma'i rtse mo'i 'og tu pad+ma 'dab ma brgyad pa ni gzugs dang sgra dang dri dang ro rdo rje ma dang / byams pa dang / snying rje dang / dga' ba dang / btang snyoms kyi lha mo'o/ /steng dang 'og gi chu srin gyi kha ni gshin rje mthar byed la sogs pa brgyad</text></item>
<item><p>37b7</p><section></section><text>do/ /steng dang 'og gi dbu ma'i rtse mo ni/ /gtsug tor dang gnod mdzes rgyal po'o/ /chang gzungs la rdo rje dbyings kyi dbang phyug ma dang / snyoms par zhugs pa ni rdo rje 'chang ngo / /de ltar de bzhin gshegs pa thams cad kyi rang bzhin rdo rje bsams la/ badzra At+ma</text></item>
<item><p>38a1</p><section></section><text>ko\u0f85haM zhes nga rgyal bya ste/ de'i rtse mor hUM bkod cing spro ba dang / bsdu ba'i rim gyis 'gro ba'i don byas te/ sangs rgyas kyi zhing la 'jug cing / de bzhin gshegs pa thams cad zhugs la sngon du 'gro bar rdo rje las byung ba'i bcom ldan 'das rdo rje 'chang</text></item>
<item><p>38a2</p><section></section><text>chen po zhal gsum phyag drug pa zhi ba dkar po rdo rje skyil krung bcas pa zhal dkar po dang / dmar po dang sngon po mnga' ba 'od gsal ba'i ye shes kyi rnam pa rang gi sku las byung ba'i 'od zer gyi 'khor los nam mkha'i khams kyi dkyil de bzhin gshegs pa dang / lha</text></item>
<item><p>38a3</p><section></section><text>mo dang khro bo'i tshogs kyis gang bar mdzad pa bsam par bya ste spyi'i don to/ /de ni yan lag bcu pa'i rnal 'byor ro/ /nye bar bsdu ba bshad par bya ste/ de ltar rnal 'byor dmigs nas ni/ /zhes smos pa la/ de bzhin gshegs pa'i rigs drug pa bskyed pa'i</text></item>
<item><p>38a4</p><section></section><text>bar du rnal 'byor gyi ting nge 'dzin te dang po'o/ /rjes su rnal 'byor bshad par bya ste/ rjes su rnal 'byor ba rtsam par bya/ /zhes smos te/ rnal 'byor gyi phyi nas 'byung bas rjes su rnal 'byor te yi ge'i don to/ /de nyid bshad pa/ mi bskyod pa ni rjes zhugs</text></item>
<item><p>38a5</p><section></section><text>pa/ /zhal gsum phyag drug 'bar ba dang / /in+d+ra nI la'i 'od 'bar ba'i/ /rdo rje sems dpa' rnam par bsgom/ /zhes smos te/ bcom ldan 'das dbus kyi gtso bo rdo rje 'chang gi thugs ka nas 'od zer spros te/ de yongs su gyur pa las bcom ldan 'das</text></item>
<item><p>38a6</p><section></section><text>mi bskyod pa bsgoms la/ de dang rjes su zhugs pa las byung ba'i rdo rje sems dpa' thugs rdo rje'i rnam pa in+d+ra nI la nor bu dang 'dra ba zhe sdang gi rigs yin pas na khro bo 'bar ba spro ba rnam par thar pa gsum rnam par dag pas zhal gsum pa pha rol tu phyin pa drug rnam</text></item>
<item><p>38a7</p><section></section><text>par dag pas phyag drug pa bsam mo/ /de nas de'i snying gar paM las byung ba'i sna tshogs pad+ma'i lte bar dbyangs dang po las byung ba'i zla ba la yi ge hUM las skyes pa'i rdo rje rtse lnga pa las byung ba'i thugs rdo rje 'chang de dang 'dra bar bsams te/ de'i thugs kar yang de</text></item>
<item><p>38b1</p><section></section><text>bzhin du sna tshogs pad+ma dang / zla ba la yi ge hUM las byung ba'i rdo rje yi ge hUM nyid bsam par bya ste/ ye shes sems dpa' dang / ting nge 'dzin sems dpa' bsgom pa ni rjes su rnal 'byor te ting nge 'dzin gnyis pa'o/ /de nyid kyi phyag mtshan bstan pa'i phyir/ /rdo rje</text></item>
<item><p>38b2</p><section></section><text>'khor lo pad+ma rnams/ /g.yas pa'i phyag tu bsam par bya/ /dril bu rin chen ral gri ni/ /g.yon pa'i phyag tu bsam par bya/ /zhes smos te/ de la rdo rje mi bskyod pa'i phyag mtshan te/ ye shes lnga'i rang bzhin no/ /'khor lo rnam par snang mdzad kyi phyag mtshan te/ chos kyi</text></item>
<item><p>38b3</p><section></section><text>'khor lo bskor ba'i rang bzhin no/ /pad+ma ni 'od dpag tu med pa'i phyag mtshan te/ 'dod chags la sogs pa'i 'dam gyis ma gos pa'i shes rab kyi rang bzhin no/ /dril bu ni srid pa rnam par dag pa ste shes rab kyi ngo bo nyid do/ /yid bzhin nor bu ni rin chen 'byung ldan gyi</text></item>
<item><p>38b4</p><section></section><text>phyag mtshan te/ bsam pa thams cad rdzogs par byed pa'i ye shes so/ /ral gri ni don yod par grub pa'i phyag mtshan te/ nyon mongs pa gcod pa'i shes rab bo/ /de ltar rigs drug gi mtshan ma 'dzin pa bcom ldan 'das pad+ma dang nyi ma'i dbus su bzhugs pa bsgom</text></item>
<item><p>38b5</p><section></section><text>mo zhes rjes su rnal 'byor ro/ /shin tu rnal 'byor gyi bsgom pa bshad par bya ste/ de nas phung po la sogs pa'i/ /dbye ba shes pas snang mdzad sogs/ /gnod mdzes bar du bon gyi/ /dgod pas yang dag nyid du dgod/ /ces smos te/ de nas zhes bya ba ni rjes</text></item>
<item><p>38b6</p><section></section><text>su rnal 'byor gyi 'og tu/ phung po la sogs pa ni phung po dang / skye mched dang / khams dang / yan lag dang nying lag la'o/ /dgod pa ni sa bon gyi yi ge dgod pa ste mtshon par bya'o/ /sa bon yongs su gyur pa las snang mdzad sogs zhes bya ba ni de bzhin gshegs pa dang / lha</text></item>
<item><p>38b7</p><section></section><text>mo dang byang chub sems dpa' dang khro bo ste/ gnod mdzes kyi bar du bsgom mo/ /de nyid rnam par snang mdzad la sogs pa gnod mdzes zhes bshad pa yin no/ /sa bon dgod pa ni oM la sogs pa'i sa bon dgod pas so/ /yang dag ces bya ba ni rang bzhin rjes</text></item>
<item><p>39a1</p><section></section><text>su dran pas so/ /yang na/ gang dang gang gis kha dog dang / /gzugs la sogs pa de dang de'i/ /rim pa de nyid kyis bsam mo/ /rgyas par bshad par bya ste/ rnam par snang mdzad 'di yi sa bon ni/ /kha dog dkar</text></item>
<item><p>39a2</p><section></section><text>po yi ge oM/ /gzugs phung ngo bo nyid kyis ni/ /sngags shes pas ni spyi bor dgod/ /ces smos te/ dang por spyi bor pad+ma dang zla ba'i steng du oM dkar po bkod la/ de'i 'od zer gyis nam mkha' nas rnam par snang mdzad kyi rigs bkug la de</text></item>
<item><p>39a3</p><section></section><text>nyid du bcug ste/ de yongs su gyur pa las rnam par snang mdzad zhal gsum phyag drug pa zhi ba dkar po'o/ /gzugs kyi phung po rnam par dag pa'i rang bzhin 'og nas/ bshad pa'i phyag mtshan 'dzin pa/ sems dpa' gsum gyi bdag</text></item>
<item><p>39a4</p><section></section><text>nyid can/ ting nge 'dzin sems dpa'i yi ge oM gyi thig ler lha sum cu rtsa gnyis kyi bdag nyid dang bcas pa/ mtha' yas pa'i sangs rgyas kyi 'od zer gyis phyogs bcu khyab par byed pa bsgoms na/ de'i tshe me long lta bu'i ye shes 'byung bar</text></item>
<item><p>39a5</p><section></section><text>'gyur ro/ /'du shes byin gyis brlab pa bshad par bya ste/ aH ni mgon po 'od dpag med/ /'du shes phung po bdag nyid can/ /mdog dmar kha la bsams nas ni/ /ngag gi dbang phyug nyid thob 'gyur/ /zhes</text></item>
<item><p>39a6</p><section></section><text>smos te/ /de nas lkog ma'i dbus su pad+ma 'dab ma brgyad pa dmar po dang / nyi ma'i steng du aH dmar po bkod nas de'i 'od zer gyis nam mkha' la 'od dpag tu med pa'i rigs bkug cing bcug la/ de yongs su gyur pa las 'od</text></item>
<item><p>39a7</p><section></section><text>dpag tu med pa zhal gsum phyag drug pa dmar po zhi ba/ 'du shes kyi phung po'i rang bzhin 'og nas bshad pa'i phyag mtshan 'dzin pa/ /sems dpa' gsum gyi bdag nyid can/ ting nge 'dzin sems dpa'i thig</text></item>
<item><p>39b1</p><section></section><text>ler lha sum cu rtsa gnyis dang bcas pas/ sangs rgyas mtha' yas pa'i 'od zer gyis phyogs bcu khyab par bsgoms na/ de'i tshe so sor rtog pa'i ye shes dang thob pa dang / ngag gi dbang phyug nyid thob par 'gyur ro/ /</text></item>
<item><p>39b2</p><section></section><text>rnam par shes pa'i phung po nyid byin gyis brlab pa bshad par bya ste/ mi bskyod pa yi yi ge hUM/ /rab tu bzang po'i mthing shun mdog /rnam shes phung po'i ngo bo nyid/ /sngags pas snying gar rnam par dgod/ /ces smos</text></item>
<item><p>39b3</p><section></section><text>te snying ga'i steng du pad+ma dang / nyi ma'i dkyil 'khor gyi steng du hUM las byung ba'i mi bskyod pa zhal gsum phyag drug pa sngon po rnam par shes pa'i phung po'i ngo bo 'og nas bshad pa'i phyag mtshan 'dzin pa/ ting nge 'dzin sems dpa'i thig</text></item>
<item><p>39b4</p><section></section><text>ler lha sum cu rtsa gnyis dang bcas pa/ sangs rgyas mtha' yas pa'i 'od zer gyis phyogs bcur khyab par bsgoms nas/ de'i tshe chos kyi dbyings kyi ye shes 'byung bar 'gyur ro/ /tshor ba byin gyis brlab pa bshad pa ni/</text></item>
<item><p>39b5</p><section></section><text>rin chen mgon po'i yi ge swA/ /tshor ba'i phung po'i ngo bo nyid/ /tshor ba dag pa'i rgyu can ni/ /kha dog ser po lte bar dgod/ /ces smos te/ de nas lte bar pad+ma dang nyi ma'i steng du kha dog ser po'i yi ge swA dgod cing /</text></item>
<item><p>39b6</p><section></section><text>de las byung ba'i rin chen 'byung ldan zhi ba ser po zhal gsum phyag drug pa/ tshor ba'i phung po'i ngo bo 'og nas bshad pa'i phyag mtshan 'dzin pa/ sems dpa' gsum gyi bdag nyid ting nge 'dzin sems dpa'i thig ler lha sum cu rtsa</text></item>
<item><p>39b7</p><section></section><text>gnyis dang bcas pa/ sangs rgyas mtha' yas pa'i 'od zer gyis phyogs bcu khyab par bsgoms na/ de'i tshe mnyam pa nyid kyi ye shes 'byung ngo / /'du byed rnam par dag pa bshad par bya ste/ rkang pa gnyis la</text></item>
<item><p>40a1</p><section></section><text>yi ge hA/ /'du byed phung po'i ngo bo nyid/ /las kyi mgon po nyid ni/ /sngags pas kha dog ljang gur dgod/ /ces smos te/ de nas rkang pa gnyis kyi steng du kha dog ljang gu'i hA gnyis bkod la/ de yongs su gyur pa las don yod grub pa zhal</text></item>
<item><p>40a2</p><section></section><text>gsum phyag drug pa zhi ba ljang gu 'du byed kyi phung po'i ngo bo 'og nas bshad pa'i phyag mtshan 'dzin pa/ sems dpa' gsum gyi bdag nyid ting nge 'dzin sems dpa'i thig ler lha sum cu rtsa gnyis dang bcas pa sangs rgyas mtha' yas pa'i 'od zer spro bas phyogs bcu khyab</text></item>
<item><p>40a3</p><section></section><text>par bsgoms na de'i tshe bya ba nan tan bsgrub pa'i ye shes 'byung ngo zhes phung po byin gyis brlab pa'o/ /khams byin gyis brlab pa'i phyir bshad par bya ste/ sngags pas gti mug dga' sogs ni/ /sa la sogs par rab tu gzhag /sra dang gsher dang dro ba dang / /g.yo</text></item>
<item><p>40a4</p><section></section><text>ba nyid shes rim pa bzhin/ /zhes smos te/ lus po 'di la sha dang rus pa la sogs pa sra ba'i rang bzhin ni sa ste/ de la mo ha ra ti zhes bya ba'i sngags las byung ba sangs rgyas spyan dkar mo zhal gsum phyag drug pa rnam par snang mdzad dang snyoms par zhugs pa bde ba chen</text></item>
<item><p>40a5</p><section></section><text>po'i dbang gis zhu ste/ yang sha dang rus pa la sogs par yongs su gyur te/ de la mo ha ra ti zhes sngags dgod par bya ste/ de'i tshe sa'i khams rnam par dag par 'gyur ro/ /de nas dwe Sha ra ti zhes bya ba'i sngags las byung ba chu dang khrag la sogs pa zhu ba'i rdzas la mA ma</text></item>
<item><p>40a6</p><section></section><text>kI bkod de/ mi bskyod pa dang lhan cig tu zhu zhing / yang khrag la sogs pa'i rang bzhin du yongs su gyur te/ yang dwe Sha ra ti zhes sngags bkod na/ de'i tshe chu'i khams rnam par dag par 'gyur ro/ /de nas srog gi dbang po dang / nye ba'i dro ba'i reg pa'i rang bzhin gyis me'i khams</text></item>
<item><p>40a7</p><section></section><text>la rA ga ra ti zhes bya ba'i sngags dgod pa sngon du 'gro bas gos dkar mo dmar po zhal gsum phyag drug pa bsgoms te/ 'od dpag tu med pa dang lhan cig tu zhu ste/ slar yang me'i khams su gyur cing de nyid la rA ga ra ti zhes bya ba'i sngags bkod na/ de'i tshe me'i khams</text></item>
<item><p>40b1</p><section></section><text>rnam par dag par 'gyur ro/ /de nas rtsa'i khong stong gi nang du rgyu ba'i rlung gi khams la badzra ra ti zhes bya ba'i sngags dgod pa sngon du 'gro ba las byung ba'i sgrol ma zhal gsum phyag drug pa ljang gu don yod grub pa dang bcas par bsgoms te snyoms par zhugs pas zhu zhing yang rlung</text></item>
<item><p>40b2</p><section></section><text>gi khams su 'gyur zhing de nyid la badzra ra ti zhes bya ba'i sngags bkod na/ de'i tshe rlung gi khams rnam par dag par 'gyur ro/ /skye mched byin gyis brlab pa bshad par bya ste/ th+l+hiM ni mig tu bkod nas ni/ /sa'i snying po rnam par bsgom/ /oM ni rna bdag la dgod/ /phyag na rdo rje bsgom</text></item>
<item><p>40b3</p><section></section><text>par bya/ /oM ni sna la rnam bkod de/ /nam mkha'i snying po rab tu bsgom/ /oM ni lce la bkod nas ni/ /'jig rten dbang por brtag par bya/ /yid la oM dang hUM bkod de/ /'jam pa'i dbyangs ni rab tu bsgom/ /yi ge oM ni lus kun la'ang / /bsgoms pas sgrib sel</text></item>
<item><p>40b4</p><section></section><text>dran par bya/ /maM yig rtsa rgyus la bkod de/ /byams pa nyid du yongs su brtag /tshigs kun la ni saM bkod de/ /kun du bzang po bsam par bya/ /zhes smos te/ tshigs su bcad pa bzhis skye mched drug dang rtsa'i 'khor lo dang tshigs thams cad la dgod pa bshad</text></item>
<item><p>40b5</p><section></section><text>par bya ste/ de la dang po mig gi dbang po stong pa nyid du bsgoms la/ stong pa'i gnas su yi ge th+l+hiM dkar po dgod cing de yongs su gyur pa las sa'i snying po zhal gsum phyag drug pa zhi ba dkar po 'chad par 'gyur ba'i phyag mtshan 'dzin pa sems dpa' gsum gyi bdag</text></item>
<item><p>40b6</p><section></section><text>nyid ye shes sems dpa'i sa bon gyi thig ler lha sum cu rtsa gnyis dang bcas pa sangs rgyas mtha' yas pa'i 'od zer spros pas phyogs bcu khyab par bsams na de'i tshe tha mal pa'i mig gi dbang po log nas lha'i mig tu 'gyur ro/ /de bzhin du rna ba'i dbang po stong par</text></item>
<item><p>40b7</p><section></section><text>bsgoms nas/ stong pa'i gnas su oM sngon po bkod la de yongs su gyur pa las phyag na rdo rje zhal gsum phyag drug pa zhi ba sngon po 'og nas 'chad pa'i phyag mtshan 'dzin pa/ sems dpa' gsum gyi bdag nyid ye shes sems dpa'i sa bon gyi thig ler lha sum</text></item>
<item><p>41a1</p><section></section><text>cu rtsa gnyis dang bcas pa sangs rgyas mtha' yas pa'i 'od zer spros pas phyogs bcu khyab par bsams na de'i tshe tha mal pa'i rna ba'i dbang po log nas lha'i rna ba thob par 'gyur ro/ /de'i rjes la sna'i dbang po stong par bsgoms la/ stong pa'i gnas su oM</text></item>
<item><p>41a2</p><section></section><text>ser po bkod la de las nam mkha'i snying bo zhal gsum phyag drug pa zhi ba ser po 'og nas 'chad pa'i phyag mtshan 'dzin pa/ sems dpa' gsum gyi bdag nyid ye shes sems dpa'i sa bon gyi thig ler lha sum cu rtsa gnyis kyi bdag nyid sangs rgyas mtha' yas pa'i 'od zer</text></item>
<item><p>41a3</p><section></section><text>spros pas phyogs bcu khyab par bsgoms na/ de'i tshe tha mal pa'i sna'i dbang po log nas lha'i sna thob par 'gyur ro/ de bzhin du lce'i dbang po stong par bsgoms la stong pa'i gnas su oM dmar po las 'jig rten dbang phyug zhal gsum phyug drug pa zhi ba</text></item>
<item><p>41a4</p><section></section><text>dmar po 'og nas 'chang pa'i phyag mtshan nyid 'dzin pa/ sems dpa' gsum gyi bdag nyid ye shes sems dpa'i sa bon gyi thig ler lha sum cu rtsa gnyis kyi bdag nyid dang bcas pa sangs rgyas mtha' yas pa'i 'od zer spros pas phyogs bcu khyab par bsams nas/ de'i tshe tha mal</text></item>
<item><p>41a5</p><section></section><text>pa'i lce'i dbang po log nas lha'i [(]l+tse [,]lce [)]thob par 'gyur ro/ /de nas yid kyi gnas snying gar oM dang bcas dang bcas pa'i hUM yongs su gyur pa las kha dog dkar po zhal gsum phyag drug pa'i 'jal pa'i dbyangs 'og nas 'chad pa'i phyag mtshan 'dzin pa/ sems dpa'</text></item>
<item><p>41a6</p><section></section><text>gsum gyi bdag nyid ye shes sems dpa'i sa bon gyi thig ler lha sum cu rtsa gnyis dang bcas pa sangs rgyas mtha' yas pa'i 'od zer spros pas phyogs bcu khyab par bsams nas/ de'i tshe tha mal pa'i yid 'og nas gzhan gyi sems shes pa dang / 'das</text></item>
<item><p>41a7</p><section></section><text>pa dang ma 'ongs pa dang / da ltar byung ba'i shes pa thob par 'gyur ro/ /de'i rjes la lus kun ni gsang ba'i rdo rje'i mthar yi ge oM yongs su gyur pa las zhal gsum phyag drug pa zhig ljang gu sgrib pa thams cad rnam par sel ba 'og nas 'chad pa'i phyag mtshan 'dzin</text></item>
<item><p>41b1</p><section></section><text>pa/ sems dpa' gsum gyi bdag nyid ye shes sems dpa'i sa bon gyi thig ler lha sum cu rtsa gnyis dang bcas pa sangs rgyas mtha' yas pa'i 'od zer spros pas phyogs bcu khyab par bsams na/ de'i tshe tha mal pa'i lus log nas lha'i sku thob par 'gyur ro/ /de</text></item>
<item><p>41b2</p><section></section><text>nas rtsa rgyus thams cad la yi ge maiM las byams pa zhal gsum phyag drug pa zhi ba dmar po 'og nas 'chad pa'i phyag mtshan 'dzin pa/ sems dpa' gsum gyi bdag nyid ye shes sems dpa'i sa bon thig ler lha sum cu rtsa gnyis dang bcas pa sangs rgyas mtha'</text></item>
<item><p>41b3</p><section></section><text>yas pa'i 'od zer spros pas phyogs bcu khyab par bsams na/ de'i tshe rtsa'i khong stong log nas mi phyed pa'i sku thob par 'gyur ro/ /de nas yan lag thams cad kyi tshigs la saM dmar po las kun du bzang po zhal gsum phyag drug pa zhi ba dmar po 'og nas 'chad</text></item>
<item><p>41b4</p><section></section><text>pa'i phyag mtshan 'dzin pa/ sems dpa' gsum gyi bdag nyid ye shes sems dpa'i sa bon gyi thig ler lha sum cu rtsa gnyis dang bcas pa/ sangs rgyas mtha' yas pa'i 'od zer spros pas phyogs bcu khyab par bsams na/ de'i tshe rdo rje'i sku thob par 'gyur</text></item>
<item><p>41b5</p><section></section><text>ro/ /byang chub sems dpa' brgyad po de dag yongs su gyur nas yang mig la sogs par sngar bshad pa'i yi ge'i 'bru rnams dgod par bya'o/ /kha cig na re mi 'gyur ba nyid yin no zhes zer ro/ /yan lag dang nying lag la dgod pa bshad par bya ste/ lag pa</text></item>
<item><p>41b6</p><section></section><text>g.yas par gshin rje gshed/ /g.yon par gzhan gyis mi thub pa/ /rta mgrin kha la bsam par bya/ /rdo rje la ni bdud rtsi 'khyil/ /dpung pa g.yas par mi g.yo ba/ /g.yon par 'dod pa'i rgyal po'o/ /pus mo g.yas par bsam pa ni/ /dbyig pa sngon po</text></item>
<item><p>41b7</p><section></section><text>cher 'bar ba/ /pus mo g.yon par stobs po che/ /spyi bor gtsug tor 'khor los sgyur/ /gnod mdzes rgyal po bsam pa ni/ /rkang pa gnyis la dgod par bya/ /zhes smos pa la/ dpung pa g.yas pa dang / g.yon pa dang / kha dang / gsang ba dang / lag ngar</text></item>
<item><p>42a1</p><section></section><text>gnyis dang / pus mo gnyis dang / tshangs pa'i sgo dang / rkang pa'i mthil la yi ge hUM sngon po bcu dgod pa'am/ yang na/ ya mAn+ta kr-ita/ pradz+nyAn+ta kr-ita/ pad mAn+ta kr-ita/ big+h+nAn+ta kr-ita dang / hA swA AH oM b+hUM hUM yongs su gyur pa las byung ba'i gshin rje gshed la</text></item>
<item><p>42a2</p><section></section><text>sogs pa 'og nas 'chad par 'gyur ba'i phyag mtshan dang kha dog 'dzin pa khro bo bcu zhal gsum phyag drug pa/ sems dpa' gsum gyi bdag nyid ye shes sems dpa'i sa bon gyi thig ler lha sum cu rtsa gnyis dang bcas pa/ sangs rgyas mtha' yas pa'i 'od zer spros pas</text></item>
<item><p>42a3</p><section></section><text>phyogs bcu khyab par bsams na/ de'i tshe 'bar ba dang snang ba dang / glog ston pa dang / gsal ba dang / char 'bebs pa dang / mi snang ba dang / gzugs bsgyur ba dang / skad cig gcig gis gling bzhi bskor ba dang / mkha' spyod dang / sa 'og spyod pa'i dngos grub</text></item>
<item><p>42a4</p><section></section><text>thob par 'gyur ro/ /nye bar bsdu ba bshad par bya ste/ /dgod byas de nas sngags pa yis/ /phung po la sogs cho ga bzhin/ /sku yi dkyil 'khor rdzogs gyur nas/ /rnal 'byor chen po yang dag bsam/ /zhes smos pa la/ dgod byas ni shin tu rnal 'byor gyi rim gyis lha</text></item>
<item><p>42a5</p><section></section><text>sum cu rtsa gnyis kyi 'khor lo bkod nas so/ /phung po la sogs pa ni phung po dang / khams dang skye mched dang / yan lag dang nying lag la'o/ /cho ga bzhin sngar bshad pa'i rim pas so/ /des ni lus kyi dkyil 'khor yongs su rdzogs par 'gyur ro/ /lus kyi dkyil</text></item>
<item><p>42a6</p><section></section><text>'khor yongs su rdzogs par gyur nas/ rnal 'byor chen po ni sku la sogs pa byin gyis rlob pa'i bdag nyid kyi ting nge 'dzin to/ /yang dag bsam ni bsgom par bya'o/ /de nyid bshad pa/ zla ba'i dkyil 'khor yang dag rdzogs/ /spyi bo'i dbus su gnas par bsam/ /</text></item>
<item><p>42a7</p><section></section><text>der ni yi ge oM dkar po/ /'od zer lnga ni rab 'phro ba'o/ /zhes smos pa la/ re zhig dang po spyi bo'i dbus su klad pa'i nang rtsa la dgod pa'i dbyangs dang po las byung ba zla ba'i dkyil 'khor yang dag rdzogs ni nya'i zla ba dang 'dra bar bsgom mo/ /de'i steng du kha dog dkar</text></item>
<item><p>42b1</p><section></section><text>po'i yi ge oM ni rnam par snang mdzad kyi sa bon 'od zer lnga spro bar byed pa ni lha sum cu rtsa gnyis kyi bdag nyid du bsgoms te/ de las 'od zer gyi 'khor lo spros la nam mkhar de yongs su gyur pa las spyan mtha' yas pa'i spyan gyi tshogs kyis bskor ba bsgoms te/ /</text></item>
<item><p>42b2</p><section></section><text>'og min gyi gnas su song nas de las ye shes kyi rnam par snang ba la mchod pa lnga dang snyoms par 'jug pas mchod cing mgrin par lag ngar gyi zhags pa bcug ste 'og tu bkug cing de'i 'khor du ma yang sprul pa'i spyan gyi tshogs kyis bkug par bsams la/</text></item>
<item><p>42b3</p><section></section><text>shar phyogs kyi sgo'i mdun du paM las skyes pa'i sna tshogs pad+ma dang / a las skyes pa'i zla ba'i dkyil 'khor la bzhugs su gsol la/ snying gnas mchod pa'i lha mo spro zhing mchod nas/ dpal ldan sangs rgyas sku 'chang ba/ /zhes bya ba la sogs pa'i</text></item>
<item><p>42b4</p><section></section><text>tshigs su bcad pa gnyis kyis gsol ba btab nas/ dba' rlabs bzhin du oM gyi thig ler zhugs la/ sangs rgyas kun gyi sku gang yin/ /zhes bya ba la sogs pa tshigs su bcad pas nga rgyal byas la brtan par byed pa'i sngags brjod par bya ste sku byin</text></item>
<item><p>42b5</p><section></section><text>gyis brlab pa'o/ /de ltar gyur nas skyes bu chen po'i mtshan sum cu rtsa gnyis dang / dpe byad brgyad cus spras pa'i bdag nyid thob par 'gyur ro zhes phan yon no/ /de nyid bshad pa/ de nas lha mo phyung nas ni/ /bdag po'i rab tu sbyor ba yis/ /spyan ni du ma</text></item>
<item><p>42b6</p><section></section><text>bsams nas ni/ /nam mkha' thams cad rab tu gang / /zhes smos pa la/ lha mo ni spyan gtso mo'o/ /bdag po'i sbyor ba yis ni dbus kyi gtso bo la 'khyud nas gnas pa'o/ /spyan du ma ni des spros pa'i spyan mang po ste/ 'khor gyi rang bzhin no/ /nam</text></item>
<item><p>42b7</p><section></section><text>mkha' thams cad rab tu gang / zhes bya ba ni nam mkha'i khams ma lus pa khyab cing lag na mchod pa thogs pa'o/ /de nas sku yi rdo rje ni/ /nam mkha' gang bar bzhugs bsams te/ /zhes smos pa la/ de nas 'og min gyi gnas thob nas sku rdo rje</text></item>
<item><p>43a1</p><section></section><text>ni rnam par snang mdzad la mchod cing snyoms par 'jug pa chen pos mchod la/ nam mkha' gang bar bzhugs pa ni sangs rgyas kyi zhing las byung zhing gang du bsgrubs pa'i gnas de'i nam mkha' la khyab nas bzhugs par bsam par bya'o/ /</text></item>
<item><p>43a2</p><section></section><text>de dbus bdag po bsgom pa ni/ /bdag nyid kyi ni mdun du gnas/ /zhes smos te/ de nas bar snang gi nam mkha' la bkug cing bdag nyid kyi mdun du zhes bya ba ni shar phyogs kyi sgo'i mdun du pad+ma dang zla ba'i steng du bzhugs su gsol bar bya ba ni blta bar bya ba'o/ /</text></item>
<item><p>43a3</p><section></section><text>mchod pa byas nas gsol ba gdab pa'i phyir bshad pa/ de nas sngags pas tshigs bcad 'dis/ /gnyis brjod nas ni gsol ba gdab/ /ces smos te/ de nas bcom ldan 'das rnam par snang mdzad skyes bu chen po'i mtshan sum cu rtsa gnyis kyis brgyan</text></item>
<item><p>43a4</p><section></section><text>pa/ dpe byad brgyad cus sku la spras pa/ sngags pa ni bsgom pa mi brjed pa'i ngang tshul gyis 'og nas 'chad pa'i tshigs su bcad pa gnyis brjod pas gsol ba gdab pa ni don du gnyer ba'o/ /de nyid bshad pa/ dpal ldan sangs rgyas sku 'chang ba/ /</text></item>
<item><p>43a5</p><section></section><text>rdo rje mi phyed gsum bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /zhes smos te/ sangs rgyas kyi sku ni rdo rje'i sku ste/ de 'chang bas na sangs rgyas sku 'chang ba'o/ /dpal ni spyan te de dang ldan no/ /rdo rje gsum ni sku rdo</text></item>
<item><p>43a6</p><section></section><text>rje la sogs pa ste/ de dang mi phyed par bsgoms pa ni tha mi dad pa'i rang bzhin no/ /bcom ldan 'das sku rdo rje ni khyed bdag la byin gyis brlab pa'i gnas ni yang dag par byin gyis brlab par mdzad du gsol zhes gsol ba btab pa'o/ /'khor rnams la yang bshad</text></item>
<item><p>43a7</p><section></section><text>pa/ phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /zhes pa ni go sla'o/ /gsol ba btab cing zhus pa bshad pa ste/ spyan dang lhan cig ldan</text></item>
<item><p>43b1</p><section></section><text>pa yi/ /rnam par snang mdzad bsams nas su/ /de bcug nas ni byin brlabs te/ phung po lnga yis rab bkang ba'o/ /zhes smos te/ mchod pa'i mthar yang oM gyi 'od zer gyis spyan dang ldan pa'i rnam par snang mdzad bzhugs shing byin gyis brlabs te nga rgyal bya'o/ /</text></item>
<item><p>43b2</p><section></section><text>sangs rgyas kun gyi sku gang yin/ /phung po lnga yis rab bkang ba/ /sangs rgyas sku yi ngo bo yis/ /bdag kyang de dang 'dra bar shog /ces smos pa la/ sangs rgyas kun ni rnam par snang mdzad kyi rigs can gyi sku ni rdo rje'i sku'o/ /ji lta bu yin zhe na/ phung po lnga</text></item>
<item><p>43b3</p><section></section><text>yis rab bkang ba ni ye shes lnga'i rang bzhin dang / de'i rgyu mthun par 'gyur ba 'jig rten las 'das pa'i tshul khrims la sogs pa'i phung po lngas rab bkang ba ni gang ba'o/ /de bzhin du/ bdag kyang de dang 'dra bar shog /ces bya ba ni grub par gyur cig pa'o/ /sangs</text></item>
<item><p>43b4</p><section></section><text>rgyas sku yi ngo bo yis/ /zhes bya ba ni rnam par snang mdzad kyi rigs kyi sku'i rnam pas so/ /sngags bshad pa/ oM sarba ta thA ga ta kA ya badzra swa b+hA ba At+ma ko\u0f85ho zhes smos te/ oM ni rnam par snang mdzad do/ /sarba ta thA ga ta kA ya badzra ni sku mi phyed pa'i sku'i rang bzhin</text></item>
<item><p>43b5</p><section></section><text>no/ /de'i swa b+hA ba ni mtshan ma la sogs pas brgyan pa nyid dang / mi 'jigs pa nyid do/ /At+ma ko\u0f85haM ni de'i rang bzhin nga yin no zhes brtan par bya ba'o/ /ngag byin gyis brlab pa bshad par bya ste/ AH ni kha dog dmar ldan pa/ /lce yi dbus su gnas</text></item>
<item><p>43b6</p><section></section><text>bsams te/ /gos dkar zhes bya nam mkha' ru/ /spros nas nam mkha'i khams rnams dgang / zhes smos te/ re zhig dang po lkog ma'i dbus su paM las skyes pa'i pad+ma 'dab ma brgyad pa'i lte bar yi ge AH dmar po las 'od zer spros la/ de yongs su</text></item>
<item><p>43b7</p><section></section><text>gyur pa las gos dkar mo mtha' yas pa'i gos dkar mos bskor bar bsgoms te/ bde ba can gyi bar du 'gro zhing de la mchod pa rnam pa lngas ye shes kyi 'od dpag tu med pa la mchod cing 'khyud la/ snyoms par 'jug pa'i mchod pas kyang mchod de/</text></item>
<item><p>44a1</p><section></section><text>mgrin par lag ngar gyi zhags pas dgug cing de'i 'khor rnams du ma yang sprul pa'i gos dkar mo'i tshogs kyis bkug par bsams la/ shar gyi sgo'i mdun du paM las skyes pa'i pad+ma dang zla ba la bzhugs su gsol zhing rang gi snying gnas snga</text></item>
<item><p>44a2</p><section></section><text>ma bzhin du mchod pa'i lha mo spro zhing mchod la/ chos kyi gsung lam dpal dang ldan/ /zhes bya bra la sogs pa tshigs su bcad pa gnyis kyis gsol ba btab la 'od zer gyi dba' rlabs bzhin du AH 'i thig ler ngag gi lam nas zhugs la/ gang zhig rdo rje chos kyi ni/</text></item>
<item><p>44a3</p><section></section><text>zhes bya ba la sogs pas nga rgyal byas la brtan par byed pa'i sngags brjod par bya'o zhes gsung byin gyis brlab pa'o/ /de ltar gyur na g.yas su 'khyil pa'i dung dang 'dra ba mgrin pa dang gdong gi dkyil 'khor 'byog par byed pa'i lce dang bstan bcos sna tshogs rtsom pa</text></item>
<item><p>44a4</p><section></section><text>gzhung dang / don dang nges tshig dang so sor snang ba rnams kyi gzhir gyur par ngag 'gyur ro zhes phan yon no/ /de nyid bshad pa/ gsung gi rdo rje sngags pas ni/ /nam mkha'i dbus su bzhugs pa la/ /de nas sngags pas tshigs bcad ni/ /gnyis brjod pas</text></item>
<item><p>44a5</p><section></section><text>ni gsol ba gdab/ /ces smos pa la/ lha mo'i mchod pa'i mthar gsung rdo rje ni 'od dpag tu med pa ste/ 'od dpag tu med pa'i 'khor dang bcas pa 'gugs shing nam mkha'i dbus su snga ma bzhin du pad+ma dang / zla ba'i dbus su bzhugs par bltas la mchod cing</text></item>
<item><p>44a6</p><section></section><text>'og nas bshad pa'i tshigs su bcad pa gnyis kyis gsol ba gdab par bya'o/ /chos kyi gsung lam dpal dang ldan/ /rdo rje mi phyed gsum bsgoms pas/ /deng bdag byin gyis brlab gnas su/ /rdo rje gsung gis mdzad du gsol/ /zhes smos pa la/ gsung</text></item>
<item><p>44a7</p><section></section><text>rab yan lag dgu'i rang bzhin yin pas na/ chos ni 'od dpag tu med pa'o/ /de nyid gsung gi lam ste ngag gi dbang phyug yin pa'i phyir ro/ /de bzhin du sku rdo rje la sogs pa dang dbyer med pas na rdo rje mi phyed gsum bsgom pa'o/ /rdo rje gsum gyis bdag la</text></item>
<item><p>44b1</p><section></section><text>byin gyis brlab pa ni gsung gyis brlab pa mdzad du gsol zhes gsol ba btab pa'o/ /'khor rnams la bshad par bya ste/ phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlab gnas</text></item>
<item><p>44b2</p><section></section><text>su/ /rdo rje gsung gis mdzad du gsol/ /zhes pa ni go sla'o/ /zhugs pa brtan par bya ste/ gos dkar mo dang lhan cig nyid/ /rang gi gtso bor yang dag ldan/ /lce la zhugs par rab bsams te/ /gsung gis byin gyis brlab pa brtsam/ /zhes smos</text></item>
<item><p>44b3</p><section></section><text>te/ mchod pa'i mthar AH 'i 'od zer gyis rang gi gtso bo dang bcas pa'i gos dkar mo'i tshogs dba' rlabs bzhin du ngag gi lam nas zhugs shing nga rgyal bya'o/ /rdo rje chos kyi gsung gang yin/ /nges pa'i tshig ni phun sum tshogs/ /bdag gi tshig kyang de 'dra zhing / /</text></item>
<item><p>44b4</p><section></section><text>chos 'dzin pa dang 'dra bar shog /ces smos pa la/ rdo rje chos ni 'od dpag tu med pa'o/ /de ji ltar phun sum tshogs pa ni gzhung dang / don dam tshig dang / so so'i snang ba yang dag par rig pa de bzhin du bdag kyang 'gyur ro zhes nga rgyal bya'o/ /sngags bshad pa/</text></item>
<item><p>44b5</p><section></section><text>o sarba ta thA ga ta wAka badzra swa b+hA ba At+ma ko\u0f85haM zhes smos te/ oM ni rdo rje 'chang chen po'o/ /de nyid sarba ta thA ga ta wAka badzra ni 'od dpag tu med pa ste de nyid mi phyed pa yin pas badzra'o/ /de'i swa b+hA ba ni yan lag drug cu la sogs pa dang ldan pa nyid do/ /de'i At+ma</text></item>
<item><p>44b6</p><section></section><text>ko\u0f85haM ni brtan par bya'o/ /thugs byin gyis brlab pa bshad par bya ste/ sngags pas snying gar zla ba yi/ /gzugs brnyan 'bar ba bsam bya ste/ /der ni mthing shun lta bu yi/ /'od zer lnga ldan hUM dgod do/ /zhes smos pa la/ re zhig dang po snying ga'i paM las</text></item>
<item><p>44b7</p><section></section><text>skyes pa'i sna tshogs pad+ma'i lte bar dbyangs dang po las skyes pa'i zla ba'i dkyil 'khor gyi dbus su mthing shun gyi 'od dang 'dra ba'i yi ge hUM 'od zer mtha' yas pa spro zhing lha sum cu rtsa gnyis dang bcas pa bsgoms te/ de las 'od zer spro zhing / de yongs su gyur pa</text></item>
<item><p>45a1</p><section></section><text>las mtha' yas pa'i mA ma kI'i tshogs kyis bskor ba'i mA ma kI bsgoms la/ mngon par dga' ba'i bar du gshegs nas de la ye shes kyi mi bskyod pa la mchod pa rnam pa lnga dang / snyoms par 'jug pa'i mchod pas mchod la/ mgrin</text></item>
<item><p>45a2</p><section></section><text>par lag ngar gyi zhags pas bkug cing de'i 'khor du ma yang sprul pa'i mA ma kI'i tshogs kyis bkug par bsams la/ shar phyogs kyi sgo'i mdun du paM las skyes pa'i pad+ma dang zla ba'i steng du bzhugs su gsol te/ rang gi snying gnas snga ma bzhin du mchod pa'i lha</text></item>
<item><p>45a3</p><section></section><text>mo spro zhing mchod la/ dpal ldan rdo rje thugs 'chang ba/ /zhes bya ba la sogs pa'i tshigs su bcad pa gnyis kyis gsol ba btab la/ 'od zer gyi dba' rlabs bzhin du hUM gi thig ler nu ma gnyis kyi lam nas zhugs la/ kun du bzang po'i thugs gang yin/ /</text></item>
<item><p>45a4</p><section></section><text>zhes bya ba la sogs pa'i tshigs su bcad pas nga rgyal byas la/ brtan par byed pa'i sngags brjod par bya ste thugs byin gyis brlab pa'o/ /de ltar gyur na gsal ba zla ba'i dkyil 'khor dang 'dra ba nyon mongs pa dang shes bya'i sgrib pa dang bral ba 'das pa dang / ma</text></item>
<item><p>45a5</p><section></section><text>'ongs pa dang da ltar byung ba'i dus gsum la gnas pa'i dngos po mkhyen pa'i thugs su 'gyur ro zhes phan yon no/ /de nyid brtan pa/ de nas lha mo mA ma kI'i/ /tshogs dang bcas pa'ang dbyung bar bya/ /zhes smos te/ de nas zhes bya ba ni hUM las so/ /mA ma kI ni</text></item>
<item><p>45a6</p><section></section><text>dbus kyi gtso bo'i ngo bo nyid do/ /tshogs dang bcas pa ni 'khor dang bcas pa mtha' yas pa'i mA ma kI dbyung bar bya ste/ 'od zer dbyung ba zhes bya ba'i don to/ /de nas de mngon par dga' bar song nas snga ma bzhin du mi bskyod pa dgug cing shar gyi sgor</text></item>
<item><p>45a7</p><section></section><text>pad+ma dang zla ba la gnas pa la gsol ba gdab par bya ba'i phyir bshad pa/ de bzhin thugs kyi rdo rje bsgom/ /de la sngon bzhin gsol ba gdab/ /ces smos te/ thugs rdo rje ni mi bskyod pa de bzhin du bsams la/ snga ma bzhin du mi bskyod pas bskor bar bltas</text></item>
<item><p>45b1</p><section></section><text>la/ gsol ba gdab pa ni don du gnyer ba'o/ /sngon bzhin ni sku dang gsung rdo rje la gsol ba btab pa bzhin no/ /de nyid bshad pa/ dpal ldan rdo rje thugs 'chang ba/ /rdo rje mi phyed gsum bsgoms pas/ /deng bdag byin gyis brlab gnas su/ /rdo rje thugs</text></item>
<item><p>45b2</p><section></section><text>kyis mdzad du gsol/ /zhes smos te/ ye shes lnga'i rang bzhin gyi thugs ni rdo rje ste mi phyed pa'i phyir ro/ /de 'chang ba ni thugs rdo rje 'chang ste mi bskyod pa'o/ /dpal ni mA ma kI ste de dang ldan pas na dpal ldan no/ /rdo rje gsum ni sku la sogs pa'i rdo rje ste/ deng</text></item>
<item><p>45b3</p><section></section><text>bdag mi phyed par bsgoms pas ni tha mi dad pa'i rang bzhin khyod kyis bdag la byin gyis brlab pa'i gnas mdzad du gsol zhes gsol ba btab pa'o/ /'khor rnams la yang bshad par bya ste/ phyogs bcur bzhugs pa'i sangs rgyas rnams/ /rdo rje mi phyed</text></item>
<item><p>45b4</p><section></section><text>gsum bsgoms pas/ /deng bdag byin gyis brlab gnas su/ /rdo rje thugs kyis mdzad du gsol/ /zhes bya ba ni go sla'o/ /gsol ba btab nas zhugs pa bshad par bya ste/ mA ma kI tshogs ma lus pa/ /rdo rje thugs dang yang dag ldan/ /snying gar yang ni</text></item>
<item><p>45b5</p><section></section><text>bcug nas su/ /thugs kyis byin gyis brlabs pa brtsam/ /zhes smos te/ snga ma bzhin du 'od zer gyi 'khor los mchod pa sngon du 'gro bar mA ma kI'i tshogs dang bcas pa'i mA ma kI bzhugs par nga rgyal bya'o/ /kun du bzang po'i thugs ni gang / /gsang ba'i</text></item>
<item><p>45b6</p><section></section><text>dbang po blo ldan pa/ /bdag kyang de dang 'drar gyur cig/ /rdo rje 'dzin dang 'dra bar shog /ces smos te/ kun ni thog ma dang bar ma dang / tha mar mngon par mtho ba dang nges par legs pa'i mtshan nyid gang las byung ba de ni kun du bzang po ste/ bcom ldan</text></item>
<item><p>45b7</p><section></section><text>'das mi bskyod pa yin gyi/ byang chub sems dpa' rnams ni ma yin te/ 'dir ni mi dgos pa'i phyir ro/ /de'i thugs gang yin pa ni ye shes lnga'i bdag nyid do/ /ji lta bu zhe na/ gsang ba'i dbang po ste/ gsang ba ni gsum ste/ sku gsung thugs kyi rdo</text></item>
<item><p>46a1</p><section></section><text>rje'o/ /de rnams kyi dbang po ni bdag po ste thugs rdo rje'o/ /de bzhin du blo ni mA ma kI ste/ de gang la yod pa de ni blo ldan pa'o/ /blo dang ldan pa de ji lta bu'i thugs mnga' bde bzhin du bdag kyang rdo rje 'chang dang 'dra ba ste sngar bshad pa'i mi bskyod pa</text></item>
<item><p>46a2</p><section></section><text>dang mtshungs par shog ces nga rgyal bya'o/ /sngags bshad par bya ste/ oM sarba ta thA ga ta tsit+ta badzra swa b+hA ba At+ma ko\u0f85haM/ zhes smos te/ oM ni rdo rje 'chang ngo / /sarba ta thA ga ta tsit+ta badzra ni mi bskyod pa ste/ swA b+hA ba ni/ de yi rang bzhin bdag yin no/ /zhes</text></item>
<item><p>46a3</p><section></section><text>bstan par bya'o/ /tha mi dad par bshad par bya ste/ de ltar rigs gsum dbye ba yis/ /so sor byin gyis brlabs nas su/ /blo dang ldan pas gsang sngags 'dis/ /sngar yang thams cad bdag nyid bya/ /zhes smos te/ de ltar sngar bshad pa'i rim gyis</text></item>
<item><p>46a4</p><section></section><text>so sor byin gyis brlabs pa ni sku la sogs pa so sor byin gyis brlabs nas/ rigs gsum gyi dbye ba zhes bya ba ni sku la sogs pa rigs gsum gyi dbye bas byin gyis brlabs la/ slar yang ni thams cad bdag nyid de sku la sogs pa tha mi dad par byin</text></item>
<item><p>46a5</p><section></section><text>gyis brlabs la sngags 'dis ni 'og nas bshad par bya'o/ /blo dang ldan pa ni rnal 'byor gyi bsgom pa la mkhas pas so/ /sngags bshad par bya ste/ oM sarba ta thA ga ta kA ya wA ka tsit+ta badzra swa b+hA ba At+ma ko\u0f85haM/ zhes smos te/ oM ni bshad zin to/ /sarba</text></item>
<item><p>46a6</p><section></section><text>ta thA ga ta kA ya la sogs pa rdo rje'i sku gsung thugs ni ye shes lnga'i rang bzhin gang yin pa de rnams rdo rje ste mi phyed pa'o/ /de rnams kyi swa b+hA ba ni sngar bshad pa'i mtshan la sogs pas brgyan pa ste/ de yi bdag nyid nga yin no/ /zhes nga rgyal bya'o/ /sngar bshad pa'i</text></item>
<item><p>46a7</p><section></section><text>sems dpa' gsum char nye bar bsdu bar bya ba'i phyir bshad par bya ste/ de ltar bdag nyid byin brlabs nas/ /zla ba'i dkyil 'khor dbus gnas pa'i/ /mtshan ma drug dang yang dag ldan/ /dam tshig sems dpa' bsam par bya/ /zhes smos te/ dang po sbyor ba'i</text></item>
<item><p>46b1</p><section></section><text>yan lag dang pos rdzogs pa dam tshig sems dpa' gang yin pa de ni sngar bshad pa'i rdo rje la sogs pa mtshan ma drug dang ldan pa/ zla ba'i dkyil 'khor la gnas pa bsgom par bya'o zhes sprul pa'i sku bstan pa'o/ /snying ga'i dbus na phra ba yi/ /ye shes</text></item>
<item><p>46b2</p><section></section><text>sems dpa' rnam par bsgom/ /ting 'dzin sems dpa' zhes bya ba'i/ /yi ge hUM ni de ru dgod/ /ces smos te/ sngar bshad pa'i dam tshig sems dpa'i thugs kar paM las skyes pa'i pad+ma la gnas pa'i zla ba la hUM las skyes pa'i rdo rje yongs su gyur pa las de dang</text></item>
<item><p>46b3</p><section></section><text>'dra ba'i ye shes sems dpa' bsgoms la/ de'i thugs kar pad+ma dang zla ba la gnas pa'i rdo rje'i rtse mor hUM gi thig ler lha sum cu rtsa gnyis dang bcas par dgod par bya'o zhes longs spyod rdzogs pa dang chos kyi sku bstan to/ /'dir ni grangs kyi rim pa 'di yin te/</text></item>
<item><p>46b4</p><section></section><text>rnal 'byor gyi phyogs su rdo rje 'chang gcig go/ /rjes su rnal 'byor gyi phyogs su ye shes sems dpa' dang ting nge 'dzin sems dpa'i dbye bas rnam pa gsum/ shin tu rnal 'byor gyi phyogs su lha sum cu rtsa gnyis bkod pas sum cu rtsa lngar 'gyur ro/ /rnal</text></item>
<item><p>46b5</p><section></section><text>'byor chen po'i ting nge 'dzin gyis lha sum cu rtsa brgyad du 'gyur ro/ /'og nas bshad pa'i dkyil 'khor rgyal ba mchog gi phyogs su ye shes kyi 'khor lo 'jug pa dang / rgyas gdab pa'i lha gnyis te/ lha bzhi bcu'i mtshan nyid do/ /re re yang lha bzhi bcu'i dbye bas</text></item>
<item><p>46b6</p><section></section><text>brgya phrag bcu gnyis dang brgyad cur 'gyur ro/ /yang re re thabs dang shes rab kyi dbye bas stong phrag gnyis dang lnga brgya drug cur 'gyur ro/ /de ni dbus kyi gtso bo gcig pu la grangs kyi rim pas shes par bya'o/ /dkyil 'khor ba rnams la grangs de lta bus</text></item>
<item><p>46b7</p><section></section><text>bdun khri bzhi stong brgyad brgyar 'gyur te mi bskyod pa'i dkyil 'khor ro/ /rnam par snang mdzad la sogs pa'i dbang du byas na dkyil 'khor sum cu rtsa gnyis ni sngar bshad pa'i rtsis kyis bgrangs na 'bum phrag nyi shu rtsa gnyis dang stong phrag nyi shu rtsa brgyad dang /</text></item>
<item><p>47a1</p><section></section><text>brgya phrag nyi shu rtsa lnga dang bzhi bcur 'gyur ro/ /rtsis so nye bar bsdu ba bshad par bya ste/ sems dpa' gsum gyi bdag nyid can/ /de ltar rnal 'byor cher bskyed nas/ /zhes smos te/ de ltar zhes bya ba ni sngar bshad pa'i rim gyis rnal 'byor</text></item>
<item><p>47a2</p><section></section><text>chen po sems dpa' gsum gyi bdag nyid bskyed la phyi nas dkyil 'khor rgyal ba mchog bsgom par bya ba'i phyir bshad par bya ste/ cho ga'i sbyor ba 'di yis ni/ /phyag rgya bsgrub pa brtsam par bya/ /zhes smos te/ 'og nas bshad pa'i cho ga'i sbyor ba ni bsgom pa'i</text></item>
<item><p>47a3</p><section></section><text>rim pas phyag rgya bsgrub pa ni de'i dbye ba yongs su shes pa'i mtshan nyid la brtson pa ni brtsam par bya'o/ /dang po phyag rgya'i dbye ba bstan par bya ste/ bu mo gzugs bzang phun sum tshogs/ /sme sha can ni bdag nyid che/ /bu mo ut+pal mthing ga'i mdog /mig yangs</text></item>
<item><p>47a4</p><section></section><text>dam pa rnyed nas ni/ /zhes smos pa la/ bu mo zhes bya ba ni lo bcu gnyis lon pa'o/ /mig yangs zhes bya ba ni skrag pa'i sha ba'i mig dang mtshungs pa'o/ /yang na mig yangs pa ni gsang ba'i pad+ma gang la yod pa de ni mig yangs te/ pad+ma can yin gyi dung can ma dang</text></item>
<item><p>47a5</p><section></section><text>ri dwags can ma ni ma yin no zhes pa'i tha tshig go/ /de bzhin du gzugs ni na tshod yan lag dang nying lag gi mtshan nyid do/ /bzang ba ni lo bcu gnyis lon pa'o/ /de dag gis phun sum tshogs pa ni brgyan pa ste/ bcos ma'i phyi'i rgyan gyis brgyan pa ni ma yin no/ /</text></item>
<item><p>47a6</p><section></section><text>de bzhin du ut+pal mthing ga'i mdog ces bya ba ni mi bskyod pa'i rigs kyi kha dog dang mthun pa'o/ /sme sha can zhes bya ba ni sme sha can gyi bu mo'o/ /bdag nyid che zhes bya ba ni bcom ldan 'das kyis lung bstan pa'o/ /yang na rnal 'byor pa'i'o/ /rnyed na ni zhes bya ba ni</text></item>
<item><p>47a7</p><section></section><text>bcom ldan 'das kyis rjes su gnang ba'am rmi lam du mthong ba'o/ /gzhan yang ji lta bu yin zhe na/ mnyam par gzhag cing legs par bslab/ /sgrub pa po la shin tu mos/ /zhes smos te/ dam tshig dang sdom pa la pha rol tu phyin pas na legs par bslab</text></item>
<item><p>47b1</p><section></section><text>ba'o/ /de bzhin du sgrub pa po ni de nyid len pa'i rnal 'byor pa la shin tu mos pa ni chags pa dang bcas pa'am dad pa dang ldan pa'o/ /de ni mi bskyod pa'i rigs kyi phyag rgya'i dbye ba'o/ /khrus mkhan dang gar mkhan gyi bu mo dag ni sku'i rigs dang / gsung gi</text></item>
<item><p>47b2</p><section></section><text>rigs kyi phyag rgya ste/ nyi shu lon pa dang / bcu drug lon pa ni 'dir mi dgos pa'i phyir ma bstan to/ /de ni phyag rgya'i dbye ba'o/ /'dus byas pa bshad par bya ste/ oM ni spyi bor bsam par bya/ /zhes bya ba la sogs pa smos te/ de'i man ngag ni 'di yin</text></item>
<item><p>47b3</p><section></section><text>te dang po'i sbyor ba'i ting nge 'dzin la pha rol tu phyin pa'i sgrub pa pos dur khrod du song ste/ zla ba gsum gyi bar du bsgom par bya'o/ /de nas de ni nam mkha' las bcom ldan 'das kyis rjes su gnang ba yin te/ che ge mo zhes bya ba'i sgrub pa pos che ge mo zhes bya ba'i</text></item>
<item><p>47b4</p><section></section><text>yul nas/ che ge mo zhes bya ba'i phyag rgya blangs te/ de dang lhan cig tu snyoms par 'jug pa'i rim gyis dkyil 'khor rgyal mchog bsgoms na rang dang gzhan gyi don sgrub pa la nus pa dang ldan par 'gyur ro zhes thos nas mtshan ma de dag gi rigs dang / na tshod</text></item>
<item><p>47b5</p><section></section><text>dang / mtshan nyid dang / yi dam du bsgom pa dang / kha dog la sogs pas nye bar mtshon la/ rang gi snying ga nas reg bya rdo rje ma spros nas de'i chos 'byung du pad+ma dang zla ba'i dkyil 'khor dag bkod la/ dam tshig gi phyag rgya yang de'i g.yon phyogs su</text></item>
<item><p>47b6</p><section></section><text>bzhag la/ ting nge 'dzin sems dpa'i sa bon las me'i rang bzhin gyi 'od zer sna khung g.yas pa las phyung ste/ de'i rkang pa'i 'og tu yaM las skyes pa'i rlung gi dkyil 'khor gyi steng du raM las skyes pa'i me'i dkyil 'khor 'bar ba dang / 'od zer des de'i lus po</text></item>
<item><p>47b7</p><section></section><text>bsreg cing rlung gis kyang thal ba khyer bar bsams te/ de'i rnam par shes pa yang gsal zhing mar me'i rtse mo lta bur bltas la/ yang sna khung g.yon pa nas spros pa'i 'od zer kha dog sngon po lcags kyu'i rnam pas bcings shing bkug la bcug ste/ rtsa dbus</text></item>
<item><p>48a1</p><section></section><text>mar zhu ba'i gzugs su bsgom ste/ sngar bshad pa'i reg bya rdo rje ma'i chos 'byung gi dbus su khaM yongs su gyur pa las reg bya rdo rje ma spros la sems dpa' gsum gyi bdag nyid du byas te/ mgo bo dang / lkog ma dang / snying ga dang / lte ba dang /</text></item>
<item><p>48a2</p><section></section><text>rkang pa gnyis la oM la sogs pa yongs su gyur pa las sangs rgyas spyan ma la sogs pa dang snyoms par zhugs pa sems dpa' gsum gyi bdag nyid lha'i 'khor lo ma lus par bkod par bsam par bya'o/ /nu ma gnyis rtse ma mchu gnyis dang ni/ /b+ha ga b+ha ga'i khong</text></item>
<item><p>48a3</p><section></section><text>stong nang du ni/ /rim pa ji bzhin rigs kyi lha mo yis/ /phyung ba'i sngags ni nges par dgod par bya/ /de yongs su gyur pa las spyan ma la sogs pa rigs kyi lha mo bzhi sems dpa' gsum gyi bdag nyid rang rang gi bdag po la 'khyud pa/ chags pa chen po'i</text></item>
<item><p>48a4</p><section></section><text>mes bzhus pa/ nu ma la sogs pa'i dngos po yongs su gyur pa las kyang phyung ba'i sngags dgod pa bsgom par bya'o/ /mig dang rna ba sna dang lce rtsa dang / /snying ga dang ni rtsa rgyus tshigs rnams la/ /gzugs rdo rje sogs lha mo rnams kyang ni/ /sa snying la sogs pas ni</text></item>
<item><p>48a5</p><section></section><text>'khyud par dgod/ /de la mig gnyis la dzaH yongs su gyur pa las gzugs rdo rje ma sa'i snying pos 'khyud pa'o/ /rna ba gnyis la hUM yongs su gyur pa las sgra rdo rje ma phyag na rdo rje dang bcas pa'o/ /sna gnyis la baM yongs su gyur pa las dri rdo rje ma nam mkha'i snying po dang</text></item>
<item><p>48a6</p><section></section><text>bcas pa'o/ /lce la hoH yongs su gyur pa las ro rdo rje ma 'jig rten dbang phyug dang bcas pa'o/ /b+ha ga'i rtse mor khaM yongs su gyur pa las reg bya rdo rje ma sgrib sel dang ldan pa'o/ /snying gar raM yongs su gyur pa las snying rje lha mo 'jam dpal dang bcas pa'o/ /rtsa rgyus</text></item>
<item><p>48a7</p><section></section><text>la maiM yongs su gyur pa las byams pa dang bcas pa'o/ /tshigs rnams la gaM yongs su gyur pa las chos kyi dbyings kyi rdo rje ma kun du bzang po dang ldan pa bkod la/ de rnams yongs su gyur pa las yang mig la sogs pa sa bon de rnams kyi mtshan mar bsam par bya'o/ /</text></item>
<item><p>48b1</p><section></section><text>de bzhin du dpung pa g.yas pa dang / g.yon pa'i rtsa ba dang / kha dang / gsang ba dang / de bzhin du rje ngar g.yas pa dang / g.yon pa dang / pus mo g.yas pa dang / g.yon pa dang / spyi bo dang / rkang pa'i mthil la rdo rje ro langs ma dang / khro gnyer ma dang / gzhan</text></item>
<item><p>48b2</p><section></section><text>gyis mi thub ma dang / ral pa gcig ma dang / sna tshogs rdo rje ma dang / sna tshogs rin chen ma dang / sna tshogs pad+ma dang / sna tshogs las ma dang / nam mkha'i rdo rje ma dang / sa 'dzin ma ste/ khro bo'i rgyal po bcu'i btsun mo yi ge hUM bcu las byung ba gshin rje gshed</text></item>
<item><p>48b3</p><section></section><text>la sogs pa rang rang gi bdag pos 'khyud pa snga ma bzhin du lha'i 'khor lo bsgom par bya'o/ /des ni phyag rgya'i sku pad+ma'i nang du bskyed la/ dbang po gnyis kyi lam nas phyung la/ reg bya rdo rje'i sku la mar la mar bcug pa bzhin du gcig tu gyur pa las phyag rgya bsgom par bya'o/ /</text></item>
<item><p>48b4</p><section></section><text>de nyid bshad pa/ oM ni spyi bor dgod par bya/ /AH ni ngag gi lam la dgod/ /hUM ni snying gar bsam bya zhing / /lte bar swA dang rkang gnyis hA/ /zhes smos pa la/ mgo bo la sogs pa la sa bon de dag yongs su gyur pa las phyag rgya dang bcas pa'i de bzhin gshegs</text></item>
<item><p>48b5</p><section></section><text>pa bsgom par bya'o zhes phung po byin gyis brlab pa'o/ /khams byin gyis brlab par bya ste/ /spyan dang mA ma kI dang ni/ /de bzhin du ni gos dkar mo'o/ /sgrol ma yang ni sngags pa yis/ /sa la sogs par rnam par dgod/ /ces smos pa la/ de nas mo ha ra ti la</text></item>
<item><p>48b6</p><section></section><text>sogs pa lha mo bzhi phyung ba'i sngags yongs su gyur pa las rigs kyi yum bzhi nu ma la sogs par bsgom par bya'o/ /de yongs su gyur pa las kyang sa bon de rnams kyis mtshan pa'i nu ma la sogs pa bzhin no/ /skye mched byin gyis brlab pa bshad par bya ste/</text></item>
<item><p>48b7</p><section></section><text>lha mo rdo rje gzugs la sogs/ /de nyid la ni rnam bsams la/ /sa snying la sogs de rnams dang / /snyoms par 'jug pa bsgom par bya/ /zhes smos te/ mig la sogs pa'i skye mched drug dang / rtsa rgyus dang tshigs rnams la dzaH la sogs pa yongs su gyur pa</text></item>
<item><p>49a1</p><section></section><text>las gzugs rdo rje ma la sogs pa'i sa'i snying po la sogs pas 'khyud pa bde ba chen po'i dbang gis zhu zhing yang sa bon de rnams kyis mtshan pa'i mig la sogs par bsgom par bya'o/ /yan lag dang nying lag la dgod pa bshad pa ni/</text></item>
<item><p>49a2</p><section></section><text>lag g.yas rdo rje ro langs ma/ /g.yon la gzhan gyis mi thub ma/ /de yi khar ni khro gnyer ma/ /gsang bar ral pa gcig ma'o/ /gzhan yang dpung pa g.yas par ni/ /de bzhin gshegs yum rdo rje ma/ /g.yon du sna tshogs rin chen gyi/ /phyag</text></item>
<item><p>49a3</p><section></section><text>rgya dag ni bsgom par bya/ /pus mo g.yas la gnas pa yang / /sna tshogs pad+ma de bzhin gshegs/ /g.yon pa la ni sna tshogs las/ /spyi bor nam mkha' rdo rje ma/ /rkang pa gnyis las yi ni/ /sa 'dzin lha mo gzhag par bya/ /zhes bya ba ni yi ge hUM bcu</text></item>
<item><p>49a4</p><section></section><text>po yongs su gyur pa las gshin rje gshed la sogs pas 'khyud pa'i rdo rje ro langs ma la sogs pa zhal gsum phyag drug rang rang gi bdag po dang 'dra ba'i kha dog dang / phyag mtshan dang stang stabs dang bcas pa/ dpung pa g.yas pa la sogs pa la dgod do/ /'o na</text></item>
<item><p>49a5</p><section></section><text>thabs byin gyis brlabs pa'i dus de bzhin gshegs pa 'ba' zhig bsgom par bya ste/ phyag rgya ni byin gyis brlabs pa'i dus su ji ltar snyoms par 'jug pa dang bcas pa lha mo rnams bsgom par bya zhe na smras pa/ phyag rgya rnams ni sgeg pa'i ro gtso bo yin no zhes</text></item>
<item><p>49a6</p><section></section><text>de byin gyis rlob par byed pa'i lha'i 'khor lo yang de bzhin du bsgom par bya'o/ /thabs rnams ni zhi ba'i nyams gtso bor gyur pas lha mo rnams kyi nang du chung pa'i snyoms par 'jug pa dang bcas pa yin no zhes skyon med do/ /phyag rgya 'dus byas nas rdo rje</text></item>
<item><p>49a7</p><section></section><text>dang pad+ma byin gyis brlab pa bshad par bya ste/ de ltar 'dus byas rnal 'byor pas/ /rdo rje pad+ma yang dag brtsam/ /zhes smos te/ de ltar ni sngar bshad pa'i rim gyis lha mo rnams de ni phyag rgyar 'dus byas la/ phyi nas rdo rje dang pad+ma 'dus pa brtsam par</text></item>
<item><p>49b1</p><section></section><text>bya'o/ /thabs dang shes rab 'dus ma byas pa ni tha mal pa'i skyes bu bzhin du ma dag par thal bar 'gyur ro zhes de'i 'dus byas pa brtsam par bya'o/ /de'i rim pa ni 'di yin te/ re zhig dang po rang gi gsang ba'i gnas stong par bsgoms la/ de nas kha dog sngon</text></item>
<item><p>49b2</p><section></section><text>po'i yi ge hUM las skyes pa'i rdo rje rtse lnga pa yi ge oM gyis rtse mor mtshan pa/ 'od zer lnga 'phro bar byed par bsams la/ phyag rgya'i pad+ma yang stong pa nyid du bsgoms la/ de nyid a yongs su gyur pa las pad+ma 'dab ma brgyad pa de'i rtsa'i rtse mo'i char nges par byed pa</text></item>
<item><p>49b3</p><section></section><text>phaT ser po bkod pa la de dag kyang thabs dang shes rab kyi bdag nyid du bsams la/ rjes su chags pa brtsam par bya ste drad pa'i don to/ /rtsa lnga rang bzhin gyis gsang ba rdo rje dang / rtsa brgyad kyis yongs su bskor ba'i chos 'byung gi phyag rgya ste nges pa'i don to/ /</text></item>
<item><p>49b4</p><section></section><text>de nas rjes su chags pa'i cho ga bsgom par bya'o/ /de nyid bshad pa/ hUM gi sngags kyis rdo rje ni/ /rtse mo lnga pa bsam par bya/ /de tshe de yi rtse dbus su/ /yi ge oM ni rnam par bsgom/ /de bzhin pad+ma 'dab ma brgyad/ /yi ge a las byung bar bsam/ /'od</text></item>
<item><p>49b5</p><section></section><text>zer lnga yis khyab bsams la/ /de 'og bsgrub pa brtsam par bya/ /zhes smos pa la/ hUM sngon po las byung ba'i don to/ /ye shes lnga'i rang bzhin yin pas na rtse lnga pa'o/ /rtsa dbus ma la ni rtsa dbus ma'i rtse mor ro/ /oM ni rnam par snang mdzad kyi sa bon te/ sa'i</text></item>
<item><p>49b6</p><section></section><text>khams kyi rang bzhin yin pa'i phyir dang / sra ba dang lci ba yin pa'i phyir ro/ /'dab ma brgyad pa ni sde tshan brgyad pa'i rang bzhin dang / rtsa brgyad pa'i rang bzhin no/ /aH ni ngag gi dbang phyug gi sa bon te/ 'dod chags kyi rang bzhin yin pa'i phyir ro/ /'od</text></item>
<item><p>49b7</p><section></section><text>zer lnga dang ldan pa ni gnyi ga yang zhes tshig gi lhag ma'o/ /de 'og bsgrub pa zhes bya ba ni snyoms par 'jug pa brtsam par bya ba'o/ /rjes su chags pa'i tshogs bshad pa ni/ oM sarba ta thA ga ta a nu rA ga na badzra swa b+hA ba At+ma kophohaM zhes smos pa la/ re zhig dang</text></item>
<item><p>50a1</p><section></section><text>po rdo rje dang pad+ma 'dus byas la ye shes kyi gsang ba'i rdo rje las kha dog lnga pa'i 'od zer spros la/ dam tshig rdo rje las byung zhing / /dam tshig gi lha mo'i pad+ma las ye shes kyi lha mo'i pad+mar zhugs te/ ye shes dang dam tshig gi lha mo'i ngag</text></item>
<item><p>50a2</p><section></section><text>gi lam nas byung zhing dam tshig dang / ye shes sems dpa'i ngag gi lam nas zhugs te/ yang rang gi gsang ba'i gnas su phyin par bsam par bya'o/ /de nas ye shes kyi lha mo'i lte bar pad+ma'i 'od zer dang / dam tshig gi lha mo'i lte ba'i pad+ma'i 'od</text></item>
<item><p>50a3</p><section></section><text>zer phyung zhing thabs kyi dam tshig sems dpa'i rdo rje las/ ye shes kyi gsang ba'i rdo rje'i nang du zhugs te/ yang ye shes dang dam tshig gi zhal nas byung zhing lha mo gnyis po'i ngag gi lam nas rang gi gsang ba'i gnas su phyin par bsam par bya'o/ /de la dam</text></item>
<item><p>50a4</p><section></section><text>tshig sems dpa'i rdo rje la/ de la phyag rgya'i gsang bar 'od zer thob na snang ba'i ye shes so/ /lte bar snang ba mched pa'i ye shes so/ /snying gar snang ba nye bar thob pa'i ye shes so/ /lkog mar 'od gsal ba'o/ /thabs kyi lkog mar snang ba'i ye</text></item>
<item><p>50a5</p><section></section><text>shes so/ /snying gar snang ba mched pa'i ye shes so/ /lte bar snang ba nye bar thob pa'i ye shes so/ /gsang bar 'od gsal ba'o/ /yang lha mo spro ba'i dus su thabs kyi gsang bar snang ba'i ye shes so/ /lte bar snang ba nye bar mched pa'i ye shes so/ /</text></item>
<item><p>50a6</p><section></section><text>snying gar snang ba nye bar thob pa'i ye shes so/ /lkog mar 'od gsal ba ste nges pa'i don to/ /rjes su chags pa'i cho ga 'dis phan tshun sku gnyis gsal ba dang dga' ba'i rang bzhin du bsgom par bya'o/ /sems rtse gcig pa thob nas sngags brjod par bya</text></item>
<item><p>50a7</p><section></section><text>ste/ oM ni rdo rje 'chang chen po'o/ /de nyid sarba ta thA ga ta a nu rA ga ni bde ba chen pos dga' ba ste/ de nyid mi phyed pas na badzra'o/ /de'i swa b+hA ba ni/ 'od gsal ba khong du chud pa ste/ de'i bdag nyid nga yin no zhes nga rgyal bya'o/ /des ni bsnyen pa dang nye bar</text></item>
<item><p>50b1</p><section></section><text>sgrub pa bstan to/ /bsgrub bya bsgrub pa sbyor ba ni/ /gang phyir bsnyen pa zhes bshad do/ /rdo rje pad+ma sbyor ba yis/ /nye bar sgrub pa zhes bshad do/ /zhes gsungs pa'i phyir ro/ /de nas sgrub pa'i yan lag bshad par bya ste/ rdo rje 'dzin pa'i nga rgyal legs</text></item>
<item><p>50b2</p><section></section><text>'chang ste/ /hUM gi glu yis kyang ni bskyod bya zhing / /rang gi byang chub sems nyid byung ba'i tshe/ /des ni phaT kyi gsang sngags brjod par bya/ /zhes smos pa la/ dang po mig la sogs pa'i phyag rgyas pad+ma bskul zhing rtsa rnams gsher bar bya ste/ dro ba'i reg pa'i</text></item>
<item><p>50b3</p><section></section><text>rtags kyis byang chub kyi sems byung ba nye bar mtshon te/ lce rdo rjes cung zad myang zhing rdo rje 'greng bar 'gyur bas pad+ma rdo rje dag sbyor te/ g.yo ba brtsams nas kha gnyis dang / dbang po gnyis las byung ba'i sgra ni hUM gi rang bzhin du dmigs la/ rdo rje 'chang gi</text></item>
<item><p>50b4</p><section></section><text>nga rgyal 'chang bas bde ba chen po'i sgra dang / sbyor ba'i sgra dang / ting nge 'dzin sems dpa'i sa bon gyi 'od zer gyis bar snang nam mkha' las de bzhin gshegs pa thams cad zhugs te/ rtsa dbus mar byang chub kyis sems zhu bar byas la tshangs pa'i sgo nas</text></item>
<item><p>50b5</p><section></section><text>byang chub kyi sems 'dzags nas snang ba dang yan lag kun khyab pa'i dus su snang ba mched pa dang / rdo rje dkyil du snang ba nye bar thob pa dang / rdo rje'i rtse mor 'od gsal ba myong zhing phaT kyi sgra'i rang bzhin pad+ma'i nang du byang chub sems kyi thig le'i rnam par phab</text></item>
<item><p>50b6</p><section></section><text>par bya'o/ /mchod pa'i cho ga bshad par bya ste/ phyung nas sngags pas slar yang ni/ /phyogs bcur bzhugs pa'i sangs rgyas rnams/ /byang chub sems kyis mchod nas ni/ /gsang sngags 'di ni brjod par bya/ /zhes smos te/ phyung nas zhes bya ba ni</text></item>
<item><p>50b7</p><section></section><text>byang chub kyi sems spro ba'i mthar ro/ /des phyogs bcu na bzhugs pa'i sangs rgyas rnams te/ de bzhin gshegs pa rnams mchod par bya zhing mchod pa'i mthar 'og nas byung ba'i sngags brjod do/ /man ngag ni pad+ma'i nang du byang chub kyi sems yongs su</text></item>
<item><p>51a1</p><section></section><text>gyur pa badzra d+h+r-i ka ces bya ba la sogs pa'i sngags rnams las de bzhin gshegs pa lnga zhal gsum phyag drug pa rang gi rig ma dang 'khyud pa bsgoms te/ reg pa'i bde ba la zhu zhing byung ba mchod pa'i lha mo phyi dang nang gi mchod pa'i rdzas dang bcas</text></item>
<item><p>51a2</p><section></section><text>pa bsams la/ lha mo ba spu'i bu ga nas phyung zhing nam mkha'i khams na gnas pa'i de bzhin gshegs pa rnams la phyi dang nang dang gsang ba'i mchod pas mchod la/ mchod pa'i mthar sngags rjod cing / de bzhin gshegs pa dang / lha mo de rnams 'od zer gyis</text></item>
<item><p>51a3</p><section></section><text>rang gi khar bcug par bya'o/ /oM sarba ta thA ga ta pU dza badzra swa b+hA ba At+ma ko\u0f85haM/ zhes pa las oM ni rdo rje 'chang chen po'o/ /de ni sarba ta thA ga ta'i rang bzhin no/ /de la pU dza ni mchod pa ste/ sngar bshad pa'i rnam pa gsum dang bla na med pa'o/ /de nyid mi phyed</text></item>
<item><p>51a4</p><section></section><text>pas na badzra'o/ /de'i swa b+hA ba ni bde ba chen po bskyed pa ste/ de yi bdag nyid nga yin no/ /zhes nga rgyal bya'o/ /da ni spros pa'i cho ga bshad par bya ste/ rang sngags sa yig las byung ba/ /rdo rje gsum gyis byin brlabs bdag /pad+ma'i dbus su bskyed nas ni/ /slar yang zhe sdang</text></item>
<item><p>51a5</p><section></section><text>rdo rjer gyur/ /zhes smos te/ de nas rdo rje 'chang gi nga rgyal gyis sngar bsdus pa'i de bzhin gshegs pa rnams thig le'i gzugs su lha mo'i pad+ma dang zla bar spros la de yongs su gyur pa las badzra d+h+r-i ka ces bya ba la sogs pa'i rang bzhin sngags las byung ba'i rang gi</text></item>
<item><p>51a6</p><section></section><text>mtshan ma las spros pa'i mi bskyod pa la sogs pa sems dpa' gsum gyi bdag nyid can/ ye shes sems dpa'i sa bon gyi thig ler lha sum cu rtsa gnyis bkod la/ rnal 'byor dang / rjes su rnal 'byor dang / shin tu rnal 'byor dang / rnal 'byor</text></item>
<item><p>51a7</p><section></section><text>chen po'i rim gyis rdzogs pa de rnams kyi spyi por rdo rje bdud rtsis dbang bskur la/ spyi bor dbang gi bdag pos dam tshig sems dpas rgyas btab ste/ phyi rol du phyung zhing zhe sdang la sogs pa'i spyod pa can gyi sems can gyi khams sbyong zhing sangs rgyas kyi zhing</text></item>
<item><p>51b1</p><section></section><text>la rab tu 'jug pa sngon du 'gro ba gshegs te/ dbus [(]gyi [,]kyi [)]gtso bo la 'jug pa dang / shar phyogs la sogs par bzhugs par bya'o/ /de nyid bshad pa/ rang sngags yi ge ni 'og nas 'chad pa'i phyung ba'i sngags so/ /de nas byung ba ni mtshan ma las byung ba'o/ /</text></item>
<item><p>51b2</p><section></section><text>rdo rje gsum gyis byin gyis brlabs pa ni sems dpa' gsum gyi bdag nyid do/ /pad+ma'i dbus su ni reg bya rdo rje ma'i chos 'byung gi nang du'o/ /zhe sdang rdo rje ni thugs rdo rje 'chang du 'gyur ba'o/ /de nyid bshad pa/ badzra d+h+r-i ka sngags las byung ba'i/ /mi bskyod</text></item>
<item><p>51b3</p><section></section><text>rdo rje can bsams pa/ /mgon po ral pa'i thor tshugs 'chang / /mi bskyod pas ni dbu rgyan byas/ /zhes smos pa la/ thig le yongs su gyur pa las byung ba'i badzra d+h+r-i ka ces bya ba'i sngags dang / de las byung ba'i rdo rje 'bar ba de nyid kyis mtshan pa'o/ /de nas spro ba</text></item>
<item><p>51b4</p><section></section><text>dang / bsdu ba dang / gnas pa dang / brtan pa dang / rjes su chags pa sngon du 'gro bar yongs su gyur pa las byung ba sems dpa' gsum gyi bdag nyid lha sum cu rtsa gnyis kyis byin gyis brlabs pa mi bskyod pa'i gzugs can chos kyi dbyings kyi ye shes</text></item>
<item><p>51b5</p><section></section><text>kyi rang bzhin dmigs pa ni bsam par bya'o/ /ral pa'i thor tshugs 'chang ba ni thub pa'i cha lugs so/ /mi bskyod pas ni cod pan byas/ /zhes bya ba ni ngag gi rigs kyi mtshan ma'o/ /kha dog la sogs pa bshad pa/ mthing shun bzang po'i mdog ltar snang / /</text></item>
<item><p>51b6</p><section></section><text>sngo nag dmar dang dkar ba'i zhal/ /rgyan rnams thams cad yongs su rdzogs/ /phyag drug par ni rnam par bsgom/ /zhes smos te/ mthing shun bzang po ni rgyal po'i mthing shun te/ de dang mtshungs pa'i sngon po ste/ byams pa rnam par dag pa dang mngon</text></item>
<item><p>51b7</p><section></section><text>spyod kyi phyir ro/ /dbus ma ni nag po ste/ thugs rdo rje'i rang bzhin no/ /g.yon pa ni dmar po ste gsung rdo rje rang bzhin no/ /g.yas pa ni dkar po ste sku rdo rje'i rang bzhin no/ /rgyan rnams thams cad ni dra ba dang / gdu bu dang / rkang gdub dang / rna cha dang / dpung rgyan</text></item>
<item><p>52a1</p><section></section><text>la sogs pas brgyan pa ste/ byang chub kyi yan lag thob pa'i phyir ro/ /pha rol tu phyin pa drug rnam par dag pa ste drang ba'i don to/ /rtsa dbus ma ni nag po ste chu rgyu ba'i phyir ro/ /g.yas pa ni dkar po ste/ steng du byang chub kyi sems</text></item>
<item><p>52a2</p><section></section><text>'dzag pa'i phyir ro/ /g.yon pa ni dmar po ste steng du khrag 'dzag pa'i phyir ro/ /rtsa gnyis po de dag gi 'og tu rak+ta dang shu kra rgyu ba ste man ngag go/ /phyag mtshan bshad par bya ste/ rdo rje 'khor lo pad+ma ni/ /g.yas pa'i phyag tu bsam bya zhing / /dril</text></item>
<item><p>52a3</p><section></section><text>bu rin chen ral gri ni/ /de yi g.yon la bsam par bya/ /zhes smos pa la/ rdo rje ni mi bskyod pa'i phyag mtshan no/ /'khor lo ni rnam par snang mdzad kyi phyag mtshan no/ /pad+ma ni 'od dpag tu med pa'i phyag mtshan no/ /dril bu ni rdo rje 'chang chen po'i</text></item>
<item><p>52a4</p><section></section><text>phyag mtshan no/ /rin po che ni rin chen 'byung ldan gyi phyag mtshan no/ /ral gri ni don yod grub pa'i phyag mtshan te drang ba'i don to/ /rtsa gsum ni steng dang 'og gi dbye bas rdo rje la sogs pa'i rnam pa ste nges pa'i don to/ /de bzhin du 'og ma la yang ngo / /phyi</text></item>
<item><p>52a5</p><section></section><text>rol du spro ba bshad par bya ste/ 'di ni snying po phyung nas ni/ /phyogs bcu rnams su gzigs nas kyang / chos kyi 'khor lo bskor ba dang / /sangs rgyas mdzad pa kun mdzad de/ /sems can ma lus legs sbyangs nas/ /zhe sdang rdo rje la gnas 'jog /slar</text></item>
<item><p>52a6</p><section></section><text>byon rdo rje mgon po yi/ /spyan snga ru ni 'dug par 'gyur/ /zhes smos pa la/ tshigs su bcad pa gnyis kyis phyi rol du spro ba dang sems can gyi don mdzad pa dang / yang gshegs pa rnams bstan te/ snying pos zhes bya ba ni lha mo'i pad+ma nas so/ /phyogs bcur gzigs</text></item>
<item><p>52a7</p><section></section><text>pa ni ma grol ba la sogs pa dgrol ba'i don du'o/ /sangs rgyas mdzad pa zhes bya ba ni zhe sdang gi spyod pa can gyi sems can sbyong ba'o/ /de nas chos kyi 'khor lo zhes bya ba ni sngags kyi theg pa chen po'i chos ston pa bskor nas so/ /sbyangs pa ni zhe sdang las bzlog nas</text></item>
<item><p>52b1</p><section></section><text>so/ /zhe sdang rdo rje ni mi bskyod pa'i'o/ /gnas ni mngon par dga' ba'i sangs rgyas kyi zhing ste/ de la gnas pa ni 'jog par mdzad nas so/ /rdo rje mgon po ni rdo rje 'chang chen po'i spyan sngar te/ sngar bshad pa'i shar phyogs kyi re'u mig la gnas pa bsam</text></item>
<item><p>52b2</p><section></section><text>pa'o/ /dbus kyi gtso bo dang mi bskyod pa dag tha mi dad par bshad par bya ste/ sngags pas de ni snying ga ru/ /rjes zhugs bdag nyid rnam bsgoms pas/ /snga ma'i gzugs ni yongs gyur nas/ /zhe sdang rdo rje'i gnas na bzhugs/ /zhes smos pa la/ de</text></item>
<item><p>52b3</p><section></section><text>nas dkyil 'khor gyi 'khor lo'i mdzad pa'i nus pa dang ldan pa yin pas mi bskyod pa de 'o ma dang chu bzhin du gcig tu byas nas bdag nyid snga ma'i gzugs yongs su log ste/ rdo rje 'chang gi gzugs yongs su spangs te/ zhe sdang rdo rje'i gnas la gnas par</text></item>
<item><p>52b4</p><section></section><text>bsam par bya'o zhes 'bras bu'i rdo rje 'chang gi bsgom pa bstan to/ /de nyid kyi khyad par bshad pa/ in+d+ra nI la'i 'od 'bar ba/ /nyi ma'i dkyil 'khor dbus na bzhugs/ /dpa' bo rang gi phyag rgyas 'khyud/ /rgyan rnams kun gyis rnam par brgyan/ /zhes</text></item>
<item><p>52b5</p><section></section><text>smos te/ in+d+ra nI la zhes bya ba ni rin po che rgya mtsho las byung ba'o/ /in+d+ra nI la'i mdog ni de dang 'dra bas te/ drag po'i las dang mthun pa'i phyir ro/ /nyi ma'i dkyil 'khor dbus gnas pa/ /zhes bya ba ni thabs kyi rang bzhin dang rno ba'i phyir ro/ /rang</text></item>
<item><p>52b6</p><section></section><text>gi phyag rgyas 'khyud pa ni sngar bshad pa'i reg bya rdo rje mas so/ /rgyan rnams kun gyis rnam par brgyan/ /zhes bya ba ni 'khor los sgyur ba'i gnyen po yin pa'i phyir ro/ /gzhan yang ji lta bu yin zhe na smras pa/ drag po zhi dang 'dod chags che/ /zhal gsum gyis</text></item>
<item><p>52b7</p><section></section><text>ni rnam mdzes pa'i/ /zhe sdang rdo rje'i ting 'dzin gnas/ /dkyil 'khor thams cad spro bar bya/ /zhes smos te/ dang po'i zhal ni drag po ste/ /gdul dka' 'dul ba'i phyir ro/ /g.yas pa ni zhi ba ste/ rnam par snang mdzad bdag po yin pas na zhi ba mdzad</text></item>
<item><p>53a1</p><section></section><text>pa'i phyir ro/ /chags pa che ni g.yon pa ste/ 'od dpag tu med pa bdag po yin pas na dbang mdzad pa'i phyir ro/ /de lta bu'i zhe sdang rdo rje'i ting nge 'dzin la gnas pa'i rnal 'byor pas dkyil 'khor thams cad ni sum cu'i bdag</text></item>
<item><p>53a2</p><section></section><text>nyid kyi dkyil 'khor thams cad spro ba ni pad+ma'i nang du spro bar bya ba'o/ /de nyid spro ba bshad par bya ste/ dzi na dzika sngags las byung ba'i/ /gtso bo rnam par snang mdzad dbyung / /mi bskyod pas ni dbu rgyan byas/ /ston ka'i zla zer ltar snang zhing / /gtsug</text></item>
<item><p>53a3</p><section></section><text>tor cod pan dag gis brgyan/ /dkar dang nag dang dmar ba'i zhal/ /phyag drug zhi ba'i tshul can te/ /'khor lo rin chen pad+ma dag /g.yas pa yi ni phyag la bsam/ /dril bu rin chen ral gri ni/ /de yi g.yon du rnam par bsam/ /zhes smos pa la/</text></item>
<item><p>53a4</p><section></section><text>snga ma bzhin du lha mo'i pad+ma'i dbus su thig le yongs su gyur pa las/ dzi na dzikasngags las byung ba'i rnam par snang mdzad sems dpa' gsum gyi bdag nyid/ gtso bo ni rang gi rigs kyi bdag po'o/ /spro ba ni phyung bar bya'o/ /ston ka'i zla zer ni 'od</text></item>
<item><p>53a5</p><section></section><text>de/ de dang 'dra ba ni zhi ba mdzad pa'o/ /ral pa'i thor tshugs ni snga ma bzhin no/ /gzhan yang zhal dang po ni dkar po ste zhi ba yin pa'i phyir ro/ /zhal g.yas pa dang g.yon pa ni nag po dang dmar po ste/ thugs rdo rje dang / gsung rdo rje ste/ mngon spyod</text></item>
<item><p>53a6</p><section></section><text>dang dbang mdzad pa'i phyir ro/ /phyag drug ni bshad zin to/ /zhi ba'i tshul can ni nad thams cad 'joms pa'i phyir ro/ /phyag g.yas pa'i dang po la 'khor lo rtsibs brgyad pa dkar po ste/ chos kyi 'khor lo bskor ba'i phyir dang / bsgribs pa'i dri ma 'joms pa'i</text></item>
<item><p>53a7</p><section></section><text>phyir ro/ /g.yas pa'i gnyis pa la rdo rje sngon po ste/ mngon par byang chub pa'i rang bzhin yin pa'i phyir ro/ /g.yas pa'i gsum pa la pad+ma dkar po ni zhi ba dang mthun pa'i phyir ro/ /rtsa ba'i phyag g.yon pa la dril bu ste/ rang bzhin med par ston</text></item>
<item><p>53b1</p><section></section><text>pa'o/ /g.yon pa gnyis la rin po che ste/ bsam pa thams cad rdzogs pa'o/ /g.yon pa'i gsum pa la ral gri ni nyon mongs pa'i zhags pa gcod pa ste/ don yod grub pa'i rang bzhin yin pa'i phyir ro/ /phyi rol du spro ba bshad par bya ste/ de bzhin thugs</text></item>
<item><p>53b2</p><section></section><text>ka las byung ste/ /gti mug spyod gnas sems can rnams/ /yang dag sbyangs te slad byon nas/ /shar phyogs kyi ni zla bar bzhugs/ /zhes smos te/ thugs ka las ni lha mo'i pad+ma las so/ /gti mug spyod pa la gnas pa ni gti mug gi rigs can no/ /</text></item>
<item><p>53b3</p><section></section><text>sems can ni khams gsum pa'o/ /sbyang ba ni sprul pa spro ba dang / ston pa la sogs pa dri ma med par byas pa'o/ /byon pa ni rang gi sangs rgyas kyi zhing las so/ /shar phyogs ni shar phyogs kyi re mig la'o/ /zla ba ni sna tshogs pad+ma dang / zla ba dang 'khor</text></item>
<item><p>53b4</p><section></section><text>lo'i steng du bzhugs par bsam par bya'o/ /rin chen 'byung ldan gyi spro ba bshad par bya ste/ rat+na d+h+r-i ka sngags las byung ba'i/ /rin chen tog ni mkhas pas dbyung / /zhi ba thor tshugs cod pan 'chang / /mi bskyod pas ni dbu rgyan byas/ /ser dang gnag</text></item>
<item><p>53b5</p><section></section><text>dang dkar ba'i zhal/ /phyag drug pa ni rnam par bsgom/ /yid bzhin nor bu rdo rje dang / /'khor lo de yi g.yas su bsgom/ /dril bu pad+ma ser po dang / /ral gri g.yon du bsgom par bya'o/ /zhes smos pa la snga ma bzhin du lha mo'i pad+ma'i dbus su thig le yongs</text></item>
<item><p>53b6</p><section></section><text>su gyur pa las/ rat+na d+h+r-i ka sngags las byung ba'i rin po che zur drug pa las rin chen tog dbyung ba spro bar bya'o/ /ral pa'i thor tshugs 'chang ba ni snga ma bzhin no/ /zhi ba ni dbul ba'i sems can rnams rgyas pa'i phyir ro/ /byams pa</text></item>
<item><p>53b7</p><section></section><text>dang / chos dang / mi 'jigs pa dang / zang zing gi sbyin pas 'jigs pa zhi ba'o/ /mi bskyod pa ni rdo rje 'chang chen po ste/ des dbu rgyan byas pa ste brgyan pa'o/ /mkhas pa ni mi brjed pa'i ngang tshul gyis so/ /gzhan yang zhal dang po ni ser po ste/ rgyas par</text></item>
<item><p>54a1</p><section></section><text>mdzad pa'i phyir ro/ /g.yas pa dang g.yon pa ni nag po dang dkar po ste/ thugs dang sku'i bdag nyid de/ drag po dang zhi ba mdzad pa'i phyir ro/ /phyag drug gi don ni bshad zin to/ /de ni rin chen dpal gyi'o/ /rin chen ni bsam pa thams cad yongs su</text></item>
<item><p>54a2</p><section></section><text>rdzogs pa'o/ /pad+ma ser po ni rgyas par byed pa'o/ /lhag pa'i don ni snga ma bzhin no/ /phyi rol du spro ba la sogs pa bshad par bya'o/ /de bzhin thugs ka las byung ste/ /nga rgyal gnas la gnas pa rnams/ /yang dag sbyangs nas lha mo'i char/ /rin chen dbus su</text></item>
<item><p>54a3</p><section></section><text>bzhugs par 'gyur/ /zhes smos te/ thugs ka nas ni pad+ma nas so/ /nga rgyal gnas la gnas pa ni/ /nga rgyal dang bcas pa'i sems can rnams bstan pa la sogs pas sbyangs te/ byon zhing lho phyogs kyi re mig la gnas pa pad+ma dang nyi ma dang zur drug</text></item>
<item><p>54a4</p><section></section><text>pa'i rin po che'i steng du gnas par bsam par bya'o/ /'od dpag tu med pa spro ba bshad par bya ste/ A ro l-ika sngags las byung ba'i/ /mtha' yas rdo rje can dbyung ste/ /zhi ba pad+ma rA ga'i mdog /mi bskyod pas ni dbu brgyan byas/ /zhes smos te/ snga ma</text></item>
<item><p>54a5</p><section></section><text>bzhin du lha mo'i pad+ma'i dbus su thig le yongs su gyur pa las/ A ro l-ika sngags las byung ba pad+ma 'dab ma brgyad pa las 'od dpag tu med pa sems gsum gyi bdag nyid dbyung ba ni spro bar bya ba'o/ /pad+ma rA ga ni nor bu ste de'i mdog ni de dang mtshungs pa ste dbang</text></item>
<item><p>54a6</p><section></section><text>mdzad pa'i phyir ro/ /zhi ba ni sgeg pa'i ro gtso bor gyur pa'o/ /mi bskyod pa ni snga ma bzhin no/ /de nas gzhan yang / mgon po ral pa'i thor tshugs 'chang / /dmar dang gnag dang dkar ba'i zhal/ /sgeg pa'i nyams dang yang dag ldan/ /phyag drug pa</text></item>
<item><p>54a7</p><section></section><text>ni rnam par bsgom/ /zhes smos pa la/ ral pa'i thor tshugs kyi don ni bshad zin to/ /pad+ma'i rigs kyi bdag po yin pas na mgon po'o/ /rtsa ba'i zhal ni dmar po ste dbang mdzad pa'i phyir ro/ /zhal g.yas pa dang g.yon pa ni nag po dang dkar po ste/ rnam</text></item>
<item><p>54b1</p><section></section><text>par dag pa sngar bshad zin to/ /sgeg pa'i nyams dang ldan pa ni chags pa'i rang bzhin yin pa'i phyir ro/ /phyag drug gi don ni bshad zin to/ /phyag mtshan bshad par bya ste/ g.yon pa'i phyag gis dril bu dang / /pad+ma'i sdong bu'ang 'dzin par mdzad/ /pad+ma thugs</text></item>
<item><p>54b2</p><section></section><text>ka'i phyogs gnas pa/ /g.yas pa yis ni 'dzin par mdzad/ /ces pa la/ dril bu ni shes rab kyi pha rol tu phyin pa'i rang bzhin phyag g.yon pas 'dzin pas de'i phyogs gcig las byung ba'i pad+ma'i 'dab ma brgyad pa ni mtsho skyes te/ thugs kyi phyogs gnyis kar</text></item>
<item><p>54b3</p><section></section><text>phyag g.yas pa'i mthe bo dang / gung mo dang / mdzub mo dag gi lte ba nas brtsams te/ 'dab ma'i bar du dbye bar mdzad par bsgom par bya'o/ /ji ltar pad+ma dmar po 'di/ /gnas kyi skyon gyis ma gos pa/ /dngos po'i yon tan tshogs pas na/ /de bzhin khams</text></item>
<item><p>54b4</p><section></section><text>gsum dag pa'o/ /zhes bya ba dngos po'i rang bzhin ston par mdzad pa pad+ma dbye ba'i phyag rgya ste drang ba'i don to/ /g.yon phyogs su gnas pa'i shes rab kyi chos 'byung gi pad+ma'i g.yas phyogs kyi thabs kyi rang bzhin gyis rtse lnga pa'i gsang ba'i rdo rje'i phyag gis dbye bar</text></item>
<item><p>54b5</p><section></section><text>mdzad pa zhes pa ni nges pa'i don to/ /phyag mtshan lhag ma bshad par bya ste/ rdo rje 'khor lo g.yas gnyis la/ /rin chen ral gri g.yon gnyis la/ /zhes smos te/ phyag mtshan gyi don ni sngar bshad zin to/ /phyi rol spro ba bshad par bya ste/ sngon bzhin 'dod</text></item>
<item><p>54b6</p><section></section><text>chags can sbyangs nas/ /rgyab kyi pad+ma la bzhugs gyur/ /ces smos te/ sngon bzhin ni pad+ma las byung nas so/ /'dod chags can ni tha mal pa'i 'dod chags can no/ /sbyangs pa ni bstan pa la sogs pas so/ /rgyab kyi ni sangs rgyas kyi zhing las byung zhing / nub phyogs</text></item>
<item><p>54b7</p><section></section><text>su pad+ma dang / nyi ma dang / pad+ma'i steng du bzhugs par bsam par bya'o/ /don yod grub pa'i spro ba bshad par bya ste/ pra dz+nyA d+h+r-i ka sngags las byung ba'i/ /sngags pas don yod rdo rje can/ /mgon po sku mdog ljang gu dbyung / /thor tshugs cod pan dag gis brgyan/ /</text></item>
<item><p>55a1</p><section></section><text>zhes smos te/ snga ma bzhin du lha mo'i pad+mar byang chub kyi sems kyi thig le yongs su gyur pa las pradz+nya d+h+r-ika gi sngags las byung ba'i ral gri las byung ba/ sems dpa' gsum gyi bdag nyid mgon po ni las kyi rigs kyi bdag po bsam par bya'o/ /</text></item>
<item><p>55a2</p><section></section><text>thor tshugs cod pan ni snga ma bzhin no/ /gzhan yang / ljang dang gnag dang dkar ba'i zhal/ /phyag drug 'od zer rnam par 'phro/ /zhes pa las dang po'i zhal ni dmar po ste/ dgug par mdzad pa'i phyir ro/ /zhal g.yas pa dang g.yon pa ni gnag pa dang dkar</text></item>
<item><p>55a3</p><section></section><text>ba ste/ thugs dang sku'i rigs kyis drag po dang zhi ba mdzad pa'i phyir ro/ /phyag drug ni snga ma bzhin no/ /'od zer 'phro ba ni 'od zer lngas khyab pa ste/ las thams cad pa yin pa'i phyir ro/ /phyag mtshan bshad par bya ste/ ral gri sna tshogs rdo rje dang / 'khor</text></item>
<item><p>55a4</p><section></section><text>lo g.yas su bsgom par bya/ /phyag g.yon gyis ni dril bu dang / /de bzhin pad ljang nor bu'o/ /zhes smos pa la/ nyon mongs pa gcod pa'i shes rab ni ral gri'o/ /mngon par byang chub pa rnam pa nyi shu ni sna tshogs rdo rje'o/ /pad+ma ljang gu ni las thams cad</text></item>
<item><p>55a5</p><section></section><text>ma yin pa'i phyir ro/ /dril bu la sogs pa ni snga ma bzhin no/ /mdzad pa bshad par bya ste/ log pa'i ngag can sems can rnams/ /rnam par sbyangs nas slar byon te/ /de bzhin byang gi phyogs su ni/ /sna tshogs rdo rje dag la bzhugs/ /zhes pa la snga ma bzhin du</text></item>
<item><p>55a6</p><section></section><text>chos 'byung las byung zhing log pa'i tshig can gyi sems can rnams bstan pa la sogs pas sbyangs shing sangs rgyas kyi zhing la 'jug cing slar log nas byang phyogs su pad+ma dang nyi ma dang sna tshogs rdo rje la bzhugs par bsam par bya'o/ /nye bar bsdu ba bshad par bya ste/</text></item>
<item><p>55a7</p><section></section><text>zhe sdang gti mug de bzhin chags/ /yid bzhin nor bu dam tshig ste/ /rigs ni lnga po 'di dag nyid/ /'dod dang thar pa rab bsgrub pa'o/ /zhes pa la zhe sdang rnam par dag pa ni mi bskyod pa dang / gti mug rnam par dag pa ni rnam par snang mdzad dang / 'dod chags rnam par</text></item>
<item><p>55b1</p><section></section><text>bdag pa ni 'od dpag tu med pa dang / yid bzhin nor bu ni rin chen 'byung ldan no/ /dam tshig nyams pa rnams slar yang dam tshig gso bar byed pas na dam tshig pa ni don yod grub pa'o/ /rigs lnga po de dag ni nyon mongs pa rnam par dag pa'o/ /'dod pa ni bde ba'i</text></item>
<item><p>55b2</p><section></section><text>thabs kyis thar pa bsgrub pa ste/ mi gnas pa'i mya ngan las 'das pa'i dbyings thob par byed pa'o/ /yang na 'dod pa dang thar pa ni 'dod pa dang thar pa dag ste/ longs spyod dang grol ba'o/ /de dag 'grub pa ni rtsol ba'o/ /de ni nye bar mtshon pa tsam yin te/ chos kyi</text></item>
<item><p>55b3</p><section></section><text>dbyings dang me long mnyam pa nyid dang / so sor rtog pa dang bya ba nan tan sgrub pa'i ye shes kyi rang bzhin dang / kun gzhi dang / nyon mongs pa can gyi yid dang / 'jug pa dang / gzugs la sogs pa'i rnam par shes pa rnam par dag pa dang / gzugs dang / tshor</text></item>
<item><p>55b4</p><section></section><text>ba dang / 'du shes dang / 'du byed dang / rnam par shes pa'i phung po rnam par dag pa dang / zhi ba dang / rgyas pa dang / dbang dang / mngon spyod dang / dgug pa rnam par dag pa dang / tshul khrims dang / ting nge 'dzin dang / shes rab dang / rnam par grol ba dang rnam par</text></item>
<item><p>55b5</p><section></section><text>grol ba'i ye shes mthong ba'i rang bzhin dang / sa dang / chu dang / me dang / rlung dang / nam mkha' dang / gzugs dang / sgra dang / dri dang / ro dang / reg bya dang / mig dang / rna ba dang / sna dang / lce dang / lus dang / sems dang / don dang / bdag dang / rnam par</text></item>
<item><p>55b6</p><section></section><text>rtog pa dang / 'jug pa'i rnam par shes pa rnam par dag pa'i rang bzhin shes par bya'o/ /lha mo rnams kyi spro ba bshad par bya ste/ mo ha ra ti sngags las byung / /lha mo spyan ni dbyung bar bya/ /dkar zhing zhi ba'i nyams dang ldan/ /rnam snang mdzad kyis spyi bor mtshan/ /zhes smos te/</text></item>
<item><p>55b7</p><section></section><text>snga ma bzhin du lha mo'i pad+ma'i dbus su byang chub kyi sems kyi thig le yongs su gyur pa las mo ha ra ti'i sngags las 'khor lo rtsibs brgyad pa las byung ba'i lha mo spyan sems dpa' gsum gyi bdag nyid dbyung ba ni spro bar bya'o/ /ji lta bu yin zhe na/ dkar po zhes bya ba ni zhi ba</text></item>
<item><p>56a1</p><section></section><text>mdzad pa'i phyir ro/ /zhi ba'i nyams dang ldan pa ni rgyu de nyid las so/ /rnam par snang mdzad kyis mtshan pa ni rang gi bdag po'i cod pan te/ rigs rjes su dran pa'i phyir ro/ /gzhan yang / dkar dang gnag dang dmar ba'i zhal/ /phyag drug par ni rnam</text></item>
<item><p>56a2</p><section></section><text>par bsgom/ /'khor lo rdo rje de bzhin du/ /ut+pal dkar po g.yas su bsam/ /dril bu de bzhin rin chen dang / /ral gri g.yon du bsgom par bya/ /zhes smos pa la/ ut+pal dkar po ni zhi ba dang mthun pa'i phyir ro/ /zhal dkar po la sogs pa dang / 'khor lo la sogs pa'i</text></item>
<item><p>56a3</p><section></section><text>don ni bshad zin to/ /da ni phyi rol du spro ba bshad par bya ste/ de bzhin thugs ka nas byung ste/ /phyogs bcu ngag tu gzigs nas ni/ /gdon dang nad gdungs 'jig rten rnams/ /thugs rje chen pos zhi mdzad de/ /slar byon nas ni zla dkyil du/ /shar gyi mtshams su bzhugs par gyur/ /</text></item>
<item><p>56a4</p><section></section><text>zhes smos pa la/ thugs ka nas zhes pa ni pad+ma'i dbus nas so/ /phyogs bcur gzigs pa ni nad dang ldan pa'i nad zhi bar bya ba'i don du'o/ /gdon ni re ba ti'i gdon la sogs pas byas pa'o/ /nad ni rims la sogs pa ste/ de rnams kyis gdungs pa ni mnan pa'i 'jig rten</text></item>
<item><p>56a5</p><section></section><text>pa gang yin pa de la bdud rtsi'i 'od zer spro bas zhi bar mdzad pa ni/ rab tu zhi bar byas nas rang gi sangs rgyas kyi zhing la 'jog cing / slar log ste shar lho'i mtshams su sna tshogs pad+ma dang / zla ba dang / 'khor lo la bzhugs par bsam par bya'o/ /mA ma kI'i spro ba bshad</text></item>
<item><p>56a6</p><section></section><text>par bya ste/ dwe Sha ra ti'i sngags las byung / /lha mo mA ma kI dbyung ste/ /ut+pal sngon po'i 'dab ltar sngo/ /bzhin bzangs shin tu yid du 'ong / /zhes smos pa la/ snga ma bzhin du lha mo'i pad+ma'i dbus su thig le yongs su gyur pas dwe Sha ra ti'i sngags las byung ba rdo rje rtse lnga pa las</text></item>
<item><p>56a7</p><section></section><text>lha mo mA ma kI spro bar bya ste/ ji lta bu yin zhe na/ ut+pal sngon po'i 'dab ltar sngo ba ni kha dog sngo ba'o/ /de bzhin du bzhin bzangs ni zhal mdzes pa'o/ /de nyid kyi phyir yid du 'ong ba ni bcom ldan 'das mi bskyod pa'am/ rin chen 'byung ldan gyi thugs 'phros pa ste/ mA ma kI</text></item>
<item><p>56b1</p><section></section><text>ni rigs gnyis pa yin pa'i phyir ro/ /gzhan yang ji lta bu yin zhe na/ gnag dang dkar dang dmar ba ste/ /mi bskyod pas ni dbu rgyan byas/ /rdo rje 'khor lo de bzhin du/ /ut+pal sngo dmar g.yas pa la/ /dril bu rin chen ral gri ni/ /g.yon pa'i phyag na bsnams par</text></item>
<item><p>56b2</p><section></section><text>mdzad/ /ces smos pa la/ zhal nag po la sogs pa'i don ni bshad zin to/ /mi bskyod pas ni dbu rgyan byas pa ni rang gi bdag nyid can no/ /gang gi tshe rin chen 'byung ldan gyi rigs yin na/ de'i tshe rin chen 'byung ldan gyi cod pan bya'o/ /rdo rje la sogs pa'i don ni</text></item>
<item><p>56b3</p><section></section><text>bshad zin to/ /sngon po dang dmar po 'dres par gyur pa na ser po dang nag por snang bar 'gyur te/ gnyi ga'i rigs kyi rtags bshad do/ /phyi rol du spro ba bshad par bya ste/ bgegs chen 'jigs pas gzir ba rnams/ /thugs rje chen pos srung mdzad par/ /byung</text></item>
<item><p>56b4</p><section></section><text>nas slar ni byon nas su/ /lho nub tu ni bzhugs par gyur/ /ces smos te/ bgegs chen po ni srin po la sogs pa ste/ de rnams kyis 'jigs pa ni rmi lam ngan pa la sogs pa de rnams kyis gzir ba ni gnod pa gang yin pa de rnams las srung ba mdzad nas so/ /srin</text></item>
<item><p>56b5</p><section></section><text>po la sogs pa bskrad cing rang gi sangs rgyas kyi zhing nas log cing lho nub ni bden bral gyi mtshams su sna tshogs pad+ma dang / nyi ma dang / rdo rje'i steng du bzhugs par bya'o/ /gos dkar mo'i spro ba bshad par bya ste/ rA ga ra ti'i sngags las byung / /gos dkar mo ni dbyung</text></item>
<item><p>56b6</p><section></section><text>bya ste/ /zhal ni dmar dang gnag dang dkar/ /pad+ma rA ga'i 'od dang ldan/ /zhes smos te/ snga ma bzhin du lha mo'i pad+ma'i dbus su thig le las rA ga ra ti yongs su gyur pa las pad+ma dmar po las byung ba'i gos dkar mo pad+ma rA ga'i nor bu'i kha dog dang 'dra ba spro bar</text></item>
<item><p>56b7</p><section></section><text>bya'o/ /dmar po la sogs pa zhal gyi don ni bshad zin to/ /gzhan yang / 'od dpag med bcas ral pa'i tshogs/ /phyag drug pa ni rnam bsgoms te/ /g.yon pa'i dril bur bcas pa yis/ /ut+pal sdong bu 'dzin mdzad la/ /thugs kar gnas pa'i ut+pal/ /</text></item>
<item><p>57a1</p><section></section><text>dmar po g.yas kyis 'dzin par mdzad/ /ces smos pa la/ ral pa rnams kyi tshogs ni ral pa'i tshogs so/ /'od dpag tu med pa dang bcas pa'i ral pa'i tshogs gang la yod pa de ni 'od dpag med dang bcas pa'i ral pa'i tshogs te/ rang gi bdag</text></item>
<item><p>57a2</p><section></section><text>po'i cod pan zhes bya ba'i don to/ /phyag drug gi don ni bshad zin to/ /phyag g.yon pa dril bu dang bcas pas phyogs gcig tu pad+ma'i sdong bu bzung ste/ phyag g.yas pas thugs kar kha dog dmar po nyid dbye bar mdzad par bsam par bya'o/ /rnam par dag pa ni 'od</text></item>
<item><p>57a3</p><section></section><text>dpag tu med pa bzhin no/ /phyag mtshan lhag ma rnams bshad par bya ste/ rdo rje'i 'khor lo g.yas dag la/ /nor bu ral gri g.yon pa na/ /bsnams par mdzad pa byung nas ni/ /gdon gyis nyen pa zhi mdzad de/ /slar byon pad+mo'i dbus nyid du/ /nub byang mtshams</text></item>
<item><p>57a4</p><section></section><text>su bzhugs par gyur/ /zhes smos te/ rdo rje la sogs pa'i don ni bshad zin to/ /gdon gyis nyen pa ni dbul ba'i gdon gyis nyen pa la zhi bar mdzad pa ni rgyas par mdzad nas so/ /yang na dbang du ma gyur pa'i gdon gyis nyen pa la zhi bar mdzad pa ste/ dbang</text></item>
<item><p>57a5</p><section></section><text>du mdzad nas sangs rgyas kyi zhing las byung ste/ rlung gi mtshams su sna tshogs pad+ma dang / zla ba dang / mtsho skyes la bzhugs par bsam par bya'o/ /sgrol ma'i spro ba bshad par bya ste/ badzra ra ti'i sngags las byung / /yid 'ong sgrol ma dbyung bya ste/ /ljang dang gnag dang</text></item>
<item><p>57a6</p><section></section><text>dkar ba'i zhal/ /dUr ba'i lo ma'i mdog dang mnyam/ /zhes smos te/ snga ma bzhin du lha mo'i pad+ma'i dbus su thig le yongs su gyur pa las badzra ra ti'i sngags las byung ba'i ut+pal las skyes pa dUr ba'i lo ma bzhin ni ljang skya'i lha mo sgrol ma spro bar bya ste/ ljang gu</text></item>
<item><p>57a7</p><section></section><text>la sogs pa'i don ni bshad zin to/ /gzhan yang / don yod pas ni gtsug tor byas/ /phyag drug par ni rnam par bsgom/ /sna tshogs rdo rje 'khor lo dang / /ut+pal dkar po g.yas pa na/ /dril bu rin chen ral gri ni/ /brtul zhugs can gyis g.yon du bsam/ /zhes</text></item>
<item><p>57b1</p><section></section><text>smos te/ don yod ces bya ba ni rang gi bdag pos so/ /phyag drug la sogs pa'i don bshad zin to/ /bya ba bshad par bya ste/ sems can thams cad dbang mdzad de/ /sna tshogs rdo rje'i stan la yang / /byung nas slar ni byon nas su/ /byang shar mtshams su bzhugs</text></item>
<item><p>57b2</p><section></section><text>par gyur/ /zhes smos pa la/ sems can thams cad ni 'jigs pa chen po brgyad 'di lta ste/ seng ge dang / glang po dang / me dang / sbrul dang / chom rkun dang / btson ra dang / rgya mtsho dang / sha za'i 'jigs pa'o/ /kha cig na re mdze dang / dbul ba'i 'jigs</text></item>
<item><p>57b3</p><section></section><text>pa dang bcas pa'i 'jigs pa chen po bcu yin no zhes zer ro/ /de rnams dbang du byas pa ni sel nas so/ /byung nas ni pad+ma las so/ /byon nas ni sangs rgyas kyi zhing las so/ /byang shar mtshams su ni dbang ldan gyi mtshams su sna tshogs pad+ma dang / zla ba dang /</text></item>
<item><p>57b4</p><section></section><text>sna tshogs rdo rje la bzhugs par bsam par bya'o/ /yum bzhi po de rnams kyi rnam par dag pa bshad par bya ste/ de la sa'i khams dang / rnam par thar pa'i sgo stong pa nyid dang / snying rje chen po dang / thabs kyi pha rol tu phyin pa rnam par dag pa'i rang bzhin ni gti mug</text></item>
<item><p>57b5</p><section></section><text>dga' ma ste/ rnam par snang mdzad kyi rang snang ba'i rig ma de dang mtshungs pa thabs kyi pha rol tu phyin pa dang / snying rje chen po dang bral ba'i sems can rnams sdug bsngal ma lus pa las skyob pa las sbyar zhing chos thams cad stong pa nyid du bstan nas sems can thams cad</text></item>
<item><p>57b6</p><section></section><text>kyi don gyi khur theg pa dang / mnyam pa nyid kyi rang gi skyon dgug pa dang / sems can gyi don la 'jug pa dang / myur du rang bde bar byang chub thob pa rnam pa gsum gyi thabs kyi pha rol tu phyin pa la nges par sbyar zhing ring du song ba'i sa la sems can rnams 'jog cing</text></item>
<item><p>57b7</p><section></section><text>me'i mtshams la zhi ba mdzad pa'o/ /zhe sdang dga' ma ni byams pa chen po dang / rnam par thar pa mtshan ma med pa dang / chu'i khams dang / smon lam gyi pha rol tu phyin pa rnam par dag pa'i lha mo mA ma kI ste/ mi bskyod pa'i rang gi rig ma de dang 'dra ba byams pa</text></item>
<item><p>58a1</p><section></section><text>chen po dang / smon lam dang bral ba'i sems can thams cad la phan pa dang / bde ba la nges par sbyar zhing chos thams cad mtshan ma med pa nyid du bskyed la/ sems can thams cad kyi srid pa nye bar zhi ba la sogs pa'i don gyi bya ba dang thugs</text></item>
<item><p>58a2</p><section></section><text>mnyam pa nyid kyi tshogs kyi rgyu dang / sems can gyi don gyi rgyu dang / sangs rgyas kyi zhing yongs su dag pa zhes bya ba rnam pa gsum gyis smon lam gyi pha rol tu phyin pa la nges par sbyar zhing mi g.yo ba'i sa la 'jog cing bden bral gyi mtshams su gdul dka'</text></item>
<item><p>58a3</p><section></section><text>ba 'dul bar mdzad pa'o/ /'dod chags dga' ma zhes bya ba dga' ba chen po dang / rnam par thar pa smon pa med pa dang / me'i khams dang / stobs kyi pha rol tu phyin pa rnam par dag pa ni gos dkar mo ste/ 'od dpag tu med pa'i rang snang ba'i rig ma</text></item>
<item><p>58a4</p><section></section><text>de dang 'dra ba dang / dga' ba chen po dang stobs kyi pha rol tu phyin pa dang bral ba'i sems can rnams sangs rgyas kyi chos kyi dga' bas yang dag par rab tu sbyor la/ rang rig las ldog pa'i chos thams cad med pa'i phyir chos thams cad la smon pa</text></item>
<item><p>58a5</p><section></section><text>med pa nyid gsal bar byas la/ 'dar ba sel ba dang / smin pa la sogs pa'i bya bas me dang mtshungs pa dang / de bzhin du las las ldog pa dang / nyon mongs pa bcom pa dang / bdud dang pha rol rgol ba rnams 'joms par byed pa/ rnam pa</text></item>
<item><p>58a6</p><section></section><text>gsum gyi stobs kyis pha rol tu phyin pa la nges par sbyar zhing legs pa'i blo gros kyi sa la 'jog cing rlung gi mtshams su rgyas par mdzad pa'o/ /rdo rje dga' ma zhes bya ba btang snyoms chen po dang / rang bzhin gyis 'od gsal ba'i rnam par thar pa</text></item>
<item><p>58a7</p><section></section><text>dang / rlung gi khams dang / ye shes kyi pha rol tu phyin pa rnam par dag pa ni sgrol ma ste/ btang snyoms chen po dang / ye shes kyi pha rol tu phyin pa dang bral ba'i sems can rnams rnyed pa dang / ma rnyed pa dang / bde ba dang / sdug bsngal ba dang /</text></item>
<item><p>58b1</p><section></section><text>grags pa dang / ma grags pa dang / bstod pa dang / smad pa la btang snyoms dang / sems can thams cad kyi gdung ba rab tu zhi ba la sogs pa'i bya bas rlung dang 'dra ba'i sems nyid rab tu sbyar te/ nyon mongs pa rnams glo bur ba yin pa'i phyir chos thams cad kyi rang bzhin</text></item>
<item><p>58b2</p><section></section><text>gyis 'od gsal ba nyid gsal bar byas la rnam par mi rtog pa dang / rtog pa mnyam pa nyid du rtogs pa dang / sems can gyi don gyi thabs lkog tu gyur pa ma yin pa zhes pa rnam pa gsum gyi ye shes kyi pha rol tu phyin pa la nges par sbyor zhing chos kyi sprin gyi sa la 'jog cing</text></item>
<item><p>58b3</p><section></section><text>dbang ldan gyi mtshams su dbang mdzad pa ste drang ba'i don to/ /snang ba dang / zla ba'i snang ba dang / mo rtags dang / gzhan dbang dang / rjes su 'jug pa'i dbyangs dang / 'jam pa dang / chags pa dang bral ba la sogs pa rang</text></item>
<item><p>58b4</p><section></section><text>bzhin gyis gnyen po stong pa nyid kyi rang bzhin ni spyan no/ /snang ba mched pa dang / nyi ma'i snang ba dang / pho rtags dang / kun brtags dang / tsheg drag dang / bar pa dang / 'dod chags la sogs pa'i rang bzhin gyi gnyen po shin tu stong pa'i ngo bo ni lha mo mA ma</text></item>
<item><p>58b5</p><section></section><text>kI'o/ /snang ba nye bar thob pa dang / mtshams kyi snang ba dang ma ning gi rtags dang / thig le dang / tsheg drag dang bral ba dang / yongs su rdzogs pa dang / ma rig pa la sogs pa rang bzhin gyis gnyen po stong pa chen po'i rang bzhin ni gos dkar mo'o/ /snang</text></item>
<item><p>58b6</p><section></section><text>ba la sogs pa dang bral ba dang zla ba dang nyi ma dang / mtshams kyi snang ba med pa dang / pho dang / mo dang / ma ning gi rtags med pa dang / rjes su 'jug pa'i dbyangs dang / tsheg drag dang / de med pa ma yin pa dang / rang bzhin gsum dang bral ba dang / 'jam</text></item>
<item><p>58b7</p><section></section><text>pa dang / bar ma dang / rab spong pa dang / chags pa dang bral ba dang / chags pa dang / chags pa bar pa dang bral ba dang / stong pa dang / shin tu stong pa dang / stong pa chen po'i gnyen po thams cad stong pa'i rang bzhin ni sgrol ma ste nges pa'i don to/ /mchod pa'i lha mo'i spro</text></item>
<item><p>59a1</p><section></section><text>ba bshad par bya ste/ rnal 'byor pas ni rim gnyis par/ /rdo rje gzugs la sogs pa dbyung / /zhes smos te rim pa gnyis pa ni cha chen bzhi las phyi rol gyi cha chen gcig la me'i mtshams la sogs pa bzhi por cha chung cig la rdo rje rab bris</text></item>
<item><p>59a2</p><section></section><text>pa la lhag ma rnams gzugs rdo rje ma la sogs pa dgod do/ /de nyid bshad pa/ me yi phyogs su dgod bya ba/ /rdo rje gzugs ni yid 'ong ba/ /zhal gsum phyag drug dkar ba ste/ /dbu rgyan rnam par snang mdzad dpal/ /gnyis kyis me long 'dzin mdzad de/ /</text></item>
<item><p>59a3</p><section></section><text>lhag ma gti mug dga' dang mtshungs/ /zhes pa la snga ma bzhin lha mo'i pad+mar thig le yongs su gyur pa'i dza las byung ba'i me long las skyes pa'i gzugs rdo rje ma sems dpa' gsum gyi bdag nyid yid du 'ong ba la ni chu shel gyi nor bu'i 'od dang ldan pas sems</text></item>
<item><p>59a4</p><section></section><text>'phrog pa rnam par snang mdzad kyi cod pan can/ rtsa ba'i phyag gnyis kyis shel gyi nor bu'i me long gi nang gi dkyil 'khor la bzhugs pa'i de bzhin gshegs pa dang / lha mo rnams kyi sku gsal bar mdzad pa/ phyag lhag ma rnams kyis bdag po spyan ma dang 'dra ba'i</text></item>
<item><p>59a5</p><section></section><text>phyag mtshan 'dzin pa spros te/ des ni gzugs la mngon par zhen pa'i sems can gyi khams sbyangs pa las byung ste/ me'i mtshams su pad+ma dang zla ba'i dkyil 'khor la bzhugs pa bsam par bya'o/ /sgra rdo rje ma'i spro ba bshad par bya ste/ bden bral</text></item>
<item><p>59a6</p><section></section><text>phyogs dgod lha mo ni/ /rdo rje sgra ste phyag drug pa/ /zhal gsum sku mdog ser mo ste/ /dbu rgyan rin chen 'byung ldan yin/ /phyag gnyis kyis ni pi wang bsnams/ /lhag ma mA ma kI dang mtshungs/ /zhes smos pa la/ snga ma bzhin du lha mo'i pad+ma'i dbus su</text></item>
<item><p>59a7</p><section></section><text>thig le yongs su gyur pa'i hUM las byung ba'i pi wang las sgra rdo rje ma sems dpa' gsum gyi bdag nyid rin chen 'byung ldan gyi cod pan can/ rtsa ba'i phyag gis rgyud mangs bsgrengs pa'i sgras nang gi de bzhin gshegs pa'i snyan tshim zhing thugs bde bas rtse gcig</text></item>
<item><p>59b1</p><section></section><text>ba nyid skyed par byed pa/ phyag lhag ma rnams kyis mA ma kI dang 'dra ba'i phyag mtshan spros te/ des ni sgra la mngon par zhen pa'i sems can gyi khams sbyangs nas slar log ste bden bral gyi mtshams su sna tshogs pad+ma dang zla ba la bzhugs par bsam mo/ /</text></item>
<item><p>59b2</p><section></section><text>dri rdo rje ma'i spro ba bshad par bya ste/ rlung gi phyogs dgod lha mo ni/ /rdo rje dri ste phyag drug ma/ /zhal gsum sku mdog dmar mo ste/ /'od dpag med kyi thor tshugs 'chang / /phyag gnyis kyis ni dung bsnams te/ /lhag ma gos dkar ma dang mtshungs/ /zhes</text></item>
<item><p>59b3</p><section></section><text>smos pa la/ snga ma bzhin du lha mo'i pad+ma'i dbus su thig le yongs su gyur pa'i baM las byung ba'i dung phor las skyes pa'i dri rdo rje ma sems dpa' gsum gyi sku'i bdag nyid can pad+ma rA ga'i nor bu dang 'dra ba dag gi dbang phyug gi cod pan can rtsa ba'i phyag</text></item>
<item><p>59b4</p><section></section><text>dag gis ga pur dang / gur gum dang / tsan+dan dang / gla rtsi dang / yang dag par sbyar ba'i dris gang ba'i tshes brgyad pa'i rnam pa dang mtshungs pa'i dung phor 'dzin pa spros te/ lhag ma rnams kyis gos dkar mo dang 'dra ba'i phyag mtshan 'chang ba/ des ni</text></item>
<item><p>59b5</p><section></section><text>dri la mngon par zhen pa'i sems can gyi khams sbyangs te rlung gi mtshams su sna tshogs pad+ma dang / zla ba'i dkyil 'khor la bzhugs par bsam mo/ /ro rdo rje ma'i spro ba bshad par bya ste/ dbang ldan phyogs dgod lha mo ni/ /rdo rje ro ste phyag drug pa/ /zhal</text></item>
<item><p>59b6</p><section></section><text>gsum kha dog ljang gu ste/ /dbu rgyan la ni rnga sgra bzhugs/ /phyag gnyis na ni ro yi snod/ /lhag ma sgrol ma lta bu yin/ /zhes smos te/ snga ma bzhin du lha mo'i pad+mar thig le yongs su gyur pa las hoH las byung ba'i rin chen sna bdun gyi ro'i snod las skyes pa/ ro rdo rje ma</text></item>
<item><p>59b7</p><section></section><text>sems dpa' gsum gyi bdag nyid ut+pal sngon po dang nam mkha' lding gi nor bu dang 'dra ba don yod grub pa'i cod pan can rtsa ba'i phyag gis ro drug gis gang ba'i rin po che'i snod phul bas de bzhin gshegs pa rnams tshim par byed pa/ phyag lhag ma rnams kyis</text></item>
<item><p>60a1</p><section></section><text>sgrol ma dang 'dra ba'i phyag mtshan 'dzin pa spros te/ rol mngon par zhen pa'i sems can gyi khams sbyangs te log nas dbang ldan du sna tshogs pad+ma dang zla ba la bzhugs par bsam mo/ /reg bya rdo rje ma'i gnas bshad par bya ste/ rdo rje sems dpa'</text></item>
<item><p>60a2</p><section></section><text>legs 'khyud de/ /'khor lo'i dbus na rnam bzhugs par/ /reg bya rdo rje bsam bya ste/ /zhal sogs bdag po lta bu'o/ /zhes pa la/ dkyil 'khor rgyal ba mchog gi dang po phyag rgya 'dus pa'i dus su dam tshig gi phyag rgya dang gnyis su med pa'i ye shes kyi</text></item>
<item><p>60a3</p><section></section><text>phyag rgya ni reg bya rdo rje ma'o/ /de ni rdo rje sems dpa' ste/ mi bskyod pa la legs par 'khyud pa ni brtan par 'khyud cing 'khor lo'i dbus su gnas pa'o/ /de nyid kyi phyir/ zhal sogs bdag po lta bu'o/ /zhes bya ba ni zhal la sogs pa 'dra ba zhes bya</text></item>
<item><p>60a4</p><section></section><text>ba'i tha tshig go/ /de bas na de'i spro ba'i cho ga ma bshad do/ /de nas ser sna'i gnyen po sbyin pa'i pha rol tu phyin pa rnam par dag pa ste/ gzugs rdo rje ma'o/ /ser sna gtso bor gyur pa chos dang kha zas dang / byams pa dang zhes bya ba rnam pa gsum gyis</text></item>
<item><p>60a5</p><section></section><text>sbyin pa'i pha rol tu phyin pa la nges par sbyar zhing rab tu dga' ba'i sa la 'jog ste/ chos kyi dbyings kyi ye shes me long gis ston pa phyi'i me'i mtshams la gnas pa'o/ /tshul khrims 'chal ba'i gnyen por gyur pa tshul khrims kyi pha rol tu phyin</text></item>
<item><p>60a6</p><section></section><text>pa'i rnam par dag pa ni sgra rdo rje ma ste tshul khrims 'chal pa rnams ni sdom pa'i tshul khrims dang / sems can gyi don byed pa'i tshul khrims dang / dge ba chos sdud pa'i tshul khrims te/ rnam pa gsum gyi tshul khrims la nges par sbyar zhing dri ma med</text></item>
<item><p>60a7</p><section></section><text>pa'i sa la 'jog ste/ chos kyi dbyings kyi mtshan nyid kyi chos sgra la dga' bar byed pa'i phyi'i bden bral gyi mtshams su gnas pa'o/ /de bzhin du khong khro'i gnyen po bzod pa'i pha rol tu phyin pa ni dri rdo rje ma ste/ mi bzod pa gtso bor gyur pa gzhan</text></item>
<item><p>60b1</p><section></section><text>gyi gnod pa dang / sdug bsngal myong ba dang / chos la dmigs pa'i mtshan nyid kyis rnam pa gsum gyi bzod pa'i pha rol tu phyin pa la nges par sbyar zhing 'od byed pa'i sa la 'jog ste/ so sor rtog pa'i ye shes kyi dris sems can rnams la dga' bar byed pa</text></item>
<item><p>60b2</p><section></section><text>phyi'i rlung gi mtshams la gnas pa'o/ /de bzhin du le lo'i gnyen po brtson 'grus kyi pha rol tu phyin pa rnam par dag pa ni ro rdo rje ma ste/ le lo'i gtso bor gyur pa rnams go cha'i brtson 'grus dang / sbyor ba'i brtson 'grus dang / yongs su rdzogs pa'i</text></item>
<item><p>60b3</p><section></section><text>brtson 'grus te/ rnam pa gsum gyi pha rol tu phyin pa la nges par sbyar zhing 'od 'phro ba'i sa la 'jog ste/ chos kyi bdud rtsi'i zas kyis sems can rnams tshim par byed pa phyi'i dbang ldan gyi mtshams la gnas pa'o/ /g.yeng ba'i gnyen po bsam gtan</text></item>
<item><p>60b4</p><section></section><text>gyi pha rol tu phyin pa'i rnam par dag pa ni reg bya rdo rje ma ste/ g.yeng ba gtso bor gyur pa'i skyon rnams 'joms pa dang / rnam par bzhugs pa dang sbyor ba can te/ rnam pa gsum gyi bsam gtan gyi pha rol tu phyin pa la nges par sbyar zhing sbyang dka' ba'i sa</text></item>
<item><p>60b5</p><section></section><text>la 'jog cing 'od gsal ba'i reg pa'i bde bas tshim par byed pa dbus kyi gtso bo la 'khyud nas 'khor lo'i dbus su gnas pa'o/ /shes rab 'chal pa'i gnyen por gyur pa shes rab kyi pha rol tu phyin pa'i rang bzhin ni mi bskyod pa ste/ shes rab kyi pha rol</text></item>
<item><p>60b6</p><section></section><text>tu phyin pa dang bral ba rnams thos pa dang / bsam pa dang bsgom pa'i shes rab kyi pha rol tu phyin pa la nges par sbyor zhing chos kyi dbyings kyi ye shes mngon du byed pas mngon du gyur pa'i sa la 'jog cing dbus su gnas pa'o/ /de rnams kyis phyung ba'i</text></item>
<item><p>60b7</p><section></section><text>sngags ni dzaH hUM baM hoHkhaM ste drang ba'i don to/ /gsang ba'i dkyil 'khor gyi rtsa ni me long lta bu'i gzugs yin pas gzugs rdo rje ma'o/ /snying ga'i dkyil 'khor gyi rtsa ni pi wang lta bu ste/ sgra rdo rje ma'o/ /lkog ma'i dkyil 'khor gyi rtsa ni dung lta bu ste/ dri</text></item>
<item><p>61a1</p><section></section><text>rdo rje ma'o/ /lte ba'i dkyil 'khor gyi rtsa ni ro'i snod lta bu'i rtsa ste/ ro rdo rje ma'o/ /'dod pa'i gdugs kyi rtsa ni reg bya rdo rje ma ste/ de nyid mi bskyod pa ste nges pa'i don to/ /byang chub sems dpa'i spro ba bshad par bya ste/ rim gsum shar</text></item>
<item><p>61a2</p><section></section><text>gyi snam bu la/ /brtul zhugs can gyis dbyung ba ni/ /maiM th+l+hiM sa bon las byung ba'i/ /byams pa sa yi snying po gnyis/ /zhes smos te/ thig le gnyis yongs su gyur pa las maiM dang th+l+hiM gi sa bon las skyes pa nA ga ge sar gyi yal ga dang / 'khor lo yongs su gyur pa</text></item>
<item><p>61a3</p><section></section><text>las dmar po dang dkar po'am/ yang na dkar po sems dpa' gsum gyi bdag nyid zhal gsum phyag drug pa byams pa dang sa'i snying po spros la mig gi skye mched dang / rtsa rgyus thams cad sbyangs te log nas rim pa gsum pa'i shar gyi snam bu'i logs gnyis la</text></item>
<item><p>61a4</p><section></section><text>sna tshogs pad+ma dang zla ba la gnas par bsam par bya'o/ /de nas/ oM gyi sa bon las byung ba/ /phyag na rdo rje nam mkha'i snying po/ /lho yi phyogs kyi snam bu la/ /go rims bzhin du dbyung bar bya/ /zhes smos te/ de nas snga ma bzhin du lha mo'i pad+ma'i thig le</text></item>
<item><p>61a5</p><section></section><text>yongs su gyur pa'i oM las skyes pa'i rdo rje dang rin po che las byung ba/ sngon po dang / ser po'am/ yang na ser po sems dpa' gsum gyi bdag nyid zhal gsum phyag drug pa phyag na rdo rje dang / nam mkha'i snying po spros te/ rna ba dang / sna la mngon par zhen</text></item>
<item><p>61a6</p><section></section><text>pa sbyangs te/ log nas lho phyogs kyi snam bu'i logs gnyis la sna tshogs pad+ma dang / nyi ma dang zla ba la gnas par bsam par bya'o/ /de nas/ oM dang hUM las yang dag byung / /'jig rten dbang po 'jam pa'i dbyangs/ /'di dag nub tu dbyung bar bya/ /</text></item>
<item><p>61a7</p><section></section><text>zhes bya la de nas snga ma bzhin du lha mo'i pad+mar thig le yongs su gyur pa las/ oM dang hUM las byung ba dmar po dang / dkar po'am yang na dmar po sems dpa' gsum gyi bdag nyid zhal gsum phyag drug pa/ 'jig rten dbang phyug dang / 'jam pa'i dbyangs</text></item>
<item><p>61b1</p><section></section><text>spros te/ lce dang yid kyi dbang po la mngon par zhen pa'i sems can rnams sbyangs nas log ste nub kyi snam bu'i logs gnyis su sna tshogs pad+ma dang zla ba la bzhugs par bsam par bya'o/ /de nas/ byang phyogs su yang dbyung ba ni/ /oM dang saM gi sa bon skyes/ /sgrib</text></item>
<item><p>61b2</p><section></section><text>sel kun du bzang por bcas/ /zhes pa las/ snga ma bzhin du lha mo'i pad+mar thig le yongs su gyur pa las oM dang saM las byung ba'i ljang gu dang / dmar po'am yang na ljang gu sems dpa' gsum gyi bdag nyid zhal gsum phyag drug pa/ rdo rje dang ral gri las</text></item>
<item><p>61b3</p><section></section><text>byung ba sgrib pa rnam par sel ba dang / kun du bzang po ste/ lus dang yan lag thams cad kyi tshigs la mngon par zhen pa sbyangs te/ log nas byang gi snam bu'i logs gnyis su sna tshogs pad+ma dang / zla ba la bzhugs par bsam par bya'o/ /de rnams</text></item>
<item><p>61b4</p><section></section><text>bdag po dang 'dra bar bstan par bya ba'i phyir bshad par bya ste/ 'di dag dbu rgyan rang gi mgon/ /sku mdog sogs pa'ang de dang mtshungs/ /phyag dang mtshon cha dag kyang ni/ /rang rang gi ni bdag por mtshungs/ /zhes pa la/ de dag ni byang chub sems dpa'</text></item>
<item><p>61b5</p><section></section><text>brgyad do/ /cod pan rang gi mgon po ni rang gi rigs kyi bdag pos cod pan byas pa'o/ /de la byams pa dang / sa'i snying po dag la rnam par snang mdzad do/ /phyag na rdo rje la mi bskyod pa'o/ /nam mkha'i snying po la rin chen 'byung ldan no/ /'jig rten dbang phyug</text></item>
<item><p>61b6</p><section></section><text>dang 'jam pa'i dbyangs la 'od dpag tu med pa'o/ /sgrib pa rnam par sel ba dang kun du bzang po la don yod grub pa dbu rgyan du bsgom par bya'o/ /kha dog la sogs pa ni kha dog dang zhal dang nyams kyis so/ /de dang mtshungs pa ni rang rang gi bdag po dang 'dra ba'o/ /</text></item>
<item><p>61b7</p><section></section><text>phyag ni phyag drug dang phyag mtshan ni 'khor lo la sogs pas rang rang gi bdag po ni rnam par snang mdzad la sogs pa dang mtshungs par shes par bya'o zhes dpe bstan pa dang spyir btang ba yin no/ /dmigs kyis dgar ba bshad par bya ste/ byams pa 'ba'</text></item>
<item><p>62a1</p><section></section><text>zhig g.yas na ni/ /klu shing me tog bsnams par mdzad/ /ces pa la/ byams pa 'ba' zhig ni rtsa ba'i phyag g.yas pas klu shing gi me tog ste/ nA ga ge sar gyi yal ga bsnams pa ste/ ma 'ongs pa'i dus su de'i drung du sangs rgyas par 'gyur ba'i</text></item>
<item><p>62a2</p><section></section><text>phyir te drang ba'i don to/ /rtsa rgyus thams cad kyi yal ga ni klu'i me tog ste nges pa'i don to/ /de rnams kyi mdzad pa bshad par bya ste/ 'di dag skye mched rnams sbyong zhing / /lha yi mig sogs stsol ba po/ /sems can skye mched sbyangs nas su/ /slar byon nas</text></item>
<item><p>62a3</p><section></section><text>ni stan la bzhugs/ /zhes smos te/ byang chub sems dpa' de rnams sems can rnams kyi tha mal pa'i mig la sogs pa sbyangs shing lha'i mig la sogs pa bskyed nas rang rang gi sangs rgyas kyi zhing las byon zhing / sngar bshad pa'i gdan rnams la bzhug par bsam</text></item>
<item><p>62a4</p><section></section><text>mo/ /yid du 'ong ba dang / mi 'ong ba dang / gnyi ga'i gzugs rnam par dag pas so sor sdud pa'i rang bzhin mig gi dbang po sbyangs pas mig lnga rtsol ba sa'i snying po'o/ /de bzhin du rnam pa gsum gyi sgra rnam par dag pas bsam gtan gyi rang bzhin rna ba'i dbang</text></item>
<item><p>62a5</p><section></section><text>po sbyong bar byed pa/ lha'i rna ba rtsol ba phyag na rdo rje'o/ /de bzhin du rnam pa gsum gyi dri ma rnam par dag pas srog dang rtsol ba'i rang bzhin sna sbyong bar byed pa lha'i sna rtsol ba ni nam mkha'i snying po'o/ /de bzhin du rnam pa gsum gyi ro rnam par dag pas 'dzin</text></item>
<item><p>62a6</p><section></section><text>pa'i rang bzhin lce sbyong bar byed pa/ lha'i lce rtsol ba ni 'jig rten dbang phyug go/ /de bzhin du rnam pa gsum gyi reg bya rnam par dag pas rjes su dran pa'i rang bzhin lus sbyong bar byed pa/ lha'i sku rtsol ba ni sgrib pa sel ba'o/ /de bzhin du rnam pa gsum gyi</text></item>
<item><p>62a7</p><section></section><text>chos rnam par dag pas ting nge 'dzin gyi rang bzhin 'das pa dang / ma 'ongs pa dang / da ltar byung ba yongs su shes pa'i mtshan nyid yid rnam par dag pa ni 'jam dpal lo/ /de bzhin du 'dod chags dang / zhe sdang dang / gti mug gi rtsa ba rnam par sbyong</text></item>
<item><p>62b1</p><section></section><text>bar byed pa ni ril por 'dzin pa'i ting nge 'dzin gyi rang bzhin ni byams pa'o/ /de bzhin du khams drug gi rang bzhin gyi tshigs thams cad sbyong bar byed pa rjes su gzhig pa'i ting nge 'dzin gyi rang bzhin ni kun du bzang po ste drang ba'i don to/ /mig dang / rna ba dang / sna</text></item>
<item><p>62b2</p><section></section><text>dang / lce dang / lus dang / yid dang / rtsa rgyus thams cad dang / tshigs thams cad kyi rtsa'i khong stong rnam par dag pas sa'i snying po la sogs pa ste nges pa'i don to/ /khro bo rnams kyi spro ba bshad par bya ste/ ya mAn+ta kr-i ta sngags las byung / /sngags pas gshin rje</text></item>
<item><p>62b3</p><section></section><text>gshed dbyung ba/ /zhal ni gnag dang dkar dang dmar/ /'bar ba'i tshogs kyis rnam par dkrigs/ /zhes smos te/ snga ma bzhin du lha mo'i pad+mar thig le yongs su gyur pa las ya mAn+ta kr-ita sngags las byung ba'i dbyig to las skyes pa sngon po dang / dkar po dang /</text></item>
<item><p>62b4</p><section></section><text>dmar po'i zhal mnga' ba/ zhal gsum phyag drug sems dpa' gsum gyi bdag nyid gshin rje mthar byed khro bo'i me 'bar ba'i phreng bas phyogs bcur khyab pa spro bar bya'o/ /phyag mtshan rnams bshad par bya ste/ thob 'khor lo rdo rje rnams/ /phyag g.yas na ni</text></item>
<item><p>62b5</p><section></section><text>bsnams par mdzad/ /thugs kar sdigs mdzub zhags pa dang / /dril bu dgra sta g.yon pa na/ /zhes smos te/ sdigs mdzub dang bcas pa'i zhags pa ni sdigs mdzub zhags pa ste/ bgegs rnams 'gugs pa'i phyir ro/ /'khor lo sogs pa'i</text></item>
<item><p>62b6</p><section></section><text>don ni snga ma bzhin no/ /mdzad pa bshad par bya ste/ dbang po la sogs tshogs dang bcas/ /mi bzad bgegs kyang skrag par mdzad/ /pad+ma nyi ma mnan nas ni/ /shar gyi phyogs su bzhugs par gyur/ /zhes smos te/ dbang po la sogs pa'i</text></item>
<item><p>62b7</p><section></section><text>bgegs rnams ni shar phyogs la dbang byed pa'o/ /tshogs dang bcas pa ni 'khor dang bcas pa'o/ /skrag par mdzad pa ni lam ngan pa las bzlog pa ste/ shar phyogs kyi sgor sna tshogs pad+ma dang / ma he dang / gshin rje'i steng du nyi ma'i dkyil 'khor</text></item>
<item><p>63a1</p><section></section><text>la bzhugs par bsam par bya'o/ /shes rab mthar byed kyi spro ba bshad par bya ste/ pradz+nyAn+ta kr-ita sngags las byung / /rin chen 'byung ldan dbu rgyan can/ /sku mdog dkar zhing nor bus brgyan/ /gzhan gyis mi thub sngags las byung / /zhes smos te</text></item>
<item><p>63a2</p><section></section><text>snga ma bzhin du lha mo'i pad+mar thig le yongs su gyur pa las pradz+nyAn+ta kr-ita sngags las byung ba'i dbyig pa las shes rab mthar byed gzhan gyis mi thub pa'i rnam grangs can kha dog dkar po rin chen 'byung ldan gyi cod pan can spro bar bya'o/ /gti mug gi rigs kyi nang du</text></item>
<item><p>63a3</p><section></section><text>bsdus pas rin chen 'byung ldan gyi rigs kyang shes rab mthar byed dkar po zhes bya'o/ /zhal dang dbyibs la sogs pa bshad par bya ste/ gsus khyim che zhing spyan gsum pa/ /dkar dang gnag dang dmar ba'i zhal/ /mche ba gtsigs shing rnam par 'gyur/ /'bar ba'i</text></item>
<item><p>63a4</p><section></section><text>tshogs kyis rnam par 'khrigs/ /zhes smos te/ don gsal ba'o/ /phyag mtshan bshad par bya ste/ rdo rje dbyig pa ral gri ni/ /g.yas kyi phyag na bsnams par mdzad/ /snying gar sdigs mdzub zhags pa dang / /dril bu dgra sta g.yon pa na/ /zhes smos te/ rtsa ba'i phyag</text></item>
<item><p>63a5</p><section></section><text>g.yas pa la dbyig pa dang lhag ma rnams ni snga ma bzhin no/ /mdzad pa bshad par bya ste/ g.yon brkyang ba yis gnas pa yis/ /mi bzad bgegs rnams skrag par mdzad/ /pad+ma nyi ma mnan nas ni/ lho yi phyogs su bzhugs par gyur/ /zhes smos te/ bgegs ni</text></item>
<item><p>63a6</p><section></section><text>khyab 'jug gi sprul pa yi dwags la sogs pa'o/ /skrag pa ni sdigs mdzub can byung nas lho'i sgor sna tshogs pad+ma dang / khyab 'jug dang nyi ma'i steng du bzhugs par bsam par bya'o/ /pad+ma mthar byed kyi spro ba bshad par bya ste/ pad+mAn+ta kr-ita sngags las byung / /rta</text></item>
<item><p>63a7</p><section></section><text>mgrin sngags pas dbyung bar bya/ /spyan gsum pad+ma rA ga'i mdog /zhal ni dmar dang gnag dang dkar/ /zhal gsum gsus khyim che ba dang / /'od dpag med kyi cod pan can/ /dpa' bo g.yon brkyang pa yis gnas/ /'bar ba'i tshogs kyis rnam par 'khrugs/ /</text></item>
<item><p>63b1</p><section></section><text>zhes smos pa la/ snga ma bzhin du lha mo'i pad+mar thig le yongs su gyur pa las pad+mAn+ta kr-ita sngags las byung ba kha dog dmar po pad+ma dmar po las skyes pa'i pad+ma mthar byed pad+ma rA ga'i 'od dang 'dra ba spyan gsum pa ste/ ting nge 'dzin gsum gyi rang bzhin yin pa'i phyir ro/ /</text></item>
<item><p>63b2</p><section></section><text>zhal gsum pa phyag drug pa sems dpa' gsum gyi bdag nyid de/ steng gi zhal ni rta'i rnam par 'dzin pa/ 'od dpag tu med pa'i cod pan can spro bar bya'o/ /zhal gsum ni yas so'i rtse mos mchu 'dzin pa ste/ bgegs 'joms pa'i phyir ro/ /g.yon brkyang ba</text></item>
<item><p>63b3</p><section></section><text>ni 'dir rkang pa mnyam pa'i dbyibs mtshon pa'i phyir ro/ /dpa' bo ni lha chen po mnan nas bzhugs pa'o/ /'bar ba'i tshogs ni rnam par 'khrugs/ /zhes bya ba ni khro bo'i 'bar ba 'phro ba'o/ /phyag mtshan bshad par bya ste/ pad+ma ral gri gtun shing ni/ /g.yas</text></item>
<item><p>63b4</p><section></section><text>pa'i phyag na bsnams par mdzad/ /snyan dang bcas pa'i dril bu dang / /dgra sta zhags pa g.yon na bsnams/ /zhes smos te/ rtsa ba'i phyag la pad+ma dmar po bsnams pa dang lhag ma rnams la ral gri la sogs pa ste go sla'o/ /mdzad pa bshad par bya ste/ pad+ma nyi</text></item>
<item><p>63b5</p><section></section><text>ma la gnas te/ /phyogs bcu dag tu gzigs nas ni/ /klu rnams skrag par mdzad nas su/ /nub kyi phyogs su bzhugs par gyur/ /zhes smos la/ de la bgegs ni klu dang lha ma yin la sogs pa sa 'og las byung ba'o/ /de rnams skrag cing nub phyogs su ste/</text></item>
<item><p>63b6</p><section></section><text>nub kyi sgo sna tshogs pad+ma dang / lha chen po dang nyi ma'i gdan la bzhugs par bsam par bya'o/ /bgegs mthar byed kyi spro ba bshad par bya ste/ big+h+nAn+ta kr-ita sngags las byung / /rnga sgra'i cod pan dag dang ldan/ /ut+pal sngon po'i 'dab ltar ljang / /bdud rtsi thab sbyor</text></item>
<item><p>63b7</p><section></section><text>dbyung bar bya/ /zhal ni sngo dang dmar dang dkar/ /zhal ni gdangs pas rnam par 'gyur/ /gsus khyim che zhing spyan gsum pa/ /'bar ba'i 'od kyis rnam par brgyan/ /zhes pa la/ snga ma bzhin du lha mo'i pad+mar thig le yongs su gyur pa las byung ba'i big+h+nAn+ta kr-ita sngags las</text></item>
<item><p>64a1</p><section></section><text>skyes pa drag po rdo rje las byung ba/ /kha dog ljang gu don yod grub pa'i cod pan can/ /zhal gsum phyag drug pa sems dpa' gsum gyi bdag nyid spyan gsum pa bdud rtsi 'khyil pa bsam par bya'o/ /'bar ba'i 'od ni ljang ba dang dmar po khro bo'i 'bar</text></item>
<item><p>64a2</p><section></section><text>ba ste/ de rnams kyi rgyan ni rnam par brgyan pa ste/ khro bo dang mthun pa'i thugs bstan te/ bgegs skrod pa'i phyir ro/ /zhal gdangs pas ni rnam par 'gyur/ /zhes bya ba zhal rnam par phye zhing ha har dgod pa drag po 'byin pa'o/ /de'i phyag mtshan bshad par bya ste/</text></item>
<item><p>64a3</p><section></section><text>sna tshogs rdo rje 'khor lo dang / /gtun shin rnams ni g.yas pa na/ sdigs mdzub zhags pa bsnams pa dang / /dril bu dgra sta g.yon na bsnams/ /zhes smos te/ rtsa ba'i phyag gis sna tshogs rdo rje bsnams pa dang / lhag ma ni snga ma bzhin no/ /mdzad pa bshad par</text></item>
<item><p>64a4</p><section></section><text>bya ste/ bgegs ni skrag par byas nas su/ /g.yon brkyang ba yis gnas pa yis/ /pad+ma nyi ma mnan nas ni/ /byang gi phyogs su bzhugs par gyur/ /ces pa la/ bgegs ni dbang phyug chen po'i 'khor rnams te/ dga' byed dbang phyug dang nag po chen po dang /</text></item>
<item><p>64a5</p><section></section><text>b+h+r-ing gi ri ti dang / gzhon nu karti la sogs pa'o/ /de rnams bskrang pa ni sdigs mdzub mdzad nas byon te byang phyogs su sna tshogs pad+ma dang / log 'dren dang nyi ma la bzhugs par gyur par bya'o/ /mi g.yo ba'i spro ba bshad par bya ste/ rang gi gsang sngags</text></item>
<item><p>64a6</p><section></section><text>las byung ba'i/ /mi g.yo ba yang dbyung bar bya/ /spyan gsum in+d+ra nI la'i mdog /dbu rgyan rnam par snang mdzad dpal/ /zhes smos te/ snga ma bzhin du lha mo'i pad+mar thig le yongs su gyur pa las/ oM las byung ba ral gri las skyes pa'i in+d+ra nI la'i mdog can/</text></item>
<item><p>64a7</p><section></section><text>khro bo mi g.yo ba zhal gsum phyag drug pa spyan gsum pa sems dpa' gsum gyi bdag nyid can rnam par snang mdzad kyi dbu rgyan spro bar bya'o/ /gzhan yang / mche ba rnam par gtsigs pa'i zhal/ /zhal ni gnag dang dmar dang dkar/ /mi bzad ha ha zhes bzhad sgra/ /</text></item>
<item><p>64b1</p><section></section><text>gsus khyim che zhing stobs po che/ /zhes pa la mche ba bzhi po gtsigs pa'i zhal gang la yod pa de la de skad ces bya'o/ /lhag ma ni snga ma bzhin no/ /de'i phyag mtshan bshad par bya ste/ ral gri rdo rje 'khor lo rnams/ /g.yas pa'i phyag na bsnams par mdzad/ /sdigs</text></item>
<item><p>64b2</p><section></section><text>mdzub dang ni dgra sta dang / /zhags pa g.yon gyi phyag na bsnams/ /zhes smos te/ de la rtsa ba'i phyag gis ral gri 'dzin pa dang / lhag ma ni snga ma bzhin no/ /mdzad pa bshad par bya ste/ /yams sogs 'jigs pa'i gnod bcom ste/ /g.yon brkyang ba yis gnas</text></item>
<item><p>64b3</p><section></section><text>pa yis/ /pad+ma nyi ma la gnas nas/ /shar lho'i mtshams su bzhugs par 'gyur/ /zhes smos te/ yams la sogs pa ni me lhas sprul pa'i bgegs rnams te/ rlung dang / mkhris pa dang / bad kan dang / 'dus pa las byung ba'i zhag gcig dang / zhag gnyis</text></item>
<item><p>64b4</p><section></section><text>dang / zhag gsum dang / zhag bzhi pa la sogs pa 'joms pa ni bka' ste/ byon nas shar lho'i mtshams su sna tshogs pad+ma dang / nyi ma la bzhugs par bsam par bya'o/ /'dod pa'i rgyal po'i spro ba bshad par bya ste/ rang gi gsang sngags las byung ba/ /brtul</text></item>
<item><p>64b5</p><section></section><text>zhugs can gyis 'dod rgyal dbyung / /drag po in+d+ra nI la'i mdog /rin chen 'byung ldan dbu rgyan can/ /zhes smos te/ snga ma bzhin du lha mo'i pad+mar thig le yongs su gyur pa las lcags kyu las byung ba sngon po rin chen 'byung ldan gyi cod pan can 'dod pa'i rgyal po</text></item>
<item><p>64b6</p><section></section><text>spro bar bya'o/ /ji lta bu yin zhe na/ /zhal ni gnag dang dkar dang dmar/ spyan gsum mche ba 'jigs su rung / /phyag gnyis rdo rje hUM mdzad kyi/ /phyag rgya dag ni 'ching bar mdzad/ /ces smos te/ nag po la sogs pa'i don ni bshad zin to/ /rdo rje khu tshur gnyis bzlog</text></item>
<item><p>64b7</p><section></section><text>la mdzub mo 'khyud cing lu gu rgyud du bcings te/ mthe bo gnyis gung mo'i rtsa ba'i tshigs la btsugs te/ sor mo lhag ma rnams brkyang ba ni rdo rje hUM mdzad kyi phyag rgya'o/ /phyag mtshan lhag ma bshad par bya ste/ rdo rje ral gri g.yas dag la/ /g.yon na zhags pa</text></item>
<item><p>65a1</p><section></section><text>zhags pa lcags kyu'o/ /bden bral bgegs ni 'jigs pa'o/ /g.yon brkyang gnas pas nyi mar bzhugs/ /zhes pa la/ rdo rje la sogs pa'i don ni bshad zin to/ /srin po la sogs pa bgegs 'joms shing sna tshogs pad+ma dang / nyi ma la</text></item>
<item><p>65a2</p><section></section><text>g.yon brkyang bas gnas par bsam mo/ /dbyig sngon gyi spro ba bshad par bya ste/ rang sngags yi ge las byung ba/ brtul zhugs can gyis dbyig sngon bskyed/ /spyan gsum sprin sngon lta bu ste/ /'od dpag med kyi dbu rgyan can/ /zhal ni sngo dang dmar dang dkar/ /</text></item>
<item><p>65a3</p><section></section><text>mi bzad ha ha zhes bzhad sgra/ /zhes bya ba la/ snga ma bzhin du lha mo'i pad+ma thig le yongs su gyur pa las a las byung ba/ dbyig pa las skyes pa zhal gsum phyag drug spyan gsum pa sprin gyi mdog 'jigs byed kyi rnam pa 'od dpag tu med pa'i cod pan can khro bo'i</text></item>
<item><p>65a4</p><section></section><text>rgyal po dbyig sngon spro bar bya'o/ /de'i phyag mtshan bshad par bya ste/ /dbyig pa ral gri 'khor lo ni/ /g.yas pa'i phyag na bsnams par mdzad/ /snying gar sdigs mdzub ral gri dang / /dgra sta rnams ni g.yon na bsnams/ /zhes pa la rtsa ba'i phyag gis dbyig pa</text></item>
<item><p>65a5</p><section></section><text>sngon po bsnams pa dang / ral gri la sogs pa ni snga ma bzhin no/ /mdzad pa bshad par bya ste/ yams kyi 'jigs pa bsal nas ni/ /gtum mo g.yon brkyang gnas pa yis/ /pad+ma nyi ma la gnas te/ /nub byang mtshams su bzhugs par gyur/ /zhes smos</text></item>
<item><p>65a6</p><section></section><text>te/ yams ni rnam par 'tshe ba ste/ 'bras dang / 'brum bu dang / lud pa la sogs pa ste/ de rnams las 'jigs pa ni 'chi ba'i 'jigs pa ste/ sems can rnams kyi 'jigs pa bsal nas byon te/ rlung gi mtshams su sna tshogs pad+ma dang / nyi ma la bzhugs</text></item>
<item><p>65a7</p><section></section><text>par bsam mo/ /stobs po che'i spro ba bshad par bya ste/ rang sngags yi ge las byung ba'i/ /rnga sgra yi ni dbu rgyan can/ /stobs po che ni sngags pas dbyung / /ut+pal sngon po'i mdog 'dra ba/ /zhes smos pa la snga ma bzhin du lha mo'i pad+mar thig le yongs su gyur pa las</text></item>
<item><p>65b1</p><section></section><text>ha las byung ba'i ral gri yongs su gyur pa las kha dog sngon po zhal gsum phyag drug pa/ spyan gsum pa sems dpa' gsum gyi bdag nyid stobs po che spro bar bya'o/ /ji lta bu yin zhe na/ rnga sgra ni rta mchog ste/ don yod grub pa de'i cod pan ni dbu rgyan gang la yod pa de spro bar</text></item>
<item><p>65b2</p><section></section><text>bya'o/ /gzhan yang ji lta bu yin zhe na/ zhal ni gnag dang dmar dang dkar/ /spyan gsum 'jigs pa'i sgra dang ldan/ /yan lag thams cad sprul gyis brgyan/ /gsus khyim che zhing 'jigs par mdzad/ /ces smos te/ nag po la sogs pa'i zhal gyi kha dog</text></item>
<item><p>65b3</p><section></section><text>ni snga ma bzhin no/ /'jigs pa'i sgra dang ldan pa ni bskal pa'i mthar sprin gyi 'brug sgra lta bur byed pa'o/ /yan lag thams cad sbrul gyis brgyan pa ni 'jog po la sogs pa'i klu'i rgyal pos sku brgyan pa ste drag po yin pa'i phyir ro/ /lhag ma ni go sla'o/ /phyag</text></item>
<item><p>65b4</p><section></section><text>mtshan bshad par bya ste/ dbyig pa ral gri 'khor lo ni/ /g.yas pa'i phyag na bsnams par mdzad/ /snying gar sdigs mdzub ral gri dang / /zhags pa dgra sta g.yon na bsnams/ /zhes smos pa la/ rtsa ba'i phyag na ral gri dang / lhag ma ni snga ma bzhin no/ /</text></item>
<item><p>65b5</p><section></section><text>mdzad pa bshad par bya ste/ g.yon brkyang ba yis gnas pa ste/ /mkha' 'gro la sogs 'jigs pa 'joms/ /pad+ma nyi ma la gnas te/ /byang shar mtshams su bzhugs par gyur/ /ces smos te/ pad+ma'i nang nas byung zhing khyab 'jug dang / drag po dang /</text></item>
<item><p>65b6</p><section></section><text>tshangs pa dang / brgya byin gyi sprul pa'i tshangs pa mo dang / phag mo dang / gzhon nu ma dang / dbang mo dang / chu lha mo dang / rlung lha mo dang / tsa muN+DI la sogs pas byas pa'i 'jigs pa sel zhing byon te sna tshogs pad+ma dang / nyi ma la bzhugs par</text></item>
<item><p>65b7</p><section></section><text>bsam mo/ /gtsug tor 'khor los sgyur ba'i spro ba bshad par bya ste/ rang sngags yi ge las byung ba'i/ /gtsug tor 'khor los sgyur ba dbyung / /mkha' ltar sngo bsangs 'jigs pa'o/ /mi bskyod pa yis dbu rgyan byas/ /zhal ni sngo dang dkar dang</text></item>
<item><p>66a1</p><section></section><text>dmar/ gtso bo spyan gsum gsus pa 'chang / /zhes smos pa la/ snga ma bzhin du lha mo'i pad+mar thig le yongs su gyur pa las rgyu las skyes pa'i 'khor lo las byung ba'i gtsug tor 'khor los sgyur ba zhal gsum phyag drug pa nam mkha'i</text></item>
<item><p>66a2</p><section></section><text>mdog can thub dbang gi cod pan can spro bar bya'o/ /de'i phyag mtshan bshad par bya ste/ g.yas dang g.yon gyi phyag gnyis kyis/ /spyi bor gtsug tor 'dzin par mdzad/ /rdo rje pad+ma g.yas dag la/ /sdigs mdzub ral gri g.yon na bsnams/ /zhes smos</text></item>
<item><p>66a3</p><section></section><text>pa la rtsa ba'i phyag gnyis kyis bsod nams dang ye shes kyi tshogs bsdu ba'i rang bzhin rin chen thams cad kyi ngo bo gtsug tor spyi bor 'chang ba ste/ rnam par snang mdzad dang / rin chen ldan rnam par dag pa'i phyir ro/ /lhag mi ni go sla'o/ /mdzad pa bshad</text></item>
<item><p>66a4</p><section></section><text>par bya ste/ 'tshe ba thams cad rnam 'jig cing / /gtum po g.yon brkyang gnas pa yis/ /pad+ma nyi ma la gnas te/ /tshangs pa'i gnas su de bzhugs so/ /zhes smos pa la/ sems can thams cad kyi 'tshe ba thams cad ni/ lha dang / dri za dang / rig</text></item>
<item><p>66a5</p><section></section><text>pa 'dzin pas byas pa'i steng nas byung ste/ de rnams sbyang zhing byon te tshangs pa'i gnas ni bar snang gi nam mkha'i steng du'am/ /yang na pad+ma mthar byed kyi cung zad rgyab tu sna tshogs pad+ma dang nyi ma'i steng du bzhugs par bsam par bya'o/ /gnod mdzes kyi spro</text></item>
<item><p>66a6</p><section></section><text>ba bshad par bya ste/ rang sngags yi ge las byung ba/ /brtul zhugs can gyis gnod mdzes dbyung / /spyan gsum nam mkha' bzang po'i mdog /zhal ni gnag dang dkar dang dmar/ /gsus khyim che zhing 'jigs pa'i zhal/ /mi bskyod pas ni dbu rgyan</text></item>
<item><p>66a7</p><section></section><text>byas/ /zhes smos pa la/ snga ma bzhin du lha mo'i pad+mar thig le yongs su gyur pa las sprin sgra las byung ba 'bar ba'i rdo rje las skyes pa/ gnod mdzes rgyal po sngon po mi bskyod pa'i cod pan can/ zhal gsum phyag drug pa spyan gsum pa spro bar bya'o/ /de'i</text></item>
<item><p>66b1</p><section></section><text>phyag mtshan bshad par bya ste/ rdo rje 'khor lo rin chen ni/ /g.yas pa'i phyag na 'dzin par mdzad/ /snying gar sdigs mdzub zhags pa dang / /pad+ma ral gri g.yon na bsnams/ /zhes pa rtsa ba'i phyag gis 'bar ba'i rdo rje dang lhag ma ni go sla'o/ /mdzad pa bshad par bya ste/</text></item>
<item><p>66b2</p><section></section><text>rgyu ba dang ni gnas pa'i dug /ka la ku Ta sogs kun dang / /bgegs kyi bdag po kun bcom ste/ /thams cad zhi bar mdzad nas ni/ /ma lus bka' ni rdzogs byas nas/ /g.yon brkyang ba yis gnas pa yis/ /pad+ma nyi ma la gnas te/ /sa yi 'og tu de bzhin</text></item>
<item><p>66b3</p><section></section><text>bzhugs/ /zhes smos te/ pad+ma'i nang nas byung zhing sems can thams cad kyi srog zad par byed pa ka la ku Ta la sogs pa brtan pa dang g.yo ba'i bdag nyid dang / mche ba'i dug dang / lta ba'i dug dang / reg pa'i dug dang / dran pa'i dug kyang bcom zhing bsal te/ de</text></item>
<item><p>66b4</p><section></section><text>bzhin du bgegs ni 'jog po la sogs pa klu'i rgyal po ste/ de rnams bcom zhing zhi ba bskyed nas ni/ de bzhin du bcom ldan 'das dkyil 'khor gyi bdag po bgegs thams cad 'gugs pa'i phyir bka' rdzogs te/ sa 'og gam gshin rje mthar byed kyi cung</text></item>
<item><p>66b5</p><section></section><text>zad kyi rgyab tu sna tshogs pad+ma dang nyi ma la bzhugs par bsam mo/ /khro bo'i rgyal po drug po de dag kha dog nag po g.yon brkyang bar bsgom par bya ste/ zhe sdang gi rigs yin pa'i phyir ro/ /gal te de ltar yin na rnam par snang mdzad la sogs pa'i dbu rgyan de rnams ji ltar</text></item>
<item><p>66b6</p><section></section><text>rigs she na smras pa/ rten dang rjes su mthun pa'i phyir ro/ /de la mig la sogs pa rnam par shes pa'i tshogs drug rnam par dag pa'i khro bo de rnams yin no zhes 'byung ngo / /de ltar rten gyi phyogs rnam par dag pas ni rnam par snang mdzad la sogs pa'i cod pan can</text></item>
<item><p>66b7</p><section></section><text>yin la brten pa'i chos rnam par dag pas ni kha dog nag po dang g.yon brkyang ba nyid yin no zhes skyon med do/ /de rnams kyi rnam par dag pa ni ma dad pa dang / phung po'i bdud dang / 'jig chogs su lta ba dang shes bya'i sgrib pa'i gnyen po dad pa'i rang bzhin ni gshin</text></item>
<item><p>67a1</p><section></section><text>rje mthar byed de/ rtog pa'i gshin rje dgag par byed pas so/ /le lo dang nyon mongs pa'i bdud dang / mthar 'dzin pa'i lta ba dang / nyon mongs pa'i sgrib pa'i gnyen po brtson 'grus kyi rang bzhin shes rab mthar byed de blo ngan pa dgag par byed pa'i</text></item>
<item><p>67a2</p><section></section><text>phyir ro/ /brjed ngas dang / 'chi bdag gi bdud dang / log pa'i lta ba dang / skye ba'i sgrib pa'i gnyen po dran pa'i rang bzhin pad+ma mthar byed de/ pad+ma bzhin du ma gos pas sngar bshad pa'i nyon mongs pa gcod pa'i phyir ro/ /rnam par g.yeng ba dang / lha'i bu'i bdud dang /</text></item>
<item><p>67a3</p><section></section><text>lta ba mchog tu 'dzin pa dang / las kyi sgrib pa'i gnyen po ting nge 'dzin gyi rang bzhin bgegs mthar byed de/ sdar bshad pa'i rnam par rtog pa rnams bcom pa'i phyir ro/ /mig gi rnam par shes pa'i rnam par rtog pa'i gnyen po shes rab kyi dbang po'i rang bzhin mi</text></item>
<item><p>67a4</p><section></section><text>g.yo ba'o/ /rna ba'i rnam par shes pa'i gnyen po dad pa'i stobs kyi rang bzhin ni 'dod pa'i rgyal po'o/ /sna'i rnam par shes pa'i gnyen po brtson 'grus kyi stobs kyi rang bzhin ni dbyig sngon no/ /lce'i rnam par shes pa'i gnyen po dran pa'i stobs kyi rang bzhin ni</text></item>
<item><p>67a5</p><section></section><text>stobs po che'o/ /lus kyi rnam par shes pa'i gnyen po ting nge 'dzin gyi stobs kyi rang bzhin ni gtsug tor 'khor los sgyur ba'o/ /yid kyi rnam par shes pa'i gnyen po shes rab kyi stobs kyi rang bzhin ni gnod mdzes rgyal po ste drang ba'i don to/ /srog la</text></item>
<item><p>67a6</p><section></section><text>sogs pa rlung bcu bkag pa ni khro bo bcu ste nges pa'i don to/ /de nas rang gi snying ga nas 'od zer gyi 'khor lo spros la des de bzhin gshegs pa rnams mchod cing bkug ste gsol ba btab la phyir mi ldog pa'i dbang bskur blangs la slar yang dba' rlabs</text></item>
<item><p>67a7</p><section></section><text>bzhin du rang rang gi ting nge 'dzin sems dpa' la tshangs pa'i sgo nas zhugs te spyi bo nas cig car du byung ba'i 'od zer gyi tshogs kyis dam tshig sems dpa' rgyas btab pa'i rang bzhin gyi de bzhin gshegs pa rnams la ye shes sems dpas rgyas gdab par bya'o/ /</text></item>
<item><p>67b1</p><section></section><text>zhes yan lag gnyis po ni rdo rje hUM mdzad kyi sgrub thabs las shes par bya'o/ /sku ni phyag rgya chen po ste/ /las kyi phyag rgya gsum yin dang / /thugs ni chos kyi phyag rgya ste/ /shes rab mchog ni dam tshig mchog /ces bshad pas phyag rgya bzhis rgyas</text></item>
<item><p>67b2</p><section></section><text>btab pa bsgom par bya'o/ /de la sems ni drag po dang / zhi ba dang / 'od gsal ba'i dbye bas rnam pa gsum mo/ /gsung yang khro bo dang rdo rje dang dga' ba'i dbye bas rnam pa gsum mo/ /sku yang chos dang longs spyod rdzogs pa dang sprul pa'i dbye bas rnam pa</text></item>
<item><p>67b3</p><section></section><text>gsum mo/ /shes rab mchog ni rnam pa gsum gyi phyag rgya'o/ /yang na dgug pa la sogs pa bzhi'am spyan la sogs pa bzhi'o/ /gzhal yas khang de'i shar phyogs kyi sgor lha'i dbang po ni gdugs 'dzin pa'o/ /lho phyogs su khyab 'jug rnga yab thogs pa'o/ /nub</text></item>
<item><p>67b4</p><section></section><text>phyogs su lha chen po ba dan thogs pa'o/ /byang gi sgor tshangs pa dbyig pa thogs pa ste phyi'i 'khor ro/ /de'i phyi rol ni rin po che'i rdzing bu las byung ba'i bai DUr+ya'i sdong bu can gser gyi pad+ma'i lte bar bzhugs pa/ bsam gtan la chags pa yang dag par rdzogs pa'i</text></item>
<item><p>67b5</p><section></section><text>sangs rgyas dang / de'i phyi rol du chos gos kyis spyi bor bkab pa spyod lam zhi ba'i sangs rgyas dang / de'i phyi rol du 'dod chags dang bral ba'i cha lugs 'phags pa nyan thos dang / de'i phyi rol du sku rgyan thams cad kyis brgyan pa'i lo bcu drug lon pa'i</text></item>
<item><p>67b6</p><section></section><text>byang chub sems dpa' grangs med pa dang / de'i phyi rol du rin po che sna bdun te/ de la 'khor lo rin po che ni be sha rA ga'i lte ba can/ rtsibs bai DUr+ya'i rtsibs kyi mtha' pad+ma rA ga'i rang bzhin pad+ma'i gdan la gnas pa'o/ /glang po rin po che ni dkar po mche ba drug pa</text></item>
<item><p>67b7</p><section></section><text>rnam pa sna tshogs kyi rgyan gyis brgyan pa/ pus mo gnyis sa la btsugs te gyen du bsgreng ba'i sna'i ka bas bdag nyid kyi sgra sgrogs pa'o/ /rta rin po che ni rma bya'i mdog can sga dang rin po che'i srab kyi 'od zer gyi 'ja' tshon dang 'dra ba'o/ /btsun mo rin po che ni kha</text></item>
<item><p>68a1</p><section></section><text>dog ljang gu lo bcu gnyis lon pa nu ma rgyas pa'i khur gyis stod kyi cha 'dud pa/ rgyan thams cad kyis brgyan pa/ rin po che'i phreng ba dbul bar bya'o/ /khyim bdag rin po che ni kha do gser po rnam pa sna tshogs kyi gdan la gnas pa/</text></item>
<item><p>68a2</p><section></section><text>rin po ches bkang ba'i snod 'bul ba'o/ /dmag mi rin po che ni nag po khrab dang rmog gyon pa ral gri dang mdung thogs pa'o/ /yid bzhin nor bu rin po che ni ser po zung drug pa rnam pa sna tshogs kyi 'od zer gyis rin po che'i sprin spro bar byed pa bsam</text></item>
<item><p>68a3</p><section></section><text>mo/ /de'i phyi rol du lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dag thal mo sbyar ba ste/ la la ni rnam pa sna tshogs pa'i mchod pa thogs pa dang / la la ni rnam pa sna</text></item>
<item><p>68a4</p><section></section><text>tshogs pa'i rin po che thogs pa dang / la la ni rnam pa sna tshogs pa'i rol mo brdung bas phyogs bcu khyab pa dang / la la ni dga' ba'i dbang gis mchod pa'i don du gar byed pa dang / lha dang klu'i bu mo rnams kyang mgo bo btud de rin po che'i snod rnams su lha'i kha</text></item>
<item><p>68a5</p><section></section><text>zas ro drug pa 'bul bar byed pa'o/ /shar gyi sgo'i logs gnyis su seng ge gnyis dang / lhor glang po che gnyis dang / nub tu rma bya gnyis dang / byang du nam mkha' lding gnyis bsgom par bya'o/ /gzhal yas khang gi ba dan yang / /srid pa'i rtse mo'i bar</text></item>
<item><p>68a6</p><section></section><text>du khyab/ /gling bzhi khyung kor kun khyab pa'i/ /sgo bzhi dag kyang bsgom par bya/ /zhes dkyil 'khor rgyal ba mchog ste/ ting nge 'dzin gnyis pa'o// //da ni yan lag bcu gnyis pa las kyi rgyal ba mchog bstan par bya ste/ lha ni sum cu gnyis rang bzhin/ /</text></item>
<item><p>68a7</p><section></section><text>dkyil 'khor thams cad bskyed nas ni/ /'khor lo'i dbus su gnas gyur nas/ /de nas phra mo'i rnal 'byor brtsam/ /zhes smos pa la/ sngar bshad pa'i rim gyis lha sum cu rtsa gnyis bdag nyid kyi dkyil 'khor bskyed cing spros pa la/ sems can gyi don dang</text></item>
<item><p>68b1</p><section></section><text>sems brtan par bya ba'i phyir 'khor lo'i dbus su gnas pa ni 'khor los sgyur ba'i gzugs su gyur te/ phra mo'i rnal 'byor ni 'og nas bshad pa'i ting nge 'dzin gyi khyad par brtsam par bya'o/ /dgongs pa ma yin pa'o/ /de nyid gsal bar bya ba'i phyir bshad par</text></item>
<item><p>68b2</p><section></section><text>bya ste/ sna'i rtse mor yungs kar bsam/ /'gro dang mi 'gro yungs kar la/ /gsang ba'i mchog gis brtags pa yis/ /ye shes mchog gi gnas bsgom mo/ /zhes smos pa la/ sna'i rtse mor ni reg bya rdo rje ma'i chos 'byung ba'i nang gi rtsa dbus ma la'o/ /yungs</text></item>
<item><p>68b3</p><section></section><text>kar ni byang chub kyi sems kyis phra mo'i thig le la'o/ /yungs kar de las 'gro dang mi 'gro ni gzhal yas khang dang bcas pa'i lha sum cu rtsa gnyis kyi bdag nyid kyi lha'i 'khor lo bsgom par bya'o/ /de yang ji lta bu yin zhe na/ ye shes mchog gi gnas ni ye shes lnga'i</text></item>
<item><p>68b4</p><section></section><text>gzhi ste de'i rang bzhin no/ /de la de'i gsal ba nyid gang yin pa de ni me long lta bu'i ye shes dang / khams thams cad ro gcig pa gang yin pa de ni mnyam pa nyid kyi ye shes dang / de'i bde ba chen po myong ba gang yin pa de ni so sor rtog pa'i ye shes dang / de'i spro ba</text></item>
<item><p>68b5</p><section></section><text>dang bsdu ba gang yin pa de ni bya ba nan tan sgrub pa'i ye shes dang / de'i 'od gsal ba'i cha gang yin pa de ni chos kyi dbyings kyi ye shes so/ /mchog gi yid dga' ba ste bde ba'i rgyu mthun pa'o/ /gsang ba'i thabs dang shes rab gnyis su med pa thob</text></item>
<item><p>68b6</p><section></section><text>pa'o/ /ye shes kyis brtags pa ni rnal 'byor pa rnams kyis rang rig pa'i ye shes kyis brtags pa'o/ /gzhan yang ji lta bu yin zhe na/ rin chen kha dog sna lnga pa/ /yungs kar gyi ni 'bru tshod tsam/ /sna yi rtse mor nan tan du/ /rnal 'byor rigs pas</text></item>
<item><p>68b7</p><section></section><text>rtag tu bsgom/ /zhes smos te/ rigs lnga'i ngo bo yin pas na kha dog sna lnga pa'o/ /rang dang gzhan gyi don gyi rgyur gyur pa dang / 'gro ba skyob pa'i rgyur gyur pas na rin chen no/ /yungs kar gyi ni 'bru tshod tsam/ /zhes bya ba ni skra'i rtse mo'i brgya stong gi cha'i tshad</text></item>
<item><p>69a1</p><section></section><text>tsam mo/ /sna'i rtse mo ni sngar bshad pa la'o/ /nan tan ni sku gsung thugs bsdams pas so/ /rnal 'byor rig pa ni rtse gcig pa la gzhol bas so/ /rtag tu ni mtshan ma thob pa'i bar du ste dgongs pa ma yin pa'o/ /spro ba bshad par</text></item>
<item><p>69a2</p><section></section><text>bya ste/ rin chen brtan par gyur nas spro/ /brtan par ma gyur de mi spro/ /sangs rgyas 'bar ba'i 'od mnyam pa'i/ /rab mchog sprin ni spro bar bya/ /zhes smos te/ phyi rol gyi yul mi dmigs pas mi myong bar de la rtse gcig pa nyid ni brtan pa ste/ gang gi tshe byung</text></item>
<item><p>69a3</p><section></section><text>na/ de'i tshe rin chen ni thig le spro bar bya'o/ /brtan par ma gyur par ni bsgom par bya ba spro bar mi bya ste/ brtan par ma gyur pa'i phyir ro/ /rab mchog ni hUM la sogs pa'i yi ge rnams so/ /sprin ni sangs rgyas dang byang chub sems dpa' dang / lha mo dang</text></item>
<item><p>69a4</p><section></section><text>khro bo'i tshogs so/ /sangs rgyas 'bar ba ni kha dog lnga pa'i 'od zer gyi tshogs so/ /'od mnyam pa ni de'i phyag mtshan te rdo rje la sogs pa spro bar bya ste/ gzhan gyi don phun sum tshogs pa bshad do/ /'dir man ngag ni 'di yin te/ re zhig dang por rang snang ba'i</text></item>
<item><p>69a5</p><section></section><text>chos 'byung ba'i pad+ma dang zla ba'i steng du snyoms par 'jug pa'i sbyor bas nam mkha'i khams ma lus pa na gnas pa'i sangs rgyas kyi tshogs dgug cing bcug ste/ rtsa dbus mar thim zhing byang chub kyi sems zhu bar gyur pa spros la/ skra'i rtse mo'i tshad tsam gyi thig</text></item>
<item><p>69a6</p><section></section><text>le tho rangs kyi skar ma dang 'dra ba'i sems dpa' gsum gyi bdag nyid lha sum cu rtsa gnyis dang bcas pa bsam te/ chags pa chen po'i dbang gis rang gi lus ngag yid kyang de nyid du zhugs la ye shes sems dpa'i sa bon gyi thig le'i dbus su yid mi</text></item>
<item><p>69a7</p><section></section><text>g.yo bar byas la chos thams cad kyi rang dang spyi'i mtshan nyid mngon du byas te/ phra ba dang rigs pa'i rnam par rtog pa med cid phyi'i yul gyis ma bsgribs par gnas par bya'o/ /de la rnam pa sna tshogs kyi gos gyon pa'i 'dod pa'i gzugs mthong na yang mig gi</text></item>
<item><p>69b1</p><section></section><text>rnam par shes pa mi 'byung ba dang pi wang la sogs pa'i sgras kyang rna ba'i rnam par shes pa mi 'byung ba dang / gur kum la sogs pa'i dris sna'i rnam par shes pa mi skye ba dang / rnam pa sna tshogs pa dang ldan pa'i ro'i kha zas mi myang ba dang mya ngan yang lce'i rnam par shes</text></item>
<item><p>69b2</p><section></section><text>pa mi 'byung ba dang / ka tsa lin di dang dar la sogs pa dang / na so gzhon pa'i 'dod ma'i rgyas pa dang sra ba dang / mtho ba gser gyi bum pa dang 'dra ba'i nu ma'i reg pas kyang reg bya'i blo mi skye ba dang lus kyi rnam par shes pa'i blo mi 'byung ngo / /de bzhin du</text></item>
<item><p>69b3</p><section></section><text>lcag dang lag pas brdung ba la sogs pas sdug bsngal mi tshor ba dang / tsan+dan gyis byug pa la sogs pas bde ba mi tshor ba dang / bkres skom dang / grang ba dang / dro ba dang / rnam par 'tshe ba'i sems can rnams kyi gnod pa dang / rlung dang / tshad pa dang /</text></item>
<item><p>69b4</p><section></section><text>char pa la sogs pas mi gnod par 'gyur ro/ /de bzhin du bcom ldan 'das rdo rje sems dpa' mthong ba dang / des lung ston pa yang myong ste/ che ge mo zhes bya ba'i sgrub pa po longs shig/ rab tu gnas pa dang / dkyil 'khor bri ba dang bshad pa dang / slob</text></item>
<item><p>69b5</p><section></section><text>ma bsdu ba la sogs pa gyis shig /gang gi phyir khyod las gzhan rtse gcig pa'i sgrub pa po med do zhes rmi lam bzhin du lung bstan pa thos shing ldang bar 'gyur ro/ /de'i thig le'i rnal 'byor bstan par 'gyur bas dang po kha dog lnga'i 'od zer gyis nam mkha' bkang</text></item>
<item><p>69b6</p><section></section><text>bar byas la yang bsdus te/ de nas hUM la sogs pa'i yi ge dang rdo rje la sogs pa phyag mtshan dang dkyil 'khor pa'i lha spro zhing 'gro ba'i don byas la bsdus te ldang bar bya'o zhes rdo rje 'chang chen po'i phra mo'i rnal 'byor ro/ /de bzhin du mA ma kI'i pad+ma'i lte bar</text></item>
<item><p>69b7</p><section></section><text>yungs kar gyi tshad tsam gyi byang chub kyi sems kyi thig le'i dbus su rdo rje rtse lnga pa phra mo'i chang gzungs la thugs rdo rje'i dkyil 'khor bsams te/ snga ma bzhin du rtags dmigs pa sngon du 'gro bar yi ge'i 'bru dang / 'od dang mtshan ma dang phyag rgya chen po spro zhing</text></item>
<item><p>70a1</p><section></section><text>'gro ba'i don byas nas bsdus pa ni mi bskyod pa'i phra mo'i rnal 'byor ro/ /de bzhin du spyan gyi pad+ma'i lte bar phra mo'i thig le'i dbus su tsa na ka'i tshad tsam gyi rtsibs bcu gnyis pa'i 'khor lo'i lte bar rtag pa'i dkyil 'khor bsgom ste/ snga ma bzhin du</text></item>
<item><p>70a2</p><section></section><text>rtags mthong ba sngon du 'gro bar 'od dang yig 'bru dang / mtshan ma dang phyag rgya chen po spro zhing 'gro ba'i don bya'o zhes rnam par snang mdzad kyi phra mo'i rnal 'byor ro/ /de bzhin du mA ma kI'i chos 'byung la yungs kar gyi tshad tsam gyi phra mo'i thig le'i dbus su rdul phra rab</text></item>
<item><p>70a3</p><section></section><text>kyi tshad tsam gyi zur drug pa'i rin po che'i dkyil du rin chen 'byung ldan gyi dkyil 'khor dmigs la/ snga ma bzhin du rtags mthong ba sngon du 'gro bar 'od dang / yig 'bru dang / phyag mtshan dang / phyag rgya chen po spro zhing 'gro ba'i don bya'o zhes rin chen 'byung ldan gyi phra</text></item>
<item><p>70a4</p><section></section><text>mo'i rnal 'byor ro/ /de nas gos dkar mo'i chos 'byung gi nang du tsa na ka'i tshad tsam gyi phra mo'i thig le'i dbus su de'i tshad tsam gyi pad+ma 'dab ma brgyad pa ge sar dang bcas pa'i lte bar ngag gi dbang phyug gi dkyil 'khor dmigs la/ snga ma bzhin du mtshan ma</text></item>
<item><p>70a5</p><section></section><text>mthong ba sngon du 'gro bar 'od dang / yig 'bru dang / mtshan ma dang / phyag rgya chen po spro zhing 'gro ba'i don bya'o zhes 'od dpag tu med pa'i phra mo'i rnal 'byor ro/ /de bzhin du dam tshig sgrol ma'i chos 'byung la rdul phra rab kyi tshad tsam gyi phra mo'i thig le'i dbus su</text></item>
<item><p>70a6</p><section></section><text>ral gri sngon po'i dkyil la don yod grub pa'i dkyil 'khor dmigs la/ snga ma bzhin du mtshan ma mthong ba sngon du 'gro bar 'od dang / yig 'bru dang / mtshan ma dang / phyag rgya chen po spro zhing 'gro ba'i don yod grub pa'i phra mo'i rnal 'byor</text></item>
<item><p>70a7</p><section></section><text>ro/ /de ni yan lag gcig go/ /bzlas pa'i cho ga bshad par bya ste/ slong mo za zhing mi bzla ste/ ma bslangs pa la chags mi bya/ /'dod pa kun la longs spyod cing / /sngags kyi yan lag ma nyams zlas/ /zhes smos pa la slong mo za ba ni/ slong mo za</text></item>
<item><p>70b1</p><section></section><text>ba'i ngang tshul gyis bzlas par mi bya ste brjed par mi bya'o/ /slong mo za ba ni nye bar mtshon pa'i don to/ /de bas na slong mo za ba bzhin du tshol khro la sogs pa dman pa'i 'tsho bas bzla bar mi bya'o/ /ma bslangs pa la chags par mi bya ba ni slong ba'i kha zas</text></item>
<item><p>70b2</p><section></section><text>la chags par mi bya'o/ /ji srid kyi lus 'tsho ba de srid kyi cho ga shes pas bzla bar bya'o/ /bzla bar bya ba ni nang gi bzlas pa dang / phyi'i bzlas pa bya ba'o/ /ci bzla zhe na sngags zhes bya ba ni dkyil 'khor ba dang / gtso bo sum cu rtsa gnyis kyi sngags bzla bar bya'o/ /</text></item>
<item><p>70b3</p><section></section><text>ji ltar bzla bar bya zhe na/ yan lag ma nyams pa zhes bya ba ni rdo rje'i tshig gis yid kyis bzlas par bya ba dang / phyi'i bzlas pa ni khro bo'i bzlas pas bya'o/ /de ltar gyur na/ 'dod pa kun la longs spyod cing / /zhes sngags par 'gyur ro/ /kun gyis 'dod</text></item>
<item><p>70b4</p><section></section><text>pas na 'dod pa kun te rdo rje 'chang ngo / /de'i longs spyod pa ni 'dod pa'i dbang phyug la sogs pa cho 'phrul gyi khyad par te/ de rnams byed pa ni mngon du byed pa ste/ mngon du byed pa zhes bya ba'o/ /bsdus pa'i don ni 'di yin te ye shes sems dpa'i thugs kar</text></item>
<item><p>70b5</p><section></section><text>sna tshogs pad+ma dang zla ba'i dbus su oM badzra d+h+r-i ka ces bya ba la sogs pa bcom ldan 'das mi bskyod pa'i sngags gyen du 'greng ba shel ltar dag pa sngags kyi yi ge'i khong stong srog dang rtsol ba'i rlung kha dog dmar po srad bu dang 'dra ba dang ldan pa bkod de/ ye shes</text></item>
<item><p>70b6</p><section></section><text>sems dpa'i zhal nas dam tshig sems dpa'i zhal du spros te/ dam tshig gi lha mo'i zhal nas ye shes kyi lha mo'i zhal du zhugs te/ rtsa dbus ma'i nang nas ye shes kyi lha mo'i pad+ma dang / dam tshig gi lha mo'i pad+ma'i lam nas phyung ste/ dam tshig sems dpa'i</text></item>
<item><p>70b7</p><section></section><text>gsang ba'i rdo rje dang / ye shes sems dpa'i gsang ba'i rdo rje'i steng gi lam nas yang snying ga'i zla ba'i dkyil 'khor du phyin par bsam mo/ /zhi ba dang rgyas pa bsgrub pa la steng gi rim pas spro ba dang 'og tu bsdu bar bya'o/ /dbang dang dgug pa dang / drag po'i/</text></item>
<item><p>71a1</p><section></section><text>las la 'og nas spro ba dang / steng du bsdu ba ste rim pa'o/ /de bzhin du rnam par snang mdzad la sogs pa dkyil 'khor ba sum cu'i bzlas pa shes par bya ba'o/ /sngags kyi phreng ba ni mu tig gi phreng ba bzhin du yongs su 'khor ba ji srid mi skyo bde srid kyi</text></item>
<item><p>71a2</p><section></section><text>bar du bsgom par bya'o/ /de nas ngag gi bzlas pa bya ste/ lag pa g.yas pa dang / g.yon pa'i dkyil la rim pa ji lta ba bzhin du dbyangs dang po dang / re ba yongs su gyur pa las zla ba dang nyi ma'i dkyil 'khor de dag gis mtshan bar bsgoms te/ g.yon pa'i sor</text></item>
<item><p>71a3</p><section></section><text>mo rnams la rang rang gi sa bon yongs su gyur pa las spyan la sogs pa bkod de/ g.yas pa'i sor mo rnams la/ de bzhin du rang gi chos kyi yi ge yongs su gyur pa las rnam par snang mdzad la sogs pa dgod cing pad+ma'i lag kor lnga byas la dgra bcom pa'i rang</text></item>
<item><p>71a4</p><section></section><text>bzhin gyi ril bu can shel gyi phreng ba blangs te/ yi ge brgya pa mngon par bzlas la dkyil 'khor sum cu rtsa gnyis kyi bzlas pa myur ba yang ma yin dal ba yang ma yin par zhi ba'i ngo bo rang gi rna bas thos pa bzlas par bya'o/ /de'i snying po ni 'di yin te/ oM badzra d+h+r-i ka AH</text></item>
<item><p>71a5</p><section></section><text>hUM swA hA/ oM ji na dzi ka AHhUM swA hA/ oM A ro l-i ka AHhUM swA hA/ oM pradz+nyA d+h+r-i ka AHhUM swA hA/ de bzhin gshegs pa rnams kyi'o/ /oM mo ha ra ti AHhUM swA hA/ oM dwe Sha ra ti AHhUM swA hA/ oM rA ga ra ti AHhUM swA hA/ oM badzra ra ti AHhUM swA</text></item>
<item><p>71a6</p><section></section><text>hA/ rigs kyi lha mo rnams kyi'o/ /oM dzAHrU pa badzra AH hUM swA hA/ oM hUM shab+ta badzre AH hUM swA hA/ oM baM gan+d+ha badzre AH hUM swA hA/ oM hoHra sa badzre AHhUM swA hA/ oM khaM spa R+she badzra AHhUM swA hA/ mchod pa'i lha mo rnams kyi'o/ /oM th+l+hiM k+Shi ti gar+b+ha aH hUM swA hA/ oM maM mai tri ya badzra</text></item>
<item><p>71a7</p><section></section><text>AH hUM swA hA/ oM oM badzra pA Ni AHhUM swA hA/ oM oM kha gar+b+ha AHhUM swA hA/ oM oM lo ke shwa re AH hUM swA hA/ oM oM many+dzu g+ho sha AH hUM swA hA/ oM oM sar+b+ba ni bar+Na bi skaM b+hi ni AH hUM swA hA/ oM saM sa man+ta b+ha dra AH hUM swA hA/ byang chub sems dpa' rnams kyi'o/ /oM ya mAn+ta kr-ita</text></item>
<item><p>71b1</p><section></section><text>AHhUM phaT swA hA/ oM pradz+nyAn+ta kr-ita AHhUM phaT swA hA/ oM pad+man+ta kr-ita AHhUM phaT swA hA/ oM big+h+nA n+ta kr-ita AHhUM phaT swA hA/ oM a tsa la AHhUM phaT swA hA/ oM Tak+ki rA dza AHhUM phaT swA hA/ oM nI la daN+Da AHhUM phaT swA hA/ oM ma hA ba la AHhUM phaT swA hA/ oM b+h+rUM uSh+NI Sha tsakra</text></item>
<item><p>71b2</p><section></section><text>brti ni AH hUM phaT swA hA/ oM hUM suM b+ha rA dza AHhUM phaT swA hA/ khro bo rnams kyi'o/ /'di dag ni snying po'o/ /oM AHbaM hUM/ /oM AH bruM hUM/ oM AH rAM hUM/ oM AH dziM hUM/ de bzhin gshegs pa rnams kyi nye ba'i snying po'o/ /oM AH laM hUM/ oM AH maM hUM/ oM AHpaM hUM/</text></item>
<item><p>71b3</p><section></section><text>oM AH tAM hUM/ lha mo rnams kyi nye ba'i snying po'o/ /oM AH th+l+hiM hUM/ oM AH maiM hUM/ oM AH dzaM hUM/ oM AHkhaM hUM/ oM AH g+haM hUM/ oM AH maM hUM/ oM AH k+ShaM hUM/ oM AH saM hUM/ byang chub sems dpa' rnams kyi nye ba'i snying po'o/ /oM AH dza hUM/ oM AHhUM hUM/ oM AH baM</text></item>
<item><p>71b4</p><section></section><text>hUM/ oM AHhoHhUM/ oM AHkhaM hUM/ mchod pa'i lha mo rnams kyi nye ba'i snying po'o/ /oM AH yaM hUM/ oM AH pra hUM/ oM AH baM hUM/ oM AHoM hUM/ oM AH oM hUM/ oM AH swA hUM/ oM AH hA hUM/ oM AH bruM hUM/ oM AH hUM hUM/ khro bo rnams kyi nye ba'i snying po'o/ /</text></item>
<item><p>71b5</p><section></section><text>snying po dang nye ba'i snying po de dag 'bum bzlas pas zhi ba la sogs pa'i las kyi tshogs byed par 'gyur ro/ /ji skad du/ 'bum phrag bzlas pas 'grub par 'gyur/ /zhes gsungs pa'i phyir ro/ /phreng ba'i dbye ba ni las kyi dbye ba ste/ de skad du shel dang dung dang</text></item>
<item><p>71b6</p><section></section><text>mu tig dang / de bzhin khams ni dkar po ste/ zhi ba'i las la blo ldan pas/ /'bras bu 'grub phyir blang bar bya/ /gser dang dngul dang zangs ma ni/ /rgyas pa'i las la rgyal bas gsungs/ /dbang la gur gum gla rtsi dang / /bzhi mnyam rim bzhin shes par bya/ /dgug pa la ni ru dAk+Sha/ /</text></item>
<item><p>71b7</p><section></section><text>sdang ba la sogs glang po'i rus/ /rtsa ba yi ni sngags bzlas phyir/ /mu tig rin chen rang bzhin shel/ /las kun rab tu 'grub pa'i phyir/ /bo de tse ni 'dod pa yin/ /gzhan las kyang / rta yi rus pas gsod pa dang / /khwa yi rus pas dgug pa ste/ /bram ze'i</text></item>
<item><p>72a1</p><section></section><text>rus pas rengs pa dang / /khyi yi rus pas dgar ba yin/ /zhes gsungs pa dang / de bzhin du/ mthe bo mdzub mo sbyor ba yis/ /rgyal ba yis ni zhi ba gsungs/ /mthe bo gung mo sbyor ba yis/ /rgyas pa'i las ni 'grub par 'gyur/ /mthe bo srin lag sbyor</text></item>
<item><p>72a2</p><section></section><text>ba yis/ /dbang gi las ni 'grub pa ste/ /mthe bo mthe'u chung sbyor ba yis/ /mkhas pas dgug pa'i don du bzla/ /g.yas dang g.yon pa'i mthe bong ni/ /gnyis pos gsod pa'i las 'grub 'gyur/ /lag pa g.yas pa nyid kyis ni/ /bgrang phreng yang dag blang bya</text></item>
<item><p>72a3</p><section></section><text>ste/ /thabs dang rjes su mthun pas na/ /rnal 'byor dbang pos bzla bar bya/ /zhes bshad pa'i phyir ro/ /bzlas pa'i cho ga rdzogs nas/ za ma tog gi nang du sba bar bya ste/ ji skad du/ bris sku'am ni yang na glegs bam ste/ /yang na bgrang phreng rdo rje la sogs pa/ /so</text></item>
<item><p>72a4</p><section></section><text>so'i skye bos gal te bag med pas/ /mthong na de ni dmyal bar 'gro ba yin/ /rnal 'byor pa ni le lo byed pa na/ /dam tshig dang ni sdom pa nyams par 'gyur/ /rims dang dug dang 'byung sogs kyis gsod pa'i/ /'og tu 'dod dang du 'bod dmyal bar ltung / /zhes</text></item>
<item><p>72a5</p><section></section><text>gsungs so/ /sngar bshad pa'i don bsdu bar bya ba'i phyir/ brjod nas rdo rje spro ba ste/ /rdzogs nas bsdu ba kun du bya/ /'di ni sangs rgyas thams cad kyi/ /don dam pa yi bzlas par bshad/ /ces smos pa la/ brjod pa ni zhal gnyis po nas byung nas so/ /spro</text></item>
<item><p>72a6</p><section></section><text>ba ni lha mo'i zhal gnyis po la zhugs nas so/ /rdzogs pa ni spro ba'i mthar ro/ /bsdu ba kun du bya ba ni pad+ma gnyis las gsang ba'i rdo rje gnyis kyis bsdu ba'o/ /de ni sangs rgyas thams cad kyi de bzhin gshegs pa thams cad kyi'o/ /don dam pa ni nang gi</text></item>
<item><p>72a7</p><section></section><text>bdag nyid kyi bzlas pa ste dgongs pa ma yin pa'o/ /de ni yan lag gnyis pa'o/ /bya ba byas nas 'od du zhu ba'i cho ga bshad par bya ste/ phra mo'i rnal 'byor bzlas pa yang / /ci 'dod par ni rnam gnyis bya/ /slar yang sngags pa bdag nyid ni/ /de bzhin nyid la</text></item>
<item><p>72b1</p><section></section><text>zhugs par bya/ /ces smos pa la/ sngar bshad pa'i phra mo'i rnal 'byor dang bzlas pa byas la/ phyi nas sngags pa bdag nyid shes rab dang bcas pa de bzhin nyid ni 'od gsal ba'i mtshan nyid mya ngan las 'das pa'i dbyings la zhugs pa ni thim par bya'o/ /</text></item>
<item><p>72b2</p><section></section><text>'dir man ngag ni 'di yin te dang po sbyor ba'i ting nge 'dzin gyis rang gi don bsgrubs la/ dkyil 'khor rgyal ba mchog gi ting nge 'dzin gyis gzhan gyi don rdzogs la phra mo'i rnal 'byor gyis sems brtan pas ting nge 'dzin gnyis po la dmigs pa nye bar mtshon</text></item>
<item><p>72b3</p><section></section><text>nas bzlas pas kyang sngags sbyangs te/ de bas na da ni bya ba byas pa dag yin no zhes rtogs te/ bdag gi rgyu mthun par gyur pa'i dkyil 'khor pa rnams kyis sems can gyi don byed par 'gyur ro zhes bsams nas bu dang tsha bo yod pas skyes bu dga' ba bzhin</text></item>
<item><p>72b4</p><section></section><text>du mya ngan las 'das pa thob par 'dod pas reg bya rdo rje ma dang snyoms par zhugs pas yab yum gnyis kyang zhu ste thig le dang / sgra dang / sgra tsam gyi dbye bas khams phra ba la zhugs te/ sprin med pa'i nam mkha' dang 'dra ba thams cad stong ba'i rang bzhin gyi</text></item>
<item><p>72b5</p><section></section><text>bdag nyid du bsgom par bya'o zhes yan lag gsum pa'o/ /lha mo rnams kyi bskul pa bshad par bya ste/ de nas dkyil 'khor gnas pa yi/ /lha mos bdag po ma mthong bas/ /tshigs su bcas pa bzhi yis ni/ /bde ba chen po skul bar byed/ /ces</text></item>
<item><p>72b6</p><section></section><text>smos pa la/ de nas tshangs pa'i gnas bzhi'i rang bzhin gyi lha mo spyan la sogs pas bdag po rdo rje 'chang chen po'i rang bzhin gyi mi bskyod pa mya ngan las 'das pa'i dbyings su zhugs pas mthong ba ni dbus kyi re mig stong par bltas te/ bcom ldan</text></item>
<item><p>72b7</p><section></section><text>'das bde ba chen po ni 'od gsal ba'i ting nge 'dzin la zhugs pa/ 'og nas bshad pa'i tshigs su bcad pa bzhi pos skul bar byed pa ni ldang bar byed pa ste/ tshig 'jam pa dang / dbyangs snyan pa zhes bya ba ni tshig gi lhag ma'o/ /'di'i dgongs pa ni 'di</text></item>
<item><p>73a1</p><section></section><text>yin te/ /sngar gyi smon lam gyi bag chags kyi shugs kyis de'i so so'i snang ba nyid lha mo rnams bcom ldan 'das la skul bar byed par bsam mo/ /lha mo rnams skul bar byed pa ci'i phyir zhe na smras pa/ 'dir 'dod pa'i khams la phal cher bud</text></item>
<item><p>73a2</p><section></section><text>med kyi tshig gis bskul bas zhugs pa mthong gis/ skyes pa'i tshig gis bskul bas ni ma yin te/ 'dod pa'i khams ni de'i rang bzhin yin pa'i phyir dang / thabs dang shes rab dbyer med pa'i phyir skyon med do/ /tshigs su bcad pa bzhi po de nyid rim</text></item>
<item><p>73a3</p><section></section><text>gyis bshad par bya ste/ sems can khams na gnas pa'i dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te di ring bdag ni gson par mchis bzhed na/ /sems can yab chen gnyen mchog</text></item>
<item><p>73a4</p><section></section><text>bdag la dgyes par mdzad du gsol/ /zhes smos pa la/ 'di ni spyan gyi tshigs su bcad pa ste/ khyod ni mdun du gnas pa bzhin du bltas nas bskul ba ste/ rdo rje thugs ni thugs kyi dbang nyid thob pa'o/ /khams gsum pa'i chos kyi rgyal srid thob pa'i</text></item>
<item><p>73a5</p><section></section><text>phyir gnas kyi dbang phyug go/ /sems can gyi khams ni 'byung ba thams cad kyi rang bzhin gyi bdag po yin pa'i phyir ro/ /dga' ba ni rol ba ste/ de la yid 'ong ni dga' ba skyed pas dga' ba yid 'ong ngo / /don chen ni mchog tu dga' ba ste/ 'dod pas na don</text></item>
<item><p>73a6</p><section></section><text>chen 'dod pa'o/ /de lta bu'i dga' ba yid 'ong don chen 'dod pa ni 'khyud pa la sogs pas so/ /bdag la bskyab tu gsol ba ni rol bar mdzad du gsol zhes pa'o/ /sems can thams cad kyi rgyur gyur pas yab chen ni sems can thams cad la phan</text></item>
<item><p>73a7</p><section></section><text>'dogs pa dang bde ba mdzad pa'i phyir ro/ /bdag ni gson par mchis bzhed pa ni gson par 'dod pa'o/ /mgon po ni gtso bo'o/ /bdag la dgyes par mdzad pa ni rol bar mdzad du gsol ba'o/ /mA ma kI'i bskul ba bshad par bya ste/ rdo rje sku</text></item>
<item><p>73b1</p><section></section><text>khyod bka' yi 'khor lo sems can kun la phan/ /sangs rgyas don du byang chub mchog grub rab tu phan par gzigs/ /mgon po gal te di ring bdag ni gson par mchis bzhed na/ /'dod chags dam tshig chags pas bdag la dgyes par mdzad du gsol/ /zhes</text></item>
<item><p>73b2</p><section></section><text>smos pa la/ mi 'jig pa'i sku yin pas na rdo rje'i sku'o/ /bka'i 'khor lo sems can kun la phan pa ni sems can thams cad la phan 'dogs pa ste/ bka'i 'khor lo skor bar byed pa'i phyir ro/ /sangs rgyas don du byang chub mchog grub rab tu phan par</text></item>
<item><p>73b3</p><section></section><text>gzigs pa ni sangs rgyas ni phung po lnga'o/ /don ni kun rdzob kyi bden pa'o/ /byang chub ni don dam pa'i bden pa'o/ /de dag gi mchog tu grub pa ni bde ba chen po'i sku'o/ /rab tu phan par gzigs pa ni sems can rnams la phan par mdzad pa'i</text></item>
<item><p>73b4</p><section></section><text>dgongs pas gsal bar mdzad pa'o/ /'dod chags ni 'dod chags sbyong ba'i rnam pas so/ /dam tshig chags pa ni 'dod chags kyi sbyong ba'i rang bzhin gyis bdag dgyes bar mdzad pa ni rol bar mdzod cig pa'o/ /gal te zhes bya ba la sogs pa ni snga ma bzhin no/ /gos dkar</text></item>
<item><p>73b5</p><section></section><text>mo'i bskul ba bshad par bya ste/ khyod ni rdo rje gsung ste kun la phan zhing thugs brtse ba/ /'jig rten dag gi dgos pa'i don mdzad pa la rtag tu brtson/ /mgon po gal te di ring bdag ni gson par mchis bzhed na/ /spyod pa dri med kun du bzang po bdag la dgyes</text></item>
<item><p>73b6</p><section></section><text>par mdzod/ /ces smos pa la/ khyod ni rdo rje gsung ste ni gsung gi dbang phyug nyid thob pa'i phyir ro/ /kun ni sems can gyi khams la phan pa thugs brtse ba ni thugs rje chen po'i bdag nyid do/ /de nyid kyi phyir tshangs pa'i gnas bzhis 'jig rten pa'i don mdzad pa'i</text></item>
<item><p>73b7</p><section></section><text>phyir/ rtag tu brtson pa ni dus thams cad du yang dag par gzhol ba'o/ /bdag la dgyes par mdzod ces pa ni rten par mdzod cig pa'o/ /bde ba'i spyod pas kun du ni sems can gyis khams la'o/ /bzang po ni dge ba mdzad pas na kun du bzang po'o/ /gzhan ni</text></item>
<item><p>74a1</p><section></section><text>bshad zin to/ /sgrol ma'i bskul ba bshad par bya ste/ khyod ni rdo rje'i thugs te dam tshig mchog gi phan don che/ /yang dag rdzogs sangs rgyas kyi gsung mchog mnyam pa nyid gzigs pa/ /mgon po gal te de ring bdag nyid gson par mchis</text></item>
<item><p>74a2</p><section></section><text>bzhed na/ /yon tan rin chen mang po'i gter gyur bdag la dgyes par mdzod/ /ces bya ba ni khyod ni rdo rje'i thugs te ni don yod grub pa'i sgo nas bod pa'o/ /rdo rje dang pad+ma yang dag par sbyor ba las/ dkyil 'khor gyi lha phyung zhing / zhe sdang la sogs pa la spyod pa'i</text></item>
<item><p>74a3</p><section></section><text>sems can gyi khams sbyangs ba'i phyir rdo rje'i thugs so/ /las kyi rigs kyi bdag po yin pa'i phyir dam tshig mchog go/ /'dod chags kyi spyod pa can gyi sems can rnams la 'dod chags rnam par dag pa'i thabs kyis thar pa stsol bas na phan don che'o/ /shAkya'i</text></item>
<item><p>74a4</p><section></section><text>rigs kyi gtso bor gyur pas na yang dag par rdzogs pa'i sangs rgyas kyi mchog go/ /yang na bya ba nan tan sgrub pa'i ye shes kyis 'gro ba ma lus pa'i don mdzad pas na yang dag par rdzogs pa'i sangs rgyas kyi mchog go/ /rang dang gzhan gyi dbye ba la dmigs pa</text></item>
<item><p>74a5</p><section></section><text>dang bral bas kyang sems can thams cad la thugs brtse bas na mnyam nyid gzigs pa'o/ /yon tan rin chen mang po'i gter gyur bdag la dgyes par mdzod/ /ces pa ni rten par mdzod cig pa'o/ /gang gi phyir 'dod chags dang / 'dod chags dang bral ba dang /</text></item>
<item><p>74a6</p><section></section><text>'dod chags bar pa dang / 'od gsal ba skyed par byed do zhes bdag nyid la bsngags par byed de/ mgon po gal te bdag ni de ring gson par mchis bzhed na/ zhes bya ba ni 'dod chags dang zhe sdang dang / gti mug gi thabs kyis rdo rje sems dpa' lta bu'i tshe dang /</text></item>
<item><p>74a7</p><section></section><text>srog sbyin pas gson par mdzod ces dgongs pa ste yan lag bzhi pa'o/ /de ltar tshad med pa rnam pa bzhi'i rang bzhin gyi lha mo rnams kyis bskul bar gyur pas smon lam gyi rgyun gyi shugs kyis stong pa nyid kyi rnal 'byor las ldang ste/ slar yang drag po dang zhi ba</text></item>
<item><p>74b1</p><section></section><text>dang chags pa chen po nyid nyams dang ldan pas sems dpa' gsum gyi bdag nyid dang ldan pa'i rdo rje sems dpa'i 'khor lo'i dbus su gnas par bdag nyid bsgom par bya ste yan lag lnga pa'o/ /de nyid bshad par bya ste/ de ltar yang dag yon tan ni/ /brjod pas</text></item>
<item><p>74b2</p><section></section><text>mgon po de bskul nas/ /mi bskyod pa sogs ngo bo yis/ /de bzhin gshegs pa bstod par mdzad/ /ces smos pa la/ 'dir tshigs su bcad pa phyed kyis yan lag lnga pa bstan to/ /yang dag yon tan brjod pas ni yang dag par gyur pa'i yon tan gyi tshogs</text></item>
<item><p>74b3</p><section></section><text>la bstod pas bskul ba ni lnga pa ste/ mgon po ni bcom ldan 'das rdo rje 'chang chen po'i rang bzhin mi bskyod pa yin la/ de bzhin gshegs pa ni rnam par snang mdzad la sogs pa bzhi ste/ bstod pa mdzad pa ni mi bskyod pa la sogs pa de bzhin gshegs</text></item>
<item><p>74b4</p><section></section><text>pa'i rang bzhin gyi tshig gi rgyun gyi bstod pa mdzad pa bsgom par bya'o/ /de nyid rgyas par bshad par bya ste/ mi bskyod rdo rje ye shes che/ /rdo rje dbyings ni nam mkha' che'o/ /rdo rje gsum mchog dkyil 'khor gsum/ /gsang ba'i rdo rje la phyag 'tshal/ /zhes smos</text></item>
<item><p>74b5</p><section></section><text>te/ nyon mongs pa thams cad kyi tshogs kyis mi bskyod pa ni mi g.yo ba'o/ /rdo rje ni thugs gang la yod pa de la de skad ces bya'o/ /stong pa bzhi'i bdag nyid yin pas na ye shes che'o/ /rdo rje ni mi bskyod pa la sogs pa'o/ /de rnams 'dzin pas na rdo rje dbyings so/ /</text></item>
<item><p>74b6</p><section></section><text>bden pa gnyis kyi dbye ba la yongs su mkhas pas nam mkha' chen po'o/ /don dam pa'i dkyil 'khor dang sku'i dkyil 'khor dang / phyung ba'i dkyil 'khor gyi rang bzhin yin pas na dkyil 'khor gsum mo/ /sku rdo rje la sogs pa'i nang na gtso bor gyur pas</text></item>
<item><p>74b7</p><section></section><text>rdo rje gsum mchog go/ /gsang ba'i rdo rje ni dam tshig gi de kho na nyid kho bo cag la bstan du gsol zhes mi bskyod pa'i sgo nas bstod pa'o/ /rnam par snang mdzad dga' chen po/ /rdo rje zhi ba dga' ba che/ /rang bzhin gyis ni 'od gsal mchog /ston pa rdo rje phyag</text></item>
<item><p>75a1</p><section></section><text>'tshal lo/ /zhes smos te/ 'od gsal ba'i mes snang bar mdzad pas na rnam par snang mdzad do/ /de nyid kyi phyir dag pa chen po'o/ /de rnams kyi rnam par dag pa'i rang bzhin drug pa yin pas na zhi ba'o/ /mchog tu dga' ba'i bdag nyid yin pas</text></item>
<item><p>75a2</p><section></section><text>na dga' ba chen po'o/ /rang bzhin gyis 'od gsal bas na rang bzhin dag pa'o/ /mchog ni chos te ston pa ni gsal bar mdzod cig pa'o/ /rdo rje ni bod pa'o/ /de ni rnam par snang mdzad kyi sgo nas bstod pa'o/ /rin chen rgyal po rab tu zab/ /rdo rje nam mkha'</text></item>
<item><p>75a3</p><section></section><text>dri ma med/ /rang bzhin dag pas gos pa med/ /rdo rje sku la phyag 'tshal lo/ /zhes smos te/ rin chen ni rin po che'i rigs can no/ /de rnams gsal bar mdzad pas na rin chen rgyal po'o/ /mnyam pa nyid kyi rang bzhin yin pas na rab tu zab pa'o/ /de nyid</text></item>
<item><p>75a4</p><section></section><text>kyi phyir nam mkha' rdo rje dri ma med pa'o/ /thog ma nas dag pas na rang bzhin dag pa'o/ /chos thams cad kyis ma rig pas na gos pa med pas so/ /sku rdo rje ni rin chen 'byung ldan gyi sgo nas bstod pa'o/ /rdo rje mi 'chi rgyal po che/ /mi rtog nam mkha' rdo rje</text></item>
<item><p>75a5</p><section></section><text>'dzin/ /'dod chags pha rol phyin brnyes pa/ /rdo rje gsung la phyag 'tshal lo/ /zhes smos te/ rdo rje mi 'chi ni pad+ma'i rigs can no/ /de rnams kyi bdag po yin pas na rgyal po che'o/ /so sor rtog pa'i bdag nyid yin pas na mi rtog pa'o/ /de bas nam mkha'</text></item>
<item><p>75a6</p><section></section><text>rdo rje 'dzin pa'o/ /'dod chags ni 'khor ba la chags pa'i mtshan nyid de/ de'i pha rol ni mtha'o/ /der phyin pa ni son pa'i shes rab po/ /de brnyes pa ni/ 'dod chags pha rol phyin brnyes thob pa'o/ /de ni 'od dpag tu med pa'i sgo nas bstod pa'o/ /don yod rdo rje rdzogs</text></item>
<item><p>75a7</p><section></section><text>sangs rgyas/ /bsam pa thams cad rdzogs byed pa/ /dag pa'i rang bzhin las byung ba/ /rdo rje sems dpa' la phyag 'tshal/ /zhes smos te/ don dang ldan pa'i ye shes stsol bas na don yod rdo rje ste/ don yod grub pa'i rigs rnams rdzogs sangs rgyas ni de rnams</text></item>
<item><p>75b1</p><section></section><text>mchod par bya ste/ don yod rdo rje rdzogs sangs rgyas so/ /sgrub pa po'i skyes bu la sogs pa'i las kyis bsam pa rdzogs pas na/ bsam pa thams cad rdzogs byed pa'o/ /dag pa'i rang bzhin 'od gsal ba ste/ de las byung bas na dag pa'i rang bzhin las byung</text></item>
<item><p>75b2</p><section></section><text>ba'o/ /de dang 'dra ba'i rdo rje sems dpa' khyod la phyag 'tshal lo zhes don yod grub pa'i sgo nas bstod pa ste/ dgongs pa ma yin pa'o/ /yan lag drug pa'o/ /dkyil 'khor gyi 'khor lo bsdu ba bshad pa ni de nas/ sangs rgyas kyis bstod 'khor lo rjes chags</text></item>
<item><p>75b3</p><section></section><text>nas/ /mchog tu gsang ba ji bzhin don bshad nas/ /rang sku'i 'khor lo la ni 'khor lo gzhug /mgon po bde ba chen po gcig pu bzhugs/ /zhes smos te/ de nas zhes bya ba'i tshig gi phrad ni cho ga gzhan gyi don du'o/ /sangs rgyas kyi bstod pa ni de bzhin gshegs pa</text></item>
<item><p>75b4</p><section></section><text>lnga'i sgo nas bstod pa mdzad nas so/ /'khor lo rjes chags ni dkyil 'khor la'o/ /'dod pa thams cad kyi longs spyod dpal zhes bya ba'i ting nge 'dzin te/ 'khyud pa dang / tsum+ba na dang / tsu sha Na dang / so dang sen mos gdab pa dang / thabs dang shes rab snyoms par</text></item>
<item><p>75b5</p><section></section><text>'jug pas tshim nas so/ /de bzhin du ji bzhin don ni phyin ci ma log pa/ gsang ba mchog ni de kho na nyid de bshad nas ni bstan par mdzad nas te/ nges pa'i tshig gi sgo nas chos thams cad kyi rang bzhin ston pa ni 'di lta ste/ a ni chos thams cad kyi sgo yin te thog ma</text></item>
<item><p>75b6</p><section></section><text>nas ma skyes pa'i phyir ro zhes bya ba nas brtsams te/ k+Sha ni chos thams cad kyi sgo yin te/ nyes pa thams cad zad pa'i phyir ro zhes bya ba'i bar du gsang ba mchog bstan nas/ phyi nas spros pa 'dis ci zhig bya zhes dgongs te/ rang sku'i 'khor lo ni sngar bshad pa'i</text></item>
<item><p>75b7</p><section></section><text>shin tu rnal 'byor gyi mtshan nyid la/ 'khor lo ni phyi rol gyi dkyil 'khor pa'i lha'i 'khor lo 'od zer gyi sgo nas zhugs te/ de rnams kyang yi ge gsum las byung ba'i 'od zer gyi lcags kyus dgug cing de nyid la zhugs te/ oM dang AH yang hUM la thim zhing mgon po bde ba chen po/</text></item>
<item><p>76a1</p><section></section><text>gcig pu ni reg bya rdo rje ma dang snyoms par zhugs par blta ste/ yi ge hUM gi dbus su yang 'od zer gyi khams gsum pa dang rang gi bdag nyid bkug cing bcug la hUM tsam la dmigs pas gnas par bya'o/ /de nyid bshad pa/ de ltar rnal 'byor bzhi byed</text></item>
<item><p>76a2</p><section></section><text>rnal 'byor pa/ hUM gi snying po'i 'jig rten rab tu bsgom/ /de byung 'gro kun rdo rje sems dpar bsam/ /langs nas 'gro la bltas te ji bzhin spyod/ /ces smos te/ rnal 'byor bzhi byed ni sngar bshad pa'i rnal 'byor bzhi pa dang po sbyor ba'i ting nge 'dzin sgom</text></item>
<item><p>76a3</p><section></section><text>par byed pa'o/ /de yang nye ba'i mtshon pa yin te/ dkyil 'khor rgyal ba mchog dang / las kyi rgyal ba mchog kyang bsgom pa'o/ /rnal 'byor pa ni sgrub po'o/ /'jig rten ni snod dang sems can gyi 'jig rten te/ sngar bshad pa'i rim gyis hUM gi snying po ni</text></item>
<item><p>76a4</p><section></section><text>yi ge hUM bzhugs pa ni bsam par bya'o/ /gzhan yang yan lag lhag ma rdzogs par bya ba'i phyir de las byung ba ni de yongs su gyur pa las byung ba'i rdo rje sems dpa' ni mi bskyod pa reg bya rdo rje ma dang bcas pa brtan pa dang g.yo ba'i bdag nyid bsams nas langs</text></item>
<item><p>76a5</p><section></section><text>nas ni ting nge 'dzin las langs te/ 'gro ba la bltas pa ni de'i gcig pur so sor snang ba'i brtan pa dang / g.yo ba'i 'gro ba la blta ba'i blo dang ldan pa'o/ /ji bzhin spyod ni mnyam par gzhag pa'i blo dang ldan pas spyod lam bzhi dmigs par bya ba'am/ yang na</text></item>
<item><p>76a6</p><section></section><text>gang zag dang chos bdag med par rtogs par bya'o zhes yan lag bdun pa'o/ /tshim par bya ba'i cho ga bshad par bya ste/ sngags pas ting 'dzin dmigs pa'i tshe/ /gang tshe lus ni skams kyur na/ /lus ngag yid ni tshim byed pa'i/ /rnal 'byor 'di ni bsgom</text></item>
<item><p>76a7</p><section></section><text>par bya/ /zhes smos pa la/ ting nge 'dzin ni sngar bshad pa'i ting nge 'dzin gsum ste yun ring ba dang / rgyun ma chad pas dmigs pa bsgom par bya ba'i phyir ro/ /gang gi tshe lus skams pa ni khams zad par gyur na de'i tshe lus la sogs pa tshim par byed pa'i rnal</text></item>
<item><p>76b1</p><section></section><text>'byor 'di ni 'og nas bshad pa'i ting nge 'dzin bsgom par bya ba'i nan tan gyis bsam par bya ste/ gzhan du na khams log pas bar chod du 'gyur ro/ /de nyid bshad pa/ mtho gang tsam gyis dpag pa ru/ /spyi bor dkyil 'khor brtag par bya/ /bdud rtsi lnga ni</text></item>
<item><p>76b2</p><section></section><text>nges 'bebs pa'i/ /oM ni de ru brtag par bya/ /zhes smos te/ mtho gang tsam ni sor bcu gnyis kyi tshad tsam mo/ /dpag pa ni dpag nas so/ /spyi bor ni mgo bo'i steng du bar snang la'o/ /dkyil 'khor brtag pa ni cha bcu drug phyogs su gyur pa las zla ba'i</text></item>
<item><p>76b3</p><section></section><text>dkyil 'khor bsgom par bya'o/ /de ru ni zla ba'i dkyil 'khor gyi dbus su'o/ /oM ni rnam par snang mdzad kyi sa bon 'od zer 'bar ba dgod cing / bdud rtsi lnga ni ye shes lnga'i rang bzhin gyi bdud rtsi tshangs pa'i sgo nas bab pa ni kun du spyod pa'i rim gyis phab par</text></item>
<item><p>76b4</p><section></section><text>bya'o/ /phan yon bshad par bya ba ste/ rdo rje'i sbyor ba 'di yis ni/ /skad cig gis ni gzi can 'gyur/ /lus ngag yid kyis bde ba nyid/ /thob par 'gyur te the tshom med/ /ces ba la 'di yis ni sngar bshad pa'i rdo rje rnal 'byor te/ mi phyed pa ni tshim pa'i cho gas so/ /</text></item>
<item><p>76b5</p><section></section><text>gzi can ni nyi ma shar ba'i 'od dang 'dra ba'o/ /skad cig gis ni bdud rtsi myangs pa tsam gyis 'gyur ro/ /de nyid kyi phyir lus ngag yid kyi bde ba nyid ni spyod pa bzang ba dang / las su rung ba dang / dran pa dang / brtan pa nyid du 'gyur te sgra ji bzhin pa'o/ /de ni yan</text></item>
<item><p>76b6</p><section></section><text>lag brgyad pa'o/ /nang gi sbyin sreg bshad pa ni/ de ltar goms pa'i sngags pa yis/ /sbyang ba dang ni de bzhin sad/ /snying ga lkog ma dag sbyangs nas/ /de bzhin gshegs rnams tshim par bya/ /zhes smos te/ 'dir 'jig rten pa'i gtsang ba dang mi gtsang ba'i</text></item>
<item><p>76b7</p><section></section><text>rtog pa spong ba'i phyir dang / tshe ring ba dang / nad med pa dang / bde ba thob pa'i phyir dang / de bzhin du bsam gtan gyi zas kyi phyir dang / kham gyi zas spang bar bya ba'i phyir bdud rtsi lngas nang gi sbyin sreg brtsam par bya'o/ /de ltar goms pa ni sngar bshad pa'i ting nge 'dzin</text></item>
<item><p>77a1</p><section></section><text>la goms pas so/ /sbyang ba dang ni sad pa ni nye bar mtshon pa ste spar bar yang bya'o/ /snying ga lkog ma dag ni lag pa yang sbyar bar bya ste/ de bzhin gshegs pa ni phung po rnams tshim par bya'o zhes mdor bstan pa'o/ /rgyas par bshad par bya ste/</text></item>
<item><p>77a2</p><section></section><text>yi ge hUM gis sbyang ba ste/ /yi ge A yis sad par bya/ /oM gyis mnan zhing spar ba ste/ /'di ni bza' ba sgrub pa yin/ /zhes smos te/ re zhig dang po yi ge yaM las rlung gi dkyil 'khor dang raM las me'i dkyil 'khor la ba las pad+ma'i snod du mar bi shu mu'i sa bon dang / go ku</text></item>
<item><p>77a3</p><section></section><text>da ha na dang bcas pa'i sa bon bkod de/ yi ge bcu yongs su gyur pa las/ ga pur dang / gla rtsi dang / bzhi mnyam pa dang / rang byung dang / rtsa mchog gi rdzas dang / gdong 'gul ba dang / snying mo'i bu dang / sna can dang / mgyogs pa dang / drang srong gi bu las</text></item>
<item><p>77a4</p><section></section><text>skyes pa'i be+e sha ta bsgoms te/ bcu 'dres shing sgron ma lnga bsams la/ de'i steng du/ oM AH hUM swA hA zhes sa bon lnga bkod de/ de nyid kyi 'od zer gyis nam mkha' la bzhugs pa'i rnam par snang mdzad la sogs pa'i rigs bkug la de nyid du bcug ste/ de las byung</text></item>
<item><p>77a5</p><section></section><text>ba'i rnam par snang mdzad la sogs pa zhal gsum phyag drug pa sems dpa' gsum gyi bdag nyid dkyil 'khor ma lus par bkad par bsams te/ snyoms par zhugs pa'i dbang gis zhu zhing byang chub kyi sems kyi dba' rlabs su gyur par bltas te/ de la yi ge hUM</text></item>
<item><p>77a6</p><section></section><text>sngon po dgod cing de spyad par byas la ngag gi dbang phyug gi sa bon gyis sad pa ni/ g.yas dang g.yon du bskor bas yi ge oM dgod cid 'od zer lnga 'phro bar bsams la/ de nyid kyis de bzhin gshegs pa thams cad zhugs shing bdud rtsi sgrub pa bsgom mo/ /de nyid kyi phyir</text></item>
<item><p>77a7</p><section></section><text>'di ni bza' bsgrub pa ste/ bdud rtsi lnga'i kha zas sgrub pa'o/ /de nas lkog ma'i phyogs su hrIH dmar po yongs su gyur pa las pad+ma 'dab ma brgyad pa dmar po bsams te/ de'i lte bar hUM las byung ba'i rdo rje rtse mo lnga pa bsams la/ de'i rtse mo dbus ma la yi ge oM</text></item>
<item><p>77b1</p><section></section><text>bkod cing ye shes sems dpa'i thugs kar raM las skyes pa'i gru gsum gyi dbus su kha dog dmar po'i me lce gsum spro ba'i sprin sgra bsams te/ kha ni me thab dang / lag pa g.yon pa dang g.yas pa ni dgang gzar dang / blugs bzar du bsams pa'i cho ga</text></item>
<item><p>77b2</p><section></section><text>bzhin du yi ge dgod par bsams te/ bdud rtsi'i snod blangs te/ oM swa b+hA ba shud+d+haH sarba d+har+m+mAH swa b+hA ba shud+d+ho\u0f85haM/ zhes bya ba 'dis rang bzhin dag par lhag par mos te/ dkyil 'khor pa rnams la sum cu rtsa gnyis kyi thigs pa srin lag dang mthe bo dag gis</text></item>
<item><p>77b3</p><section></section><text>phul la/ ngag gi pad+ma'i lam nas ye shes sems dpa'i thugs ka'i me la bsreg par bya'o/ /de ni nang gi sbyin sreg go/ /de dus brtsams te de ni rtog pa med/ /de yi kha dog dbyibs dang mtshan ji bzhin/ /bsam gyis mi khyab rnam par smin pa'i sku/ /bya ba byas</text></item>
<item><p>77b4</p><section></section><text>pas sdom pa de la thob/ /ces rdo rje hUM mdzad kyi sgrub thabs las gsungs pa'o/ /de nyid bshad pa/ dang po lkog mar pad+ma bsam/ /de la yi ge hrIH las byung / /'dab ma brgyad pa'i pad+ma ni/ /lte ba'i steng du hUM yig bsam/ /zhes smos te/ lkog ma'i pad+ma ni</text></item>
<item><p>77b5</p><section></section><text>lce rtsa'o/ /hrIH las byung zhes bya ba ni kha dog dmar po'i hrIH las byung ba'o/ /pad+ma 'dang ma brgyad pa ni ngag gi rnam par dag pa ste/ ngag gi dbang phyug gi mtshan ma yin pa'i phyir ro/ /lte ba'i steng du ni pad+ma'o/ /hUM ni rnam par shes pa dang bcas ba lce'i dbang po bskyed</text></item>
<item><p>77b6</p><section></section><text>pa'i phyir ro/ /de nas ci bya zhe na/ bshad pa/ hUM yig las byung rdo rje che/ /rtse lnga pa ni rnam par bsgom/ /lkog mar sbyong ba'i yi ge oM/ /dbus ma'i rtsa yi rtse mor dgod/ /ces smos te/ hUM yig las byung ba ni kha dog sngon po sprin sgra las byung ba'o/ /rdo rje che</text></item>
<item><p>77b7</p><section></section><text>ni lce'i dbang po rnam par dag pa'i rang bzhin no/ /rtse lnga pa ni bdud rtsi lnga myang ba'i phyir ro/ /dbus ma'i rtsa'i rtse ni rdo rje lce'i rtse mo'o/ /yi ge oM ni 'jug pa'i rang bzhin dgod par bya'o/ /lkog ma sbyong ba zhes nye bar bsdu ba'o/ /snying ga sbyang ba bshad par bya ste/</text></item>
<item><p>78a1</p><section></section><text>snying gar sprin sgra bsams nas ni/ /de las me lce spro bar bya/ /zhes bya ba smos te sprin sgra ni yi ge hUM ste kha dog dang sgras sprin dang 'dra ba'i phyir ro/ /snying gar zhes bya ba ni ye shes sems dpa'i thugs kar gru gsum gyi dbus su'o/ /me lce zhes bya</text></item>
<item><p>78a2</p><section></section><text>ba ni me lce gsum ste/ sku gsung thugs kyi rang bzhin no/ /de las spro ba ni gyen du spro ba bsgom par bya'o/ /tshim pa'i chog bshad par bya ste/ de la bza' ba bsreg pa ni/ /nang gi sbyin sreg 'di yin no/ /zhes smos te/ de la ni dam tshig dang ye shes sems dpa'i zhal</text></item>
<item><p>78a3</p><section></section><text>nas sprin sgra 'bar ba'i me la'o/ /bsreg pa ni dgang blugs dbul ba'o/ /de bas na nang gi sbyin sreg ni phyi'i til dang mar la sogs pa la mi ltos pa'i phyir ro/ /de ni bza' ba dang btung ba'i cho ga'i sgo nas nang gi sbyin sreg nyid spros nas bshad par bya ste/ rlung gis me ni</text></item>
<item><p>78a4</p><section></section><text>sbar ba dang / /chu yis yongs su smin par byed/ /dbang chen gyi ni dkyil 'khor gnas/ /gang du sreg blugs yang dag gnas/ /bza' ba btung ba gang yang rung / /de kun des ni 'dzin par byed/ /ces smos te/ 'dir lus po 'di la dkyil 'khor ni bzhi ste/</text></item>
<item><p>78a5</p><section></section><text>sa'i dkyil 'khor 'dzin pa'i rang bzhin gru bzhi pa gsang ba'i gnas su'o/ /chu'i dkyil 'khor tshim pa'i rang bzhin zlum po snying ga na'o/ /me'i dkyil 'khor 'tshed pa'i rang bzhin gru gsum pa lkog ma na'o/ /rlung gi dkyil 'khor 'bud pa'i rang bzhin gzhu'i dbyibs can te lte</text></item>
<item><p>78a6</p><section></section><text>ba na'o/ /de la bza' ba dang btung ba'i dus su bza' ba dang btung ba la sogs pa sngar bkod pa'i rim gyis bdud rtsi lngar byas la/ kha'i pad+mar zhugs te/ gsang ba'i pad+ma la gnas pa'i sa'i khams kyi rang bzhin gyi dkyil 'khor gyis 'dzin la/ lte ba'i pad+ma la gnas pa'i</text></item>
<item><p>78a7</p><section></section><text>rlung gi dkyil 'khor gyis lkog mar gnas pa'i de'i dkyil 'khor 'dud la/ snying ga na gnas pa'i chu'i dkyil 'khor lhan cig byed pa'i rgyu'i rang bzhin gyis 'tshed par byas la/ rtsa rgyus thams cad la kun du spyad pa'i rim gyis khyab cing tshim par bya'o/ /de nyid bshad</text></item>
<item><p>78b1</p><section></section><text>par bya ste/ kha yi pad+mas bza' ba ni/ /snying ga'i pad+mar yang dag 'jug /lte ba'i pad+mar gnas pa ni/ /kha sbyar sbyor ba'i byed pa yis/ /gsang ba'i pad+ma las byung ba'i/ /mtha' mar thal bar nges par bstan/ /zhes smos te/ de la kha'i pad+ma ni lkog ma'i me'i dkyil</text></item>
<item><p>78b2</p><section></section><text>'khor gyi rang bzhin des bza' ba la sogs pa bza' bar bya ste/ de'i tshe 'od dpag tu med pa'i nga rgyal bya'o/ /snying ga'i pad+ma ni chu'i dkyil 'khor la 'jug pa ni de'i tshe mi bskyod pa'i nga rgyal bya'o/ /lte ba'i pad+ma ni rlung gi dkyil 'khor te/ de la gnas pa na de'i tshe</text></item>
<item><p>78b3</p><section></section><text>don yod grub pa'i nga rgyal bya'o/ /tha dad pa'i gnas la gnas pa'i bza' ba la sogs pa ji ltar 'tshed par 'gyur zhe na smras pa/ kha sbyor byed pa'i sbyor ba yis/ /zhes bya ba ni rlung dang me ni tha dad pa'i phyogs la gnas pa yin na/ ngo bo nyid kyi gam na gnas pa</text></item>
<item><p>78b4</p><section></section><text>bzhin no/ /de ltar dbang chen dang chu dag la yang shes par bya'o/ /kha sbyor byed pa ni me dang rlung dag gis sbar ba dang smin pa'i don du'o/ /sa dang chu dag las 'dzin pa dang / smin pa la lhan cig byed pa nyid shes par bya'o/ /gsang ba ni pad+ma'am bshad sgo'i lam</text></item>
<item><p>78b5</p><section></section><text>nas 'byung zhing phyi rol du phyung la thal bar nges par bstan pa ni me'i las byas nas thal ba'i rang bzhin gyi bshang ba dang / gci ba gtang bar bya'o/ /de'i tshe rnam par snang mdzad kyi nga rgyal bya'o/ /nang gi sbyin sreg gi phan yon bstan par bya ba'i phyir/ rga ba ma yin</text></item>
<item><p>78b6</p><section></section><text>na ba min/ /'chi ba ma yin dug sogs min/ /des ni dus min 'chi ba min/ /'tshe ba thams cad rnams 'joms pa'o/ /zhes smos te/ rgas pa ni rgas pa nyid de skra dang kha spu dkar pa dang / pags pa kum pa nyid do/ /nad ni rims la sogs pa'o/ /'chi</text></item>
<item><p>78b7</p><section></section><text>ba ni srog gi dbang po 'gags pas srog la sogs pa mi rgyu ba'o/ /dug ni brtan pa dang g.yo ba la sogs pa byas pa'i nyes pa'o/ /dus min 'chi ba ni gzhon pa'i dus su 'chi ba'o/ /'tshe ba thams cad ni gdon la sogs pa rnal 'byor pa de la med de bdud rtsi myang</text></item>
<item><p>79a1</p><section></section><text>ba'i phyir ro zhes phan yon te yan lag dgu pa'o/ /da ni rdo rje hUM mdzad kyi sgrub thabs las bsdus te/ lhag ma yan lag gsum bri bar bya'o/ /'dir gzhal bya tsam gtso bo yin pas gzhung mkhan gyis ma bstan no/ /'dir tshigs su bcad pa ni/</text></item>
<item><p>79a2</p><section></section><text>dkyil 'khor 'khor lo la mchod cing / /de nas gtor ma gtang bar bya/ /de rnams gshegs su gsol byas nas/ /phyi nas ci bder nyal bar bya/ /'di ni mdor bstan pa ste/ dang po dkyil 'khor gyi 'khor lo la mchod pa byas nas phyi nas gtor ma gtang bar</text></item>
<item><p>79a3</p><section></section><text>bya ste/ gshegs su gsol zhing nyal bar bya'o/ /rgyas par bshad pa ni/ phyi dang nang gi dbye ba dang / /gsang ba yi ni dbye ba dang / /de bzhin bla med dbye ba yis/ /mchod pa rnam pa bzhi ru 'dod/ /de don gsal lo/ /yang bshad pa ni/ phyi ni mchod pa</text></item>
<item><p>79a4</p><section></section><text>rnam pa lnga/ /nang ni lcags kyu sgron ma ste/ /phyag rgya'i sbyor ba gsang ba ni/ /bla med rnam pa bdun du 'dod/ /ces smos te/ de la phyi'i ni me tog dang / spos dang / mar me dang / dri dang lha bshos te rnam pa lnga'o/ /nang gi ni lcags kyu lnga ste/ go ku da ha na'o/ /</text></item>
<item><p>79a5</p><section></section><text>sgron ma lnga ste/ ma ra bi shu mu'o/ /phyag rgya ni gsum ste/ las dang dam tshig dang ye shes kyi phyag rgya'o/ /de'i sbyor ba las skyes pa'i gsang ba'i snyoms par 'jug pa'i mtshan nyid do/ /bla na med pa'i mchod pa ni bdun te/ dkon mchog gsum la skyabs su 'gro</text></item>
<item><p>79a6</p><section></section><text>ba dang / sdig pa bshags pa dang / bsod nams la rjes su yi rang ba dang / byang chub tu sems bskyed pa dang / lam la gnas pa dang / bdag nyid dbul pa dang / bsod nams bsngo ba'i mtshan nyid do/ /de rnams kyi cho ga rim gyis bshad par bya ste/ re zhig</text></item>
<item><p>79a7</p><section></section><text>dang po rnal 'byor pa gnod mdzes kyi rgyal po'i ting nge 'dzin dang ldan pas gtsug lag khang ngam/ kun dga' ra ba'am/ grong ngam grong rdal lam/ rgya mtsho'i 'gram du 'jam pa dang / snum pa dang kha dog dkar po'i sa phyogs su dngos grub kyi dbye bas pus mo dang /</text></item>
<item><p>79b1</p><section></section><text>lte ba dang rked pa tsam brkos la/ thal ba dang / rus pa dang / zug rngu dang rdo dang / mi gtsang ba'i rdzas rnams bton te/ khung bu yang chus bkang bar byas la/ rdo rje shugs kyis gom pa brgyar song ste/ 'og nas gal te chu de de bzhin du gnas na de'i tshe 'di ni zhing bdag med pa zhes</text></item>
<item><p>79b2</p><section></section><text>rtogs par bya'o/ /gang gi tshe chu nang du thim na de'i tshe zhing bdag dang ldan pa'i sa 'di yin no zhes sngags dang phyag rgyas de la gtor ma gtang ngo / /des ni de bskrad par 'gyur ro/ /sngags ni oM dzUM swA hA rdo rje khu tshur gnyis su brdung ba'i tshul du brdeg pa ni zhing skyong bskrad pa'i</text></item>
<item><p>79b3</p><section></section><text>phyag rgya stes brko ba'i cho ga'o/ /de nas dri zhim gyis gzhan bdud rtsi lnga'i chu dang ldan pas khung bu dgang bar bya/ /bdud rtsi 'khyil pa bzlas pa'i tho bas brtan par brdungs la/ de'i nang du in+d+ra nI la dang / mar gad dang / pad+ma rA ga dang / bai DUr+ya dang / shel te/ me tog</text></item>
<item><p>79b4</p><section></section><text>dang / gla rtsi la sogs pa dang ldan pa/ za ma tog la gnas pa gzhag par bya'o zhes gter gzhug pa'i cho ga'o/ /de nas gnod mdzes kyis bzlas pa'am/ bdud rtsi 'khyil pas bzlas pa'i bdud rtsi lnga dang ldan pa'i dri zhim pa'i chus dkyil 'khor gyis gzhi</text></item>
<item><p>79b5</p><section></section><text>kun du khru bcu gnyis pa'am/ logs re re la khru bcu gnyis yod pa byugs te/ me tog dgram zhing dbus kyi cha las byung ba lus phyed mi mngon pa kha dog ser mo zhal gcig phyag gnyis pa rgyan thams cad kyis brgyan pa/ lag pa gnyis kyis rin po ches</text></item>
<item><p>79b6</p><section></section><text>bkang ba'i gser gyi bum pa bsnams pa sa'i lha mo bsgoms te/ thal mo sbyar zhing de la gsol ba gdab par bya'o/ /skyob pa sangs rgyas thams cad kyi/ /spyod pa'i tshul gyi cho ga dang / /sa dang pha rol phyin pa la/ /lha mo khyod ni dpang du gyur/ /khyod ni sems can kun</text></item>
<item><p>79b7</p><section></section><text>gyi ma/ /khyod ni khams gsum pa yi gzhi/ /khyod ni mngon sum lha mo ste/ /bdag la dgyes par mdzad du gsol/ /che ge mo zhes bdag sngags pa/ /thugs kyi rdo rje dkyil 'khor mchog /khyod ni kun du dpang byas nas/ /nang par dkyil 'khor bri bar bya/ /</text></item>
<item><p>80a1</p><section></section><text>zhes zhus te mchod pa rnam pa lngas mchod la spos dang dril bu'i sgras/ khyod kyis sems can don kun mdzad/ /ces bya ba la sogs pas gshegs su gsol to/ /de nyid du thim par bsam mo/ /zhes sa gzhi gzung ba'i cho ga'o/ /de nas de'i</text></item>
<item><p>80a2</p><section></section><text>dbus su hUM las byung ba'i chos 'byung ba'i phyag rgya bsgoms te/ de'i steng du ya ra la wa'i sa bon yongs su gyur pa las sngar bshad pa'i rim gyis rlung la sogs pa'i dkyil 'khor bsgoms la de'i steng du hrIH las byung ba'i pad+ma 'dab ma brgyad pa dmar po'i lte bar</text></item>
<item><p>80a3</p><section></section><text>suM las skyes pa'i mchod rten gyi bum pa'i nang du b+h+rUM las skyes pa rnam par snang mdzad kun du zhal yongs su gyur pa las snga ma bzhin du gzhal yas khang bsgoms te/ de'i dbus su sna tshogs pad+ma dang / nyi ma'i gdan bkod la de'i nang nas cig car du byung ba mi bskyod</text></item>
<item><p>80a4</p><section></section><text>pa'i dkyil 'khor bltas te/ mchod pa rnam pa lngas mchod cing gshegs su gsol la/ ji'i thig le byas nas mchod cing gzhag par bya'o zhes ye shes kyi sa gzhi bsgrub pa'i cho ga'o/ /de nas ha las byung ba sna tshogs rdo rje yongs su gyur pa las rdo rje'i sa gzhi</text></item>
<item><p>80a5</p><section></section><text>dang / steng du rdo rje'i bla re dang phyogs kun du rdo rje'i ra ba dang / dra ba dang mda'i dra ba dang / me 'od de rigs drug gi rang bzhin bcing bar bya ba ni bsrung ba'i 'khor lo'i cho ga'o/ /zhag gnyis pa la ku sha'i stan la 'dug ste/ dge ba dang mi dge ba mthun pa'i mtshan ma</text></item>
<item><p>80a6</p><section></section><text>mthong bas bgegs bskrad pa'i don du bzhi chas sbyin sreg byas la/ las thams cad pa bzlas pa'i chus sa gzhi la bsang gtor bya ste bgegs zhi ba'i cho ga'o/ /zhag gsum pa la rdo rje hUM mdzad kyi rnal 'byor gyis phyogs bcu'i brgya byin la sogs pa 'jig rten</text></item>
<item><p>80a7</p><section></section><text>skyong ba rnams gnod mdzes kyis bkug ste/ rang rang gi gnas su bzhag la rkang pa'i 'og tu dgod pa yi ge hUM las byung ba rdo rje lcags kyu can gyi rnal 'byor pa rdo rje dang dril bu thogs pa khro bo'i tshig gis khro bo'i sngags bzlas pa dkyil 'khor gyi phyogs dang / mtshams</text></item>
<item><p>80b1</p><section></section><text>su g.yas brkyang ba dang / g.yon brkyang ba dang / rkang pa mnyam pa dang / rkang pa mi mnyam pa la sogs pa rkang pa'i tshul dang / thal mo sbyar ba dang / pad+ma bcing ba dang / rdo rje khu tshur dang / mchog sbyin pa dang / ting nge 'dzin dang / mi 'jigs pa dang / sa</text></item>
<item><p>80b2</p><section></section><text>gnon la sogs pa'i lag pa'i phyag rgya dang / steng du lta ba dang / 'og tu lta ba dang / g.yon dang / g.yas dang / dal bus lta ba dang / nang du lta ba dang / mi dmigs pa la sogs pa lta ba'i phyag rgya dang / drug ldan dang / khyu mchog dang / sa 'dzin dang /</text></item>
<item><p>80b3</p><section></section><text>bar ma dang / lha dang / lnga pa dang / bdug pa la sogs pa dbyangs kyi khyad par gyis glu len pas dkyil 'khor gyi sa gzhi kun du bskor nas shar phyogs su kha bltas pas 'dug ste/ bar snang nam mkha'i de bzhin gshegs pa la mchod cing gur gum la</text></item>
<item><p>80b4</p><section></section><text>sogs pas byugs pa'i ras dkar pos dkyil 'khor dgab par bya ba ni dkyil 'khor gyi sa gzhi la byin gyis brlabs pa'i cho ga'o/ /zhag bzhi pa la rin po che'am/ 'bru'am/ kham pa las byung ba ci nus pas rnam pa lnga'i rdul tshon blangs la sangs rgyas lnga'i</text></item>
<item><p>80b5</p><section></section><text>sngags kyis bsang gtor bya zhing de las byung ba'i 'od zer gyi tshogs kyis de bzhin gshegs pa bkug cing de nyid du bcug la/ dkyil 'khor gyi shar phyogs kyi sgo'i lho phyogs su bzhag la/ bu mos bsgril ba'i tshon skud lnga a n+yo n+ya a nu ga ta sarba d+harmA zhes bya</text></item>
<item><p>80b6</p><section></section><text>ba'i sngags gsum gyis bsgril te/ snal ma las byung ba'i 'od zer gyis bar snang gi nam mkha' las de bzhin gshegs pa bkug cing bcug la rdo rje'i thig skud rdzogs shing a khaM bI ra hUM/ zhes bya ba'i sngags kyis kha sbyor gyi nang du byin gyis brlabs la bdag nyid mi bskyod</text></item>
<item><p>80b7</p><section></section><text>pa dang / phyag rgya mA ma kIr dmigs la/ de med na slob ma bdud rtsi 'khyil pa'am/ rdo rje sems dpar bsams la/ slob dpon dang slob ma dag gis nam mkha' la thig btab cing tshangs pa'i thig gnyis gdab par bya'o/ /de nas me'i mtshams nas brtsams</text></item>
<item><p>81a1</p><section></section><text>te/ g.yas su bskor bas thig gdab po/ /cha chen po bcu drug thig gdab cing phyi dang nang gi dkyil 'khor phyed phyed du byas la/ nang gi phyed la cha chen po bzhi la cha gsum du byas te/ rdo rje gur ni cha chung bzhi dang / lhag ma cha chen gsum gyi cha chung bcu</text></item>
<item><p>81a2</p><section></section><text>gnyis kyi re mig dgu 'byung ngo / /cha chen po gcig gis mchod pa'i lha mo'i re mig gi thig gdab par bya'o/ /cha chung gsum dang cha chung gcig gis byang chub sems dpa'i gnas dang / rdo rje ra ba'i thig gdab par bya'o/ /phyogs gnyis pa la yang de bzhin no/ /phyi'i cha chen po</text></item>
<item><p>81a3</p><section></section><text>la brgyad de/ de la phyogs gcig gi cha chen po bzhi la cha chung bcu drug yin te/ de la pany+tsa re khA la cha chung gcig dang / 'dod yon la gnyis dang / rin chen pha gu la gcig dang / dra ba dang dra ba phyed pa la gnyis so/ /g.yer kha'i dra ba la gcig dang / rdo rje la gcig dang /</text></item>
<item><p>81a4</p><section></section><text>rta babs la bzhi dang / pad+ma la gcig dang / 'khor lo la gnyis dang / bcugs la gcig go/ /rdo rje ra ba dang me 'od ni cha chung gsum du thig gdab par bya ste mdzes pa'i phyir ro/ /'dir thig skud chad pa la sogs pa'i nyes pa byung na bgegs gtor dang / zhi ba'i sbyin</text></item>
<item><p>81a5</p><section></section><text>sreg bya ste/ gzhan du ni ma yin no zhes thig gdab pa'i cho ga'o/ /de nas sngar lhag par gnas par byas pa'i rdul tshon bdud rtsi 'khyil pa bzlas pa'i sgrub pa pos lag pa g.yon pas dbang ldan gyi phyogs nas brtsams te rdul tshon dgye bar bya'o/ /sna tshogs pad+ma dang /</text></item>
<item><p>81a6</p><section></section><text>zla ba dang / nyi ma'i gdan bris la dbus su rdo rje nag po'i phyag rgya bri'o/ /shar la sogs pa'i re mig la 'khor lo dang / rin po che dang / pad+ma dang / sna tshogs rdo rje bri ba dang / me'i mtshams la sogs pa'i re mig la/ mig dang / rdo rje dang / pad+ma dang / ut+pal</text></item>
<item><p>81a7</p><section></section><text>bri bar bya'o/ /phyi'i me'i mtshams su me long dang / bden bral du pi wang dang / rlung du dung phor dang / dbang ldan la ro'i snod do/ /byang chub sems dpa'i snam bu rnams la/ rim pa ji lta ba bzhin du 'khor lo dang / nA ga ge sar gyi yal ga dang / rdo rje dang / /</text></item>
<item><p>81b1</p><section></section><text>rin po che dang / pad+ma dang / ral gri dang / yang ral gri dang / sna tshogs rdo rje bri'o/ /sgo dang mtshoms rnams su dbyug to dang / dbyig pa dang / pad+ma dang / rdo rje dang / lcags kyu dang / dbyug pa dang / rtse gsum dang / ral gri rnams bri'o/ /'og nas steng du ni</text></item>
<item><p>81b2</p><section></section><text>rdo rje dang 'khor lo bri'o/ /kha cig na re steng du ni rin po che'i gtsug tor bri'o zhes zer ro/ /lhag pa dang ma tshang ba'i nyes pa dang bral ba'i dkyil 'khor gsal po bri bar bya ste/ rdul tshon dgye ba'i cho ga'o/ /zhag lnga pa la bum pa sum cu rtsa gnyis dang / las thams</text></item>
<item><p>81b3</p><section></section><text>cad pa'i bum pa bsdu bar bya ste/ ma tshogs na de bzhin gshegs pa lnga dang / lha mo bzhi'i bum pa dang las thams cad pa'i bum pa yang bsdu ste/ bcu las nyung bar mi bya'o zhes gsungs pa'i phyir ro/ /de rnams kyang lo mas kha brgyan pa/ dar gyis bcings pa</text></item>
<item><p>81b4</p><section></section><text>mgrin pa ring ba/ lto ba che zhing rtsa ba dang nag nog med pa/ rang rang gi mtshan ma'am yig 'brus mtshan pa/ dri zhim pa'i chus bkang la/ 'bru dang rin po che dang / sman gyi snying po can bdud rtsi lnga dang ldan pa/ dkyil 'khor gyi g.yas phyogs su rdo rgyus kyis</text></item>
<item><p>81b5</p><section></section><text>bris pa'i sna tshogs rdo rje'i steng du dkyil 'khor gyi rim pas gzhag cing me tog dor bar bya'o/ /rnam par rgyal ba'i nang du oM hUM las skyes pa/ zla ba dang rdo rje yongs su gyur pa las mi bskyod pa zhal gsum phyag drug pa spro ba dang bsdu ba'i rim gyis de bzhin</text></item>
<item><p>81b6</p><section></section><text>gshegs pa 'jug pa sngon du 'gro ba bskyed la/ lhag ma rnams la de bzhin du dkyil 'khor pa rnams bskyed cing las thams cad pa'i bum pa yang bdud rtsi 'khyil pas sdigs mdzub dang / rdo rje gsor bar byed par bsams te/ rang gi rig ma dang gnyis</text></item>
<item><p>81b7</p><section></section><text>su med pas zhu bar bsam mo/ /de nas re re la badzra d+h+r-i ka ces bya ba la sogs pa'i sngags brgya rtsa brgyad kyis mngon par bsngags la mchod pa rnam pa lngas mchod cing gtor ma btang ste/ ras dmar pos dgab par bya'o zhes bum pa lhag par gnas pa'i cho ga'o/ /</text></item>
<item><p>82a1</p><section></section><text>de'i 'og tu dang po sbyor ba'i ting nge 'dzin las gsungs pa'i ye shes kyi sa gzhi dang / gzhal yas khang bsgoms pas dkyil 'khor gyi 'khor lo bsgoms te/ sna khung g.yas pa dang / g.yon pa la ye shes sems dpa' 'khor dang</text></item>
<item><p>82a2</p><section></section><text>bcas pa rang rang gi gnas las byung zhing / sna tshogs pad+ma sum cu dang / zla ba dang / nyi ma'i gdan la bzhugs su gsol zhing thugs ka'i 'od zer gyis ye shes kyi 'khor lo dgug cing bcug la ro mnyam par gyur par bltas te/ dkyil 'khor gyi</text></item>
<item><p>82a3</p><section></section><text>g.yas phyogs su bzhag pa'i ar+g+haM dang / zhabs bsil gyi snod dag blangs la rdo rje'i phyag rgyas ar+g+haM dang zhabs bsil phul zhing / mchod pa rnam pa lngas mchod de/ gtor ma btang nas yi ge brgya pa dang bcas pa'i yi ge gsum gyis ye shes kyi 'khor</text></item>
<item><p>82a4</p><section></section><text>lo gshegs su gsol la/ dam tshig gi 'khor lo ni de nyid du bzhugs par bltas la/ ras dmar pos bkab la me tog gtor bar bya'o zhes dkyil 'khor lhag par gnas pa'o/ /gal te yon bdag gi rab tu gnas par byed pa 'dod na de'i tshe bris sku'am/</text></item>
<item><p>82a5</p><section></section><text>lugs sku'am/ dam chos kyi glegs bam mam/ rdo rje'am/ dril bu'am/ mchod rten nam/ phreng ba rab tu gnas par bya ste/ de nas bris sku dang gzugs sku mdun du bzhag nas stong pa nyid bsgom pa sngon du 'gro bar dang po sbyor ba'i rim gyis ji ltar 'dod</text></item>
<item><p>82a6</p><section></section><text>pa'i lha bskyed de/ de'i thugs kar sa bon gyi yi ges de dang 'dra ba'i ye shes sems dpa' bkug cing bcug la bcings te dbang du byas nas/ spos gtul zhing dril bu dkrol la de mngon du byas te mchod pa rnam pa lngas mchod la/ gtor ma gtang nas yi ge brgya</text></item>
<item><p>82a7</p><section></section><text>pa dang bcas pa'i yi ge gsum gyis ye shes sems dpa' gshegs su gsol zhing / dam tshig sems dpa' de nyid du gnas par bltas te/ ras dmar pos bkab cing me tog gtor bar bya'o/ /rim pa de nyid kyis dam pa'i chos kyi glegs bam ni rdo rje</text></item>
<item><p>82b1</p><section></section><text>chos kyi rang bzhin du bsgoms la/ de yongs su gyur pa las kyang de bsam par bya'o/ /rdo rje ni rdo rje 'chang gi ngo bo dang dril bu ni shes rab kyi pha rol tu phyin pa'i ngo bo dang / mchod rten ni bcom ldan 'das rnam par snang mdzad kyi sku dang / phreng ba ni rang gi 'dod pa'i</text></item>
<item><p>82b2</p><section></section><text>lha'i dkyil 'khor gyi 'khor lo'i bdag nyid du bsam par bya'o/ /lhag par gnas pa ni bris sku dang gzugs sku bzhin no zhes bris sku la sogs pa'i lhag par gnas pa'i cho ga'o/ /de nas dad pa dang ldan pa gtong ba che ba 'jig rten pha rol yod pa yin la/ yod</text></item>
<item><p>82b3</p><section></section><text>pa'i slob ma gcig gam mang po dkyil 'khor du bcug ste/ gsol ba gdab pa byed du gzhug go/ /bcom ldan 'das slob dpon chen po thog ma med pa'i 'khor ba'i bag chags dang nyon mongs pa rnams kyis bdag zil gyis non na/ de las grol bar bya</text></item>
<item><p>82b4</p><section></section><text>ba'i phyir khyod la gsol ba btab pa ste/ sangs rgyas chos dang dge 'dun dang / /skyabs gsum po ni bdag la stsol/ /dam tshig mchog ni bdag la stsol/ /sdom pa yang ni bdag la stsol/ /thar pa chen po'i grong khyer du/ /mgon po bdag ni gzhug tu gsol/ /</text></item>
<item><p>82b5</p><section></section><text>zhes rdo rje slob dpon gyis gnas nas slob ma phyag bzhi byed du bcug la/ las thams cad pa'i bum pa nas chu blangs te/ de nas maN+Dal byas la/ gnas lnga la me tog gis mchod la de bzhin du spos dang / mar me dang / dri dang / lha bshos kyis kyang shes par</text></item>
<item><p>82b6</p><section></section><text>bya'o/ /'dir rim pa ni dbus su sangs rgyas la phyag 'tshal lo/ /shar du chos la phyag 'tshal lo/ /lhor dge 'dun la phyag 'tshal lo/ /nub tu sangs rgyas dang byang chub sems dpa' dang / sngags dang / phyag rgya dang / dkyil 'khor pa dang /</text></item>
<item><p>82b7</p><section></section><text>lha'i khyad par thams cad la phyag 'tshal lo/ /byang du ni bla ma la phyag 'tshal lo/ /yang dbus su/ oM sarba ta thA ga ta puSh+pe pu dza me g+ha sa mu dra spa raN sa ma ya shri ye a hUM zhes pa dang me tog gis mchod do/ /de bzhin du spos la sogs pas kyang shes par</text></item>
<item><p>83a1</p><section></section><text>bya'o/ /de nas pus mo gnyis sa la btsugs shing thal mo sbyar la/ bla na med pa'i mchod pa byed du bcug ste/ dkon mchog gsum la skyabs su mchi/ /sdig pa thams cad so sor bshags/ /'gro ba'i dge la rjes yi rang / /sangs rgyas</text></item>
<item><p>83a2</p><section></section><text>byang chub yid kyis gzung / /sangs rgyas chos dang tshogs mchog la/ /byang chub bar du skyabs su mchi/ /rang dang gzhan don bsgrub pa'i phyir/ /byang chub tu ni sems bskyed bgyi/ /byang chub mchog gi sems ni bskyed bgyis nas/ /sems can thams cad</text></item>
<item><p>83a3</p><section></section><text>bdag gis mgron du gnyer/ /byang chub mchog gi spyod pa 'dod spyod cing / /'gro la phan phyir sangs rgyas 'grub par shog /ces bya'o/ /de nas slob ma rnam par snang mdzad du bsams te/ oM pad+ma sa ra swa t+ya mA brta ya hrIH zhes pa'i sngags kyis sor bcu</text></item>
<item><p>83a4</p><section></section><text>gnyis pa 'bus ma zos pa a shwat+tha dang / u du m+WA ra'i so shid sbyin te/ kha sbyang du bcug la ba'i ko ba tsam gyi sa gzhi la dor du bcug la/ shar phyogs la sogs par bltas pas/ zhi ba la sogs pa'i dngos grub nyan du bcug ste/ bdud rtsi 'khyil pa bzlas</text></item>
<item><p>83a5</p><section></section><text>pa'i las thams cad pa'i chus kha dag cing / skyil mo krung gis gnas pas zhugs la/ le'u bco lnga pa las gsungs pa'i dbab pa'i cho gas rdo rje dbab pa dang / ye shes dbab pa bskyed cing spos gtul te/ dril bu'i sgra mngon du byas la/ 'das pa la</text></item>
<item><p>83a6</p><section></section><text>sogs pa dri zhing lha gshegs su gsol te/ snod kyi sku gsung thugs byin gyis brlabs la/ bdud rtsi 'khyil pa bzlas pa'i srung skud dpung pa la bcings te/ snga ma bzhin du ku sha la mngon par bzlas te/ gcig ni sngas dang / gcig ni stan du byin la rigs</text></item>
<item><p>83a7</p><section></section><text>kyi bu seng ge'i tshul du nyal ba dang / ji ltar mthong ba'i rmi lam bdag la smros shig ces bstan par bya ba ni slob ma lcag par gnas pa'i cho ga'o/ /de nas zhag drug pa'i tho rangs langs te/ sku khrus kyi cho ga'i rim gyis khrus byas la me tog la sogs pa mchod pa'i</text></item>
<item><p>83b1</p><section></section><text>yo byad bsogs te/ rang gi yi dam gyi lha'i nga rgyal dang ldan pas/ sku khrus brtsam par bya ste/ de'i rim pa ni ji ltar rnyed pa'i me tog dang / spos dang / mar me dang / dri dang / lha bshos dang / na bza' dang / rgyan dang / mchod yon dang / bum pa</text></item>
<item><p>83b2</p><section></section><text>dang / 'bru lnga ni nas dang / gro dang / 'bras dang / so ba dang / til dang / ma sha dang / 'bras yos dang / yungs kar dang / star ga dang / bil ba dang / gla gor zho sha dang / dzA ti pha la dang / sman lnga ni ha sa de ba dang / kaN+Da ka ri dang / sa la pa r+Ni dang /</text></item>
<item><p>83b3</p><section></section><text>br-i ha ti dang / b+ha la mu dra dang / rin po che lnga ni/ in+d+ra nI la dang / mar gad dang / pad+ma rA ga dang / bai DUR+Ya dang / shel lo/ /sman thams cad dang / dri zhim pa'i til mar dang / mar dang / sbrang rtsi dang / zho dang / 'o ma dang / sran ma'i phye dang / gro'i phye dang / lo ma lnga</text></item>
<item><p>83b4</p><section></section><text>dang / dar la sogs pa bsogs shing / rim pa ji lta ba bzhin du bum pa byin gyis brlab par bya ste/ de'i cho ga ni mdun du ji ltar nus pa'i dkyil 'khor gyi g.yas phyogs su yo byad thams cad bzhag la/ sngar lhag par gnas pa'i bum pa bcu 'am/</text></item>
<item><p>83b5</p><section></section><text>lnga'am gcig srog chags med pa dri zhim pa'i chus yongs su gang ba 'bru la sogs pa'i snying po can bzhag cing / ar+g+ha'i snod ni dri zhim pa'i chu dang / zho dang 'bras yos dang / ku sha dang / sman dang / yungs dkar dang / me tog dang / gla gor zhi sha dang /</text></item>
<item><p>83b6</p><section></section><text>ldan pa g.yon phyogs su bzhag ste/ rang gi 'dod pa'i lha'i sngags kyis lan nyi shu rtsa gcig bzlas shing de nas las thams cad pa'i snod dri zhim pa'i chus bkang ba g.yas phyogs su bzhag ste/ bdud rtsi 'khyil pa'i sngags de bzhin du bzla'o/ /de nas rnam par</text></item>
<item><p>83b7</p><section></section><text>rgyal ba'i bum pa mdor bsdus pa zla ba dang / rdo rje la sogs pa'i bsgom pa'i rim pas bskyed par bya ste/ paM las skyed pa'i pad+ma'i lte bar a las skyes pa'i zla bar hUM las skyes pa'i rdo rje'i hUM gi 'od zer gyis bkug pa'i de bzhin gshegs pa zhugs pa yongs</text></item>
<item><p>84a1</p><section></section><text>su gyur pa las bcom ldan 'das rdo rje 'chang chen po dkar po zhal gcig phyag gnyis pa/ rdo rje dang dril bu bsnams pa/ rgyan thams cad kyis brgyan pa/ snying gar zla ba dang / rdo rje dang hUM dang ldan pa yi ge gsum gyis byin gyis brlabs pa/ mi bskyod</text></item>
<item><p>84a2</p><section></section><text>pa'i cod pan bsams te/ de bzhin du bum pa gzhan la mi bskyod pa dang / rin chen 'byung ldan dang 'od dpag tu med pa dang don yod grub pa dang / spyan ma dang / mA ma kI dang / gos dkar mo dang / sgrol ma dang / bdud rtsi 'khyil pa'i bar du bskyed la/ de</text></item>
<item><p>84a3</p><section></section><text>rnams kyang zhal gcig phyag gnyis pa/ rang rang gi sku mdog dang phyag mtshan 'dzin pa/ sgeg pa dang bcas shing rgyan thams cad kyis brgyan pa/ rang gi sa bon dang mtshan ma dang bcas pa'i sems dpa'i skyil mo krung gis pad+ma dang / nyi ma'i steng du bzhugs</text></item>
<item><p>84a4</p><section></section><text>pa bdud rtsi 'khyil pa ni nyi ma'i dkyil 'khor la g.yon brkyang bas bzhugs pa/ sdigs mdzub dang rdo rje gsor bar byed pa bsams te/ rje btsun gyi yi ge brgya pa lan gsum brjod la rdo rje yi ge gsum dang / me tog la sogs pas mchod cing dril bu yang</text></item>
<item><p>84a5</p><section></section><text>dril bu'i sngags kyis mchod par bya'o/ /sngags ni/ oM AH hUM/ oM badzra g+haN+Te ra Ni pra ra Ni/ saM pra ra Ni sarba bud+d+ha k+She tra pra tsa li te/ pradz+nyA pA ra mi tA nA da swa b+hA be ta badzra d+ha rmA hr-i da ya ni/ saM to Sha Ni hUM hUM hUM phaT phaT swA hA/ de nas rdo rje lag pa g.yas pas</text></item>
<item><p>84a6</p><section></section><text>blangs te/ g.yon pas dril bu bzung la/ g.yas pas kyang spos khang bzung ste dril bu dkrol zhing / rje btsun gyi yi ge brgya pa lan cig bzlas te/ oM badzra d+h+r-i ka AH hUM swA hA/ oM dzi na dzika AH hUM swA hA/ oM rat+na d+h+r-i ka AHhUM swA hA/ oM A ro l-i ka AH hUM</text></item>
<item><p>84a7</p><section></section><text>swA hA/ oM pradz+nyA d+h+r-i ka AH hUM swA hA/ oM ru ru sbu ru dz+wa la tiSh+Tha sid+d+hi lo tsa ne sarba ar+tha sA d+ha ni swA hA/ oM AHshaM ga re shAn+ti ka re g+hu Ta g+hu Ti ni g+hu Ta ya g+ha Ta ya g+hu Ti ni swA hA/ oM a ka Te bi ka Te ni ka Te ka TaM ka Te ga ro Ti bIr+ya swA hA/ oM tA re tut+tA re tu re swA hA/ oM</text></item>
<item><p>84b1</p><section></section><text>na maHsa man+ta kA ya bAka tsit+ta badzrA NAM/ na mo badzra kro d+hA ya/ ma hA daMShoT+T+ka Ta b+he ra bA ya a si mu sa la d+ha rA ya pa ri shu pA sha ha stA ya/ oM a mr-i ta kuN+Da li kha kha khA hi khA hi/ taSh+Thi TaSh+Thi/ b+nad+ha ban+d+ha/ ha na ha na/ da ha da ha/ pa tsa pa tsa/ gardza gardza/ bis+phoT ya bi</text></item>
<item><p>84b2</p><section></section><text>s+pho Ta ya/ sarba bi g+h+nAM bi nA ya ka ne ma hA gA Na pa ti dzI bi ta an+ta ka rA ya swA hA zhes bya ba sngags de rnams rim pa ji lta ba bzhin du rnam par rgyal ba la sogs pa la ar+g+ha dang me tog la sogs pas mchod cing snga ma bzhin du spos gtul ba dang / dril bu dkrol zhing mar</text></item>
<item><p>84b3</p><section></section><text>me dang / lha bshos dang / snod gang ba la sogs pa phul zhing lag pa g.yon pa sgeg pa dang bcas pas dril bu blangs la/ lag pa g.yas pa ku sha dang bcas pas rdo rje rtse gsum gyi phyag rgya bum pa'i steng du bzhag la/ rang rang sngags kyi bum pa rnams rje</text></item>
<item><p>84b4</p><section></section><text>btsun gyi yi ge brgya pa dang bcas pas lan brgya rtsa brgyad rnam par rgyal ba la yongs su bzlas la/ de bzhin du bum pa gzhan dag kyang lan nyi shu rtsa bdun bzlas la/ yang me tog la sogs pas mchod cing thabs dang shes rab snyoms par 'jug pas zhu bar</text></item>
<item><p>84b5</p><section></section><text>gyur par bsam pa ni bum pa byin gyis brlab pa'o/ /de nas sngar bshad pa'i bris sku la sogs pa'i bcom ldan 'das yi ge gsum gyis byin gyis brlabs la/ sku khrus kyi las brtsam par bya ste/ dang por snga ma bzhin du spos gtul la 'bras chan gyi chang bu gnyis</text></item>
<item><p>84b6</p><section></section><text>dang me snod dang / mar me rnams snod dam bum pa la bzhag ste/ mdun du gnas pa'i yungs kar lag pas blangs te/ bdud rtsi 'khyil pa'i sngags kyis mngon par bsngags la/ oM sarba pA paM da ha na badzrA ya swA hA/ zhes bya ba'i sngags kyis me dang / chu la</text></item>
<item><p>84b7</p><section></section><text>gtor la lag pa gnyis kyis blangs te/ sku gzugs la sogs pa'i mdun du lan gsum bskor la phyi rol du bdud rtsi 'khyil pa'i sngags kyis gtor bar bya'o/ /de nas bsang gtor gyi chus khrus kyi rdzas bdud rtsi 'khyil pa'i sngags kyis lan gsum bsang gtor</text></item>
<item><p>85a1</p><section></section><text>byas te/ me tog la sogs pa yang de bzhin du bsang gtor byas la/ de nas dril bu'i sgra dang / spos gtul zhing shin tu phyis pa'i me long gi gzugs brnyan la rang gi sngags kyis zhabs bsil lan gsum phul te/ chus bkrus la rim gyis dri</text></item>
<item><p>85a2</p><section></section><text>zhim po'i til mar dang / bag phyes me long mnyes te/ chus bkrus la/ yang ar+g+ha dang me tog phul la/ mar dang sbrang rtsis bkru zhing bag phyes mnye zhing chus bkrus te/ zho dang / 'o ma dang / 'bru dang / 'bras yos dang / star ka la sogs pa'i 'bras bu dang</text></item>
<item><p>85a3</p><section></section><text>me tog dang / ar+g+ha dang lhan cig so sor khrus gsol la/ /oM sarba ta thA ga ta kA ya bi sho d+ha ni swA hA/ zhes bya ba'i sngags kyis de ltar byas la/ bum pa rnams me tog dang spos kyis mchod la/ rim gyis dbang bskur brtsam par bya'o/ /dang po las thams</text></item>
<item><p>85a4</p><section></section><text>cad kyi bum pa sngags kyi rgyal po bdud rtsi 'khyil pa'i sngags dang / ji ltar bltams pa tsam gyis ni/ /lha rnams kyis ni khrus gsol ba/ /lha yi chu ni dag pa yis/ /de bzhin bdag gis khrus gsol lo/ /zhes dbang bskur ro/ /de nas shar gyi bum</text></item>
<item><p>85a5</p><section></section><text>pas dzin dzika ces bya ba'i sngags dang / sngar bshad pa'i tshigs su bcad pas sku khrus phul la/ de bzhin du rat+na d+h+r-i ka ces bya ba dang / pradz+nyA d+h+r-i ka ces bya ba dang / A ro l-i ka ces bya ba dang / pad+ma d+h+r-i ka ces bya ba dang / ru ru s+phu ru dang / shaM ka ri dang / a</text></item>
<item><p>85a6</p><section></section><text>ka Te dang / tA re zhes bya ba la sogs pa'i sngags rnams dang / rang rang gi bum pa dang / tshigs su bcad pa rnams kyis dbang bskur bar bya'o/ /yang rnam par rgyal ba'i bum pa la me tog gtor zhing spos gtul te/ rje btsun gyi yi ge brgya pa dang / oM</text></item>
<item><p>85a7</p><section></section><text>badzra d+h+r-i ka ces bya ba'i sngags lan bdun bzlas la/ oM sarba ta thA ga ta a b+hi She ka ta sa ma ya shri ye hUM zhes bya ba dang / yang sngags kyi rgyal po brjod cing dbang bskur bar bya'o/ /de nas legs par bdugs pa'i ras blangs te/ me long la chus phyis pa'i dri'i thig</text></item>
<item><p>85b1</p><section></section><text>le lnga byas te/ me tog gtor zhing bzhag la/ dril bu dang spos blangs te/ snga ma bzhin du mchod cing ci 'byor pas lha bshos phul te/ gtor ma gtong zhing phyag btsal nas ldang bar bya'o zhes sku khrus kyi cho ga'o/ /de nas sngar lhag par gnas pa'i bris sku la</text></item>
<item><p>85b2</p><section></section><text>sogs pa la rab tu gnas pa bya ste/ de'i rim pa ni bris sku dang / gzugs sku la sogs pa stong pa nyid du bsgoms te/ yang rang gi chos kyi yi ge yongs su gyur pa las skyes pa de'i sku bsgoms la/ mngon du gzhag cing mgo bo dang / lkog ma dang snying gar sna</text></item>
<item><p>85b3</p><section></section><text>tshogs pad+ma dang nyi ma dang / zla ba'i steng du yi ge gsum bkod la de'i 'od zer gyis nam mkha' las rigs gsum bkug ste de nyid du bcug la/ de bzhin gshegs pa thams cad kyis byin gyis brlab par bsams la mngon du gyur par blta bar bya'o/ /de nas ye</text></item>
<item><p>85b4</p><section></section><text>shes sems dpa'i sa bon gyi 'od zer gyis ye shes kyi 'khor lo bkug cing / de nyid du bcug la bcings shing dbang du byas te/ 'o ma dang chu bzhin du ro gcig par gyur par bsam par bya'o/ /dam tshig dang ye shes sems dpa' gcig tu gyur par</text></item>
<item><p>85b5</p><section></section><text>bltas la/ snga ma bzhin du bgegs bskrad cing bsrungs la yi ge brgya pas brtan par byas la/ yi ge gsum gyis rjes su chags la/ rdo rje dang dril bu blangs te/ spos gtul nas spyan drang bar bya ste/ mi bskyod rdo rje ye shes sogs/ /rdo rje</text></item>
<item><p>85b6</p><section></section><text>mi phyed gsum bsgoms pas/ /'gro ba yi ni don mdzad phyir/ /'dir ni rtag tu bzhugs su gsol/ /ji srid nam mkha' ri rabs/ /ji srid nyi zla rgyu skar dang / /ji srid thub pa'i bstan bcos te/ /de srid 'dir ni bzhugs su gsol/ /rtag tu</text></item>
<item><p>85b7</p><section></section><text>'khor dang bcas pa yi/ /rgyal po dang ni yon bdag dang / /bdag dang slob mar bcas skyob phyir/ /'dir ni rtag tu bzhugs su gsol/ /zhes gsol ba btab nas sngar bzhin du bkug cing mchod pa rnam pa lnga sngon du 'gro bar gur kum gyis</text></item>
<item><p>86a1</p><section></section><text>byugs pa'i ras gnyis phul nas ma sha lnga'i tshad tsam gyis gser gyi mig thur gyis oM tsuk+Sha tsuk+Sha sa man+ta tsak+Shu bi sho d+ha ni swA hA/ zhes bya ba'i sngags kyis spyan phye ste/ zho dang 'bras chan me tog dang bcas pa'i lha bshos oM badzra a mr-i te swA hA/</text></item>
<item><p>86a2</p><section></section><text>zhes bya ba'i sngags kyis phul la/ rim pa ji lta ba bzhin du dbyibs dang bcas pa'i me tog gi phreng ba phul te/ mchod yon dang 'thor 'thung dang / zhabs bsil phul ba sngon du 'gro bar lhag ma'i rdzas kyis mchod cing bstod nas phyag 'tshal zhing</text></item>
<item><p>86a3</p><section></section><text>bskor ba byas te/ bzod par gsol nas mngon par 'dod pa'i don gnyer bar bya ste rab tu gnas pa'i cho ga'o/ /de nas mchod pa'i cho ga brtsam par bya ste/ snga ma bzhin du dkyil 'khor gyi gnas su lha rnams spros te/ ye shes sems dpa' dang</text></item>
<item><p>86a4</p><section></section><text>gnyis su med par byas la/ sku khrus dang / zhabs bsil dang / mchod yon dang / phyag bzhi sngon du 'gro ba'i mchod pa rnam pa lngas mchod par bya'o/ /de'i rim pa ni me tog 'di ni dge ba'i mchog /gtsang zhing gtsang ma'i rgyu dang ldan/ /bdag gis dad</text></item>
<item><p>86a5</p><section></section><text>pas 'bul lags na/ /bzhes te bdag la dgyes par mdzod/ /oM sarba ta thA ga ta puSh+pe pU dza me g+ha sa mu dra s+pha ra Na sa ya shri ye hUM/ oM badzra puSh+pe AH hUM swA hA/ zhes bya ba rang rang gi sngags dang me tog dbul lo/ /de bzhin du lhan cig skyes pa dang sbyar</text></item>
<item><p>86a6</p><section></section><text>ba'i spos gtul la/ nags tshal bcud ni yi gar 'ong / /dri zhim rgyas pa lha yi spos/ /bdag gis dad pas 'bul lags na/ /bzhes nas bdag la dgyes par mdzod/ /oM sarba ta thA ga ta d+hU pa pU dza me g+ha sa mu dra s+pha ra Na sa ma ya shri ye hUM/ oM badzra d+hU pe AH hUM swA</text></item>
<item><p>86a7</p><section></section><text>hA/ zhes bya ba'i sngags kyis dbul lo/ /mar me'i snod blangs la/ gdon rnams 'joms shing bkra shis la/ /dge zhing mun sel mar me 'di/ /bdag gis dang bas 'bul lags na/ /bzhes nas bdag la dgyes par mdzod/ /oM sarba ta thA ga ta dI</text></item>
<item><p>86b1</p><section></section><text>pa pU dza me g+ha sa mu dra s+pha ra Na sa ma ya shri ye hUM/ oM badzra dI pe AH hUM swA hA/ zhes bya ba'i sngags kyis dbul lo/ /de bzhin du/ lhan cig skyes dang sbyar ba dang / /de bzhin yongs su gyur pa ste/ /bdag gis dad pas 'bul lags nas/ /bzhes nas bdag</text></item>
<item><p>86b2</p><section></section><text>la dgyes par mdzod/ /oM sarba ta thA ga ta gan+d+he pU dza me g+ha sa mu dra spa ra Na sa ma ya shri ye hUM/ oM badzra gan+d+he AHhUM swA hA/ zhes bya ba'i sngags kyis dbul lo/ /de bzhin du ro drug dang ldan pa'i lha bshos kyi snod blangs te/ 'di ni bdud rtsi'i ngo bo ste/ kha zas</text></item>
<item><p>86b3</p><section></section><text>rnams kyi gtsang sbra rnams/ /bdag gis dad pas 'bul lags na/ /bzhes nas bdag la dgyes par mdzod/ /oM sarba ta thA ga ta nai bi d+ye pU dza me g+ha sa mu dra s+pha ra Na sa ma ya shri ye hUM/ oM badzra ne bi d+ya AH hUM swA hA/ zhes bya ba'i sngags kyis dbul</text></item>
<item><p>86b4</p><section></section><text>lo/ /de bzhin du na bza' dang / gdugs dang / rgyal mtshan dang / bden dang / rol mo dang / mchod pa'i khyad par ni rang gi sngags kyis dbul bar bya'o/ /'di ni phyi'i mchod pa'i rim pa'o/ /de nas pad+ma'i snod la bdud rtsi lnga sbyang ba dang / sad pa dang</text></item>
<item><p>86b5</p><section></section><text>sbar ba'i rim pas bdud rtsir byas la lcags kyu rnams kyang de bzhin du bskyed la/ dkyil 'khor pa rnams la dbul lo/ /oM a mr-i te na pr-i Na ya me swA hA/ zhes bya ba'i sngags so/ /de nas lo bcu gnyis sam/ bcu drug gam nyi shu lon pa'i bu mo rigs kyis</text></item>
<item><p>86b6</p><section></section><text>dbye bas blangs nas rigs lngas khyab par byas te/ rdo rje dang pad+ma 'dus byas pa sngon du 'gro bar snyoms par 'jug pa'i sbyor bas de bzhin gshegs pa thams cad dag gi lam nas zhugs te/ rtsa dbus ma nas snang ba la sogs pa myong ba sngon du 'gro bar</text></item>
<item><p>86b7</p><section></section><text>pad+mar spros la/ dung por gyis blangs te dkyil 'khor gyi dbus su dbul lo/ /oM ma hA su kha badzra ho su ra ta s+t+waM su ra te haM zhes bya ba sngags so/ /de nas dkon mchog gsum la skyabs su 'gro ba la sogs pa'i bla na med pa'i mchod pas bcom ldan 'das la</text></item>
<item><p>87a1</p><section></section><text>mchod do/ /langs te phyag 'tshal zhing bskor ba byas te/ bzod par gsol nas smon lam btab ste/ chos thams cad so sor snang ba tsam du bltas te gnas par bya'o zhes mchod pa'i cho ga'o/ /de nas sngar lhag par gnas par byas pa'i slob ma</text></item>
<item><p>87a2</p><section></section><text>rnams kyi gdong g.yogs te sgor bzhag la gsol ba gdab par byed du gzhug go/ /bcom ldan slob dpon dam pa ni/ /'khor ba las ni skyob pa'i phyir/ /skye dang sdug bsngal rga shi yi/ /zhags pas bdag ni rab tu gdungs/ /de phyir bdag ni 'jigs pa</text></item>
<item><p>87a3</p><section></section><text>yis/ /khyod la rtag tu skyabs su mchi/ /sngags kyi lam gyi theg pa yis/ /bdag la rjes su bzung bar mdzod/ /slob dpon khyod ni dgongs su gsol/ /khyod ni ston pa dga' chen po/ /byang chub chen po'i tshul mchog ni/ /mgon po chen po bdag 'tshal lo/ /</text></item>
<item><p>87a4</p><section></section><text>sangs rgyas chos dang dge 'dun dang / /skyabs gsum po ni bdag la stsol/ /dam tshig mchog ni bdag la stsol/ /sdom pa yang ni bdag la stsol/ /thar pa chen po'i grong khyer la/ /mgon po bdag ni 'jug par 'tshal/ /zhes bya bas slob mas gsol ba</text></item>
<item><p>87a5</p><section></section><text>btab pa'i 'og tu rdo rje slob dpon gyis thal mo sbyar ba me tog dang ldan pa'i slob ma phyag bzhi byed du bcug la/ oM sarba ta thA ga ta bud+d+ha ko la maN+Da le di ba ta b+h+ya kA ya bA ka tsit+ta pra Na me pA da ban+d+hA naM ka ro mi/ shar du'o/ /oM sarba ta thA ga ta rat+na ko la di ba ta b+h+ya kA ya bA ka</text></item>
<item><p>87a6</p><section></section><text>tsit+ta pra Na me na pA da ban+d+hA naM ko ro mi/ lho ru'o/ /oM sarba ta thA ga ta pad+ma ko la di ba ta b+h+ya kA ya bA ka tsit+ta pra Na me ban+d+hA naM ka ro mi/ nub tu'o/ /oM sarba ta thA ga ta karma ko la di ba ta b+h+ya kA ya bA ka tsit+ta pra Na me na pA da ban+d+hA naM ka ro mi/ byang du'o/ /de nas mdang khyod kyis rmi</text></item>
<item><p>87a7</p><section></section><text>lam ji lta bu mthong zhes bla mas dris la/ slob mas dge ba dang mi dge ba'i rmi lam brjod do/ /bla mas kyang de dang mthun pa'i dngos grub bstan par bya'o/ /de nas khyod kyi mig la ji ltar snang zhes dris la sngon po la sogs pa snang ngo zhes gal te smra na de'i tshe rigs</text></item>
<item><p>87b1</p><section></section><text>dang mthun pa'i dngos grub bshad par bya'o/ /de nas bdud rtsi 'khyil pa bzlas pa'i las thams cad pa'i chu de'i lag par sbyin te/ 'di ni khyod kyi dmyal ba'i chu/ /dam tshig nyams na sreg par byed/ /dam tshig bsrungs pas dngos grub ster/ /rdo rje bdud rtsi'i chu</text></item>
<item><p>87b2</p><section></section><text>'thung shig /oM badzra a mr-i ta u da ka ThaHThaH ThaH traM AH hUM phaT swA hA/ zhes bya ba'i sngags kyis mna' chu sbyin par bya'o/ /de nas dkyil 'khor la me tog phreng ba 'thor du gzhug ste/ gang du me tog babs gyur pa/ /de la de yi rigs bstan bya// /dbus</text></item>
<item><p>87b3</p><section></section><text>kyi re'u mig babs pa na/ /phyag rgya'i dngos grub thob par 'gyur/ /sangs rgyas lha mo'i re'u mig la/ /babs par gyur na dngos grub mchog /mchod pa'i lha mo'i re'u mig la/ /babs par gyur na zhi sogs 'gyur/ /sems dpa' khro bo'i gnas su ni/ /babs</text></item>
<item><p>87b4</p><section></section><text>na de nyid bstan par bya/ /sgo la babs na bar pa ni/ /de yi phyi rol dngos grub dman/ /gang tshe kun gyi phyi rol du/ /me tog babs na de yi tshe/ /slar yang dbus su phab tu gzhug /der ma bab na dngos grub med/ /de nas dkyil 'khor gyi dbus nas</text></item>
<item><p>87b5</p><section></section><text>me tog blangs te/ gzugs rdo rje ma'i sngags kyis de'i spyi bor gdab par bya'o/ /de la zab pa dang / rgya che ba'i mtshan nyid kyi chos bstan pas mgu bar bya ste thar pa chen po'i dkyil 'khor du ni ltos shig ces smras te/ oM tsak+Shu zhes bya ba la sogs pa'i</text></item>
<item><p>87b6</p><section></section><text>sngags dang / rdo rje sems dpa' deng khyod kyis/ /mig 'byed par ni brtson par mdzad/ /mig rnams thams cad 'byed mdzad de/ /rdo rje'i mig ni bla na med/ /ces bya ba'i tshigs su bcad pa brjod nas gdong g.yogs dgrol bar bya'o/ /de nas slob</text></item>
<item><p>87b7</p><section></section><text>ma ngo mtshar gyis mig rgyas pas dkyil 'khor la bltas te/ phyag bzhi bya'o/ /de nas snga ma bzhin du maN+Dal dang / mchod pa rnam pa lngas mchod nas gsol ba btab pa la 'jug ste/ skyabs med skyabs phyir skyob 'gyur ba/ /'gro ba skyob pa'i rgyu yin te/ /rdo rje 'chang</text></item>
<item><p>88a1</p><section></section><text>chen mi phyed pa/ /bdag la di ring bskyab tu gsol/ /rnam shes lnga ni gti mug gi/ 'dam pa dag par bya ba'i phyir/ /rig pa'i dbang bskur chu yis ni/ /bdag gi yid ni dga' bar mdzod/ /ces bya bas gsol ba btab pa gsan nas/ /sangs rgyas</text></item>
<item><p>88a2</p><section></section><text>chos dang dge 'dun te/ /dkon mchog gsum la skyabs su song / /de nas sangs rgyas rigs mchog la/ /dam tshig sdom par bshad pa yin/ /rdo rje dril bu phyag rgya dag /blo chen khyod kyis gzung bar bya/ /byang chub sems gang de rdo rje/ /shes rab dril bu zhes</text></item>
<item><p>88a3</p><section></section><text>bshad do/ /slob dpon yang ni gzung bya ste/ /bla ma sangs rgyas kun dang mnyam/ /de ni rdo rje'i rigs dag la/ /dam tshig sdom pa yin par gsungs/ /nyin dang mtshan mo lan gsum du/ /sbyin pa rnam bzhi rtag tu sbyin/ /zang zing mi 'jigs chos dang byams/ /</text></item>
<item><p>88a4</p><section></section><text>rin chen rigs la mtho ba'o/ /phyi nang gsang ba'i theg pa gsum/ /dam pa'i chos kyang khyod kyis gzung / /de ni pad+ma'i rigs dag la/ /dam tshig sdom pa yin par bshad/ /sdom pa thams cad dang ldan pa'i/ /de nyid du ni gzung bar gyis/ /mchod pa'i las ni</text></item>
<item><p>88a5</p><section></section><text>ci nus gyis/ /las kyi rigs mchog dam pa'o/ /khyod kyis srog chags gsad mi bya/ /ma byin par yang blang mi bya/ /'dod pas log par mi spyad cing / /brdzun yang smra bar mi bya ste/ /nyes pa kun gyi rtsa ba yi/ /chang 'thung ba yang spang bar bya/ /bya ba ma</text></item>
<item><p>88a6</p><section></section><text>yin thams cad spang / /sems can don la rgyab phyogs min/ /'khor ba spang bar mi bya zhing / /mya ngan 'das la chags bya min/ /dam pa rnams kyi gam du gnas/ /rnal 'byor pa la bkur ste bya/ /lus kyi las ni rnam pa gsum/ /ngag gi rnam pa</text></item>
<item><p>88a7</p><section></section><text>bzhi dag dang / /yid kyi rnam pa gsum yin te/ /ci nus par ni gsung bar bgyi/ /theg pa chung la 'dod mi bya/ /sems can don ni kun du spyod/ /lha dang lha min gsang ba la/ /khyod kyis brnyas par bya ba min/ /phyag rgya bzhon pa phyag mtshan dang / /</text></item>
<item><p>88b1</p><section></section><text>mtshan ma rnams kyang bgom mi bya/ /de ni sdom pa zhes gsungs te/ /blo chen khyod kyis bsrung bar gyis/ /de nas bla ma'i gsung des ni/ /sdom pa legs par gzung bar bya/ /ji ltar mgon pos bka' stsal pa/ /de bzhin du ni bdag gis spyad/ /dkon mchog</text></item>
<item><p>88b2</p><section></section><text>gsum la skyabs 'gro la sogs dang / /rdo rje la sogs gzung dang sbyin pa bzhi/ /rnam pa gsum gyis chos dang mchod pa dag /khyod kyis gsung gi bdag gis gzung bar bgyi/ /srog gcod pa la sogs pa dag las ni/ /so sor log dang gzhan yang sdom</text></item>
<item><p>88b3</p><section></section><text>pa'i tshogs/ /'khor ba'i rgya mtsho pha rol bsgral ba'i phyir/ /mgon po yang dag bdag gis gzung bar bgyi/ /de nas dkyil 'khor pa'i bum pa rnams kyi chu pad+ma'i snod du gcig tu bsdus te/ rnal 'byor bzhi yi rim gyis mi bskyod par byas la/ /mchod cing</text></item>
<item><p>88b4</p><section></section><text>snyoms par zhugs pas zhu zhing / chu'i rnam par bltas la rdo rje 'chang gi rang bzhin gyis slob ma'i spyi bor dbang bskur ro/ /dbang bskur ba ni/ oM badzra de ba dat+ta a b+hi Shiny+tsA mi/ zhes bya ba ni chu'i dbang ngo / /de nas lugs ma la sogs pa'i cod pan la de bzhin du rin</text></item>
<item><p>88b5</p><section></section><text>chen 'byung ldan bsams la/ snyoms par 'jug pas zhu zhing / dbu rgyan gyi rnam pa de'i spyi bor bzhag la/ oM rat+na d+h+r-i ka AHhUM/ zhes bya ba ste dbu rgyan gyi dbang ngo / /de bzhin du rdo rje 'od dpag tu med par bskyed la/ zhu zhing yang rdo rje'i rnam pa de'i lag par byin te/ di</text></item>
<item><p>88b6</p><section></section><text>ring khyod ni dbang bskur ba/ /zhes bya ba la sogs pa'i tshigs su bcad pa dang / sngags kyis dbang bskur ba ni rdo rje'i dbang ngo / /de bzhin du dril bu don yod grub par bskyed la/ lag pa g.yon par gtad la/ 'di ni sangs rgyas thams cad kyi/ /zhes bya ba la</text></item>
<item><p>88b7</p><section></section><text>sogs pas sbyin pa ni bdag po'i dbang ngo / /sngar phog pa'i me tog gi gnas dang mthun par kye che ge mo rdo rje zhes bya ba ni ming gi dbang ngo / /de ni kun gzhi la sogs pa spong bas rig pa'i dbang yin no/ /de nas phyir mi ldog pa thob pa'i phyir/ gsol ba gdab pa la</text></item>
<item><p>89a1</p><section></section><text>'jug ste/ phyir mi ldog pa'i 'khor lo la/ /mgon po dbang bskur bshad du gsol/ /'khor lo lha yi de nyid dang / /slob dpon gyi ni las rnams dang / /sangs rgyas kun gyi dam tshig dang / /sdom pa yang ni bdag la stsol/ /thar pa chen po'i grong</text></item>
<item><p>89a2</p><section></section><text>khyer du/ /mgon po bdag ni gzhug tu gsol/ /zhes bya ba slob dpon gyis gsan nas rigs kyi bu slob dpon la smod pa dang / bde gshegs bka' las 'da' ba dang / rdo rje spun la sdang ba dang / byams pa spangs pa dang / byang chub kyi sems dang bral ba dang / theg</text></item>
<item><p>89a3</p><section></section><text>pa gsum la smod pa dang / snod ma yin pa la gsang ba'i chos bshad pa dang / phung po smod pa dang / dag pa'i chos las som nyi dang / gdug pa la byams pa dang / chags pa dang bral ba dang / chos la mtha' gnyis bzhag pa dang / dad pa dang ldan pa'i sems</text></item>
<item><p>89a4</p><section></section><text>smod pa dang / dam tshig dag mi bstan pa dang / /bud med rnams la mi smod pa'o/ /de bzhin du rig ma mi bsten ba dang / dam tshig mi sbyor ba dang / tshogs kyi 'khor lo la brtson pa dang / gsang ba'i chos ston pa dang / dad pa dang ldan pa'i sems can la dam pa'i</text></item>
<item><p>89a5</p><section></section><text>chos log par ston pa dang / nyan thos kyi nang du zhag bdun gnas pa dang / nga rgyal dang / ma nges pa dang / ma sbyar ba dang / snod ma yin pa la gsang ba'i chos bstan par mi bya'o zhes slob mas thos nas/ rtsa ba'i ltung ba bcu bzhi dang / /sbom po sdig pa bcu</text></item>
<item><p>89a6</p><section></section><text>dga' bar/ /di ring nas brtsams bdag nyid che/ /byang chub thob par mi bgyid do/ /zhes rdo rje slob dpon gyis thos nas phreng ba lag tu byin te/ oM badzra d+h+r-i ka ces bya ba la sogs pa'i sngags dang / rang gi yi dam yang khyod kyis bsgom pa dang bzla bar bya'o zhes</text></item>
<item><p>89a7</p><section></section><text>sngags kyi dbang ngo / /de nas rdo rjes mtshan pa'i rgyan sked pa la sogs pa la btags shing lag par rdo rje bzung la/ 'di ni sangs rgyas thams cad nyid/ /ces pa la sogs pas sbyin te/ rnam par dag pa bshad pa ni rdo rje brtul zhugs kyi dbang ngo / /de nas</text></item>
<item><p>89b1</p><section></section><text>rnam pa gsum gyi spyod pa bstan zhing rna ba g.yas pa dang / g.yon pa la shing gi gdong pa gnyis dang / de dang 'dra ba phyag bzhi dang / ral pa'i thor tshugs btags la/ ji srid 'tsho'i bar du spyod pa 'di nyid kyis gnas par bya'o zhes spyod pa'i brtul zhugs so/ /de</text></item>
<item><p>89b2</p><section></section><text>nas/ slar yang khyod la 'chi ba med/ /theg pa chen po 'di nyid las/ /zil gyis mi gnon mi gnod pa/ /gang las 'jigs med rol bar gyis/ /zhes bya ba ni lung bstan pa'o/ /shAkya thub pa'i gzugs dang 'dra ba'i rdo rje slob dpon langs te/ g.yon pa'i chos gos</text></item>
<item><p>89b3</p><section></section><text>kyi dkyil nas gzung la/ g.yas pas mi 'jigs pa'i phyag rgya dang ldan pas/ oM sarba ta thA ga ta swa b+hA ba s+t+waM sarba badzra d+hA ra s+t+waM b+hA ba s+t+waM/ zhes bya ba ni dbugs dbyung ba'o/ /de nas rnam par snang mdzad dang / sgra rdo rje ma'i sngags bzlas pa'i 'khor lo dang /</text></item>
<item><p>89b4</p><section></section><text>dung lag pa g.yas pa dang g.yon pa la byin te/ deng nas brtsams te/ chos kyi 'khor lo bskor ba dang / chos kyi dung bus shig ces bya ba ni/ 'khor lo dang dung gi dbang ngo / /de nas me long blangs te bstan par bya ba ni/ chos rnams gzugs brnyan lta bu ste/ /zhes</text></item>
<item><p>89b5</p><section></section><text>bya ba la sogs pas me long gi dbang ngo / /de nas mda' dang gzhu byin la/ phyogs bzhi dang steng 'og tu 'phang ba'i tshul gyis bdud bzhi las rgyal ba dang / chos kyi dbyings kyi de kho na nyid so sor rtog pa bshad pa ni mda' dang gzhu'i dbang ngo / /de nas gser gyi</text></item>
<item><p>89b6</p><section></section><text>mig thur gyis/ /ji ltar mig mkhan rgyal po yis/ /rab rib ling tog bsal ba ltar/ /bu khyod kyi ni mi shes pa'i/ /rab rib rgyal ba dag gis bsal/ /zhes bya bas mig phye ba ni mig dbye ba'i dbang ngo / /de nas seng ge'i khri la sems dpa'i skyil mo krung gis</text></item>
<item><p>89b7</p><section></section><text>'dug tu bcug la/ gdugs dang / rgyal mtshan dang / ba dan dang / bla re dang / rol mo'i sgras rdo rje slob dpon gyis rnam par rgyal ba'i bum pa blangs te/ nye ba'i sgrub pa po bzhi dang / dam tshig gi phyag rgya bzhi pos kyang rnam par snang mdzad la sogs pa'i</text></item>
<item><p>90a1</p><section></section><text>bum pa dang / spyan la sogs pa'i bum pa brgyad blangs te/ rgyal ba'i dbang po thugs rdo rje/ /chos kyi dbyings kyi ngo bo nyid/ /gtso bo dam pa'i bkra shis gang / /khyod la de dang 'dra bar shog /ces bya ba la sogs pa dbyangs gcig dang / dus gcig tu</text></item>
<item><p>90a2</p><section></section><text>bum pa dgu'i chu'i rgyun slob ma'i spyi bor phab cing / ji ltar bltams pa tsam gyis ni/ /de bzhin gshegs pas dbang bskur ba/ /lha yi chu ni dag pa yis/ /de bzhin bdag gis dbang bskur ro/ /zhes bya ba'i tshigs su bcad pa dang / oM sarba ta thA ga ta a b+hi She</text></item>
<item><p>90a3</p><section></section><text>ka te sa ma ya shri ye hUM/ zhes bya ba'i sngags kyis sbyin par bya'o/ /de nas nam mkha' nas de bzhin gshegs pa'i tshogs bkug cing tshangs pa'i sgo nas zhugs te/ ye shes sems dpa'i thugs ka'i sa bon gyi thig ler bsdu bar bya'o/ /de nas slob dpon gyis</text></item>
<item><p>90a4</p><section></section><text>slob ma la mchod par bya ste/ spyi bor me tog snying gar dri/ /spos dang mar me mdun du ste/ /lha bshos kyang ni mdun du sbyin/ /spos dang dril bus sad par bya/ /de nas/ mi bskyod rdo rje ye shes che/ /zhes bya ba la sogs pa tshigs su bcad pa lngas bstod la/ me</text></item>
<item><p>90a5</p><section></section><text>tog gi phreng ba spyi bor btags la/ oM su pra tiSh+Tha badzre swA hA/ zhes bya ba'i sngags kyis rab tu gnas par byas la dkyil 'khor gyi de kho na nyid dang / lha'i de kho na nyid bshad par bya ste/ de la dkyil 'khor gyi de kho na nyid ni mnyam pa nyid ye shes rnam par dag pas gru bzhi</text></item>
<item><p>90a6</p><section></section><text>pa'o/ /dran pa nye bar gzhag pa ni sgo'o/ /rta babs ni bsam gtan no/ /rdo rje ra ba ni sngags kyi theg pa'i chos kyi 'khor lo rab tu bskor ba'o/ /me tog 'od ni de'i 'phro ba'o/ /tshon lnga ni de bzhin gshegs pa'i rang bzhin no/ /'dod yon ni 'dod pa'i yon</text></item>
<item><p>90a7</p><section></section><text>tan lnga'i bdag nyid do/ /rin po che'i pha gu ni ye shes lnga'i bdag nyid do/ /dra ba dang dra ba phyed pa'i snam bu ni byang chub kyi yan lag gi rang bzhin no/ /sa gzhi ni de bzhin gshegs pa bzhi'i ngo bo'o/ /sna tshogs pad+ma ni shes rab kyi rang bzhin dang / zla ba dang nyi</text></item>
<item><p>90b1</p><section></section><text>ma'i gdan ni thabs dang shes rab kyi rang bzhin no/ /rdo rje'i gur dang / rdo rje la sogs pa'i mtshan ma ni de bzhin gshegs pa'i ngo bo'o/ /ba dan ni gsung rab yan lag dgu'i rnam par dag pa dang / g.yer kha'i dra ba ni chos kyi sgra'i ngo bo'o/ /bcu gcig rdo rje ni sa bcu</text></item>
<item><p>90b2</p><section></section><text>gcig go/ /'khor lo ni chos kyi 'khor lo bskor ba dang / ri dwags ni gti mug gi rang bzhin te/ gzhi'i dkyil 'khor gyi de kho na nyid do/ /ye shes lnga'i rang bzhin ni mi bskyod pa la sogs pa dang / sa la sogs pa rnam par dag pa ni spyan la sogs pa'o/ /phyi'i</text></item>
<item><p>90b3</p><section></section><text>yul rnam par dag pa ni/ gzugs rdo rje ma la sogs pa dang / skye mched drug dang / rtsa rgyus dang tshigs rnam par dag pa ni byang chub sems dpa' dang / bdud bzhi bcom pa ni gshin rje gshed la sogs pa dang / rnam par shes pa'i tshogs drug rnam par dag pa ni mi</text></item>
<item><p>90b4</p><section></section><text>g.yo ba la sogs pa ste/ lha'i de kho na nyid de phyir mi ldog pa'i dbang ngo / /de nas bris sku dang mda' la sogs pa dang bral ba'i sa phyogs gsang ba'i dbang thob pa'i phyir slob mas bla ma la gsol ba gdab par bya ste/ khams gsum las ni des grol ba'i/ /nam mkha'</text></item>
<item><p>90b5</p><section></section><text>dang ni mnyam gyur nyid/ /'dod pa rnams kyis mi gos pa/ /dmigs med khyod la phyag 'tshal lo/ /zhes bya ba la sogs pa'i tshigs su bcad pa bzhis gsol ba btab pa gsan nas/ dam tshig gsum nyan pa'i don du bla mas bstan par bya ste/ spong ba lnga</text></item>
<item><p>90b6</p><section></section><text>dang rig pa lnga/ /rdo rje zhes su bshad pa yin/ /zhes rdo rje'i de kho na nyid do/ /srid pa ngo bo nyid kyis dag /rang bzhin gyis ni srid bral byas/ /rang bzhin dag pa'i sems dpa' ni/ /srid pa dam pa 'grub pa yin/ /zhes bya ba ni dril bu'i de kho na nyid do/ /phyag</text></item>
<item><p>90b7</p><section></section><text>rgya dam tshig bshad pa ste/ /yid kyi sku ni brtan phyir ro/ /gang gi sku kun brtan pas na/ /phyag rgya'i de nyid mngon par brjod/ /ces bya ba ni phyag rgya'i de kho na nyid do/ /de nas sdom pa gsum bshad par bya ste/ ma ra bi shu mu'i rdzas ni sbyang ba la sogs pa'i rin gyis bza'</text></item>
<item><p>91a1</p><section></section><text>bar bya'o zhes sgron ma myang ba'o/ /go ku da ha na ni kha na ma tho ba med pa bza' bar bya ste/ lcags kyu myong ba'o/ /phyag rgya'i pad+ma la yang tsum+ba na bya ste/ b+ha ga la tsum+ba na smra bar bya'o/ /de rnams kyang slob mas ji ltar bka' stsal pa/ de bzhin bgyi'o</text></item>
<item><p>91a2</p><section></section><text>zhes tshig gsan nas rdo rje slob dpon gyis slob mas phul ba'i lo bcu gnyis pa'i phyag rgya rigs lngas khyab pa/ dang po snyoms par 'jug pa bya ste/ bde ba chen po'i sgras de bzhin gshegs pa thams cad nam mkha' nas ngag gi lam nas zhugs te/ rtsa dbus</text></item>
<item><p>91a3</p><section></section><text>ma nas byang chub kyi sems zhu zhing pad+ma'i dbus su spros la/ lag pas ma reg pa dung phor gyis blangs te slob ma'i khar gzhug go/ /slob mas kyang de bzhin gshegs pa thams cad 'dus pa'i blos longs spyad par bya'o/ /de nas lhag ma'i byang chub kyi sems</text></item>
<item><p>91a4</p><section></section><text>rdo rje chu dang sbyar te/ slob ma'i spyi bor sbyin par bya'o/ /slob mas kyang e ma'o bde ba chen po zhes tshig brjod par bya ste/ ji skad du zla gsang thig le las kyang / byang chub sems ni rin chen 'bar spros nas/ /rgyal ba ma lus yang dag dag pa'i sku/ /</text></item>
<item><p>91a5</p><section></section><text>dag pa'i rdo rje ye shes las byung chu/ /rin chen char gyis spyi bor dbang bskur gsol/ /zhes bya ba ni gsang ba'i dbang bskur gyi cho ga'o/ /de nas rang spyod pa'am/ phyag rgya gzhan rdo rje slob dpon gyis slob ma la sbyin pa'i phyir gsol ba gdab pa byed du</text></item>
<item><p>91a6</p><section></section><text>gzhug ste/ khong stong khyod kyi sku la med/ /sha dang rus pa khrag kyang med/ /khyod kyis 'jig rten rjes 'jug phyir/ /'jig rten pa yi bya ba bstan/ /sku la nad min mi gtsang min/ /bkres dang skom pa yod ma yin/ /nam mkha'i 'ja' tshon dang mtshungs pa/ /</text></item>
<item><p>91a7</p><section></section><text>khyod kyi sku ni bstan par mdzad/ /ces bya ba la sogs pas gsol ba btab pa gsan nas/ dam tshig dang sdom pa nyan du gzhug ste/ gang zhig dam tshig la sdang dang / /gang zhig dam tshig la smod pa/ /sangs rgyas bstan pa bsrung ba'i phyir/ /de dag 'bad de</text></item>
<item><p>91b1</p><section></section><text>gsad par bya/ /sngags dang phyag rgya'i sbyor ba yis/ /ser sna can rnams bskyab pa'i phyir/ /gzhan gyi nor rnams phrogs pa na/ /khyod ni sdig pas gos mi 'gyur/ 'dod chags dang mtshungs bde ba med/ /de ni rgyal ba rnams phul na/ /sems can don du</text></item>
<item><p>91b2</p><section></section><text>gzhan gyis smad/ /brtan pas dngos grub thob par 'gyur/ /rdo rje'i tshig gis brdzun smra ba/ don yod grub pa'i ting 'dzin gyis/ /tshig ni bden min smras pa na/ /khyod ni sdig pas gos mi 'gyur/ /rin chen 'byung ldan mgon po yi/ /ting nge 'dzin la yid</text></item>
<item><p>91b3</p><section></section><text>zhugs pas/ /phan phyir rtsub mo smra bas na/ /khyod ni sdig pas gos mi 'gyur/ /da ni dam tshig lnga brjod par bya'o/ /de nas chags pas chags spong phyir/ /dpag med rdo rje bsgom par gyis/ /gti mug gti mug gis 'joms phyir/ /rnam par snang mdzad</text></item>
<item><p>91b4</p><section></section><text>sku la brten/ /zhe sdang zhe sdang gis zhi phyir/ /mi bskyod yongs su bsam par gyis/ /nga rgyal nga rgyal gyis 'joms phyir/ /rin chen gtso bo bsgom par gyis/ /phrag dog phrag dog gis 'joms phyir/ /rta mchog rnam par bsgom par gyis/ /zhes sdom pa lnga</text></item>
<item><p>91b5</p><section></section><text>sbyin par bya'o/ /des kyang brjod par bya ste/ ji ltar mgon pos bka' stsal pa/ /de lta bu ni bdag gis spyad/ /ces thos nas sngar bshad pa'i phyag rgya de la sbyin no/ /de nas khri la bzhugs pa'i phyag rgya phyogs kyi gos can skra grol zhing slob ma la 'di skad brjod par</text></item>
<item><p>91b6</p><section></section><text>bya ste/ bshang gci dag ni bza' ba ste/ /khyod kyis bud med spyod nus sam/ /rak+ta shu kra sha dang ni/ /bud med rnams ni mgu ba dang / /b+ha ga'i pad+ma tsum+ba na/ /ci bde bas ni smra bar gyis/ /slob mas kyang smra bar bya ste/ shu kra rak+ta la sogs dang / /lha mo bdag ni cis</text></item>
<item><p>91b7</p><section></section><text>mi nus/ /bshang gci la sogs bsten par bgyi/ /bud med rnams ni mgu bar bgyi/ /b+ha ga la yang tsum+pa na/ /ji ltar bka' stsal de ltar bgyi/ /zhes gsan nas yid mgu bar gyur pa'i lha mos lag pa gnyis kyis pad+ma kha phye la slob ma la bstan par bya'o/ /</text></item>
<item><p>92a1</p><section></section><text>e ma'o bdag gi pad+ma 'di/ /bde ba thams cad yang dag ldan/ /gang gis cho gas bsten pa na/ /bdag ni de yi mdun du gnas/ /'di ni chos dbyings dag pa ste/ /sems can khams ni rab grol ba/ /bde ba chen po rgyal po 'dir/ /dngos</text></item>
<item><p>92a2</p><section></section><text>po kun gyis yang dag gnas/ /zhes smras te/ rtsa'i 'khor lo bstan par bya'o/ /'dir pad+ma'i dbus su rtsa sum cu rtsa gnyis gang yin pa de dag bcom ldan 'das mi bskyod pa dkyil 'khor pa thams cad kyi rang bzhin du shes par bya'o/ /de rnams kyi nang na rtsa lnga ni</text></item>
<item><p>92a3</p><section></section><text>gtso bo ste/ rtsa dbus ma gang yin pa de ni 'dod pa'i gdugs chu'i khams rgyu bas mi bskyod pa'i rang bzhin chos kyi dbyings kyi ye shes kyi ngo bo'o/ /mdun du gnas pa'i rtsa gang yin pa de ni/ lhas byin zhes bya ba bshang ba rgyu ba dang / bcom ldan 'das rnam</text></item>
<item><p>92a4</p><section></section><text>par snang mdzad kyi rang bzhin me long lta bu'i ye shes kyi bdag nyid do/ /g.yas kyi rtsa rus sbal ma gang yin pa de ni khrag rgyu ba/ rin chen 'byung ldan gyi rang bzhin mnyam pa nyid kyi ye shes kyi ngo bo'o/ /rgyab tu nor rgyal ma gang yin pa de ni sha rgyu ba don yod grub</text></item>
<item><p>92a5</p><section></section><text>pa'i rang bzhin bya ba nan tan sgrub pa'i bdag nyid do/ /de bzhin du g.yon gyi rtsa zla ba ma gang yin pa de ni byang chub kyi sems rgyu ba 'od dpag tu med pa'i rang bzhin so sor rtog pa'i ye shes kyi bdag nyid do/ /rdo rje bdud rtsi las/ b+ha ga'i dbus su nam mkha'</text></item>
<item><p>92a6</p><section></section><text>gang / /nam mkha' lnga yis brgyan pa ste/ /lte ba ge sar dang ldan pa/ /'dab ma brgyad kyis rnam par brgyan/ /bdud rtsi rgyu ba'i rtsa gang yin/ /b+ha ga'i dbus su rab tu gnas/ /rtsa gzhan sum cu rtsa gnyis ni/ /de yi dbus su gtso bo yin/ /zhes smos te</text></item>
<item><p>92a7</p><section></section><text>slob ma las su rung ba'i rdo rje'i rtse mor snyoms par 'jug pas snang ba la sogs pa'i ye shes mtshon du gzhug go/ /de nas pad+mar spros pa'i byang chub kyi sems spro zhing lces myang bar bya ste shes rab kyi dbang ngo / /de nas slob mas bde ba chen po myong zhing / me tog</text></item>
<item><p>92b1</p><section></section><text>gis gang ba'i thal mo sbyar te/ rdo rje slob dpon gyi spyan sngar phyin nas khyod kyi sku drin gyis bdag gis de kho na nyid thob po zhes smos pa la/ slob dpon gyis smra bar bya ste/ rigs kyi bu byang chub kyi sems zhu ba'i dus su bde ba gang yin pa de ni snang ba dang / bsnyen pa dang /</text></item>
<item><p>92b2</p><section></section><text>rnam pa sna tshogs pa'i skad cig ma'i ngo bo'o/ /yan lag thams cad du phyin pa'i dus su snang ba mched pa dang / nye bar bsgrub pa dang / rnam par smin pa'i skad cig ma'i bdag nyid do/ /de la dang po gsum rdo rje'i dkyil du phyin pa'i dus su snang ba thob pa dang / sgrub</text></item>
<item><p>92b3</p><section></section><text>pa dang / rnam par 'joms pa'i skad cig ma'i bdag nyid do/ /rdo rje rtse mor gnas pa'i dus su 'od gsal ba dang / sgrub pa chen po dang / mtshan nyid dang bral ba'i skad cig ma'i bdag nyid do/ /de la dang po gsum ni spang bar bya ba dang bzhi pa ni blang bar</text></item>
<item><p>92b4</p><section></section><text>bya ba'o zhes thos nas slob mas pus mo gnyis sa la btsugs te/ dngos po thams cad dang bral ba/ /phung po khams dang skye mched rnams/ /gzung dang 'dzin pa rnams spangs pa/ /chos kun bdag med mnyam nyid kyis/ /rang sems mthong bar</text></item>
<item><p>92b5</p><section></section><text>ma skyes pa/ /stong pa nyid kyi ngo bo'o/ /zhes brjod pa/ bla ma la me tog dbul zhing yon dbul bar bya ste/ gser dang dngul dang rin po che/ /ba glang rta dang glang po rnams/ /khang pa zhing dang bzhon pa dang / /rna cha mgul rgyan gdu bu dang / /dar dang za 'og na bza' dang / /nyal khri</text></item>
<item><p>92b6</p><section></section><text>dang ni gdan rnams dang / /bran dang bran mo btsun mo dang / /shin tu yid 'ong btsun mo dang / /bdag nyid kyang ni phul ba na/ /de las lhag ma gzhan ci mchis/ /zhes bya ba'o/ /gsang ba thams cad las bdag nyid bla ma la phul nas/ slar yang</text></item>
<item><p>92b7</p><section></section><text>rin gyis bslu bar bya/ /zhes shes rab ye shes kyi dbang ste/ dbang bskur ba'i cho ga'o/ /de nas gtor ma bya ste/ de'i rim pa ni mdun gyi nam mkha' la 'dab ma sum cu rtsa gnyis pa'i sna tshogs pad+ma dmigs te/ de'i lte ba dang 'dab ma rnams la cig</text></item>
<item><p>93a1</p><section></section><text>car du skyes pa/ sum cu rtsa gnyis kyi bdag nyid kyi dkyil 'khor bsams te/ rang gi lha'i nga rgyal gyis spos dang / dril bus bkug la mdun du rlung dang me'i dkyil 'khor gyi steng du pad+ma'i snod la bdud rtsi lnga spyan ba la sogs pa'i rim gyis bsgrubs</text></item>
<item><p>93a2</p><section></section><text>te/ oM sarba ta thA ga ta pri Na ya me swA hA/ zhes bya ba'i sngags dang / snyoms par 'jug pa'i phyag rgyas phul la shing drung gi rtsa bar gtang ngo / /khyod kyis zhes bya ba la sogs pas gshegs su gsol ba ni dkyil 'khor gyi 'khor lo'i gtor ma'i cho ga'o/ /</text></item>
<item><p>93a3</p><section></section><text>de nas de bzhin du mdun gyi nam mkha' la rtsibs bcu pa'i 'khor lo ser po dmigs la/ de'i dbus su bcom ldan 'das mi bskyod pa dmigs la/ de'i thugs ka'i 'od zer gyis khro bo bcu spros la/ rang rang gi rtsibs su dgod cing sems dpa' gsum</text></item>
<item><p>93a4</p><section></section><text>gyi bdag nyid du byas la ye shes kyi 'khor lo bcug ste/ spos dang / dril bu'i sgra dang / yi ge brgya pa brjod pas dgug par bya'o/ /de nas dkyil 'khor gyi phyogs dang mtshams bcu la chu'i maN+Dal bcu byas te/ de'i steng du snod bcu bza' ba la sogs pa dang /</text></item>
<item><p>93a5</p><section></section><text>bcas pa bzhag cing bdud rtsir byas te/ rang rang gi sngags kyis dbul lo/ /de'i sngags ni/ na maH sa man+ta b+hud+d+he b+h+yo na mo badzra mung+ga ra hastA naya tsaN+Da maN+Dal oM k+She pa ka rA ya hUM phaT/ gshin rje gshed kyi'o/ /namaHsa man+ta bud+d+he b+h+yo ma hA daN+Da d+ha ra bi d+ha su rA su ra mar+d+ha na b+hu tra tAM</text></item>
<item><p>93a6</p><section></section><text>nirma thA hUM phaT/ shes rab mthar byed kyi'o/ /na maHsa man+ta bud+d+he b+ho/ hu lu hu lu ma hA pad+ma a mr-i te ku ru ma hA bi Sha NA aH/ pad+ma mthar byed kyi'o/ /na maH sa man+ta bud+d+he b+h+yo/ na mo badzra kro d+hA ya ma hA daM Sh+T+wo ta ka Ta b+he+e ra bA ya badzra san+do haM dar+pA ya a mr-i ta kuN+Da li hUM phaT/</text></item>
<item><p>93a7</p><section></section><text>bgegs mthar byed kyi'o/ /na maHsa man+ta bud+d+he b+ho ya ma daN+DA ya nI la daN+DA ya tu ru tu ru/ mu ru mu ru/ sarba duSh+TAM mA ra ya mA ra ya hUM phaT/ dbyig sngon gyi'o/ /na maHsa maN+Ta bud+d+he b+h+yo/ na mo ma hA ba lA ya u tsuSh+Tha po d+ha rA dzA ya sarba nA ga naM/ hr-i da yaM tA DA ya hUM phaT/</text></item>
<item><p>93b1</p><section></section><text>stobs po che'o/ /na maHsa man+ta bud+d+he b+h+yo/ /na mo a tsa la kA na tset+ta tsit+ta/ mot+ta mot+ta/ tut+ta tut+ta/ g+ha g+ha/ g+hA Ta ya g+hA Ta ya hUM phaT/ mi g.yo ba'i 'o/ /na maHsa man+ta bud+d+he b+ho/ /Tak+ki hUM dzaH 'dong ba'i rgyal po'i'o/ /oM suM b+ha ni suM b+ha hUM hUM phaT/ gr-i h+Na gr-i h+Na hUM hUM</text></item>
<item><p>93b2</p><section></section><text>phaT/ gr-i h+NA pa ya gr-i h+NA pa ya hUM hUM phaT/ oM A na ya ho b+ha ga bA na badzra rA dza hUM hUM phaT/ gnod mdzes kyi'o/ /na maH sa ma n+ta bud+d+hA nAM/ na maH sa man+ta d+ha rmA nAM/ na maH sa man+ta saM g+hA nAM/ oM si tA ta pa tre/ oM bi ma la/ oM shaM ka ra/ oM pra t+yaM gi ra badzra</text></item>
<item><p>93b3</p><section></section><text>uSh+NI Sha tsakra brti sarba yan+t+ra man+t+ra mU la karma ban+d+ha naM/ tA DA nAM/ ki lA nAM bA ma ma kr-i tam ta da sarbA n+du/ ts+tshin+d+ha ts+tshin+d+ha/ b+hin+da b+hin+da/ tsi ri tsi ri/ gi ri gi ri ma ra ma ra/ hUM hUM hUM hUM hUM hUM hUM hUM hUM hUM phaT phaT phaT swA hA/ gtsug tor 'khor los sgyur ba'o/ /de dag brjod cing</text></item>
<item><p>93b4</p><section></section><text>rang rang gi gnas su gtor ma gtang ngo / /gtor ma gtang ba ni khro bo'i rgyal po'i gtor ma'i cho ga'o/ /de nas rgyal po chen po bzhi'i gtor ma'i rim pa ni 'di yin te/ re zhig dang po'i dkyil 'khor gyi phyogs bzhir bza' ba la sogs pas gang ba'i snod bzhi</text></item>
<item><p>93b5</p><section></section><text>bzhag la/ mdun du dang po rang gi ming gi yi ge yongs su gyur pa las rgyal po chen po bzhi dkar po dang / ser po dang / dmar po dang / nag po rnams khro ba dang / rmog dang bcas pa/ dung dang ral gri 'chang ba/ sems dpa' gsum gyi bdag nyid ye shes</text></item>
<item><p>93b6</p><section></section><text>sems dpa' dgug cing bzhugs par bsams la/ snga ma bzhin du mngon du byas la rang rang gi sngags kyis gtor ma sbyin par bya ste/ oM d+h+r-i Ta raSh+Tha ya gan+d+ha r+b+ha se na de ba ta ye maM ba lim pra tIts+tsha sa ma ya/ ma nu sma ra AH hUM phaT swA hA/ yul 'khor skyong gi'o/ /oM</text></item>
<item><p>93b7</p><section></section><text>bi rU b+ha kA ya ma hA kuM b+ha N+da de ba ta ye maM ba liM pra tIts+tsha sa ma ye ma nu sma ra AH hUM phaT swA hA/ 'phags skyes po'i'o/ /oM bi rU pAk+ShA ya ma hA nA ga de ba te ye ma ba liM pra tIts+tsha sa ma ya ma nu sma ra AH hUM phaT swA hA/ mig mi bzang gi'o/ /oM bai shra ba NA ya ma hA yak+Sha</text></item>
<item><p>94a1</p><section></section><text>de ba ta ye maM ba liM pA tI ts+tsha sa ma ya ma nu sma ra AH hUM phaT swA hA/ rnam thos sras kyi'o/ /sngags de rnams kyis byin gyis brlabs la/ rang rang gi phyogs su gtor ma gtang ba ni rgyal po chen po bzhi'i gtor ma'i cho ga'o/ /de nas 'byung po thams</text></item>
<item><p>94a2</p><section></section><text>cad kyi gtor ma ni dang po nam mkha' la paM las pad+ma chen po 'dab ma brgyad pa dmar po bsgoms la/ de'i lte bar chos 'byung gi nang du gnas pa'i rdo rje 'chang chen po bsams la grwa gsum la khams gsum dang / 'dab ma brgyad la brgya byin la sogs pa</text></item>
<item><p>94a3</p><section></section><text>'jig rten skyong ba brgyad dang / 'dab ma'i 'og tu klu'i rgyal po brgyad dang / sdong bu la ri pa ji lta ba bzhin du lha ma yin dang / yi dwags dang / dud 'gro dang / dmyal ba pa rnams bsams la/ de rnams kyi sku la sogs pa byin gyis brlabs te rin chen</text></item>
<item><p>94a4</p><section></section><text>snod dam bum pa bza' ba la sogs pas gang bar byas te/ bdud rtsir byas nas/ spos gtul ba dang / dril bu'i sgras de rnams mngon du byas te/ mchod yon dang / zhabs bsil sbyin pa sngon du 'gro bar/ oM a kA ro mu khaM zhes bya ba la</text></item>
<item><p>94a5</p><section></section><text>sogs pa'i sngags dang snyoms par 'jug pa'i phyag rgya'am/ ut+pa la'i phyag rgyas gtog cig la sogs pas gtor ma gtang ba ni 'byung po thams cad kyi gtor ma'i cho ga ste yan lag bcu pa'o/ /de nas zhag bdun pa la dkyil 'khor pa rnams</text></item>
<item><p>94a6</p><section></section><text>gshegs su gsol te/ nang par langs nas mchod pa rnam pa lngas dkyil 'khor pa rnams mchod la thal mo sbyar zhing / /khyod kyis sems can kun don mdzad/ /rjes su mthun pa'i dngos grub stsol/ /sangs rgyas yul du gshegs su gsol/ /</text></item>
<item><p>94a7</p><section></section><text>slar yang gshegs par mdzad du gsol/ /bskal pa'am bskal pa brgya yi bar/ /gang gis gzugs sku gnas gyur pa/ /sa dang chu dang me dang rlung / /lha rnams thams cad srung bar mdzod/ /thugs ni shin tu dgyes gyur nas/ /rang gi gnas su</text></item>
<item><p>94b1</p><section></section><text>gshegs par mdzod/ /bu dang tsha bo slob mar bcas/ /sangs rgyas yul du gshegs nas kyang / /slob dpon srung bar mdzad du gsol/ /shes rab ye shes dri ma med/ /dpe med bsam mi khyab la 'dud/ /ces brjod pas yi ge muH'i mtha' can gyi yi</text></item>
<item><p>94b2</p><section></section><text>ge brgya pas gshegs su gsol bar bya'o/ /dkyil 'khor gyi phur bu dang mnga' rnams phyung la 'o mas bkrus te/ rdul tshon chu bo la bskyal zhing / ba'i lci ba dang chus dkyil 'khor gyis gzhi byugs la me tog bkram nas phyag 'tshal zhing smon lam btab nas</text></item>
<item><p>94b3</p><section></section><text>langs te/ ji ltar bde bas gnas par bya ba ni gshegs su gsol ba'i cho ga ste yan lag bcu gcig pa'o/ /de nas nyi ma nub par gyur nas dben pa'i phyogs su thabs dang shes rab gnyis su med pa'i sbyor bas sems lhag par mos te/ rang gi snying gar</text></item>
<item><p>94b4</p><section></section><text>khaM las skyes pa'i sna tshogs rdo rje'i chang gzungs la yi ge khaM bkod cing / de la sems gtad nas mig yor lta bur dmigs nas nyal bar bya'o/ /de'i sngon du mthe bo dang gung mos se gol bcu dang gnod mdzes kyi rgyal pos phyogs bcing ba byas na rmi lam</text></item>
<item><p>94b5</p><section></section><text>bzang po mthong bar 'gyur ro/ /gal te rmi lam ngan pa mthong na de'i tshe khro bo'i gtor ma gtang na rmi lam bzang po mthong bar 'gyur ro/ /rmi lam bzang po yang bla ma la smra bar bya ste/ de mi bzhugs na bris sku dang gzugs sku'i spyan sngar smra'i/ gzhan su la yang smra</text></item>
<item><p>94b6</p><section></section><text>bar mi bya'o zhes bya ba ste yan lag bcu gnyis pa'o/ /bsod nams yongs su bsngo ba bshad par bya ste/ dpal rdor phreng ba mchog gi srub shing gis/ /zab mo 'dus pa'i rgya mtsho bsrubs byas nas/ /sgrub thabs bdud rtsi rnyad pa gang yin pa/ /'jig rten</text></item>
<item><p>94b7</p><section></section><text>kun des 'chi las 'das par shog /ces smos te/ dpal rdo rje phreng ba zhes bya ba ni bshad pa'i rgyud de stong phrag bcu gnyis pa'o/ /de nyid mchog gi srub shing ste/ /srub par byed pa'i shing dam pa des so/ /zab mo ni zab pa ste mtha' drug la sogs pa'i don gtso bor gyur</text></item>
<item><p>95a1</p><section></section><text>pa'o/ /'dus pa'i rgya mtsho ni gsang ba 'dus pa'i rgya mtsho'o/ /bsrubs byas nas ni rab tu bskyod pa ste/ rnam par sbyangs nas bdag gi sgrub thabs ni mdor bsdus pa zhes bya ba sgrub pa'i thabs yan lag gsum cu rtsa brgyad pa/ bdud rtsi dang 'dra ba rnyed pa</text></item>
<item><p>95a2</p><section></section><text>gang yin pa des ni 'jig rten kun te/ ma lus lus pa med pa'i sems can gyi khams 'chi ba las 'das par shog ces bya ba skye ba dang / rga ba dang / 'chi ba las 'das pa'i rdo rje 'chang nyid thob par shog ces bsngo ba yin no/ /sa ni dang po thob pa yi/ /dpal</text></item>
<item><p>95a3</p><section></section><text>ldan klu sgrub nyi ma yis/ /'dus pa'i mtsho skyes rgyas pa'i phyir/ /sgrub thabs 'od zer spros par mdzad/ /'gro ba la ni snang mdzad pa/ /mdor bsdus pa zhes bya ba 'di/ /yang dag man ngag la brten te/ /de ni bdag gis gsal bar byas/ /rtogs med dbul</text></item>
<item><p>95a4</p><section></section><text>po'i sdug bsngal 'joms byed pa/ /'dus pa'i rgyud kyi rgya mtsho'i nang nas byung / /blo bzangs nor bu mkhan gyis legs byas pa/ /skye bo rnams kyi mgul par rgyan du 'gyur/ /rin chen phreng ba zhes bya ba/ /skye bo dam pa'i snying 'phrog cing / /rnal 'byor tshul</text></item>
<item><p>95a5</p><section></section><text>rgyan gyis brgyus pa/ /mdor bsdus pa yi sgrub thabs 'grel/ /gangs dang kun+da zla ba ltar dkar ba'i/ /dge ba chen po bdag gis gang rnyed pa/ /'khor ba ma rungs btson ra rnams spangs nas/ /des ni 'gro bas rdo rje 'chang thob shog /mdor bsdus pa'i sgrub</text></item>
<item><p>95a6</p><section></section><text>thabs kyi 'grel pa rin chen phreng ba zhes bya ba slob dpon rin chen 'byung gnas zhi ba'i zhal snga nas mdzad pa rdzogs so// //rgya gar gyi mkhan po karma badzra nyid kyis bsgyur zhing gtan la phab pa'o/[ ]@##/ /rgya gar skad du/ ska ha ra tsar+ya a</text></item>
<item><p>95a7</p><section></section><text>ba tar/ bod skad du/ sgrub pa'i spyod pa la 'jug pa/ dpal rdo rje sems dpa' la phyag 'tshal lo/ /gang zhig shes rab mtshon ni rnon po yis/ /dngos por lta ba'i dra ba rab dral zhing / /dus kyi dgrar gyur nag po'i dpung bcom pa/ /mya ngan 'das rnyed de</text></item>
<item><p>95b1</p><section></section><text>la phyag 'tshal te/ /'gro rnams de yi dbang du gyur pa yis/ /bdud bzhi stobs ni rab tu gzhom pa'i phyir/ /mdo rgyud rtog pa rnams las gsungs pa yi/ /man ngag ye shes rdo rjes bsdus te bstan/ /long ba nyam nga'i lam du bgrod pa dang / /skya 'dzin med</text></item>
<item><p>95b2</p><section></section><text>par gru yis rgal 'dod ltar/ /yongs 'dzin med dang ngan par gyur brten na/ /rtag tu bdud kyis glags ni rnyed par 'gyur/ /tshul 'dir zhugs pas de ma thag nyid kyis/ /goms pa med dang goms par gyur pa'i phyir/ /thob bya med la 'bras bu ji bzhin du/ /</text></item>
<item><p>95b3</p><section></section><text>nag po'i phyogs la mngon du phyogs par 'gyur/ /rtsa ba'i dgrar gyur yul la 'dod min dang / /lhag par 'jig pa nyid du gyur pa'i phyir/ /mtha' gnyis gyur pas log pa'i grong khyer du/ /dbang med sprin gyi dgra yis bdas par 'gyur/ /spro ba med pas las kyi</text></item>
<item><p>95b4</p><section></section><text>mtha' gong zhing / /ha cang brtun ngas rab tu ldog pas na/ /mtha' de gnyis ka'ang rab tu spang bya zhes/ /nyi ma'i rigs las 'khrungs pas mdor gsungs so/ /rang gi sems ni thog ma med pa nas/ /log par zhen phyir rnam par rtog dang bcas/ /de phyir</text></item>
<item><p>95b5</p><section></section><text>rnam par rtog pa 'dir gyur zhes/ /rdo rje 'dzin pa'i dbang pos rab tu gsungs/ /yang dag pa'i lam thob par 'dod pa'i skyes bus rang gi lam nyid du brtsams te/ slob dpon bla ma la zhus pa/ bdud kyi las rnams du zhig mchis pa thos par 'tshal na/ bdag</text></item>
<item><p>95b6</p><section></section><text>la thugs brtse bas bstan du gsol/ bka' stsal pa/ lha'i bdud dang 'chi bdag phung po dang / /nyon mongs yin phyir bdud ni rnam pa bzhi/ /'gro kun snying la nges par gnas pas na/ /thub pa'i lung bzhin de dag las rgyal bya/ /gso ba rig pa mthar phyin gyur</text></item>
<item><p>95b7</p><section></section><text>pa yis/ /yan lag rnam bzhi tshul du 'jug pa ltar/ /bdud bzhi'i nad las nges par thar bya'i phyir/ /gso ba'i yan lag rnam bzhir shes par bya/ /gso ba'i yan lag rnam bzhi tshul gcig gis 'grub par 'gyur ba mchis sam/ bka' stsal pa yod</text></item>
<item><p>96a1</p><section></section><text>de/ mtshan nyid dang ldan pa'i dge ba'i bshes gnyen la tshul bzhin du brten pas so/ /tshul gcig gis ni don 'grub pa/ /bdag gis ma mthong ngo mtshar don/ /gtso bo ji ltar bsnyen bkur zhing / /de yi rgyu mtshan bdag zhu lags/ /bkal stsal pa/</text></item>
<item><p>96a2</p><section></section><text>mchod pa thams cad rnam spangs la/ /bla ma yang dag mchod par bya/ /de mnyes pa yis kun mkhyen pa'i/ /ye shes dam pa de thob 'gyur/ /bla med byed pa slob dpon ni/ /rdo rje sems dpa' nyid mchod byas/ /de yis bsod nams ma byas ci/ /dka'</text></item>
<item><p>96a3</p><section></section><text>thub ma brten ci zhig yod/ /de nyid mi bzad 'dod pa yis/ /shin tu dga' ba gang dang gang / /shin tu khyad par can nyid de/ /de dang de ni bla mar sbyin/ /slob dpon gyis ni sdig pa 'phrog /slob dpon gyis ni 'jigs pa sel/ /slob dpon gyis ni sdug bsngal</text></item>
<item><p>96a4</p><section></section><text>gyi/ /rgya mtsho 'jig rten pha rol sgrol/ /zhes gsungs so/ /yang bka' stsal pa/ bskal pa dpag tu med par ni/ /thos pa'i pha rol phyin pas kyang / /bla ma'i bka' med sgyu ma ni/ /mngon par bya bar mi nus so/ /de phyir sangs rgyas 'bras 'dod pas/ /nga</text></item>
<item><p>96a5</p><section></section><text>rgyal yongs su btang byas la/ /rdo rje theg pa la bzhon nas/ /'bad pas bla ma mnyes par bya/ /zhes gsungs so/ /yang bka' stsal pa/ bla ma sangs rgyas chos gyur cing / /dge 'dun yang ni de nyid de/ /de yi drin gyis shes gyur pas/ /de bas dkon mchog mchog</text></item>
<item><p>96a6</p><section></section><text>gsum yin/ /mi shes rab rib kyis rmongs la/ /'di ni lam rab ston byed yin/ /bde ba kun gyi mchog 'gyur zhing / /'dod pa thams cad ster ba yin/ /zab mo'i chos la nges pa'i bdag /sdig bral snying rje'i bdag nyid can/ /dkon mchog gsum</text></item>
<item><p>96a7</p><section></section><text>gnas don du gnyer/ /chos sbyin pa la zang zing med/ /slob ma sdud pa'i bla ma de/ /sangs rgyas kun zhes sgrub byed ces/ /'gro ba'i mgon gyis bka' stsal te/ /gzhan dag bla ma min par bshad/ /de bas de dang mnyam pa yi/ /mchod bya bla med yod ma</text></item>
<item><p>96b1</p><section></section><text>yin/ /des na 'bad pa thams cad kyis/ /brtul zhugs can gyis bla ma mchod/ /de mnyam 'gro ba 'jig rten na/ /khams gsum na ni gzhan med de/ /rdo rje sems nyid 'jig rten na/ /phun tshogs kun phyir zhugs pa yin/ /slob ma phun tshogs mchog 'dod cing /</text></item>
<item><p>96b2</p><section></section><text>bsod nams mi zad 'dod pa dang / /bdud dang bgegs kun zlog byed pas/ /rnam pa du mas mnyes par bya/ /dam tshig dag ni thams cad kyis/ /bla med dam tshig 'di yin te/ /phun sum tshogs kun ster bas so/ /bcom ldan 'das kyis rtag tu bsrung / /</text></item>
<item><p>96b3</p><section></section><text>zhes pa dang yang bka' stsal pa/ de bas bla ma bsten pa ni/ /yang dag gus ldan slob ma yis/ /yongs su brtag par bya'o zhes/ /rgyal ba'i dam pas rab tu bsngags/ /dkon mchog gsum la dang gis dad/ /sems can kun la snying rjer ldan/ /brten zhing</text></item>
<item><p>96b4</p><section></section><text>gtong sogs yon tan ldan/ /bsod nams thams cad cher bskyed pa/ /byang chub sems ni yang dag bskyed/ /blo bzang rab dang yon tan ldan/ /khro ba med cing spro ba che/ /zab mo'i chos la rnam par mos/ /de ni chos kyi sbyin pa dag /zang zing med la rtag par</text></item>
<item><p>96b5</p><section></section><text>dga'/ /de ni rtag tu 'dod pa chung / /tshogs gnyis yang dag bsags pa'o/ /de ni bla mar sangs rgyas dang / /rdo rje 'dzin bcas kun gyis gsungs/ /de nyid sems can thams cad kyi/ /ston pa 'jig rten 'dren pa yin/ /zhes gsungs so/ /yang</text></item>
<item><p>96b6</p><section></section><text>bka' stsal pa/ sangs rgyas kun gyis bsngags pa yi/ /bla ma la ni yon dbul zhing / /kun du sna tshogs pad+ma la/ /yon phul bas ni dam pa 'grub/ /gang la gang ni gtang dka' ba/ /de ni mchog tu bshad pa yin/ /gang dang gang ni bsdus pa'i mchog /yang</text></item>
<item><p>96b7</p><section></section><text>na shin tu khyad par can/ /de dang de ni bla ma la/ /de ni mi zad 'dod pas dbul/ /yang na de nyid 'dod gyur pa'am/ /yang na sems la dgongs pa gang / /des sbyin na yang dgos pa bya/ /de ni chung yang mchog yin no/ /gal te de la mchog yod la/ /de yang</text></item>
<item><p>97a1</p><section></section><text>ngan pa'i yon phul na/ /kun gyi slob dpon brnyas pas na/ /des ni rtag tu sdug bsngal thob/ /ces gsungs so/ /yang gsungs pa rigs kyis mdor byas nas bstan par bya ste/ phyogs bcu'i 'jig rten gyi khams na sangs rgyas dang byang chub</text></item>
<item><p>97a2</p><section></section><text>sems dpa' ji snyed 'khod cing 'tsho ba dang skyong ba de thams cad dus gsum du lhags nas/ slob dpon de la de bzhin gshegs pa thams cad kyis mchod pa rnams kyis mchod de/ sangs rgyas thams cad kyi zhing der yang 'gro'o/ /ngag rdo rje'i yi ge yang 'di skad brjod do/ /bdag cag de bzhin</text></item>
<item><p>97a3</p><section></section><text>gshegs pa thams cad kyi pa'o/ /bdag cag de bzhin gshegs pa thams cad kyi ma'o/ /bdag cag de bzhin gshegs pa thams cad kyi ston pa'o zhes bya ba'i bar du'o/ /'di lta ste dper na/ /rigs kyi bu sangs rgyas bcom ldan 'das phyogs bcu na ji snyed bzhugs shing rab tu</text></item>
<item><p>97a4</p><section></section><text>spyod pa'i sangs rgyas bcom ldan 'das de rnams kyi sku dang gsung dang thugs rdo rje'i bsod nams kyi phung po bas kyang slob dpon gyi ba spu'i bu ga gcig 'phags so/ /de ci'i phyir zhe na/ rigs kyi bu byang chub kyi sems ni sangs rgyas thams cad kyi ye shes snying</text></item>
<item><p>97a5</p><section></section><text>por gyur pa dang / skye ba'i gnas su gyur pa dang thams cad mkhyen pa'i ye shes kyi 'byung gnas yin no zhes 'byung ngo / /de ci'i phyir zhe na/ gtan tshigs gzhan yang yod de/ bcom ldan 'das kyis ji skad du/ /rdo rje slob dpon lus 'di la/ /rgyal ba'i sku</text></item>
<item><p>97a6</p><section></section><text>ni rim bzhin gnas/ /dang po sku yi rdo rje ni/ /gzugs phung la ni rab tu bzhugs/ /rjes su chags pa'i rdo rje ni/ /tshor ba yi ni phung por bzhugs/ /bcom ldan gsung gi rdo rje ni/ /'du shes kyi ni phung por bzhugs/ /mchod pa kun gyi rdo rje ni/ /'du byed kyi ni</text></item>
<item><p>97a7</p><section></section><text>phung por bzhugs/ /bcom ldan 'das thugs kyi rdo rje ni/ /rnam shes phung por yang dag bzhugs/ /'di yi sha sogs sa khams la/ /bcom ldan 'das yum spyan ma bzhugs/ /khrag sogs chu yi khams rnams la/ /bcom ldan 'das yum ma ma bzhugs/ /</text></item>
<item><p>97b1</p><section></section><text>dro ba la sogs me khams la/ /bcom ldan 'das yum gos dkar bzhugs/ /bskyod pa la sogs rlung khams la/ /bcom ldan 'das yum sgrol ma bzhugs/ /de yi mig gi dbang gnyis la/ /de bzhin gshegs pas snying po/ /de yi rna ba'i dbang gnyis</text></item>
<item><p>97b2</p><section></section><text>la/ /bde gshegs phyag na rdo rje'o/ /de yi sna yi dbang gnyis la/ /de bzhin gshegs pa mkha' snying bzhugs/ /de yi lce yi dbang bzhugs pa/ /de bzhin gshegs pa 'jig rten dbang / /khams bzhi'i rang bzhin gong bu ni/ /rang gi lus zhes bya ming las/ /</text></item>
<item><p>97b3</p><section></section><text>sgrib pa thams cad rnam par sel/ /de bzhin gshegs pa 'dir bzhugs so/ /de yi yid kyi dbang po la/ /de bzhin gshegs pa 'jam dpal bzhugs/ /lus kyi tshigs ni thams cad la/ /de bzhin gshegs pa kun du bzang / /lus kyi rtsa rgyus thams cad la/ /</text></item>
<item><p>97b4</p><section></section><text>de bzhin gshegs pa byams pa bzhugs/ /lag pa g.yas pa'i rtsa bar ni/ /de bzhin gshegs pa gshin rje gshed/ /lag pa g.yon pa'i rtsa bar ni/ /bde gshegs gzhan gyis mi thub pa'o/ /kha yi pad+mar bzhugs pa ni/ /de bzhin gshegs pa rta mgrin no/ /</text></item>
<item><p>97b5</p><section></section><text>gsang ba'i gnas su bzhugs pa ni/ /de bzhin gshegs pa bdud rtsi 'khyil/ /dpung pa g.yas par bzhugs pa ni/ /de bzhin gshegs pa mi g.yo ba/ /dpung pa g.yon par bzhugs pa ni/ /de bzhin gshegs pa 'dod pa'i rgyal/ /pus mo g.yas par</text></item>
<item><p>97b6</p><section></section><text>bzhugs pa ni/ /de bzhin gshegs pa dbyug pa sngo/ /pus mo g.yon par bzhugs pa ni/ /de bzhin gshegs pa stobs po che/ /rang gi spyi bor bzhugs pa ni/ /de bzhin gshegs pa 'khor los sgyur/ /rkang pa'i mthil du bzhugs pa ni/ /de bzhin</text></item>
<item><p>97b7</p><section></section><text>gshegs pa gnod mdzes te/ /lus ni 'di nyid kun la 'dir/ /de bzhin gshegs pa thams cad bzhugs/ /sku yi 'khor lo zhes brjod pa/ /rdo rje slob dpon nyid kyi lus/ /'di dag ma lus rdzogs sangs rgyas/ /sangs rgyas rnams kyi sku rdzogs pa/ /</text></item>
<item><p>98a1</p><section></section><text>rdo rje spyan kun legs bstan pa/ /mya ngan 'das la 'jug pa yin/ /bcom ldan mya ngan 'das myur thob/ /khyod kyi dge ba yongs su smin/ /da ni rdo rje slob dpon gyi/ /lus la rgyal ba thams cad bzhugs/ /nyon cig mthong ba don yod ces/ /phyi</text></item>
<item><p>98a2</p><section></section><text>ma'i dus na sems dpa' che/ /dang po'i las kyi sems can gyis/ /rab tu 'bad de bla ma bkur/ /de tshe mthong ba don yod bcas/ /byang chub sems dpa' grags pa che/ /dga' zhing mgu la rab dang bas/ /phyag 'tshal nas ni mchi ma blags/ /zhes gsungs</text></item>
<item><p>98a3</p><section></section><text>so/ /yang gsungs pa/ tshul khrims dag cing sbyin pa gtong / /bzod dang brtson 'grus mchog dang ldan/ /nyin mtshan rtag tu bsgom la zhen/ /shes rab ldan zhing bzo la mkhas/ /bla ma'i phyir ni yon tan rdzogs/ /dpal ldan slob dpon zhes brjod de/ /nang gi</text></item>
<item><p>98a4</p><section></section><text>gsang ba 'dus pa dga'/ /phyi rol nyan thos las brjod pa/ /de lta'i man ngag rim pa yis/ /slob ma rnams la rjes su slob/ /de ni ston par yongs su shes/ /ji skad smras pa de bzhin byed/ /rtog pa rnams dang dkyil 'khor sogs/ /dam pa'i don gyi bya ba</text></item>
<item><p>98a5</p><section></section><text>dang / slar yang rnam pa gsum dang ni/ /rnal 'byor mchog gi spyod pa la/ /slob cing gzhan la slob tu gzhug /de ni slob dpon zhes bya'o/ /de nyid bcu ni yongs shes nas/ /dkyil 'khor la sogs bya ba shes/ /slob ma rjes su sad nus dang / /gsang ba'i dbang ni</text></item>
<item><p>98a6</p><section></section><text>bskur ba dang / /shes rab snying rjer yang dag ldan/ /rgyud dang man ngag la mi 'jigs/ /zab cing rgya cher yang dag ldan/ /rdo rje sems dpa' gnyis pa mchog /tshar gcod phan 'dogs pa la mkhas/ /de ni rdo rje 'chang du bshad/ /ce'o/ /yang gsungs pa/</text></item>
<item><p>98a7</p><section></section><text>rigs kyi bu dge ba'i bshes gnyen gyis yongs su zin pa la ni bdud kyis glags mi rnyed do/ /dper na dpa' bos bsrungs pa'i bud med la skyes bu 'phyon ma rnams kyis glags mi rnyed do/ /de bzhin du dge ba'i bshes gnyen dpa' bos bsrungs pa'i gang</text></item>
<item><p>98b1</p><section></section><text>zag la bdud sdig can gyis glags mi rnyed do zhe'o/ /yang gsungs pa/ dge ba'i bshes gnyen ni gang de la bdud kyi las rnams nye bar ston te/ bdud kyi las ni 'di dag yin/ /bdud kyi nyes pa ni 'di dag yin/ /bdud kyi las 'di dag khyod kyis rtogs nas spang bar bya'o zhes</text></item>
<item><p>98b2</p><section></section><text>'byung ngo / /'phags pa rtag tu du'i le'u las kyang / rigs kyi bu khyod kyis dge ba'i bshes gnyen la phyir mi bsngo bar bya'o/ /'di snyam du bsam par bya ste/ bdag ni thabs la mkhas pa de mi shes kyi 'dis ni thabs la mkhas par rab tu shes so zhes gsungs so/ /</text></item>
<item><p>98b3</p><section></section><text>'phags pa dpal 'byung ba'i rnam par thar pa las kyang sangs rgyas kyi chos thams cad kyi rtsa ba ni dge ba'i bshes gnyen no/ /dge ba'i bshes gnyen la rag las pa la sogs pa gsungs so/ /bdud kyi las rnams spang ba'i phyir/ /bla ma bsten par 'tshal lags na/ /</text></item>
<item><p>98b4</p><section></section><text>yang dag dge ba'i bshes gnyen la/ /bdag cag gang gis brten par bgyi/ /bka' stsal pa/ dad cing bla ma la yang gus/ /rtag tu dge ba'i las la gnas/ /rtog pa ngan pa rnam par spangs/ /lung ni mang du thos pa dang / /gsod pa dang ni 'tshe ba spangs/ /</text></item>
<item><p>98b5</p><section></section><text>sems can rnams ni gdon pa'i blos/ /kun du brtson dang yang dag ldan/ /de la sogs pa'i yon tan ldan/ /dad pa che ba'i slob ma bzang / /zhe'o/ /yang bka' stsal pa/ ji ltar 'ga' zhig grur zhugs pa/ /skya ba 'dzin pa legs thob na/ /mtsho chen pha rol sgrol 'gyur</text></item>
<item><p>98b6</p><section></section><text>gyi/ /gzhan du dogs su phyin mi 'gyur/ /de bzhin bla ma dang mi bral/ /dkon mchog gsum la gus pa dang / /byang chub sems dpa' dad ldan zhing / /'jig rten na ni snying rjer ldan/ /'di ni gru zhes bya bar bshad/ /bla ma mkhas pa skya ba 'dzin/ /gru ni thams cad</text></item>
<item><p>98b7</p><section></section><text>rab ston pa/ /'khor ba'i pha rol 'gro rnams la/ /rdo rje sems dpas gsungs pa yin/ /skya ba 'dzin pa med par ni/ /gru yis pha rol bgrod mi nus/ /yon tan thams cad kun rdzogs kyang / /bla ma med par srid mthar min/ /de bas nges pa nyid du ni/ /brtul zhugs</text></item>
<item><p>99a1</p><section></section><text>brtan pas de bzhin du/ /phyi dang nang gi bdag nyid kyis/ /rtag tu rnal 'byor pas mchod bya/ /phyag la sogs pa'i bya ba kun/ /dus rnams kun du shes par bya/ /shes rab dad par yang dag ldan/ /skye bo rnams la snying rjer ldan/ /khro ba med cing slu</text></item>
<item><p>99a2</p><section></section><text>ba med/ /gtong sogs yon tan rnams kyis brgyan/ /spro tshe rang gi brtson 'grus ldan/ /rtag tu bla ma'i bka' bzhin byed/ /ma bskos yang ni rang gi blos/ /yo byad la sogs dngos po rnams/ /ci rnyed pa dad ci nus pa/ /de bzhin bza' bca' la sogs</text></item>
<item><p>99a3</p><section></section><text>dbul/ /ji ltar brnyas par gyur kyang ni/ /yid ni zhum pa med par bzod/ /slob ma yon tan kun ldan pa/ /lung dang rigs pas rtog pa po/ /ma brtags pa yi rang bzhin can/ /gang yang 'di 'dra med par ni/ /slob ma bya bar mi nus zhes/ /sangs rgyas</text></item>
<item><p>99a4</p><section></section><text>rnams kyis rab tu gsungs/ /ji ltar byis pa rang dgar ni/ /pong ba 'phen pa ji lta bar/ /gang zhig gzhan gyi dbang gyur pa/ /dam pa'i chos kyi snod ma yin/ /zhes gsungs so/ /bla ma brnyas shing sgyu can dad pa med/ /sngags kyis rlom zhing glegs</text></item>
<item><p>99a5</p><section></section><text>bam mthong bas khengs/ /dad pa med cing dbang bskur dman pa la/ /gtam gyi rim pa tsam yang brjod mi bya/ /'ga' zhig bla ma la gus dad dang ldan/ /mos pas bsnyen bkur la ni rtag tu brtson/ /thos pas 'dzin gang bla ma dam pa yis/ /bla ma'i drin byin bla</text></item>
<item><p>99a6</p><section></section><text>mas nor mi rtog /ri rab rtse las 'ga' zhig lhung gyur na/ /lhung bar mi bya snyam yang lhung bar 'gyur/ /bla ma'i drin gyis phan pa'i lung thob na/ /grol bar mi 'gyur snyam yang grol bar 'gyur/ /zhes bka' stsal te/ yang gsungs pa/ gang zhig g.yo sgyu blo</text></item>
<item><p>99a7</p><section></section><text>can le lo can/ /nyon mongs bla ma'i skyon mthong yon tan min/ /bla ma la smod dbang bskur thob ces rlom/ /blo dman sems can kun mkhyen thob mi 'gyur/ /bsnyen bkur med par myur du de nyid 'dod/ /log par 'dzin zhes khro bcas g.yo ba dang / /tshogs</text></item>
<item><p>99b1</p><section></section><text>na bla ma mthong na rgyab phyogs shing / /de nas dben par song nas phyag byed pa/ /rang bzhin ngan par gyur pa'i slob ma ni/ /rang bu yin yang gzhan bzhin yongs su spang / /rgyal rigs la sogs mchog las skyes gyur kyang / /bstan pas de ni drung du gzhag mi bya/ /yon</text></item>
<item><p>99b2</p><section></section><text>tan mchog ldan shes rab brtson bcas dang / /yang na bla ma la gus sangs rgyas ltar/ /rgyal ba'i chos rtogs bstan la rab tu dad/ /de ni gnod gyur yin phyir drin sbyin bya/ /rgyud la thos shing lung la legs sbyangs kyang / /bla ma'i bsnyen bkur med cing lung ma thob/ /de ni rang</text></item>
<item><p>99b3</p><section></section><text>la'ang phan med bstan bcos chung / /de ni bstan bcos skye ba'i rgyu tsam yin/ /yang na skal ldan de ni man ngag thob/ /blo gros blun zhing don la sbyor mi nus/ /gzhan don blo yis ston la rab tu 'jug /tshig gi yon tan med na brnyas par 'gyur/ /rgyud mang</text></item>
<item><p>99b4</p><section></section><text>thos shing shes ldan tshig don shes/ /dran dang blo gros 'dzin blo brtson par ldan/ /bla ma'i zhabs bkur bcas shing lung thob dang / /rgyud rgyal man ngag bstan par 'os pa yin/ /zhes gsungs so/ /don 'di rdo rje phreng ba las/ /gsang bar gsungs phyir</text></item>
<item><p>99b5</p><section></section><text>bsdus pa de/ /gdul dka' tshul 'chos sgyu can dang / /rmongs dang sems khro g.yon can dang / /dad med rtog ge ba lhan cig /rtags kyis nye bar mtshon pa dang / /nyan thos dang ni nor la brkam/ /de kho na nyid sun 'byin pa'i/ /don dam pa ni mi shes</text></item>
<item><p>99b6</p><section></section><text>pa/ /med par lta dang tshul khrims 'chal/ /gtam dang tshig ni skyel ba dang / /'dre ba la sogs mi bya zhing / /bla ma dang ni slob ma yi/ /mtshan nyid bstan pa rtogs gyur kyang / /de yis de la ji ltar na/ /gus par bgyi la the tshom mchis/ /mdo rgyud cho gzhib mo dang /</text></item>
<item><p>99b7</p><section></section><text>bla ma'i zhal nas thos pa yis/ /bdag gi the tshom bsal bar bya/ /rab tu dang ba'i sems kyis nyon/ /gtan tshigs gzhan yang yod pa ste/ /de nas bcom ldan rdo rjes gsungs/ /slob ma'i bya ba'i spyod pa ni/ /zhib la sogs bya ba yang / /sngags dang</text></item>
<item><p>100a1</p><section></section><text>rnal 'byor rim pa yis/ /lham dang gdugs dang gtsug tor dang / /so rtsi la sogs myang ba dang / /snabs kyi gong bu mchil ma sogs/ /'dor zhing rkang pa rkyong ba dang / /gzhan du lta dang spyi brtol smra/ /rigs kyis snyems dang ngar 'dzin dang /</text></item>
<item><p>100a2</p><section></section><text>rgyal la sogs la blta ba dang / /bag med par ni smra ba dang / /bla ma'i gdams ngag mi bsgom pa/ /de la sogs pa'i skyon gyi tshogs/ /bla ma'i mdun du rnam par spang / /'jigs pas thal mo sbyar nas ni/ /spyi bos phyag bya bka' lung nod/ /rang bdog</text></item>
<item><p>100a3</p><section></section><text>kun gtong dam bcas la/ /ngo mtshar bcas shing gdong smad pa/ /slob ma bla ma'i mdun nas bya/ /gal te dngos grub mchog 'dod na/ /bla ma'i mdun du slob ma rnams/ /de lta bu sogs spyod shes bya/ /dam tshig sdom pa sngar bshad pa/ /de rnams slob ma'i spyod</text></item>
<item><p>100a4</p><section></section><text>pa'o/ /zhes bka' stsal te/ yang gsungs pa/ yon tan kun gyi gzhir gyur bla ma ni/ /rab tu 'bad de dngos grub 'dod pa dang / /bdud kyi tshogs las rgyal phyir thod bzhin du/ /rang gi spyi bo'i gtsug tu bkur bar bya/ /rgyal ba rnams dang sku gsung thugs</text></item>
<item><p>100a5</p><section></section><text>dang ni/ /yon tan phrin las rab tu mnyam pa'i phyir/ /rtag tu mdun bsams lus dang ngag yid kyis/ /phyag 'tshal tshigs su bcad pa 'di brjod do/ /sems can nyam thag gnas nas 'don la phyag 'tshal lo/ /dngos su ston cing dri ma bral la phyag 'tshal</text></item>
<item><p>100a6</p><section></section><text>lo/ /ma lus tshig med yi ge bral la phyag 'tshal lo/ /bsod nams ye shes tshogs kyi dpal la phyag 'tshal lo/ /tshegs chen po yis lung ston pa la phyag 'tshal lo/ /sku gsung thugs ni nyi ma bdud rtsi dang / /nam mkha' lta bur 'gro ba la khyab cing / /yon tan</text></item>
<item><p>100a7</p><section></section><text>phrin las yid bzhin nor la phyag 'tshal lo/ /bla ma khyod la bdag ni rab gnas te/ /bdag gis lus sogs 'byor pa kun 'bul lo/ /dang por phrad na gus par thal sbyar te/ /yan lag lngas btud phyag ni legs par btsal/ /de rjes sa phyogs skyang nul byi dor</text></item>
<item><p>100b1</p><section></section><text>byas/ 'jam pa'i stan ni legs par bting nas kyang / /rgyab rten mdun du chol zangs so shing dang / /zhal dang zhabs bsil dri yi chu dag dang / /spyan lam mi mdzes dngos po spang bar bya/ /gtsang zhing bsod pa'i kha zas legs sbyar nas/ /rin chen snod du ras</text></item>
<item><p>100b2</p><section></section><text>kyis rdul med byas/ /mdun du 'dud byas lag gnyis legs bkru ste/ /gus pa'i tshul du lag pa gnyi gas dbul/ /lag pa'i snod dam bla mas ci gnang ba/ /phyag byas lag pa gnyis kyis legs zhus te/ /gus pa'i spyod lam bstan pas ci bder</text></item>
<item><p>100b3</p><section></section><text>bya/ /de rjes phyag zhabs dri chus rab bsil nas/ /bzang po'i khri stan legs shing mtho ba la/ /gtsang ma'i gos kyis gdong ni rab g.yogs te/ /zhabs rten 'jam po'i khri la bzhugs su gsol/ /rgyab rten dmar po gzer dang bcas pa la/ /steng du bla bre gdugs</text></item>
<item><p>100b4</p><section></section><text>dang yol ba bres/ /chos dang dge ba'i bshes la dkyil 'khor ni/ /tshul dang mthun pa'i ri mo bris pa dbul/ /me tog bdug pa mar me byug pa dang / /zhal zas sil snyan dag gis bstod bya ste/ /gser dang nor bu mu tig be+e DUr+ya/ /spug dang rdo yi snying po dngul</text></item>
<item><p>100b5</p><section></section><text>dag dang / /shaM ka shi la byi ru rin chen shel/ /ras dang dar gos glang chen rta dang ni/ /bu dang bu mo chung ma bran dang 'bru/ /bdag gi 'byor pa stobs kyis dbul bar bya/ /de rjes gus par gsol pa gsum gdab ste/ /'gro la snying rje chen po rab bskyed</text></item>
<item><p>100b6</p><section></section><text>nas/ /rdzogs pa'i byang chub yid la bsams nas kyang / /nyon mongs med pa'i sems kyis rna blags te/ /tshul dang mthun pa'i spyod lam bsten par bya/ /chos smras pa la legs par gsungs tshig gis/ /dbang po rab dang tha mar gdams par bya/ /mnyan</text></item>
<item><p>100b7</p><section></section><text>las byung ba'i dge rtsa rgya chen kun/ /rdzogs pa'i byang chub phyir ni bsngo bar bya/ /chos smra ba la rigs gzugs thos pa dang / /ngang tshul ngan dang ji ltar brnyas gyur kyang / /chos la brten phyir brnyas pa'i sems mi bya/ /rnyed dang grags dang thos dang tshul</text></item>
<item><p>101a1</p><section></section><text>khrims dang / /gzugs sogs yon tan rnams kyis khengs mi bya/ /shes khe rnyed 'dod phyir ni ma yin te/ /mdor na nyon mongs can sems tshar gcad bya/ /de la sogs te mtha' yas mchog gyur phyir/ /rang gi bla ma yon tan kun rdzogs la/ /</text></item>
<item><p>101a2</p><section></section><text>sgo gsum bsnyen bkur rnam pa mtha' yas phyir/ /bskal par yang ni smra bar su zhig nus/ /mdor bsdus pas ni brjod pa 'di yin te/ /sangs rgyas la sogs rin chen ji bzhin dang / /rang gi pham rang lus rang gces nor/ /rang la gang phangs de bsrung bsgrub pa</text></item>
<item><p>101a3</p><section></section><text>bzhin/ /bla ma dang slob ma'i tshul bstan pa ste le'u dang po'o// //slob mas gsol pa/ bla ma bsnyen bkur bya ba'i tshul ni khong du chud lags na/ /dgos pa gang gi don du bgyi ba bdag la bstan du gsol/ /slob dpon ston pas bka' stsal pa/</text></item>
<item><p>101a4</p><section></section><text>'khor ba thog ma med pa nas/ /mi mthun mthun byas gnod byed pa'i/ /bdud bzhi las ni rgyal bya'i phyir/ /'dri ba rgyas par bshad par bya/ /gang gis 'chi med lus mchog ni/ /thob pa yon tan rnams kyi rten/ /gang phyir sems can tshe thung ba/ /'chi</text></item>
<item><p>101a5</p><section></section><text>med go 'phang sgrub mi nus/ /de bas 'bad pa thams cad kyis/ /'chi ba med pa bsgrub par bya/ /'chi bdag las rgyal 'chi ba med pa de/ /gtan du thob phyir 'gro ba tshe ring bas/ /dam chos bsgrub phyir 'bras bu dpag med la/ /'chi ba 'joms zhes rgyal</text></item>
<item><p>101a6</p><section></section><text>bas rab tu gsungs/ /phyi dang nang gi 'chi ba'i rtags gsungs pa'i/ /mtshan nyid la mkhas 'chi bdag slu ba yi/ /thabs su gyur pa 'bad pa cher byas te/ /'bad pa'i blo la 'bras bu lag na gnas/ /ma rig pa nas rga shi'i mthar thug par/ /skye dang</text></item>
<item><p>101a7</p><section></section><text>'chi ba'i dus ni nges pa med/ /'khor lo bskor ba lta bur rab tu gnas/ /de yi bar chad zhi ba 'chi bdag bslu/ /dbang po lnga la phyi yi rtags 'byung ste/ /drug pa la ni nang du shes par bya/ /'chi bdag nang gi las ni go rims bzhin/ /thabs mkhas ldan</text></item>
<item><p>101b1</p><section></section><text>pas 'chi ba 'joms par 'gyur/ /de dag rnal 'byor gtsug lag gdan bzhi dang / /bde mchog mkha' 'gro dus kyi 'khor lo las/ /gsungs pa mdor bsdus bdag gis khyod la bshad/ /gzhan du ma yengs yid kyis mnyan par gyis/ /mig ni zlum zhing</text></item>
<item><p>101b2</p><section></section><text>gzugs mthong 'khrul pa med/ /gyen du lta dang sa dang nam mkha' yi/ /bu ga chod dang med par snang ba ni/ /'chi bdag 'ong ba mkhas pas shes par bya/ /shing dang ri dang rang gi spyi bor me/ /'bar dang ra man yi grong mthong dang / /dbyug pa gdengs pa nag po</text></item>
<item><p>101b3</p><section></section><text>'bar bar mthong / /chu la dbang po'i gzhu ni ma mthong dang / /grib ma mgo med rang gi lce rtser min/ /tha mal mig la rin chen 'khor lo mthong / /zla bar ri mo med dang nyi ma bzlog /khyi khwa bya rog gtor ma za mi byed/ /bkab pa'i rna bar rnga yi sgra med dang / /sgra mi</text></item>
<item><p>101b4</p><section></section><text>thos dang gnod sbyin sgra grags thos/ /nag po'i gzugs kyis lho phyogs 'dong zhes dang / /dri mi zhim dang dri ldan sna rtse stod/ /glo bur sna ni yo dang zhom pa dang / /ro mi tshor dang ro ni med pa tshor/ /rtsa bar nub dang rtsa ba nag por 'gyur/ /rgyu med ldib pa'i</text></item>
<item><p>101b5</p><section></section><text>tshig 'khrul 'chi ba'i rtags/ /ha phu grang dang dro ba'i reg bya dang / /gzhogs phyed skams dang phyed grang phyed ni dro/ /'jam rtsub lci yang bzlog pa'i lus 'dzin dang / /bshang gci gser dang dngul gyi kha dog dang / /sbring dang dus gcig 'byung dang sdom par byed/ /</text></item>
<item><p>101b6</p><section></section><text>chu dang sa bon 'dres par 'byung ba dang / /'khrig pa spyod tshe dril bu'i sgra thos dang / /nyin dang mtshan mo'i gzugs ni bzlog mthong zhing / /phyogs kyang de bzhin bzlog pa nyid du mthong / /thos pa la sogs de bzhin snang gyur na/ /de ni 'chi bdag dbang du song zhes</text></item>
<item><p>101b7</p><section></section><text>bya/ /bshang gci med dang mang gyur 'chi ba'i rtags/ /glo bur zha dang sbeg dang rgyu med tsho/ /stobs med ha cang stobs dang ldan pa dang / /dri zhim dri mi zhim pas lus la ni/ /srog chags 'du dang 'bros pa 'chi ba'i rtags/ /gnyen gyis 'dor dang dgra ni byams</text></item>
<item><p>102a1</p><section></section><text>pa dang / /dud mo skra 'bal bsam gtan khad pa 'dor/ /grib gnon lus la yang yang 'jug pa dang / /lag mthil rkang pa de bzhin tsha dang 'bigs/ /chu sbugs lcags bsregs bzhin du myur du skam/ /lkog mar 'brum pa dmar po 'byung ba dang / /</text></item>
<item><p>102a2</p><section></section><text>glo bur mtshan ma nub par gyur dang 'phyangs/ /de la sogs pa lus kyi rtags shes bya/ /thams cad sems kyi dbang du byed pa ste/ /sems las ma gtogs don gzhan med par gsungs/ /de phyir rang sems brtag pa ma gtogs pa'i/ /phyi rol don ni thams cad</text></item>
<item><p>102a3</p><section></section><text>'khrul kyang snang / /rnal 'byor pa ni shin tu khro bar 'dod/ /lhag par chags dang lhag par gnyid che dang / /rab tu mi dga' kyi hud smre sngags 'don/ /ha cang dga' dang mngon shes thob snyam dang / /mkha' la 'phur snyam ting 'dzin thob snyam dang / /dmigs pa</text></item>
<item><p>102a4</p><section></section><text>brjed dang de la yid mi 'gro/ /nang gi nyi zla'i rlung ni log pa dang / /lhag dang chad dang ha cang 'phel dang 'grib/ /dus su min dang ha cang thag ring dran/ /phug dang mun pa bug pa la sogs sems/ /'jig rten pa ni brgya dang drug cur dran/ /'jig rten 'das las sems</text></item>
<item><p>102a5</p><section></section><text>ni log pa dang / /rnyed dang nyo tshong gnyen gyi bya ba dang / /lus dang zas kyi cha sgeg 'dun pa dang / /'khor dang bsod snyoms ster la mngon par dga'/ /grags pa'i gtam dang rab byung khyim pa dang / /mang por 'dre dang bdag gi bde ba 'dod/ /'khor 'dod 'khor</text></item>
<item><p>102a6</p><section></section><text>la ha cang mi dga' dang / /bsgom dang bzlas dang sbyin sreg tshogs 'khor ro/ /sngon du byed pa las ni nyams pa dang / /ma byin pa dang yul pa'i gtam la dga'/ /gnyen dang 'brug dang rgyal po'i 'thab mo dang / /dug dang byang stems ma mo'i sbod gtong dang / /gzhon nu'i</text></item>
<item><p>102a7</p><section></section><text>sbyor dang bsad dang bsad dbang med/ /sa bdag dang ni mi yi bdag po dang / /gdon dang 'dre can gnas la chags pa dang / /srog chags gdug dang g.yang sa'i lam gnas pa'i/ /rnal 'byor pa ni 'chi ba myur du 'thob/ /rang gi sems ni yongs su gyur pa'i phyir/ /</text></item>
<item><p>102b1</p><section></section><text>'khrul kyang rmi lam khyad du gsad mi bya/ /thub pa'i dbang pos chos kun rmi 'drar gsungs/ /de phyir rlung sogs ma yin rtags kyis kyang / /rmi lam na ni dus mtshan nag mo mthong / /de la chags spyod de yi dbang gyur dang / /shing la 'dzegs dang shing dang ri las lhung / /</text></item>
<item><p>102b2</p><section></section><text>bong bu rnga mos lho dang shar phyogs dang / /spre'u zhon pas shar du 'gro ba dang / /shing ring thal phung grog mkhar srog shing 'dzeg /ka ra bI ra'i phreng thogs dri tshogs byugs/ /thog dang ser ba rdo ba'i char pas non/ /sngar shi'i mi dang 'grogs dang lam du zhugs/ /yan</text></item>
<item><p>102b3</p><section></section><text>lag lcags sgrog ldan dang gzeb tu bcug /gos med gos dang rgyan phreng dmar po thogs/ /de la sogs pa 'chi ltas rnam par 'gyur/ /tha mal rtags su de ltar bshad pa ste/ /'byung ba rlung sogs nang ni rnam gnyis gzhan/ /'chi bdag sde rnams gzhom phyir</text></item>
<item><p>102b4</p><section></section><text>sngags dang ni/ /sman dang bsam gtan rin chen rnams kyis so/ /'byung po'i gdon la sngags kyis bsrung ba ste/ /'byung ba 'khrug pa la ni sman gyis gso/ /nang gi rlung la ting 'dzin stobs kyis te/ /gdug pa rnams la tshe yi nor bus so/ /gnod 'joms</text></item>
<item><p>102b5</p><section></section><text>sman ni gang dang gang bshad pa/ /gang du gcig gis thams cad 'grub par bshad/ /de dag bsdus pa'i stobs las byung shes nas/ /mkhas pa rnams kyis rab tu brtag par bya/ /'chi bdag gzhom pa'i le'u ste gnyis pa'o// //'khor bar srog ni yun</text></item>
<item><p>102b6</p><section></section><text>ring gnas gyur kyang / /bgegs kyis bsod nams ma lus zad byas pas/ /yon tan rnams ni 'grub par mi 'gyur bas/ /bgegs rnams bzlog phyir bsrung ba chen po bya/ /gsol pa/ bcom ldan 'das kyis bshad du gsol/ bka' stsal pa/ rigs pa mchog</text></item>
<item><p>102b7</p><section></section><text>dang dpung bzangs la sogs su/ /lta ba'i gdon ni gang dang gang bshad pa/ /sde dpon 'khor dang de yi rigs su gtogs/ /sa stengs mi la rtag tu 'tshe bar byed/ /de dag bzlog phyir gnas dang mtshan nyid dang / /bsrung dang dengs par bya phyir ngas bshad do/ /dge</text></item>
<item><p>103a1</p><section></section><text>ba'i bshes la gus pa cher bskyed la/ /'gro la phan phyir nyon la yid la zung / /sgrub pa po yi sems la rab zhugs nas/ /rab tu 'bad de bar chad byed pa ni/ /lha yi bu ni tshangs pa la sogs pa'i/ /phyogs bcu skyong ba'i lha las grangs 'dra ba/ /tshangs</text></item>
<item><p>103a2</p><section></section><text>pa'i srin po dang ni 'dod pa'i lha/ /gzugs med lhas ni bar chad byed pa min/ /glang chen gdong dang pad+ma'i phreng la sogs/ /ded dpon bcus ni gnod pa rab tu byed/ /ris su gtogs pa bgegs rigs stong phrag ni/ /brgyad cu mi la 'tshe bar byed pa ste/ /tshangs</text></item>
<item><p>103a3</p><section></section><text>pa la sogs lha ni steng gi phyogs/ /'og na 'dug pa sa dang klu yi ste/ /shar phyogs na ni dri za'i rigs rnams te/ /lho ni grul bum nub na klu yi rigs/ /byang du gnod sbyin shar du dbang po dang / /lhor ni gshin rje nub tu chu yi bdag /byang du gnod sbyin shar lhor</text></item>
<item><p>103a4</p><section></section><text>byin za'o/ /lho nub bden bral nub byang sprin gyi sgra/ /byang shar mtshams su dbang ldan gnas pa ste/ /bdud rnams phyogs ni bcu po rab tu bsrung / /de dag thar par 'bad la bgegs byed do/ /rang gi spyod yul las ni 'da' snyam sems/ /bsod nams gzi</text></item>
<item><p>103a5</p><section></section><text>ni lus la 'jug byed de/ /'khor dang rnyed dang grags dang snyan pa dang / /'jig rten pa yi bsam gtan skyed par byed/ /de yi sems kyis gzengs ni bstod byas pas/ /skye bo phal chen dbang du sdud byed cing / /bsod nams dngos po la ni rab tu 'jog /ye</text></item>
<item><p>103a6</p><section></section><text>shes tshogs la mngon par mi dga' zhing / /'khor bar 'dren pa'i gtam la rtag tu brtson/ /kha cig mngon shes thob phyir gzugs rnams mthong / /ting 'dzin dpag med mngon du gyur snyam dang / /sangs rgyas zhing du 'ga' zhig lung bstan thob/ /'gro ba'i</text></item>
<item><p>103a7</p><section></section><text>don du kun du 'gro bar rig /sgra dang 'od 'byung nam mkha' gzugs kyang ston/ /me tog 'thor zhing sngon gyi spyod tshul dang / /da lta ma 'ongs lung ni ston par byed/ /sangs rgyas zhing ni mang por rab ston cing / /mya ngan 'das la mchog gzhol lung yang ston/ /de yis gzhan</text></item>
<item><p>103b1</p><section></section><text>gyi sems ni rab bskul te/ /sbyin sogs rgya chen gus pa rgya chen yang / /kha cig la ni 'dun pa zlog byed cing / /zas dang gos med ting 'dzin las nyams byed/ /'dod chags can la 'dod pa skyed byed cing / /khro 'dod khro byed la rmongs lhag par rmongs/ /rlung can</text></item>
<item><p>103b2</p><section></section><text>lus la rlung du 'jug byed cing / /mkhris sogs nad can rnams la de bskyed de/ /kha cig sems g.yeng ting 'dzin thob mi byed/ /kha cig thos las nyams byed dman par bsgyur/ /kha cig la ni rgyal ba'i skur ston cing / /gzhan las rgyal sras nyan thos gzhan dag las/ /</text></item>
<item><p>103b3</p><section></section><text>mkhan po slob dpon lhan cig gnas pa dang / /nye gnas tshul gyis dge las zlog par byed/ /kha cig la ni pha ma spun zla dang / /sring mo chung ma byi mo snying nye dran/ /kha cig la ni lha yi cha byad dang / /lha mo'i cha lugs skra ni rab tu gnag /nu ma pho long mig ni ri</text></item>
<item><p>103b4</p><section></section><text>dwags 'dra/ /glang chen brla 'dra rked pa rdo rje bzhin/ /chags pa'i mtshan ma rab tu ston byed pas/ /rnal 'byor pa yi sems ni shing bal bzhin/ /de dag sems kyis kha cig mnar sems rgyu'i/ /tshig gi zhe sdang me ni shing skam bzhin/ /kha cig la ni bya dang mi bya ba/ /</text></item>
<item><p>103b5</p><section></section><text>mi shes phyir na mun par gzugs bzhin te/ /kha cig 'byung po drag po'i cha byad can/ /mtshon cha 'bar dang sdigs mdzub bsdigs par byed/ /kha cig la ni 'dod pa lnga stobs shing / /kha cig la ni grags sogs 'jig rten chos/ /gzhan la thos sogs la lar 'byor</text></item>
<item><p>103b6</p><section></section><text>ba'i stobs/ /la la la ni thog dang ser ba 'bebs/ /kha cig ting 'dzin las bzlog tshul khrims dang / /de las bzlog nas la la sbyin la 'god/ /la la bsam gtan las bzlog 'chad pa dang / /'chang ba po ni zhal ta'i las la sbyor/ /la la rab tu byung</text></item>
<item><p>103b7</p><section></section><text>ba khyim gnas la/ /theg chen las bzlog nyan thos theg la 'dzud/ /bslab gsum gnas las gzhan ni bzlog nas su/ /mchod rten la sogs bsod nams che la dgod/ /la la bsam gtan khang par sgra 'byin cing / /sgo nas 'jigs pa'i sgra 'byung cho</text></item>
<item><p>104a1</p><section></section><text>nges 'debs/ /mnyam gzhag ming nas 'bod cing rab tu dgod/ /sgyugs pa glu len pheg rdob dung gi sgra/ /se gol gtogs 'dra 'khun dang sen mo'i dri/ /'dar dang dngangs pa glo bur skyed byed cing / /mi sdug gzugs ston rdeg dang 'phul ba dang / /</text></item>
<item><p>104a2</p><section></section><text>bsam gtan mi dga' lus ni yang dang ljid/ /rgyu med gcig pur smra dad dgod dang khro/ /glo bur du ni gzhan gyi sems shes shing / /'jigs pa'i skar mda' 'od zer me 'bar dang / /dman pa'i man ngag ston pa'i 'dod lha bzhin/ /la lar bdag ni myur du 'chi snyam</text></item>
<item><p>104a3</p><section></section><text>dang / /bsam gtan 'grub par mi nus thos sogs yin/ /da ni ci bya 'bras bu ma thob cing / /dman pas yi chad sgyid ni lug par byed/ /kha cig ma brtags brtson la 'jog byed de/ /bar dor nyams pas 'bras bu med par byed/ /gzhan dag gang byed de las</text></item>
<item><p>104a4</p><section></section><text>zlog byed de/ /de dang de med 'bras bu de bor bzhin/ /kha cig cho ga nyams la sbyor byed de/ /'bad pa byas kyang de don 'grub mi 'gyur/ /la la 'gro ba mi 'dod la gnas pas/ /thar dad 'chi ba'i gnas ni des mi shes/ /mdor na ngang gi la ni theg chen la/ /zhugs pa'i</text></item>
<item><p>104a5</p><section></section><text>ting 'dzin la sogs bar chad byed/ /srog dang dngos grub gnyis ka 'phrog pa'i phyir/ /bla ma'i lung gis bzlog pa tshogs dang bral/ /bla ma'i ngag med sgrub pa la 'jug pa/ /srog dang dngos grub bgegs kyis 'phrog byed de/ /bgegs kyi sbyor ba stong phrag</text></item>
<item><p>104a6</p><section></section><text>brgyad cu sogs/ /brjod par mi nus 'on kyang mdor bshad do/ /bsod nams bsags pa'i lus la gdon dang ni/ /de yi rigs kyis gnod par mi rigs kyang / /sngon chad byas pa'i las kyi nus pa dang / /'phral gyi rkyen gyi gnod pa 'byung ba srid/ /las</text></item>
<item><p>104a7</p><section></section><text>kyi nyon mongs stobs kyi nus skyed de/ /de phyir nyon mongs bzlog pas de med 'gyur/ /'byung ba 'khrugs sogs rkyen las gang byung ba/ /gso ba rig pa las ni shes par byed/ /rkyen dang gzhan gnod 'byung ba'i rgyur gyur pa/ /sgrub pa'i sa gzhi legs</text></item>
<item><p>104b1</p><section></section><text>par ma sbyangs shing / /bsrung ba'i cho ga tshul bzhin ma byas pas/ /bgegs kyi bar chad dag ni byed par 'gyur/ /gnyug mar gnas pa'i 'byung po la 'tshe dang / /yi dwags rnams la gtor ma sbyin mi byed/ /'dre la sogs pa lha bzhin mchod byed cing / /dkon</text></item>
<item><p>104b2</p><section></section><text>mchog gsum dang bral na bgegs 'byung 'gyur/ /gzhan gyi rig sngags gcod par byed pa dang / /bgegs la phur bus 'debs dang sbod gtong byed/ /dbang ma thob dang lung med log zhugs la/ /bgegs ni rtag tu 'tshe bar byed pa yin/ /byams sogs dang</text></item>
<item><p>104b3</p><section></section><text>bral gsang sngags drag zlos dang / /rang gi dam tshig las nyams gdug sems can/ /klu yi gnas su sbyin sreg byed pa dang / /bshang dang gci dang 'khrig spyod srog chags gsod/ /nub tu kha bltas chu mig se skyer ldan/ /drag po chags pa'i rdo bzlog</text></item>
<item><p>104b4</p><section></section><text>shing gcig gcod/ /thab gtong byed pa klu yis brlag 'gyur te/ /byang du kha bltas pa yang de bzhin no/ /sngags pa sgrub khang sgo ni lhor bstan dang / /nub tu sngas bstan dad lha mi sgrub dang / /bla ma dge slong lha khang phyag mi byed/ /de dag rnams dang pha dang ma yi</text></item>
<item><p>104b5</p><section></section><text>ni/ /gong du 'gro la gdon gyi gnas skabs rnyed/ /mi ro gnas klu sa dur thal phung dang / /lha khang sgo dang ri sna chu yi mdor/ /nyal bar byed la bgegs ni 'byung bar 'gyur/ /gcig pu 'gro dang mtshan 'gros byed pa dang / /gzhan la 'tshe ba'i bsam pa rtag ldan</text></item>
<item><p>104b6</p><section></section><text>zhing / /rang gi srung bsgrub las la mi brtson zhing / /de la gdon ni rab tu 'byung bar bshad/ /gsang sngags zlos pas mdze po rme can dang / /rta rgyug lcag gzhu rnams dang la phug dang / /chang dang chang 'dra rnams ni spang bar bya/ /de dag byas pas gsang sngags</text></item>
<item><p>104b7</p><section></section><text>mi 'grub la/ /de ma grub phyir gdon ni 'jug par 'gyur/ /dpung bzangs zhus pa'i dam tshig la gnas grol/ /rgyud gzhan las 'byung bzlog pa'i cho ga ni/ /bstan par bya yis rab tu gus pas nyon/ /rang sems snang phyir sngags dang cho ga spyad/ /byams</text></item>
<item><p>105a1</p><section></section><text>la sogs pas rnal 'byor bsrung byas la/ /bsod nams la sogs tshogs kyis bdag bsrung bya/ /hUM las byung ba'i gnas ni kun du bsrung / /de rjes khro bo la sogs skur bsgoms te/ /chog rdzogs pas yongs su sbyang bar bya/ /rdo rje rigs</text></item>
<item><p>105a2</p><section></section><text>gtso pho nya ma yi tshogs/ /rigs pa mang po bsten pa'i lha mo de/ /bzlas pa tsam gyis bgegs rnams phung ba dang / /rngam pa 'don zhing phyogs bcur 'bros par 'gyur/ /ye shes gzugs can khro bo bcu yis ni/ /phyogs skyong bcu po dbang du byas pas</text></item>
<item><p>105a3</p><section></section><text>kyang / /bgegs kyi sbyor ba ma lus zhi bar 'gyur/ /byams sems thob pas bdag la srung bar byed/ /ye shes me yi 'od zer 'phro 'du yis/ /seng ge'i gzugs can sngags kyi phreng ba yi/ /rab tu 'khor ba'i bzlas pa byas pas kyang / /bgegs rnams</text></item>
<item><p>105a4</p><section></section><text>lus ni rab tu 'bar bar 'gyur/ /gru gsum re pha'i sa bon las skyes pa'i/ /'bar ba'i nang du ting 'dzin 'od kyis bkug /til bsregs bzhin du thal bar byas pas kyang / /sbyor ba ma lus rlag par byed par bshad/ /hUM skyes rdo rje ra ba 'od</text></item>
<item><p>105a5</p><section></section><text>dang bcas/ /sa gzhi rdo rje'i rgyal por rab sprul te/ /me 'bar nang gi lha yi 'khor gyis bsrung / /bgegs kyis mthong bar mi 'gyur 'ong mi 'gyur/ /hUM skyes rnam par snang mdzad gzhal yas su/ /ye shes 'od zer yi ge'i sgras bskul nas/ /</text></item>
<item><p>105a6</p><section></section><text>'chi med lus la drangs pas bgegs kyis ni/ /sbyor ba ma lus snang mdzad sgo nas 'byed/ /hUM las byung ba'i bdud rtsi'i zas bsten pas/ /rdo rje mi 'chi lus thob bgegs med de/ /me yi lce la phye ma leb bzhin du/ /thal bar gyur nas nam mkhar</text></item>
<item><p>105a7</p><section></section><text>dengs par bya/ /rdo rje'i go cha ya lad mtshon thogs nas/ /bdud kyi dpa' bo rnams ni 'byer bar 'gyur/ /byams pa'i go bgos snying rje'i mtshon thogs te/ /dga' ba'i dpa' sems byang chub sems kyis ni/ /rta zhon btang snyoms kyis ni g.yul 'gyed</text></item>
<item><p>105b1</p><section></section><text>pas/ /zhe sdang las byung bgegs kyi g.yul chen 'joms/ /stong pa nyid la rang gi blo gnas te/ /snang ba rnam rtog las skyes shes byas nas/ /dngos med chos kyi rang bzhin bsgom pa yis/ /rnam rtog las byung bdud ni med par 'gyur/ /lha la sogs pa'i</text></item>
<item><p>105b2</p><section></section><text>bdud gzhom pa ste le'u gsum pa'o// //nyon mongs bdud ni gzhom par ma byas par/ /lha la sogs pa'i bdud bzlog mi 'gyur bas/ /me mi 'dod pas shing ni spong ba ltar/ /nyon mongs bdud ni bzlog phyir 'bad par bya/ /gnas pa rnam pa gsum</text></item>
<item><p>105b3</p><section></section><text>ni rab gnas pas/ /nyes pa rnams ni rab 'joms lung nyid las/ /thub pa'i dbang pos rgyud las gsungs pa bzhin/ /rab tu bstan gyis rab tu gus pas nyon/ /'dod chags shas cher mi gtsang sha tshil dang / /pags pa keng rus lha bas rnam par bzlog /</text></item>
<item><p>105b4</p><section></section><text>lus ni mi gtsang pags pa sha khrag rkang / /glad rgyas rgyu ma mtsher mchin mkhal ma khrag /mkhris pa bad kan khu chu phyi sa dang / /gcin rnams ba sbu sgo dang rus pa dang / /mig dang rna ba sna dang kha dang ni/ /bshang sgo mtshan dang bu ga dgu pa yi/ /rma nas dri ma sna tshogs</text></item>
<item><p>105b5</p><section></section><text>mi gtsang ba'i/ /'dzag pa'i rgyun ni rtag par 'byung ba yin/ /de ltar yan lag thams cad 'dus pa dang / /sa chu me rlung nam mkha' rnams dang ldan/ /ji bzhin las kyi rjes 'brang mi yi lus/ /thams cad ldan pa'i lus la gnas pa yin/ /'dod chags kyis</text></item>
<item><p>105b6</p><section></section><text>ni gdungs par gyur na yang / /lus kyi yan lag 'di dag thams cad la/ /dran pa rtse gcig mngon du byas nas ni/ /ye shes mig gis so sor rnam par brtag /de ltar gang zhig nges par brtag pa dang / /lus dang srog la rjes su chags pa yis/ /'dod chags rtsa</text></item>
<item><p>105b7</p><section></section><text>nas yong ye zhi gyur te/ /nyi mas mun nag gtan nas bsal ba bzhin/ /'tshol dang mdza' bshes dang ni rnam par bral/ /mi sdug pa dang phrad cing 'dod pas gdungs/ /na ba skye rga 'chi ba'i sdug bsngal can/ /yul rnams kun du song na'ang de med min/ /sha sbrang tsha</text></item>
<item><p>106a1</p><section></section><text>grang bkres dang skom la sogs/ /gang du sod na'ang sdug bsngal nyid yin pas/ /yul mngon dga' ba'i sems ni byung bas na/ /rnam rtog de dag rnam par bzlog par bya/ /sems ni glog dang spre'u dang sprin dang mtshungs/ /de bzhin rgya mtsho chen po'i rlabs dang</text></item>
<item><p>106a2</p><section></section><text>'dra/ /rgyu mtshan 'dong rgyur yul la mngon par dga'/ /g.yo zhing 'phrin pas nges par gdul bar bya/ /de phyir bcom ldan rgyal ba'i dbang po yis/ /chos 'di kun gyi rtsa ba sems zhes gsungs/ /sems dang bas ni lha mi'i bde ba dang / /mtho ris dang ni byang</text></item>
<item><p>106a3</p><section></section><text>grol thob par 'gyur/ /sems kyi skyon gyis dud 'gro'i skye gnas dang / /sems dmyal gnas shing mi sdug thob par 'gyur/ /sems de rab tu dang bar gyur pa yis/ /sa chu me rlung skye rga 'chi sogs dang / /bar dang tha mar gnod pa kun dang bral/ /rnam</text></item>
<item><p>106a4</p><section></section><text>grol bde zhing zhib thob par 'gyur/ /gsang sngags dngos grub kun dang thun mong ba/ /bde ba chung zhing bde ba brgyad dang bral/ /nyon mongs dug bcas rnam par 'jig 'gyur ba/ /dang ba'i sems kyis thob bar bya ba yin/ /'dod rgyal las kyang ma byung dus</text></item>
<item><p>106a5</p><section></section><text>las min/ /rang bzhin dbang phyug las kyang ma yin te/ /rgyu med rkyen min skyes bus ma byas kyang / /las dang nyon mongs pa las sems can byung / /gzugs ni 'byung ba chen po bzhi dang ldan/ /de ni bdag min bdag kyang gzugs ma yin/ /gzugs la</text></item>
<item><p>106a6</p><section></section><text>bdag med bdag la gzugs med de/ /gzugs ni stong pa'i phung bzhir rig par gyis/ /gzugs ni dbu ba rdos pa dag dang 'dra/ /tshor ba chu bur bzhin du rtag tu med/ /de ltar mthong ba lta ba bzang po yin/ /gang zhig gzhan gyur de ni lta ngan gsungs/ /</text></item>
<item><p>106a7</p><section></section><text>tshig rtsub 'khyal pa smra ba smra ba dang / /gzhan gyi bud med bgrod dang brdzun smra dang / /rku dang gzhan gyi srog gcod gnod byed dang / /chang dang byed pa rtag tu spang bar bya/ /rmongs pa gang zhig lus dang ngag dang ni/ /de bzhin yid kyis bsod nams/</text></item>
<item><p>106b1</p><section></section><text>bsags byas kyang / /thams cad log par lta ba bcom pas na/ /de yi rnam smin mi 'dod 'bras bur 'gyur/ /dper na sa dang chu dang dus ldan yang / /sa bon tshig las myu gu mi skye ltar/ /de bzhin mi shes log ltas bcom pa yi/ /sems la dge ba'i chos</text></item>
<item><p>106b2</p><section></section><text>rnams mi skye'o/ /rtag tu sems ni dge ba bcu dag gis/ /chos kyi lam la gnas par byas na legs/ /ser sna dregs dang rgyags pa rnam par spangs/ /gang zhig dgra bcom pha ma gsod pa dang / /mthun pa'i dge 'dun dbyen ni byed pa dang / /de bzhin</text></item>
<item><p>106b3</p><section></section><text>gshegs la sdang ba'i sems kyis su/ /gang zhig mi dag sku mtshal 'byin byed pa/ /shin tu mi bzad pa yi las 'di rnams/ /rgyal bas mtshams med lnga po bsten par bshad/ /gti mug gis ni sdig pa ci byas na/ /phung po 'di la grub pa thob mi</text></item>
<item><p>106b4</p><section></section><text>'gyur/ /mchod rten 'jig cing byang chub sems dpa' gsod/ /nyon mongs zad pa ma ni sun 'byin dang / /slob ma gsod cing dge 'dun mnga' ba la/ /'dod pas mang nyung sku 'phrog byed pa dang / /mtshams med nyer lnga de bzhin gshegs pas gsungs/ /</text></item>
<item><p>106b5</p><section></section><text>tshul nyams mi ni gang zhig 'di byed pa/ /bskal pa'i bar du mnar med sdug bsngal myong / /gsang sngags dngos grub sgrub kyang yong mi 'thob/ /gang zhig bde gshegs gsung gi glegs bam dag /chud gzon pa'am mes ni bsreg pa'am/ /bsam pa dran</text></item>
<item><p>106b6</p><section></section><text>pas chur ni 'dor ba dang / /yang na chos kyi sku ni spong ba dang / /bslab tshig ma lus pas ni brgyan pa yi/ /dge slong dag dang dge slong ma gsod dang / /dge bsnyen dag dang dge bsnyen ma gsod dang / /ngan pa'i sems kyis lha khang bsreg kyang rung / /mi yi</text></item>
<item><p>106b7</p><section></section><text>yul na sdig pa 'di byas pas/ /dka' ba spyod pa ldan pa grub mi mthong / /gang zhig dkon mchog gsum la gnod byed pa'i/ /bsam pas gnod pa cung zad byas kyang rung / /bdag nyid mnar med yun ring dmyal bar gnas/ /de nas thar nas las kyi dbang</text></item>
<item><p>107a1</p><section></section><text>gis ni/ /rigs ngan mi dang dud 'gro'i skye ba thob/ /ngas ni 'di dag khyed la mdor bshad do/ /gang zhig mi bzad las byed thub pa gsod/ /rigs sngags gcod dang gnod par byed pa dang / /bsam pa ngan pas rig sngags tshogs mi 'chang / /</text></item>
<item><p>107a2</p><section></section><text>don med bzhin du sen mos rtswa gcod dang / /rkang pas ske ba nyed pa la sogs pa'i/ /sna 'bigs dge 'dun la ni mi gus dang / /'byung por byin pa'am lha bshos gtor ma 'am/ /sa la lhung ba sngags pas bza' mi bya/ /'dod chags zil gyis gnon pas dud</text></item>
<item><p>107a3</p><section></section><text>'gro dang / /bud med bgrod bya min pa bgrod mi bya/ /glang chen mi gdul sbrul yang mi gzung zhing / /rtag rgyug pa dang lcag gis gzhu mi bya/ /gang zhig sems can nad dang sdug bsngal la/ /byams pa'i bsam pa brtan po med pa dang / /las de rnams dang ldan</text></item>
<item><p>107a4</p><section></section><text>par gyur pa de/ /dngos grub nam yang 'grub par mi 'gyur ro/ /dper na nam mkha' thug pa med pa las/ /'dom gyis gzhal bas mtha' rtogs mi nus ltar/ /de bzhin dkon mchog gsum la brten nas ni/ /phan gnod byas pa'i dge sdig mtha' mi rtogs/ /</text></item>
<item><p>107a5</p><section></section><text>rgya dang rnyi stor rtsa ba'i dug dag gis/ /khyi la sogs pa'i sems can gsod pa dang / /bya rgod la sogs gzeb kyis bcing byas na/ /'di dang pha rol dag tu grub mi 'thob/ /bdud dgra'i me tog rnying pa bor ba rnams/ /rkang pas mi brdzi mgo la gdags mi</text></item>
<item><p>107a6</p><section></section><text>bya/ /bkres par gyur kyang de dag rnams la ni/ /phul ba'i lha bshos nam yang bza' mi bya/ /dge dang mi dge'i bshes pa bzung na ni/ /bram ze dmangs rigs dag la khyad par med/ /'on kyang 'gro ba'i blos ni bram ze dang / /'di ni dmangs rigs yin zhes</text></item>
<item><p>107a7</p><section></section><text>btags par zad/ /bden pa'i lam dmigs dge ba'i rjes 'brangs na/ /dmangs rigs dag kyang skye shi med par 'gro/ /log pa'i lam zhugs pa yi spyod ldan na/ /bram ze yin yang mi bzad dmyal bar 'gro/ /lus can shin tu dri ma ldan pa dag /'di na gzhan</text></item>
<item><p>107b1</p><section></section><text>gyis dag par mi 'gyur te/ /de ni sdig pa rnam par bsal ba dang / /bsod nams ma lus yongs su bzung bas 'dag /de ltar sdig pa'i chos las rnam grol na/ /bde bar gshegs pas legs par gsungs pa'i chos/ /dag cing grol ba dang ni ldan gyur pa/ /</text></item>
<item><p>107b2</p><section></section><text>bzlas pas skyon mdo sde bklag par bya/ /gtsang zhing dben pa'i sa phyogs dag tu ni/ /'jim pa'am bye ma'i las las byas pa yis/ /bde gshegs mchod rten rten 'brel snying po can/ /sdig pa sbyang ba'i phyir ni rtag tu gdab/ /ring bsrel can gyi gzugs</text></item>
<item><p>107b3</p><section></section><text>sku'am mchod rten la/ /bstod cing dri dang phreng ba mar me dbul/ /gdugs dang rgyal mtshan ba dan rol mo dang / /mchog tu dad pa yis ni dbul bar bya/ /ji ltar chu klung nyin mtshan rtag par ni/ /rgyun mi 'chad par 'bab par 'gyur ba ltar/ /de bzhin phyag</text></item>
<item><p>107b4</p><section></section><text>bcas bzlas dang brtul zhugs kyis/ /bsod nams ma lus par ni 'phel bar 'gyur/ /ji ltar sbyin sreg dang ni bzlas brjod kyis/ /gsang sngags bsgrags dang dngos grub ma thob na/ /'jim pa la ni mchod rten 'bum btab bam/ /yang na chu 'gram bye ma dag</text></item>
<item><p>107b5</p><section></section><text>la gdab/ /des ni de yi sdig pa srid gzhan la/ /byas pa gang yin de ni zad gyur nas/ /des ni gsang sngags mthu yis 'di nyid la/ /mthong ba'i chos la bsod nams 'bras bu 'thob/ /de yis bde bar gshegs la dad bskyed nas/ /de bzhin du ni byang chub</text></item>
<item><p>107b6</p><section></section><text>sems kyang bskyed/ /rdo rje'i rigs zhes brjod pa rgya chen dang / /nga la yang ni dad cing dga' bar byas/ /grags dang ma grags rnyed dang ma rnyed dang / /bde dang sdug bsngal de bzhin bstod dang smad/ /sems kyis 'jig rten chos rnams rab bcom ste/ /sdig pa'i</text></item>
<item><p>107b7</p><section></section><text>gnas su gyur pa spang bar bya/ /dper na rgya mtsho skad cig tsam yang ni/ /mi yi ro dang lhan cig mi gnas ltar/ /de bzhin rnam rtog sems kyis sdig byas pa/ /sngags pas skad cig tsam yang gnas mi bya/ /byams dang snying rje'i chus gdab zhe sdang la/ /re zhig</text></item>
<item><p>108a1</p><section></section><text>cig na dgra yang mdza' bor 'gyur/ /mdza' bo dag kyang dgrar ni 'gyur ba nyid/ /de bzhin kha cig kyang ni bar mar 'gyur/ /bar ma de nyid kyang ni dgra bor 'gyur/ /de ltar mdza' bshes 'gyur bar rig bya ste/ /blo gros ldan pas nam yang chags mi</text></item>
<item><p>108a2</p><section></section><text>bya/ /gnyen la dga' ba'i sems dag rnam rtog dang / /bzlog nas dge la ci bder gnas par bya/ /le lo 'dod chags mi dge ldan pa'i sems/ /gang nas gang du g.yeng zhing rgyu ba dag /de dang de ni myur du bzlog nas ni/ /gsang sngags yi ge mchod la legs</text></item>
<item><p>108a3</p><section></section><text>par sbyar/ /dkon mchog gsum la dad pa brtan por bya/ /sos ka'i nags me mched pa'i me lce yis/ /ma bsgrims bzhin du tshang tshing kun bsregs ltar/ /bzlas brjod me la tshul khrims rlung gis sbar/ /brtson 'grus chen po'i me lces sdig pa sreg /</text></item>
<item><p>108a4</p><section></section><text>me tog dri bstod mar me phul ba dang / /tshul khrims brtson 'grus dka' thub byas pa yis/ /dge ba de kun bla na med pa yi/ /sangs rgyas byang chub bla med mchog tu bsdo/ /dper na chu klung rgya mtshor phyin pa na/ /lan tshwa'i ror ni gcig tu 'gyur ba bzhin/ /de</text></item>
<item><p>108a5</p><section></section><text>ltar bla med byang chub mchog bsngos pa'i/ /bsod nams rgyal ba'i ror ni gcig tu 'gyur/ /dper na skyes bu la las 'bras bu'i phyir/ /sA lu bskyed kyi sog ma'i phyir min yang / /sA lu bskyed nas sgrim pa med par ni/ /sog ma'i phung po zhor las</text></item>
<item><p>108a6</p><section></section><text>'byung ba bzhin/ /de bzhin byang chub 'bras bu 'dod pa'i phyir/ /bsod nams sgrub kyi longs spyod phyir min yang / /sog ma'i phung po dag dang mtshungs par ni/ /ma bsgrubs bzhin du mi yi longs spyod 'grub/ /tshe ring ba 'di legs par thob pa dang / /tshul</text></item>
<item><p>108a7</p><section></section><text>bzhin bsgrub pa'i yul dag rnyed pa'am/ /skye ba med par gyur cing 'gro ba yi/ /bsam pa rnams ni rtag tu rdzogs par bya/ /'greng dang 'dug dang gnyid log nyal ba dang / /mgo 'phres za klog bzlas brjod byed pa na/ /rjes su dran drug so so'i yon tan dang / /rig</text></item>
<item><p>108b1</p><section></section><text>pa bcas te rjes su dran par bya/ /bde gshegs chos dang dge 'dun bcas dran te/ /shA ri'i bu dang nga la thal sbyar 'dud nas nyal/ /de ltar bsam pa'i dge ba mtha' dag zad/ /lha la sogs dang bgegs dang log 'dren rnams/ /brtul zhugs gnas pa de la</text></item>
<item><p>108b2</p><section></section><text>glags mi lta/ /dper na lo thog thams cad sa dag la/ /brten nas skyon med par ni skye ba ltar/ /de bzhin tshul khrims bsten nas chos dkar mchog /snying rje'i chus brlan pa ni rnam par skye/ /rgyal ba ngas gsungs so sor thar pa yi/ /tshul khrims</text></item>
<item><p>108b3</p><section></section><text>rnam dag 'dul ba ma lus las/ /sngags pa khyim pas rtags dang cho ga spang / /lhag ma rnams ni nyams su blang bar bya/ /lha yi bde ba dang ni 'byor pa dang / /tshe dang stobs gzugs phun sum tshogs pa dang / /thos mang mdangs bzang gcig tu yid gzhungs</text></item>
<item><p>108b4</p><section></section><text>dang / /dbang thang che kun dka' thub stobs kyis 'thob/ /gang gi tshe na sems ni dang ba yis/ /mi yi yul na byang chub sems blangs pa/ /de ni phyin chad lha dang lha min dang / /'jig rten ma lus rnams kyis phyag bya'o/ /mis ni mngon par mtho ba</text></item>
<item><p>108b5</p><section></section><text>ma lus pa'i/ /bslab pa mtha' dag blangs par gyur pa dang / /sems can kun la mi 'jigs sbyin pa dang / /dkon mchog gsum gyi gdung yang bsabs pa yis/ /ji ltar gangs la nyi ma'i 'od zer gyis/ /gdungs na gzi brjid mi bzod 'ju ba ltar/ /</text></item>
<item><p>108b6</p><section></section><text>tshul khrims nyi ma'i 'od zer bzlas brjod kyis/ /gdungs na sdig pa'i gangs kyang zad par 'gyur/ /mun nag smag la mar me byung ba yis/ /mun nag ma lus sel bar byed pa ltar/ /tshe rabs stong nas gnas pa'i sdig pa kun/ /bzlas brjod mar mes</text></item>
<item><p>108b7</p><section></section><text>myur du sel bar byed/ /tshe rabs gzhan du gang dag byas pa yi/ /sdig pa ma lus bzlas brjod byas pas 'byung / /bzlas pas sdig pa ma lus byung bar 'gyur/ /las kyi dbang gyur bdag po med pa dang / /mgon med rten med tshe rabs gcig nas gcig /</text></item>
<item><p>109a1</p><section></section><text>lus kyi kha bsgyur rjes su gang 'gro ba/ /de yi rjes su dge dang mi dge 'brang / /sngags kyi rtsa ba dang po tshul khrims te/ /de nas brtson 'grus dang ni bzod pa dang / /rgyal ba la ni dad dang byang chub sems/ /gsang sngags dang ni le lo med</text></item>
<item><p>109a2</p><section></section><text>pa'o/ /chags dang rnam bral dge pa dang / /rtag tu dkon mchog gsum la sems gzhol zhing / /sdig pa spangs shing bzlas brjod ldan pa yi/ /mi la lha rdzas dngos grub ring ba med/ /khyod kyis ji ltar gsungs pa de bzhin du/ /mi yis legs par sbyangs</text></item>
<item><p>109a3</p><section></section><text>pa bgyis na ni/ /de dag myur bar dbul ba'i mun bsal nas/ /nyi ma bzhin du shin tu 'bar bar 'gyur/ /yan lag mi nyams sems kyang mi nyams shing / /nad dang sdug bsngal lus nyams mi 'gyur ba/ /khyod la dad pa'i mis ni thob par 'gyur/ /lus dang</text></item>
<item><p>109a4</p><section></section><text>ngag yid lag pa mig dang ni/ /smin mtshams yan lag rnam par g.yo ba dang / /rab tu bsdams nas de la yid gzhol zhing / /byams la gnas shing ku sha'i khri la 'dug /ji srid du ni rtse gcig gnas gyur pa/ /de srid du ni 'bum mam nyi shu bzlas/ /ji ltar ri</text></item>
<item><p>109a5</p><section></section><text>dwags dbang po khros pa dag /mthu stobs chen po glang chen gsod pa dang / /de bzhin spyang ki phag dang ri dwags dang / /wa rnams kyang ni myur du gsod pa ltar/ /de bzhin sngags pas seng ge'i tshul gyis su/ /rab dang 'bring dang tha mal las rnams la/ /brtson 'grus</text></item>
<item><p>109a6</p><section></section><text>chen po dag dang ldan pa dang / /'bad pa mchog rnams kyis kyang bsten bar bya/ /rtse gcig sems dang ldan pa'i rmi lam ni/ /yid las byung ba'i dga' ba rab tu skyes/ /dga' bas lus ni shin tu sbyangs pa thob/ /lus sbyangs pas ni bde ba'i skal ldan 'gyur/</text></item>
<item><p>109a7</p><section></section><text>lus bde rtse gcig sems dang ting 'dzin gyis/ /de tshe bzlas brjod dogs pa med par 'gyur/ /dngos grub nye dang bzlog pa la dga' dang / /sems ni nam yang sdig la dga' mi 'gyur/ /bkres skom tsha rlung grang dang dal ba yi/ /sdug bsngal drag pos nyen</text></item>
<item><p>109b1</p><section></section><text>kyang g.yo mi 'gyur/ /sbrang bu sha sbrang srin bu grog sbur dang / /sdig sbrul rkang pa brgyad dang sbrul dang 'dre/ /sha za srul po rnams kyang de yi ni/ /lus dang grib ma la yang mi 'gom mo/ /tshig ni gzung bar 'os shing yid gzhungs la/ /snyan dngags dang ni 'dri ba rnams</text></item>
<item><p>109b2</p><section></section><text>la mkhas/ /chos la mngon dga' gter rnams mthong ba dang / /lus kyi nad dang dri ma med par 'gyur/ /skye bos mthong ngam thos par gyur kyang rung / /myur du mngon dga' yid du 'ong bar 'gyur/ /bud med 'dod lha'i mda' yis phog pa rnams/ /'dod</text></item>
<item><p>109b3</p><section></section><text>lha'i longs spyod phyir ni 'dod par 'gyur/ /gang tshe mkhas pas lha dang gnod sbyin dang / /dri za lha yi bu mo'i lus dang sgra/ /mis ni dga' ba'i yid kyis mthong thos dang / /de tshe shin tu nye bar gyur pa yin/ /dper na rlung med khang pa'i nang du ni/ /mar me</text></item>
<item><p>109b4</p><section></section><text>btsugs pa mi g.yo 'bar ba ltar/ /rtse gcig sems kyis bzlas la mngon dga' ba'i/ /lus la chos kyang de bzhin 'bar bar 'gyur/ /sna rtser blta zhing rnam par rtog pa spong / /nam zhig bskyed kyang rnam par mi g.yo ba/ /de tshe dmigs la gnas pa</text></item>
<item><p>109b5</p><section></section><text>thob pa ste/ /sems ni las su rung bar 'gyur bar des/ /sangs rgyas kyis gsungs yan lag brgyad pa 'di/ /yang dag 'tsho dang las mtha' ting 'dzin gang / /rtsol dang rtog dang dran dang lta ba rnams/ /so so so sor yan lag bsten par bya/ /'jigs</text></item>
<item><p>109b6</p><section></section><text>kyang tshangs pa brgya byin khyab 'jug dang / /drag po rlung sogs rnams la phyag mi bya/ /de yi chos 'chad pa la mi brten cing / /de dag dka' thub mi bya brtag mi bya/ /de rnams chos la ngan sems mi bya zhing / /de yi spyod la nam yang dga' mi bya/ /de dag bskyod</text></item>
<item><p>109b7</p><section></section><text>pa mi gdon sngags mi bzlas/ /sbyin pa sbyin chen snying rje bskyed nas kyang / /bde bar gshegs pa kun gyis bsten pa yin/ /gnas dang rgyal sras rnams la phyag bya'o/ /rang sangs rgyas dang rgyal ba'i nyan thos dang / /de dag rtag tu phyag bya'i gnas yin no/ /ji</text></item>
<item><p>110a1</p><section></section><text>ltar zla ba tshes la mi rnams kyis/ /phyag 'tshal nya ba lus can phyag mi 'tshal/ /de bzhin dad pas rgyal ba'i thugs sras la/ /phyag bya'i de ltar bde bar gshegs la min/ /'jig rten kun gyi mngon mtho bslab pa can/ /snying rje'i bdag nyid 'gro ba'i</text></item>
<item><p>110a2</p><section></section><text>don du ni/ /skye ba len pa 'di la ci yi phyir/ /bu gcig bdag nyid kun gyis phyag mi bya/ /skyes bu bsam yas rmad byung rdzu 'phrul can/ /de la mi ngan gang zhig mi 'dud pa/ /de la rgyal ba thams cad thugs byung nas/ /de yi gsang sngags dngos grub mi stsol to/ /dper na shing</text></item>
<item><p>110a3</p><section></section><text>gi me tog dang por ni/ /yid 'ong phyi nas 'bras bur gyur pa ltar/ /sems can mchog rnams me tog 'dra bar ltos/ /'bras bu bzhin du rgyal ba rig par gyis/ /gang gi rang bzhin chags sdang rnam bral yang / /gdul bya'i don phyir khro la khro ba dang / /'dod</text></item>
<item><p>110a4</p><section></section><text>chags can la chags chen ltar ston dang / /byang chub mchog gnas de la phyag 'tshal lo/ /gang zhig las dang rnam smin mkhyen pa yi/ /'gro ba kun dang ji ltar mthun pa yi/ /gsang sngags gzugs kyi rjes su chags mdzad pa/ /sngags kyi rnams 'dren de la phyag</text></item>
<item><p>110a5</p><section></section><text>'tshal lo/ /de phyir log par lta ba rnam spangs la/ /yang dag lta ba la ni brten par gyis/ /bud med mtshan nyid skyes pa'i mtshan nyid dang / /sman dang glang chen brtag pa'am skar ma'i dpyad/ /mtshon cha brtag pa'am rta dpyad rang bzo'am/ bstan bcos</text></item>
<item><p>110a6</p><section></section><text>ngan pa slob cing klog pa spang / /yul pa'i gtam dang mi dbang bsten pa dang / /dmag dang gyad dang na chung gtam dag dang / /sgrung ldebs dang ni sngon gyi lo rgyus gtam/ /'dod chags dang ni smad 'tshong gtam mi bya/ /bdag la bstod par nam yang mi bya zhing / /</text></item>
<item><p>110a7</p><section></section><text>sems can gzhan la smad par mi bya'o/ /stag dang sbrul dang me 'drar 'jig rten dag /bsams nas spangs te dben la dga' bar bya/ /sngags la gsang sngags bzlas pa mnos nas ni/ /grong dang grong khyer khyim dang gtsug lag khang / /mchod rten bsti gnas ri dang</text></item>
<item><p>110b1</p><section></section><text>dka' thub gnas/ /kun dga' lu ma'am rdzing bur 'gro mi bya/ /sngar bshad pa yi gnas rnams ma rnyed na/ /lha khang stong pa nyams dga'i shing drung ngam/ /ri dang chu klung chu bo 'bab chu dang / /nags tshal stong pa dag dang yul stong dang / /gnas gang rung bar</text></item>
<item><p>110b2</p><section></section><text>sngags pas gnas shing bzlas/ /yang na gnas ni nges par ma byas na/ /zla ba brgyad po 'di yi dus dag tu/ /gnas 'di gang yang rung ba gcig tu bsten/ /mtsho dang shing dang ri bo'am dgon pa'i gnas/ /mtshe'u dang khang pa nags dang chu ngogs su/ /dgun</text></item>
<item><p>110b3</p><section></section><text>dpyid zla ba rnams su gnas byas la/ /sngags pas dbyar ni gcig pur gnas bya ste/ /ji ltar rgyal bas dge slong dbyar zla gsum/ /tshul zhugs gzhan du mi 'gro gsungs pa bzhin/ /de bzhin bcom ldan 'das kyis sngags pa la/ /zla ba gsum du gcig pur</text></item>
<item><p>110b4</p><section></section><text>gnas par gsungs/ /sngags pas dbyar ni bsgrub la mi 'jug par/ /bzlas brjod kyis ni dus kyang 'da' bar bya/ /dbyar zla nas ni sngags pas gzi bskyed nas/ /bdag nyid bsrung byas sgrub la 'jug par bya/ /yongs su 'dzin pa rnam par spangs nas su/ /</text></item>
<item><p>110b5</p><section></section><text>chos gos dang ni bsod snyoms ngan ngon dang / /stan dang mal stan ngan ngon tsam gyis kyang / /chog pa'i sems dang ldan pas bsod nams thob/ /gtsug phud bzhag nas sgra ni bregs nas su/ /'byung khungs tshon gyis gos kyi kha dog bsgyur/ /gos dkar dag</text></item>
<item><p>110b6</p><section></section><text>gam shing lo 'am gso ma 'am/ /zar ma shing shun rnams kyi gos bgo'o/ /ku 'am lcags sam 'jim pa las byas pa/ /dbyibs ni legs shing mi rtsub 'jam pa dang / /ma chag zlum zhing ma nyams rma med pa/ /yid du 'ong ba'i lhung bzed bcad bar bya/ /</text></item>
<item><p>110b7</p><section></section><text>bza' btung mod cing dmangs rigs mang ba dang / /mgron la mchod byed legs par gnas pa'i grong / /ha cang mi nye ha cang mi ring ba/ /bram ze'i phyi rol skye bo med pa bsten/ /nga rgyal gyis ni non pa'i bram ze rnams/ /rigs kyis rlom zhing snying rje mi ldan</text></item>
<item><p>111a1</p><section></section><text>pa/ /de dag bde bar gshegs pa'i mchod rten la/ /mchod pa mthong na gegs kyang byed par 'gyur/ /bram ze sangs rgyas pa las ji ltar dman/ /dmangs las bram ze dag la dmangs rigs rnams/ /bsnyen bskur dang ni mchod par</text></item>
<item><p>111a2</p><section></section><text>'gyur bas na/ /dmangs rigs kyis kyang gsang sngags ji ltar bzlas/ /lha dang mgron mchod pa dang las drug dang / /rgyal po dang ni me la brten pa dang / /bu yi don du 'gro bar bya ba dag /bram ze rnams kyis nges par 'grub pa yin/ /rgyal rigs rje'u</text></item>
<item><p>111a3</p><section></section><text>rigs dag kyang rang gi las/ /'grub pa 'di la the tshom ma byed ces/ /brdzun du smra ba sna tshogs skyon dag gis/ /bdag dang gzhan gyi sems ni sreg par byed/ /yan lag brgyad la gnas par rtag tu ni/ /nyi ma phyed mtshams tshun chad blang bar bya/ /bram</text></item>
<item><p>111a4</p><section></section><text>ze'i dus ni phyi dro yin pas na/ /de phyir bram ze'i khyim du 'gro mi bya/ /dper na rma ni gso dang bsal ba'i phyir/ /nad pa dag la sman pas sbyin pa ltar/ /de bzhin 'dir yang bkres pa'i sdug bsngal dag /bsal phyir rgyal bas kha zas bza' bar gsungs/</text></item>
<item><p>111a5</p><section></section><text>la la lam gyis dub cing 'gro ba'i tshe/ /bkres skom gdungs pas rang gi bu yi sha/ /za ba bzhin du rnal 'byor sems dman zhing / /khe dang rgyags phyir bza' bar mi bya'o/ /mang du blugs na rtsol med mtho ba dang / /de bzhin nyung ngu yang ni dmas 'gyur</text></item>
<item><p>111a6</p><section></section><text>la/ /ran par skad cig mnyam par 'gro ba ltar/ /lus can kha zas de ltar bza' bar bya/ /dper na khang rnying mi shigs bya ba'i phyir/ /mi yis ka ba brtan po btsugs pa ltar/ /de bzhin lus kyis 'khrul 'khor gnas pa dang / /rta yi mig dku bzhin</text></item>
<item><p>111a7</p><section></section><text>du kha zas bza'/ /'dod pa'i khams ni zas kyis gnas pa shes/ /rgyal bas chos gcig tu ni bka' stsal pa/ /lus ni chu shing bzhin du rig bya ste/ /sems ni bza' btung sogs la chags mi bya/ /dbang po drug po yul la 'phyo ba na/ /bde gshegs</text></item>
<item><p>111b1</p><section></section><text>gsungs pa'i shes pas bsrung bar bya/ /lhung bzed de dag las ni gcig thogs nas/ /gnya' shing gang du blta zhing bsod snyoms spyad/ /'dzum zhing 'gro la smra zhing mig zur can/ /yan lag thams cad yid 'phrog byed pa'i gzugs/ /bud med gzugs ni</text></item>
<item><p>111b2</p><section></section><text>mtshon cha 'obs 'dra bas/ /skyes pa'i sems ni mngon du 'phrog par byed/ /lcags kyi thong lcags rab tu 'bar ba yis/ /mig ni rnam par bkag pa ches sla'o/ /nyis na dran pa nyams byed bud med kyi/ /dkyus ring mig can bzhin ni ma mthong sla/ /gang du dga'</text></item>
<item><p>111b3</p><section></section><text>bar 'dzin cing mthong byed la/ /sems kyis sems ni rnam par 'dul bzhin du/ /rab dang 'bring la sogs pa spangs nas su/ /mi smra ba ni gzhan gyi khyim du 'gro/ /gang na bzhon be'u phru gu chung ba dang / /gang na bu mo gzhon bsten rtse ba dang / /de bzhin gang na</text></item>
<item><p>111b4</p><section></section><text>gzhon nu rtse ba dang / /gang na khye'u za dga' ston byed pa dang / /gang na skye bo mang po 'dus pa dang / /de bzhin gang na rol mo byed pa rnams/ /der ni skyes bu nam yang 'gro mi bya/ /bsod snyoms ci rnyed khyer te 'ongs nas kyang / /dang po ji ltar bde bar bgo bar</text></item>
<item><p>111b5</p><section></section><text>bya/ /rkang bkrus glo bur ba la byin nas su/ /lus bsrung phyir ni kha zas bza' bar bya/ /dus su zos nas dus su khrus byas te/ /gang tshe zlos dga'i sems ni zhi ba la/ /brten pa nyid kyis dran pa rmongs gyur na/ /langs nas 'chag cing phyogs su blta ba</text></item>
<item><p>111b6</p><section></section><text>dang / /chu yis gdong yang yongs su bkru bar bya/ /gling bu'i sgra dang rnga yi sgra rnams dang / /shin tu 'jigs byed skye bo'i sgra dag dang / /gad rgyangs ku co dag dang glu sgra dang / /bing dang pi wang dag dang rdza rnga'i sgra/ /bya bran sna tshogs sgra dang chu sgra dang / /bud</text></item>
<item><p>111b7</p><section></section><text>med rgyan gyi sil khrol sgra rnams dang / /sha sbrang tsha grang rlung gi gnod pa yis/ /mi yi sems ni g.yeng zhing g.yo bar byed/ /stangs dang mchongs pa dang ni gar byed dang / /glu len rnga brdung skye pos dbyas 'gyur dang / /lhag pa'i nga rgyal sred dang 'dod chen dang / /</text></item>
<item><p>112a1</p><section></section><text>rgyal po dang ni 'dus pa blta 'dod dang / /dus min gnyid dang mi 'grub smra ba dang / /bstan bcos nyan dang snyan dngags glog 'don dang / /'dod chags 'jigs dang dregs dang rgyags pa dang / /zhe la 'dzin dang le lo g.yo sgyu spang / /glang chen rta dang ba</text></item>
<item><p>112a2</p><section></section><text>lang bya gag khyi/ /gong mo sreg pa 'ug pa skyes pa dang / /bud med bu mo de bzhin ra lug sogs/ /'thab mo 'gyed pa mi lta mi bya'o/ /'dod chags la sogs nyon mongs tshogs ldan pa'i/ /sems ni 'khor ba yin par kun du brjod/ /nyon mongs rnam grol shel dang zla 'dra</text></item>
<item><p>112a3</p><section></section><text>la/ /srid pa'i rgya mtsho'i mthar ni rab tu bsgrags/ /dper na dri med chu ni rdul sogs kyis/ /skad cig tu yang rnyog par byed pa ltar/ /de bzhin rnam dag dri ma med pa'i sems/ /'dod chags la sogs skyon gyis rnyog par 'gyur/ /lam 'di rnams kyis gsang</text></item>
<item><p>112a4</p><section></section><text>sngags dngos grub cing / /de bzhin 'dir ni mtho ris thar pa 'thob/ /rgyal sras sngon gyi rgyal ba 'das pa dang / /'di nas gshegs shing de bzhin gshegs par 'gyur/ /grogs med sems kyis lus dang ngag yid kyi/ /gus pas bsod nams gang dag bsags pa</text></item>
<item><p>112a5</p><section></section><text>yang / /bde gshegs gsungs pa'i bden pa'i lam dmigs na/ /dge ba'i las de yang dag bskyed pa yin/ /slob dpon man ngag gces par bsten pa yi/ /don sbas pa dang las kyi skabs rnams kyi/ /so so'i ting 'dzin sgo sogs tha dad pas/ /dpung bzangs</text></item>
<item><p>112a6</p><section></section><text>zhus las gnas pa rim bzhin min/ /gnas pa'i le'u las gnas pa dang po'i le'u ste bzhi pa'o// //rnal 'byor sgrub pos 'khor ba yid dbyung zhing / /mya ngan 'das la mchog tu gzhol ba des/ /snyoms 'jug sgrib pa dang ni bral don du/ /ting 'dzin</text></item>
<item><p>112a7</p><section></section><text>sbyor phyir lha yi gnas pa bsgom/ /rtog dang dpyod dang dga' dang bde ba ni/ /sems rtse gcig pa'i dang po yan lag lnga/ /'das pa'i tshig gis ma 'ongs gnas pa rnams/ /gsang sngags mdo sde'i tshul las bshad pa yin/ /gling bu'i sgra dang rnga yi sgra rnams dang / /shin tu</text></item>
<item><p>112b1</p><section></section><text>'jigs byed skye ba'i dgra rnams dang / /sha sbrang tsha grang rlung gi gnod pa yis/ /mi yi sems de g.yeng zhing g.yo bar byed/ /'dzum zhing 'gro la smra zhing mig zur can/ /yan lag thams cad yid 'phrog byed pa'i gzugs/ /bud med gzugs ni mtshon cha 'jebs</text></item>
<item><p>112b2</p><section></section><text>pa 'dra/ /skyes pa'i sems ni mngon du 'phrog par byed/ /lcags kyi thong sregs rab tu 'bar ba yis/ /mig ni rnam par bkag pa ches bla yi/ /nyis na dran pa nyams byed bud med kyi/ /dkyus rings mig can bzhin ni ma mthong sla/ /stag dang sbrul dang me 'drar</text></item>
<item><p>112b3</p><section></section><text>'jig rten na/ /bsams nas spangs te dben la dga' bar bya/ /dga' ba lus ni shin tu sbyangs par mthong / /lus sbyangs pas ni bde ba'i skal ldan 'gyur/ /rtse gcig sems dang ldan pa'i mi la ni/ /yid las byung ba'i dga' ba rab tu skye/ /rtog dpyod med pas</text></item>
<item><p>112b4</p><section></section><text>nad ni rab tu skye/ /dga' sogs gnyis pa'i yan lag rnam bzhir bstan/ /sems ni dang bas lha yi bde ba dang / /mtho ris dang ni byang grol thob par 'gyur/ /btang snyoms dang ni dran dang shes bzhin dang / /bde dang rtse gcig pa yi yan lag lnga/ /</text></item>
<item><p>112b5</p><section></section><text>btang snyoms ldan zhes tshangs pa'i tshe gcig dang / /dper na rlung med khang pa'i nang du ni/ /mar me btsugs pa mi g.yo 'bar ba ltar/ /rtse gcig sems kyis zlos la mngon dga' ba'i/ /lus la chos kyang de bzhin 'bar bar 'gyur/ /btang snyoms yongs</text></item>
<item><p>112b6</p><section></section><text>dag dran pa yongs su dag /sdug bsngal ma yin bde min sems rtse gcig /grags dang ma grags rnyed dang mi rnyed dang / /bde dang sdug bsngal de bzhin bstod smad dag /sems kyis 'jig rten chos brgyad rab bcom ste/ /sdig pa'i gnas su gyur pa spang bar</text></item>
<item><p>112b7</p><section></section><text>bya/ /bsam gtan gyi lha'i gnas pa ste le'u lnga pa'o// //rgyal sras rnams kyi lhag pa'i bsam pa ni/ /gnas skabs kun du gzhan don lhur len pas/ /gnas pa tshangs pa'i rgyu ni bshad bya ste/ /byams dang snying rje dga' dang btang snyoms ldan/ /</text></item>
<item><p>113a1</p><section></section><text>tshad med pa'i gnas pa ste le'u drug pa'o// //chos dbyings rtogs pa la 'jug gzhol ba'i yul/ /rnam thar sgo gsum bsgom par bya ba'i phyir/ /gnas pa gsum pa bdag gis khyod la bshad/ /thub pa'i lung bzhin gus pa'i sems kyis nyon/</text></item>
<item><p>113a2</p><section></section><text>gzugs ni 'byung ba chen po bzhi dang ldan/ /de ni bdag min bdag kyang gzugs ma yin/ /bud med mtshan nyid skyes pa'i mtshan nyid dang / /sman dang glang chen brtag pa'am skar ma'i dpyad/ /mtshon tshe brtag pa'am rta dpyad rang bzo'am/ /bstan bcos ngan pa</text></item>
<item><p>113a3</p><section></section><text>spang zhing klog pa spang / /yul pa'i gtam dang mi dbang bsten pa dang / /dmag dang gyad dang na chung bsten pa dang / /sgrung ldebs dang ni sngon gyi lo rgyus gtam/ /'dod pa'i gtam dang smad 'tshong gtam mi bya/ /rnam par thar pa bstan pa ste le'u bdun pa'o// //</text></item>
<item><p>113a4</p><section></section><text>ji ltar rtsa ba ma bcad shing / /yal ga de las skye 'gyur ltar/ /nyon mongs rtsa ba ma bcad la/ /dngos por lta ba nyon mongs 'byung / /de phyir nyon mongs bdud gzhom phyir/ /chos rnams stod pa nyid bsgom pa/ /bdag gis rgyud las gsungs bzhin du/ /bshad</text></item>
<item><p>113a5</p><section></section><text>kyis dga' ba'i yid kyis nyon/ /bcom ldan rdo rje can gsungs pa/ /stong nyid dbye ba bsdus pa ni/ /rnal 'byor pa ni gang gis shes/ /stong nyid de ni shes par 'gyur/ /mi mthun pa dang gnyen po'i phyir/ /stong nyid bsgom par yongs su gsungs/ /nang gi bdag</text></item>
<item><p>113a6</p><section></section><text>nyid chos rnams ni/ /kun du rtog pa'i gnyen po dang / /phyin ci log gi rnam pa dag /phyi nang stong pa nyid du bshad/ /phyi rol dmigs pa dang bral ba/ /phyi rol stong pa nyid du bshad/ /nang gi cho ga chos rnams dang / /phyi rol du yang mi rtog pa/ /'dir ni phyi dang nang</text></item>
<item><p>113a7</p><section></section><text>gi ni/ /stong pa nyid du yang dag bshad/ /snod kyi 'jig rten rten bral ba/ /chen po stong pa nyid du brjod/ /le lo ye shes rdzogs pa la/ /rjes su dmigs pa byed phyir ro/ /de yi mi mthun phyogs stong pa/ /dngos med stong pa nyid stong nyid/ /don dam par ni</text></item>
<item><p>113b1</p><section></section><text>brdzun pa'i dngos/ /shes pa don dam stong pa nyid/ /'dus byas sbyin pa la sogs kyis/ /dge ba dmigs su med pa'i phyir/ /rang gi rnam rtog mtshan nyid spyod/ /'dus byas stong pa nyid du bshad/ /yang dag byang chub 'dus ma byas/ /rgyu mtshan yang ni dmigs su med/ /</text></item>
<item><p>113b2</p><section></section><text>dngos dang dngos med rnam par spangs/ /'dus ma byas pa stong nyid gsungs/ /sems can don du smon lam sogs/ /rab dga' la sogs dmigs su med/ /kun rtog thams cad rnam spangs pa/ /mtha' las 'das pa stong nyid gsungs/ /thog mtha' med</text></item>
<item><p>113b3</p><section></section><text>pa'i 'jig rten gyis/ /'gro ba'i phyir ni smon lam nyid/ /rlom sems med pa de brjod do/ /thog mtha' med pa'i stong pa nyid/ /mya ngan 'das par dmigs pa med/ /dge ba'i bdag nyid mi gtong ba/ /rlom sems med pa zhes bshad de/ /dor ba med pa stong pa nyid/ /</text></item>
<item><p>113b4</p><section></section><text>'dod chags la sogs dri ma ni/ /bdag gi rang bzhin gyis dag pa'o/ /de ltar rlom sems med ces gsungs/ /rang bzhin stong pa nyid du gsal/ /mtshan dang dpe byad la sogs pa'i/ /gzugs sku de ni yon tan no/ /gzhan rnams la yang mi dmigs pa/ /rang gi</text></item>
<item><p>113b5</p><section></section><text>mtshan nyid stong pa nyid/ /byang chub phyogs kyi chos rnams ni/ /spyod pa la yang rlom sems med/ /chos rnams thams cad stong nyid bshad/ /bdag dang skyes bu'i chos rnams ni/ /sgro btags dngos po med pa'i mchog /'ching ba thams cad rnam par bcad/ /dngos</text></item>
<item><p>113b6</p><section></section><text>po stong pa nyid du gsungs/ /ji ltar mngon sum stong pa nyid/ /de ltar dngos po med shes pa/ /slar yang mi dmigs pa nyid ni/ /dngos po med pa'i stong nyid 'dod/ /de ltar stong nyid phye ba yang / /bag chags rnams kyi gnyen po'i phyir/ /smra ba mchog gis gsungs</text></item>
<item><p>113b7</p><section></section><text>pa de/ /nyon mongs bdud ni gzhom pa'i phyir/ /rnal 'byor pa rnams rtag tu bsgom/ /stong pa nyid kyi le'u ste brgyad pa'o// //da ni stong pa nyid kyi tshul ji ltar gsungs pa bshad du gsol/ /rdo rje slob dpon ston pas yang gsungs pa/ da ni chos kun yang dag</text></item>
<item><p>114a1</p><section></section><text>par/ /dngos po'i tshul gyis mi len te/ /sgyu ma rmi lam smig rgyu ltar/ /rkyen gyi dbang gis 'jug phyir ro/ /dgag par bya ba med pas na/ /yang dag bgag pa med par mngon/ /de ltar de nyid rtogs pa de/ /thams cad dngos por len mi</text></item>
<item><p>114a2</p><section></section><text>byed/ /de yis de ni rtogs pa ste/ /mi stong ma yin yod med min/ /mi skye ma yin skye min zhes/ /bya ba la sogs bcom ldan gsungs/ /bsam gtan gyi ni las 'di yin/ /gsang ba'i tshig rnams bsams na ni/ /'bras bu rdzogs par thob 'gyur gyi/ /'dod</text></item>
<item><p>114a3</p><section></section><text>pa tsam gyis de ltar min/ /tshig rnams re re'i rnal 'byor la/ /mngon du phyogs par byed bzhin du/ /gsang sngags ngan pa brjod pa 'di/ /tshig gi sgras ni tshig re la/ /mi byar mi rung bstan pa yin/ /rnal 'byor med pa'i gsang sngags 'di/ /de ltar 'bras bu</text></item>
<item><p>114a4</p><section></section><text>ster mi 'gyur/ /gsang sngags tshig 'di gsang sngags te/ /de phyir rnal 'byor med mi bya/ /mdo'i don 'dis 'od gsal ba la 'jug par byas te/ oM shU n+ya tA zhes bya ba'o/ /'od gsal ba yi ngo bo las/ /rdo rje 'dzin pas snyoms zhugs nas/ /zung du 'jug</text></item>
<item><p>114a5</p><section></section><text>pa'i rnal 'byor la/ /thabs dang ldan pas ldan par bya/ /bskyed pa'i rim pa'i sbyor ba dang / /de bzhin rdzogs pa'i rim pa yang / /gang la de gnyis gcig gyur pa/ /de ni zung du 'jug par bshad/ /'khor ba dang ni mya ngan 'das/ /rtog pa gnyis po spangs</text></item>
<item><p>114a6</p><section></section><text>pa ni/ /gang zhig dngos po gcig 'gyur pa/ /zung du 'jug ces de la bshad/ /kun rdzob dang ni don dam dag /rtog pa gnyis dang yang dag bral/ /gang du yang dag 'dres gyur pa/ /de ni zung du 'jug par bshad/ /rdo rje bzlas par rab sbyor bas/ /rlung gi</text></item>
<item><p>114a7</p><section></section><text>mtshan nyid shes nas ni/ /rnam rtog rlung rnams yang dag gcod/ /sems la dmigs pa thob par 'gyur/ /bdag byin brlab pa'i rim pas kyang / /dngos grub chen po brgyad thob 'gyur/ /sra ba la sogs rim pas shes/ /mngon par byang chub thob par 'gyur/ /</text></item>
<item><p>114b1</p><section></section><text>zung 'jug rim pa la gnas pas/ /dngos grub thams cad sdud pa ni/ /tshe 'di nyid la 'grub par 'gyur/ /rnal 'byor pa yis the tshom med/ /phyag rgya chen po dngos grub che/ /zung du 'jug pa'i ting 'dzin gyis/ /rnam rtog med par zhugs pas ni/ /thob par</text></item>
<item><p>114b2</p><section></section><text>'di la the tshom med/ /'od gsal ba dang zung du 'jug pa'i le'u ste dgu pa'o// //dran pa nye bar gzhag pa la sogs pas nyon mongs pa'i bdud bcom nas/ yongs su mya ngan las 'das pa chen pos phung po'i bdud bcom te/ /rnam par rtog</text></item>
<item><p>114b3</p><section></section><text>pa'i rab rib bsal nas ni/ /mi rtog ye shes zla ba ji bzhin du/ /shar ba'i dri med phung po rab spangs nas/ /mya ngan 'das pa chen po zhes bshad do/ /mi rtog chos kun nam mkha'i dkyil nas ni/ /gzugs sku dri med nyi ma zla ba shar/ /gdul bya gnyis kyi</text></item>
<item><p>114b4</p><section></section><text>ma rig mun sel ba/ /thub pa chos kyi sku la phyag 'tshal lo/ /thub pa longs spyod rdzogs pa'i sku la phyag 'tshal lo/ /thub pa sprul pa'i sku la phyag 'tshal lo/ /thub pa dpag med 'phro la phyag 'tshal lo/ /thub pa 'od kyis mun pa sel la phyag 'tshal lo/ /</text></item>
<item><p>114b5</p><section></section><text>e ma 'gro kun 'gro dbang phyug /nam mkha' dang ni mtshungs pa rnyed/ /e ma dam tshig de nyid gsum/ /mchog tu rmad byung ston par mdzad/ /khams gsum las ni rnam par grol/ /chos kyi dbyings kyi ngo bo nyid/ /'dod pa rnams kyis ma gos pa/ /dmigs</text></item>
<item><p>114b6</p><section></section><text>med khyod la phyag 'tshal lo/ /phung po rnams dang khams rnams dang / /skye mched rnams la mi brten cing / /srid dang mya ngan 'das las grol/ /ji ltar nam mkha' gnas med cing / /spros pa med cing gos pa med/ /mkha' dang mnyam pa'i thugs mnga' ba/ /</text></item>
<item><p>114b7</p><section></section><text>dmigs med khyod la phyag 'tshal lo/ /gang zhig dge ba mi spyoms shing / /nyes pa rnams ni 'chab par byed/ /gzhan la gcig tu phan mdzad pa/ /bla ma rnams la phyag 'tshal lo/ /mig gis mig ni bsrung ba ltar/ /gang la brten de bdag bsrung zhing / /</text></item>
<item><p>115a1</p><section></section><text>spyod pa thun mong lta gnas pa/ /byang chub sems dpa' kun phyag 'tshal/ /gang zhig la brten thub pa rnams/ /mngon par rdzogs par byang chub mdzad/ /gdul bya rnams phyir sna tshogs gzugs/ /sems can rnams la phyag 'tshal lo/ /gang la</text></item>
<item><p>115a2</p><section></section><text>rmongs na 'khor 'gyur zhing / /gang shes thar pa'i ngo bo nyid/ /rtag bzhugs lha yi 'khor lo mchog /bdag nyid la ni phyag 'tshal lo/ /bdud phyir bzlog pa'i rim pa sgrub pa'i spyod pa la 'jug pa la bstod pa'i le'u ste bcu pa'o// //sgrub pa'i spyod pa</text></item>
<item><p>115a3</p><section></section><text>la 'jug pa zhes bya ba/ slob dpon chen po dpal dz+nyA na badzra zhes bya ba/ gsang ba 'dus pa'i rim pa gsum gyi man ngag dang ldan pa/ bcom ldan 'das mi bskyod pa'i zhabs kyi ze'u 'bru spyi bos len pas mdzad pa rdzogs so// //rgya gar gyi mkhan po dge bsnyen</text></item>
<item><p>115a4</p><section></section><text>chen po btsun pa ku mA ra dang bod kyi lo tsA ba lha btsun pas bsgyur cing zhus pa dge'o/[ ]@##/ /rgya gar skad du/ shrI gu h+ya sa mA dza de wa maN+Dal kA ya sto tra nA ma/ bod skad du/ dpal gsang ba 'dus pa'i dkyil 'khor gyi lha'i sku la bstod pa zhes</text></item>
<item><p>115a5</p><section></section><text>bya ba/ 'jam dpal gzhon nur gyur pa la phyag 'tshal lo/ /gang zhig khams gsum las grol dngos nyid sku/ /dag cing rab zhi rnal 'byor yul gyur pa/ /mnyam med bde bas brgyan pa 'gro ba'i mgon/ /'dus pa'i dkyil 'khor lha tshogs bstod par bgyi/ /zhal</text></item>
<item><p>115a6</p><section></section><text>gsum phyag drug bai DUr+ya ltar dngas/ /dkar dmar g.yas pa rdo rje 'khor lo dang / /pad+ma dril bu rin chen ral gri 'dzin/ /mi bskyod rdo rje gtso la phyag 'tshal lo/ /rab dkar g.yas ni mthing ga g.yon dmar zhal/ /phyag g.yas 'khor lo rdo rje pad+ma 'dzin/ /g.yon pas dril bu</text></item>
<item><p>115a7</p><section></section><text>rin chen ral gri bsnams/ /rdo rje rnam snang mdzad la phyag 'tshal lo/ /mthing dang dkar ba'i zhal dbus gser gyi mdog /nor bu rdo rje 'khor lo g.yas na 'dzin/ /dril bu pad+ma ral gris phyag g.yon brgyan/ /rdo rje rin chen tog la phyag 'tshal lo/ /rab chags drag po zhi</text></item>
<item><p>115b1</p><section></section><text>ba'i zhal mnga' ba/ /pad+ma kha 'byed rdo rje 'khor lo dang / /g.yon pa dril bu pad sdod rin chen gri/ /mtha' yas rdo rje de la phyag 'tshal lo/ /dbus ljang g.yas mthing g.yon pa dkar ba'i zhal/ /ral gri sna tshogs rdo rje 'khor lo dang / /dril bu pad ljang nor</text></item>
<item><p>115b2</p><section></section><text>bu phyag na bsnams/ /don grub rdo rje de la phyag 'tshal lo/ /dbus zhi g.yas drag g.yon pa dbang gi zhal/ /'khor lo rdo rje ut+pal g.yas na 'dzin/ /g.yon pa'i phyag na dril bu rin chen gri/ /nad zhi lha mo spyan la phyag 'tshal lo/ /char sprin lta bu'i</text></item>
<item><p>115b3</p><section></section><text>g.yas g.yon dkar dmar zhal/ /rdo rje 'khor lo de bzhin ut+pal g.yas/ /dril bu rin chen ral gri g.yon na 'dzin/ /bgegs 'joms mA ma kI la phyag 'tshal lo/ /dmar mthing dkar ba'i zhal gsum go rims bzhin/ /pad sdong dril bu rin chen ral gri g.yon/ /</text></item>
<item><p>115b4</p><section></section><text>g.yas pas kha 'byed rdo rje 'khor lo 'chang / /gdon 'joms gos dkar can la phyag 'tshal lo/ /ljang mthing dkar ba'i dbus dang g.yas g.yon zhal/ /sna tshogs rdo rje 'khor lo ut+pal dang / /dril bu rin chen ral gri rtag tu 'dzin/ /'gro kun dbang</text></item>
<item><p>115b5</p><section></section><text>mdzad sgrol mar phyag 'tshal lo/ /spyan dang sku mdog phyag mtshan mtshungs pa la/ /khyad par gzugs phung gsal ba'i me long 'dzin/ /mchog gzugs mchod pas mgon kun mnyes mdzad ma/ /rdo rje gzugs med la phyag 'tshal lo/ /rtsa ba'i phyag gnyis rgyud</text></item>
<item><p>115b6</p><section></section><text>mangs sgra sgrogs shing / /sku dang phyag rgya gzhan ni bdag ma mtshungs/ /mtshungs med sgra yis skyob rnams rab mchod ma/ /rdo rje sgra ma de la phyag 'tshal lo/ /gos dkar lha mo ji bzhin gsal ba la/ /mchog tu rtsa ba'i phyag gnyis dung chos 'dzin/ /sangs rgyas</text></item>
<item><p>115b7</p><section></section><text>rnams ni dri yis tshim mdzad ma/ /rdo rje dri ma de la phyag 'tshal lo/ /zhal gsum phyag drug sgrol ma lta bu la/ /mtshungs med ro mchog dag pa'i snod 'chad zhing / /mkha' khyab rgyal ba ro yis mnyes mdzad ma/ /rdo rje ro ma de la phyag 'tshal lo/ /sngo skya dkar dang</text></item>
<item><p>116a1</p><section></section><text>dmar ba'i zhal gsum mnga'/ /dkyil 'khor bdag po ji bzhin phyag rgya gsal/ /bde chen reg mchog rnams kyis mgon mchod mdzad/ /rdo rje reg ma de la phyag 'tshal lo/ /rgyal ba'i zhal dang sku mdog phyag mtshan rnams/ /gti mug rnam par</text></item>
<item><p>116a2</p><section></section><text>spyod dang mtshungs pa la/ /phyag g.yas klu shing me tog mdzes pa 'dzin/ /rdo rje byams pa mgon la phyag 'tshal lo/ /gzugs phung rnam dag me long ye shes can/ /de dang sku mdog phyag mtshan khyad med cing / /mig dbang thogs med rdo rje stsol mdzad pa/ /rdo rje sa snying po la</text></item>
<item><p>116a3</p><section></section><text>phyag 'tshal lo/ /nga rgyal sbyong mdzad mgon po lta bu'i sku/ /zhal gsum phyag drug phyag rgya drug dang ldan/ /sgra gsum thogs med mi phyed rang bzhin nyid/ /phyag na rdo rje de la phyag 'tshal lo/ /tshor bdag mnyam nyid ye shes mnga' brnyes pa'i/ /rgyal ba ji bzhin sku</text></item>
<item><p>116a4</p><section></section><text>yi phyag rgya 'chang / /sna dbang rang zhi mi phyed rang bzhin sku/ /rdo rje mkha' snying de la phyag 'tshal lo/ /zhal mdog phyag dang de bzhin mtshan ma rnams/ /'dod chags sbyong bar mdzad pa'i mgon po bzhin/ /mi thogs mi phyed lce dbang rab stsol ba/ /rdo rje 'jig rten dbang la</text></item>
<item><p>116a5</p><section></section><text>phyag 'tshal lo/ /'du shes rnam dag kun rtog ye shes la/ /mnga' brnyes skyob pa lta bu'i cha lugs can/ /chags thogs mi mnga' mi phyed shes rab nyid/ /rdo rje 'jam pa'i dbyangs la phyag 'tshal lo/ /log pa'i dad can sbyong mdzad bcom ldan 'das/ /ji bzhin</text></item>
<item><p>116a6</p><section></section><text>sku yi rnam par 'phrul bkod nas/ /mi phyed rdo rje'i sku mchog rang bzhin can/ /rdo rje sgrib kun sel la phyag 'tshal lo/ /gang zhig sku ni 'du byed rnam dag nas/ /bya grub ye shes mnga' brnyes dang mtshungs te/ /shes dang shes bya rab zhi 'od gsal dag /rdo rje</text></item>
<item><p>116a7</p><section></section><text>kun du bzang por phyag 'tshal lo/ /'bar ba'i dbus bzhugs gnag dkar dmar zhal khro/ /dbyug pa 'khor lo rdo rje g.yas na 'dzin/ /sdigs mdzub zhags pa dril bu dgra sta g.yon/ /rdo rje gshin rje gshed la phyag 'tshal lo/ /mdog dkar gnag</text></item>
<item><p>116b1</p><section></section><text>dang dmar po g.yas g.yon zhal/ /phyag drug rdo rje dbyug pa sdigs mdzub zhags/ /dril bu dgra sta 'dzin mdzad khro chen sku/ /rdo rje gzhan gyis mi thub phyag 'tshal lo/ /khro rgyal gang zhig dmar gnag dkar ba'i zhal/ /pad+ma ral gri gtun shing g.yas pas</text></item>
<item><p>116b2</p><section></section><text>'dzin/ /g.yon pa bsnyems bcas dril bu dgra sta zhags/ /rdo rje rta mgrin de la phyag 'tshal lo/ /dbus gnag g.yas dkar g.yon pa dmar ba'i zhal/ /sna tshogs rdo rje 'khor lo gtun shing dang / /sdigs mdzub dril bu dgra sta 'chang byed khro/ /rdo rje</text></item>
<item><p>116b3</p><section></section><text>bdud rtsi 'khyil la phyag 'tshal lo/ /gnag dmar dkar zhal rab tu bzhad mdzad cing / /ral gri rdo rje 'khor lo g.yas na 'dzin/ /sdigs mdzub dgra sta zhags pa g.yon na bsnams/ /rdo rje mi g.yo mgon la phyag 'tshal lo/ /khro chen mthing gnag dkar</text></item>
<item><p>116b4</p><section></section><text>dang dmar ba'i zhal/ /rtsa ba'i phyag gnyis hUM mdzad phyag rgya mdzad/ /rdo rje ral gri zhags pa lcags kyu 'dzin/ /rdo rje 'dod pa'i rgyal la phyag 'tshal lo/ /sngo dmar dkar ba'i zhal mnga' khro rgyal ni/ /dbyug pa ral gri 'khor lo g.yas na 'dzin/ /sdigs</text></item>
<item><p>116b5</p><section></section><text>mdzub ral gri dgra sta g.yon na mda'/ /rdo rje dbyug sngon can la phyag 'tshal lo/ /gtum chen gnag dmar dkar ba'i zhal gsum mnga'/ /dbyug pa ral gri 'khor lo phyag g.yas 'dzin/ /sdigs mdzub ral gri dgra sta g.yon na bsnams/ /rdo rje stobs po</text></item>
<item><p>116b6</p><section></section><text>che la phyag 'tshal lo/ /sdo dmar dkar ba'i zhal mnga' khro bo'i gtso/ /rtsa ba'i phyag gnyis spyi bor gtsug tor 'dzin/ /gzhan rnams rdo rje pad+ma sdigs mdzub gri/ /rdo rje gtsug tor rgyal la phyag 'tshal lo/ /gnag dmar dkar ba'i zhal ldan khro rgyal ni/ /</text></item>
<item><p>116b7</p><section></section><text>rdo rje 'khor lo nor bu phyag g.yas 'chang / /g.yon pa sdigs mdzub zhags pa pad+ma gri/ /rdo rje gnod mdzes rgyal la phyag 'tshal lo/ /dkyil 'khor mtshor gnas lha sku'i me tog sum cu rtsa gnyis la/ /rab dang bung bas bstod pa'i lces blangs dge chen sbrang rtsi</text></item>
<item><p>117a1</p><section></section><text>'di/ /'gro ba dngos 'dzin rlung nad gzir ba rnams kyis legs bsten pas/ /nyon mongs gdung bsal gzhan don mdangs rgyas ye shes sku thob shog /dpal gsang ba 'dus pa'i dkyil 'khor gyi lha'i sku la bstod pa zhes bya ba rnal 'byor gyi dbang phyug</text></item>
<item><p>117a2</p><section></section><text>mi gnas rdo rjes mdzad pa rdzogs so// //rgya gar gyi mkhan po A tsAr+ya shrad+hA hUM ka ra warma dang zhu chen gyi lo tsA ba ban+de rin chen bzang pos bsgyur ba'o/[ ]@##/ //rgya gar skad du/ bo d+hi tsi t+ta pi ba ra Na TI kA/ bod skad du/ byang chub sems kyi</text></item>
<item><p>117a3</p><section></section><text>'grel pa'i rnam par bshad pa/ gcig dang du ma min sbyor ba/ /mkhyen nas rtog pa kun spangs pa'i/ /ston pa'i bdag nyid thugs rje can/ /btud nas rnam bshad 'di byas so/ /nga rgyal gyis sam grags dang rnyed/ /'dod nas brtsams pa ma yin te/ /dad</text></item>
<item><p>117a4</p><section></section><text>pas phyogs tsam byas 'di la/ /mkhas pas dpya yang bzod par gsol/ /de la 'di'i gleng gzhi ni ston pa sangs rgyas bcom ldan 'das byang chub kyi sems rdo rjes bsngags pa'i sgo nas spyad pa spyod pa'i byang chub sems dpa' rnal 'byor pha dang ma'i don du</text></item>
<item><p>117a5</p><section></section><text>bla na med pa yang dag par rdzogs pa'i byang chub kyi sems bsgom pa'i thabs rgyud kyi rgyal po gsang ba 'dus pa las/ dngos po thams cad dang bral ba zhes bya ba la sogs pa'i man ngag gi lung rtsa ba bstan to/ /de'i bsdus pa'i don dam pa'i byang chub kyi sems</text></item>
<item><p>117a6</p><section></section><text>dang / /de bsgom par dam bca' ba dang / kun rdzob byang chub kyi sems dang / de gnyis rtogs par bya ba'i thabs so/ /de la don dam pa byang chub kyi sems bsgom pa'i rim pa la bzhi ste/ dngos po thams cad dang bral bas shes pa mu stegs kyi lta ba sun</text></item>
<item><p>117a7</p><section></section><text>dbyung ba bstan pa dang / phung po dang khams dang skye mched dang gzung ba dang 'dzin pa rnams sngangs zhes pas bye brag tu smra ba dang mdo sde pa'i lta ba sun dbyung ba dang / chos bdag med pa mnyam pa nyid ces pas sems tsam pa'i lta bsun dbyung ba dang / rang sems</text></item>
<item><p>117b1</p><section></section><text>gdod nas ma skyes pa stong pa nyid kyi rang bzhin zhes bya bas dbu ma pa'i lta ba grub nas rnam par gzhag pa dang / ji ltar sangs rgyas bcom ldan 'das zhes pa la sogs pas don dam pa byang chub kyi sems bsgom par dam bca' ba bstan pa'o/ /kun rdzob byang</text></item>
<item><p>117b2</p><section></section><text>chub kyi sems bskyed pa la yang ma bsgral ba'i sems can rnams bsgral ba'i don dang zhes bya ba la sogs pa'i tshig bzhis ngan song gsum dang / lha dang / mi dang / nyan thos dang / rang sangs rgyas dang / byang chub sems</text></item>
<item><p>117b3</p><section></section><text>dpa' rnams rim pa bzhin du bsgral ba la sogs par bstan to/ /rtogs par bya ba'i thabs kyang gnyis te/ /smon pa ni 'di ltar zhes pa la sogs pa ste/ kun rdzob byang chub kyi sems so/ /bsgom pa ni don dam pa ni zhes bya ba</text></item>
<item><p>117b4</p><section></section><text>la sogs pa ste/ don dam pa'i byang chub kyi sems te/ de ltar na rtsa ba'i don bcu gcig go/ /da ni de'i don rgyas par rtogs par bya ba'i phyir/ de nas zhes bya bas 'grel pa'i mgo brtsams pa ste/ de gang du/ gang gis/ gang las/ gang / gang gi phyir byas</text></item>
<item><p>117b5</p><section></section><text>she na/ dpal gyi ri bo la 'phags pa klu sgrub zhabs kyis/ gsang ba 'dus pa las/ dbu ma'i lta bar bsdus pa don dam pa dang kun rdzob byang chub sems gnyis yin la/ dgos pa phyi rol gyi lta ba bsal nas rang bzhin med pa'i ye shes dang snying rje gtsor bzhag</text></item>
<item><p>117b6</p><section></section><text>ste/ yi ge nyung ngus don gsal bar go rims su phyogs su byas nas 'grel to/ /de ltar na rtog pa sngon du byed pa'i gang zag la rtsis mgo lngas bstan to/ /de'i sa gcod ni bco lnga ste/ phyag 'tshal ba dang / dbu zhabs kyi don dang / bshad par dam bca'</text></item>
<item><p>117b7</p><section></section><text>ba dang / don dam pa'i byang chub kyi sems cher gzhag pa'i don dang / dngos po thams cad dang bral ba 'grel ba'i don dang / phung po la sogs pa spang ba 'grel pa dang / chos bdag med pa mnyam pa nyid 'grel pa dang / rang gi sems ma skyes pa la sogs</text></item>
<item><p>118a1</p><section></section><text>pa'i 'grel pa dang / kun rdzob byang chub kyi sems cher gzhag pa'i don dang / ma bsgral ba'i sems can bsgral ba la sogs pa'i 'grel pa'i don bzhi dang / byang chub kyi sems gnyis kyi yon tan dang / dge ba bsngo ba'o/ /de la phyag 'tshal</text></item>
<item><p>118a2</p><section></section><text>ba'i don ni byang chub kyi sems zhes pa nas bstan to/ /dbu zhabs kyi don ni byang chub kyi sems bsgom pa srid pa 'joms zhes pas so/ /bshad par dam bca' ba ni bdag gis bshad ces pas so/ /don dam pa byang chub kyi sems cher gzhag pa ni bdag dang zhes</text></item>
<item><p>118a3</p><section></section><text>pas so/ /dngos po thams cad dang bral ba'i 'grel pa ni mu stegs zhes pa nas so/ /phung po dang bzhi zhes bya ba la sogs pa'i 'grel pa ni 'jig rten bdag sogs zhes pa nas so/ /chos bdag med pa mnyam pa nyid kyi 'grel pa ni sems tsam 'di zhes pa nas so/ /</text></item>
<item><p>118a4</p><section></section><text>rang gi sems zhes bya ba la sogs pa'i 'grel pa ni mtshan nyid med pa mi skye ba zhes bya ba nas so/ /kun rdzob byang chub kyi sems cher gzhag pa'i don ni de ltar sgom par byed pa na zhes bya ba nas so/ /ma bsgral ba sgrol ba'i 'grel pa ni gang gis dgongs pa zhes pa</text></item>
<item><p>118a5</p><section></section><text>nas so/ /ma bsgral ba'i 'grel pa ni sems can bsgral ba'i zhes pa nas so/ /dbugs dbyung ba'i 'grel pa ni theg pa chen po zhes bya ba nas so/ /mya ngan las zlo ba'i 'grel pa ni gzungs rnams zhes pa nas so/ /byang chub kyi sems gnyis kyi yon tan ni phyag rgya</text></item>
<item><p>118a6</p><section></section><text>zhes pa nas so/ /bsngo ba ni rgyal ba zhes pa nas bstan to/ /da ni rtsa 'grel de'i 'bru gnon te/ de la re zhig mu stegs pa sun dbyung ba'i dngos po thams cad dang bral ba zhes pa ste/ de la dngos po thams cad ni phyi dang nang ngo / /de la nang gi dngos po bcu drug</text></item>
<item><p>118a7</p><section></section><text>bshad pa/ bdag dang sems can srog dang ni/ /skye ba gso ba skyes bu dang / /gang zag shed skyes shed bu dang / /byed po byed du 'jug tshor ba/ /shes mthong slong ba kun slong rnams/ phyi rol dngos po bum rnams dang / /re lde la sogs rdzas mtha' yas/ /</text></item>
<item><p>118b1</p><section></section><text>de yod pas don byed phyir ro/ /thams cad ces bya ba ni skye mched bcu gnyis kyi bdag nyid grangs med la shes par bya ste/ grangs dang bcas pa ni ma yin no/ /dngos po yang de thams cad kyang de nyid pas dngos po thams cad ces bya'o/ /de ltar yang kye bram ze</text></item>
<item><p>118b2</p><section></section><text>thams cad ces bya ba ni skye mched bcu gnyis kho na'o zhes gsungs so/ /de nyid kyi dpyad pa la med pas na bral ba ste dngos po rnams ma brtags na gcig tu nyams dga' ba'i phyir ro/ /bye brag tu smra ba dang mdo sde pa sun 'byin pa ni phung po zhes bya ba sogs pa ste/</text></item>
<item><p>118b3</p><section></section><text>de la phung po ni gzugs la sogs pa ste spungs pa'i phyir ro/ /de yang dus gsum gyi gzugs bzang ngan dang / che phra yod do cog gcig tu spungs pa dang / de bzhin du bde ba la sogs pa myong ba rnams dang / 'di ni dkar po zhes bya ba la sogs pa kha</text></item>
<item><p>118b4</p><section></section><text>dog dang / ring po la sogs pa dbyibs dang / bzang po la sogs pa bye brag mtshan mar 'dzin pa rnams dang / dus gsum pa'i sems las byung ba rnams dang / mi ldan pa'i 'du byed rnams dang / dus gsum gyi yul tha dad pa la shes pa'i rnam par</text></item>
<item><p>118b5</p><section></section><text>shes pa/ shes pa'i tshogs bdun po rnams gcig tu spungs pa'i rnam par shes pa ste phung po lnga'o/ /khams ni mig la sogs pa'i khams bco brgyad de/ spyi dang rang gi mtshan nyid 'dzin pa'i phyir dang / rigs kyi don 'dzin pa'i phyir dang / srid pa'i</text></item>
<item><p>118b6</p><section></section><text>sa bon yin pa'i phyir khams so/ /skye mched ni mig la sogs pa'i skye mched bcu gnyis te/ rnam par shes pa bskyed cing 'phel bar byed pas na skye mched do/ /gzung 'dzin ni phyi'i gzugs la sogs pa'i skye mched drug dang / nang gi mig la sogs pa skye</text></item>
<item><p>118b7</p><section></section><text>mched drug la sems tsam pas kun du brtag pa'i ming ste/ dbang pos spyod yul du gzung ba'i phyir dang / dbang po 'dzin mkhan yin pa'i phyir ro/ /de rnams don dam par rdzas su med par spangs te/ 'og nas kyang 'byung ba'i/ gzugs ni dbu ba 'dra zhes</text></item>
<item><p>119a1</p><section></section><text>brjod/ /ces bya ba la sogs pas 'grel to/ /sems tsam pa'i lta ba sun dbyung ba ni chos bdag med pa mnyam pa nyid ces bya ste/ de la chos ni mdor na phung po lnga ste/ spyi dang rang gi mtshan nyid 'dzin pas na lung las kyang / mtshan nyid 'dzin</text></item>
<item><p>119a2</p><section></section><text>pas na chos zhes bya zhe'o/ /bdag med ces bya ba ni sbrul gyi pags pa brje ba ltar lus kyi phung po'i nang na/ phung po snga ma 'dor zhing / phyi ma len pa brtag pa'i ngo bo dang nga yir 'dzin pa'i gzhi/ bdag ces bya bar mu stegs pas brtags pa'o/ /de dang</text></item>
<item><p>119a3</p><section></section><text>'dra bar sangs rgyas pa'i chos dang / mu stegs pa'i chos bdag bsal nas rnam par rig pa tsam du gzhag pa'o/ /de ji ltar phung po dang bdag med pa de bzhin du rnam par rig pa yang med par 'dra bas na chos bdag med pa mnyam pa nyid ces bya ste/ 'og nas/</text></item>
<item><p>119a4</p><section></section><text>sems tsam 'di yis sna tshogs su/ /zhes bya ba la sogs pas 'grel to/ /de ltar dngos po la sogs par lta ba bsal nas/ dbu ma'i don cher gzhag pa ni/ /rang sems gdod nas ma skyes pa/ /zhes pa ste don dam par rang gi sems tsam yang mi skye ste yod med</text></item>
<item><p>119a5</p><section></section><text>dbus las 'das pa'i phyir ro/ /'di ltar mu stegs pa'i dbang phyug la sogs pas byas pa lta bu ma yin pa/ gdod nas ma skyes pa sems dang po nas yod zin pa cig yin na ni skye mi dgos la dngos po med na med pa ji ltar skye ba mi sbyor ba'o/ /de ltar yod</text></item>
<item><p>119a6</p><section></section><text>pa dang med pa'i mtha' med ma thag tu dbu mar skye ba mi dmigs so/ /'o na ji lta bu zhig gi ngo bo nyid yin zhe na/ stong pa nyid kyi rang bzhin te/ dngos po med pa nam mkha' lta bu'o/ /'di lta ste/ nam mkha' nam mkha' zhes tha snyad la yod kyang / dpyad na stong pa yin</text></item>
<item><p>119a7</p><section></section><text>pa'i phyir ro/ /de ltar yang shes rab kyi pha rol tu phyin pa las/ rnal 'byor nam mkha' bsgom pa ni/ /ji skad du gsungs pa'i shes rab kyi pha rol tu phyin po bsgom pa zhes gsungs so/ /don dam par byang chub kyi sems bsgom par dam bca' ba bstan par bya ba ni/</text></item>
<item><p>119b1</p><section></section><text>ji ltar sangs rgyas bcom ldan 'das zhes bya ba la sogs pa ste de la ji ltar zhes bya ba ni dpe 'dren pa'o/ /sangs rgyas bcom ldan 'das ni rnam par snang mdzad la sogs pa ste/ sangs rgyas kyang yin la bcom ldan 'das kyang yin pas so/ /de la sangs rgyas</text></item>
<item><p>119b2</p><section></section><text>ni skyes bu sad pa ltar ma rig pa'i gnyid sad nas pad+ma kha bye ba ltar chos rnams khong du chud pas thugs rgyas pa'o/ /bcom ldan 'das zhes bya ba ni nyan thos kyi theg pa las bdud bzhi bcom pa ste/ 'di ltar ma rig pa'i zag pa zad nas nyon mongs pa'i bdud bcom pa</text></item>
<item><p>119b3</p><section></section><text>ste/ nyon mongs pa kun ni ma rig pa las 'byung ba'i phyir ro/ /srid pa'i zag pa zad pas 'chi bdag gi bdud bcom pa ste 'du byed kyi sdug bsngal spangs pas chags pa dang bral ba'i phyir ro/ /lta ba'i zag pa zad pas phung po'i bdud bcom pa ste nye bar len pa'i phung</text></item>
<item><p>119b4</p><section></section><text>po ni 'jig tshogs su lta ba yin pa'i phyir ro/ /'dod pa'i zag pa zad pas lha'i bu'i bdud bcom ste phyin ci log pa'i 'dod chags spangs pa'i phyir ro/ /de ltar bdud bzhi bcom nas zad pa dang mi skye bshes pa'i ye shes dang ldan pa'o/ /yang na byang chub sems dpa'i</text></item>
<item><p>119b5</p><section></section><text>theg pa la dbul po dang / ngan song dang / gzugs mi sdug pa dang / grags pa med pa dang / dpal med pa dang / ma rig pa rnams pha rol tu phyin pa drug gis rim pa bzhin du bcom ste/ 'bras bu dbang phyug dang / rab mchog dang / gzugs bzang dang / grags</text></item>
<item><p>119b6</p><section></section><text>pa dang / dpal dang / ye shes dang ldan pa'o/ /yang na de bzhin gshegs pa'i theg pa'i sems tsam la de bzhin nyid dang stobs bcu mngon du gyur pas kun gzhi dang / shes bya'i sgrib pa bcom ste me long lta bu'i ye shes dang ldan pa dang / yang dag pa'i mtha'</text></item>
<item><p>119b7</p><section></section><text>mi 'jigs pa bzhi mngon du gyur pas nyon mongs pa can gyi yid dang / nyon mongs pa'i sgrib pa bcom ste mnyam pa nyid kyi ye shes dang ldan pa dang / mtshan ma med par so so yang dag par rig pa mngon du gyur pas rnam par rtog pa'i rnam par shes pa dang / las</text></item>
<item><p>120a1</p><section></section><text>kyi sgrib pa bcom ste so sor kun du rtog pa'i ye shes dang ldan pa dang / don dam pa dang snying rje chen po mngon sum du gyur pas 'jug pa'i rnam par shes pa dang / skye ba'i sgrib pa bcom ste bya ba nan tan gyi ye shes dang ldan pa'o/ /de bzhi ni zad pa'i ye shes te</text></item>
<item><p>120a2</p><section></section><text>de kho na'i phyir skyes pa ni mi skye ba shes pa'i ye shes kyi ngo bo chos kyi dbyings kyi ye shes so/ /de bzhin gshegs pa'i theg pa dbu ma ni gnyis su med pa'i ye shes kyis shes bya'i sgrib pa la sogs pa thams cad bcom ste/ rnam par mi rtog pa'i ye shes dang ldan pas na</text></item>
<item><p>120a3</p><section></section><text>bcom ldan 'das so/ /de yang mu bzhi ste/ mu dang po sangs rgyas yin la bcom ldan 'das ma yin pa ni nyan thos dang rang sangs rgyas te/ sbyin pa la sogs pa drug mi spyod pas legs pa drug dang mi ldan pa'o/ /mu gnyis pa bcom ldan 'das yin la sangs rgyas</text></item>
<item><p>120a4</p><section></section><text>ma yin pa ni sa bcu'i byang chub sems dpa' rnams te/ thugs rje'i dbang gis 'khor bam spangs pa'i phyir ro/ /mu gsum pa gnyis ka yin pa ni de bzhin gshegs pa ste pha rol tu phyin pa mthar phyin nas mi gnas pa'i mya ngan las 'das pa la zhugs pa'i</text></item>
<item><p>120a5</p><section></section><text>phyir ro/ /mu bzhi pa gnyis ka ma yin pa ni so so'i skye bo rnams so/ /de lta bas na sangs rgyas dang bcom ldan 'das gnyis kyi tshig gnyis gcig tu byas pa'i sgra las de bzhin gshegs pa la shes par bya'o/ /byang chub sems dpa' chen po zhes bya ba ni byang</text></item>
<item><p>120a6</p><section></section><text>chub sems dpa' yang yin la sems dpa' chen po yang yin pas sems dpa'i sgra gcig mi mngon par byas nas byang chub sems dpa' chen po zhes bya bar 'dod do/ /de la byang chub ni rnam pa thams cad mkhyen pa'i ye shes so/ /de bsgom pa'i</text></item>
<item><p>120a7</p><section></section><text>sems brtan pas sems dpa' ste/ mu stegs pa las khyad par du ye shes kyi tshogs bsags pa'i phyir ro/ /chen po ni mtha' yas pa'i sems can gyi don chen po byed pa ste/ nyan thos las khyad par du bsod nams kyi tshogs bsags pa'i phyir ro/ /</text></item>
<item><p>120b1</p><section></section><text>yang na yum las che ba bdun dang ldan pas kyang ste/ sems can chen po'i nang nas mchog tu gyur pa dang / sems can gyi khams chen po'i log pa'i lta ba gcod pa dang / sbyin pa dang / blo dang / mthu che ba dang / theg pa chen po la gnas pa dang / go cha chen po bgos</text></item>
<item><p>120b2</p><section></section><text>nas kyang bdud 'joms par byed pa'o/ /de yang mu bzhi ste byang chub sems dpa' min la/ sems dpa' chen po ma yin pa ni nyan thos dang rang sangs rgyas te sems can gyi don mi byed pa'i phyir ro/ /chen po yin la byang chub sems dpa' ma yin pa ni phyi rol pa'i</text></item>
<item><p>120b3</p><section></section><text>ston pa lha chen po rnams te nyon mongs pa ma spangs pa'i phyir ro/ /gnyis ka yin pa dang ma yin pa ni snga ma yin no/ /de ltar na byang chub sems dpa' chen po ni sa bcu pa rnams la bya'o/ /de dag gis zhes pa ni sangs rgyas bcom ldan 'das dang byang chub sems dpa'</text></item>
<item><p>120b4</p><section></section><text>chen po la mtshon pa'o/ /byang chub ni dam tshig chen po rdo rje lta bu'i de kho na nyid mngon par rdzogs pa'i byang chub ste zad pa dang mi skye ba'i rang bzhin ye shes lnga'i ngo bo yin pa'i phyir 'di lta ste/ zad pa'i ye shes kyi mtshan nyid me long lta bu'i ye shes la sogs</text></item>
<item><p>120b5</p><section></section><text>pa bzhis ni byang la mi skye ba'i ye shes kyi mtshan nyid chos kyi dbyings kyi ye shes kyis chub pa rdzogs par byas pa'o/ /yang na chos thams cad phyin ci ma log par bslab par rtog pa ni byang chub ste thams cad mtshan nyid do/ /de nyid chen po ste 'og ma gnyis dang yang dag</text></item>
<item><p>120b6</p><section></section><text>par rdzogs pa'i byang chub las phye ba'i phyir ro/ /de la sems bskyed pa ni bsgom pa'i stobs kyis sems gnyis su med par mngon du byas pa'o/ /de ltar zhes bya ba ni don gyi mgo 'dren pa'o/ /bdag gis zhes bya ba ni sngags kyi sgor zhugs pa'i</text></item>
<item><p>120b7</p><section></section><text>rnal 'byor pa'o/ /kyang gi sgras ni sangs rgyas bcom ldan 'das dang / byang chub sems dpa' gcig pur ma zad de zhes bya ba'i tha tshig go/ /dus ni phung po lnga'i ngo bo ste skad cig la 'jig cing mi rtag pa'i phyir ro/ /'di zhes bya ba ni mngon du mtshon pa'o/ /</text></item>
<item><p>121a1</p><section></section><text>bzung nas zhes pa ni dang du len pa'o/ /mdor bsdu na dus 'di nas bzung nas zhes pa ni de bzhin gshegs pa dang slob dpon gyi spyan sngar dam bcas pa'i dus la shes par bya'o/ /ji snyed ces bya ba ni mtha' yas pa'i dus la snyegs pa'i sgra'o/ /</text></item>
<item><p>121a2</p><section></section><text>byang chub ni bshad pa nyid do/ /de'i snying po ni byang chub snying po ste rang bzhin gyi don 'dod pa bsgrub pa'i phyir ro/ /la zhes pa ni rten gnas brtan pa'o/ /gnas pa ni mngon du gyur pa'o/ /rab tu zhes pa ni dus mthar phyin pa'i tshad bstan pa'o/ /lhag ma ni bshad</text></item>
<item><p>121a3</p><section></section><text>zin to/ /da ni kun rdzob byang chub sems kyis sems can ma bsgral ba rnams bdag gis bsgral lo zhes bya ba la sogs pa bcom ldan 'das kyis rgyud las sil bu bstan pa las/ 'dir mu gcig tu byas pa las re zhig ngan song gsum bsgral ba'i don ni</text></item>
<item><p>121a4</p><section></section><text>ma bsgral ba'i sems can rnams zhes te/ ma bsgral ba yang yin la sems can yang yin pas na ma bsgral ba'i sems can te ngan song gsum mo/ /de la ma bsgral ba ni sdug bsngal gyis gzir bas dge ba'i sems kyi dran pa nyams te ngan song gsum las mi thar pa'i</text></item>
<item><p>121a5</p><section></section><text>phyir ro/ /sdug bsngal gyi sdug bsngal ni 'di lta ste/ tsha grang dang bkres skom la sogs pa'o/ /kun gzhi dang ldan pa ste dge mi dge'i las sems kyis sdud pas na sems can te lang kar gshegs pa las/ las ni sems kyis sdud par byed/ /yid kyis kyang</text></item>
<item><p>121a6</p><section></section><text>ni rnam par rtog /las ni mthong bar rtogs pa yin/ /zhes gsungs so/ /de rnams lha dang mi thob par byed pas na bsgral ba ste/ cho 'phrul chen po'i mthus sdug bsngal bcom nas dge ba'i sems bskyed par bya ste/ dper na 'phags pa spyan ras gzigs kyi</text></item>
<item><p>121a7</p><section></section><text>dbang phyug tsha ba'i dmyal bar gshegs nas dmyal ba'i sa gzhi mtshor bsgyur ba la sogs pa lta bu ste 'dir smras pa/ thugs rje che ldan dmyal bar ched du gshegs/ /sa gzhi mtshor bsgyur pad+ma rnams kyang skyes/ /tsha ba rnams ni sdug bsngal nyid bral te/ /</text></item>
<item><p>121b1</p><section></section><text>dge ba'i sems kyis bran pa skyed par mdzad/ /de bzhin khab kyi mchu can la sogs pa'i/ /kha la phyag gis bdud rtsi'i rgyun phab nas/ /bkres skom bcom nas dge ba'i sems la bkod/ /bung ba la sogs gzugs kyis skal mnyam du/ /dkon mchog mtshan</text></item>
<item><p>121b2</p><section></section><text>brjod dge ba thob par mdzad/ /ces za ma tog gi mdo las bstan pa bzhin no/ /don zhes bya ba ni sems bskyed pa'i dgos pa'o/ /lha dang mi'i don ni ma grol ba'i zhes bya ba la sogs pa ste/ 'dod chags la sogs pas bcings pa'i phyir ro/ /de dag</text></item>
<item><p>121b3</p><section></section><text>la ma chags pa dang byams pa dang yang dag pa'i lta ba bskyed nas 'khor ba las thar bar byas pa ni sgrol ba ste thar pa'i cha la bskyed pa'o/ /nyan thos la sogs pa dbugs dbyung ba'i don ni dbugs ma phyung ba'o zhes pa ste/ sems dang sems las</text></item>
<item><p>121b4</p><section></section><text>byung ba'i chos bkag nas shin tu stong pa la gnas pa'i phyir ro/ /de dag la theg pa chen po'i don bstan nas te/ 'khor ba'i 'jigs pa bsal ba ni dbugs dbyung ba ste gzhan don la btsud pa'o/ /byang chub sems dpa' mya ngan las 'da' ba ni yongs</text></item>
<item><p>121b5</p><section></section><text>su zhes bya ba la sogs pa ste thugs rje'i dbang gis 'khor ba la gnas pa'i phyir ro/ /de dag la mi dmigs pa'i snying rje chen po bstan pas yongs su mya ngan las 'da' ba ste/ yongs su ma lus pa'i go 'phang mi gnas pa'i mya ngan las 'das pa'o/ /</text></item>
<item><p>121b6</p><section></section><text>kun rdzob byang chub kyi sems bskyed par bya ba'i thabs bstan pa ni de ltar zhes bya ba gnas te/ de ltar zhes bya ba'i tshig gis 'das ma thag pa mtshon pa'o/ /kun rdzob kyi chos thams cad rang bzhin med pa las/ 'jig rten pa'i tha snyad kun la tshig dang yi ge</text></item>
<item><p>121b7</p><section></section><text>bstan pa'i sgo nas 'jug pa de'i cha ni kun rdzob kyi rnam pa zhes bya ba ste bye brag tu 'byed do/ /de smon pa byang chub kyi ngo bo bskyed nas zhes bya ba la/ /de la smon pa ni don du gnyer ba'i ngo bo ste gzhan gyi don du bdag sangs rgyas par 'dod pa'i phyir ro/ /smon pa des bskyed</text></item>
<item><p>122a1</p><section></section><text>pa'i byang chub kyi sems shes te mi dmigs pa'i snying rje chen po'o/ /de'i rang bzhin ni ngo bo ste snying rje chen po'o/ /rang gi mtshan nyid ces bya ba'i don to/ /de smon pa'i sgo nas rkyen bzhis 'dus byas pa ni bskyed pa ste yid la mngon du byas pa'o/ /don dam pa byang</text></item>
<item><p>122a2</p><section></section><text>chub kyi sems bsgom pa'i sgo nas bskyed pa'i thabs bstan pa ni don dam pa ni zhes bya ba nas te/ de la don dam pa ni 'jig rten las 'das pa'i ye shes dam pas dmigs pa'i sdug bsngal thams cad med pa mya ngan las 'das pa ste 'phags pa'i ye shes kyi spyod yul lo/ /</text></item>
<item><p>122a3</p><section></section><text>de'i phyir byang chub tu sems bskyed par bya'o zhes pa dang 'brel to/ /de ji ltar bskyed par bya zhe na/ de ni bsgom pa'i stobs kyis te/ de la bsgom pa chos nyid la mnyam par gzhag pa'i yon tan sems la chags par byed pa'o/ /de'i nus pa'i khyad par/</text></item>
<item><p>122a4</p><section></section><text>ni stobs te ye shes kyi stobs so/ /byang chub kyi sems de gnyis gang gis bskyed ce na/ de bstan pa ni sngags kyi sgo nas zhes bya ba la sogs pa ste/ de la sngags ni shes skyob ste/ /rnam par mi rtog pa'i ye shes dang snying rje'i rang bzhin gsungs nas bzlas pa'i</text></item>
<item><p>122a5</p><section></section><text>phyir ro/ /de dang po nas dang du len pa'i sems ni sngags kyi sgo nas spyad pa spyod pa ste de la dang po 'jug pa'i theg pa ni sgo'o/ /dam tshig gi sdom pa srung zhing zla ba'i dkyil 'khor dang yig 'bru la sogs pa bsgom pa'i mngon par rtogs pa'i rim pa ni spyad pa'o/ /</text></item>
<item><p>122a6</p><section></section><text>de rtse gcig tu bsgom pa ni spyod pa'o/ /sngags kyi sgo nas spyad pa spyod pa yang yin la/ byang chub sems dpa' yang yin pas na/ sngags kyi sgo nas spyad pa spyod pa'i byang chub sems dpa' ste rnal 'byor pho mo la bya'o/ /de dag gis kyang byang chub sems brtan</text></item>
<item><p>122a7</p><section></section><text>par byed pas na rgyu la 'bras bu'i ming btags pa'o/ /yang na bskal pa bzang po'i byang chub sems dpa' rnams la shes par bya'o/ /da ni chos 'di'i 'grel pa rtsom pa ni/ de nas de'i ngo bo nyid bshad do zhes bya ba la sogs pa ste de nas zhes bya ba ni rtsa 'grel</text></item>
<item><p>122b1</p><section></section><text>la sogs mjug sbrel ba'i tshig go/ /yang na bkra shis kyi tshig ste yi ge thams cad kyi mchog a yin pa'i phyir/ a ni yig 'bru kun gyi mchog /ces 'byung ba'o/ /de'i zhes bya ba ni rtsa ba las mtshon pa'o/ /ngo bo nyid ni rtsa ba'i rang bzhin no/ /bshad pa ni 'grel pa'o/ /</text></item>
<item><p>122b2</p><section></section><text>de la re zhig rtog pa mngon du byed pa'i sems dad pa bskyed pa dang / rang gi bya ba 'di la bar chad zhi bar gyur nas mthar phyin par bya ba dang / rang gi ston pa bcom ldan 'das kyi che ba'i yon tan brjod par 'dod nas/ 'phags pa klu sgrub kyis phyag 'tshal ba gsungs pa ni</text></item>
<item><p>122b3</p><section></section><text>byang chub sems kyi zhes bya ba la sogs pa ste/ de la byang chub sems ni stong pa chen po rdo rje lta bu'i ye shes te/ chos thams cad phyin ci ma log par lhag par rtogs pa'i phyir ro/ /de'i rang bzhin du gyur pa ni byang chub sems kyi bdag nyid ces pa ste/ bdag gi</text></item>
<item><p>122b4</p><section></section><text>sgras ni rang bzhin la shes par bya ba'i bdag nyid du lta ba ni ma yin no/ /de'i rnam par smin pa dus gsum gyi de bzhin gshegs pa thams cad kyi rten mi gnas pa'i mya ngan las 'das pa'i ngo bo ni byang chub sems kyi bdag nyid gzugs zhes te/ rdo rje sems dpa'i</text></item>
<item><p>122b5</p><section></section><text>sku phyag rgya chen po'o/ /de ni ye shes kyi tshogs rang gi don phun sum tshogs pa'i sgo nas bstod pa'o/ /yang dpal ldan de lha'i rigs phun sum tshogs pa dang ldan pa'i phyir ro/ /yang na rdo rje sems dpa'i sku phyag rgya chen po dang ldan pas na dpal ldan no/ /de ni</text></item>
<item><p>122b6</p><section></section><text>bsod nams kyi tshogs gzhan gyi don phun sum tshogs pa'i sgo nas bstod pa'o/ /rdo rje ni ye shes lnga dang rigs lnga'i rang bzhin stong pa nyid kyi bdag nyid do/ /des phyin ci log gi nyon mongs pa bcom pas na mtshon cha'o/ /de ye shes kyi rtags su phyag na ldan pas</text></item>
<item><p>122b7</p><section></section><text>can zhes bya'o/ /de ni phyag mtshan gyi sgo nas bstod pa'o/ /btud pa ni lus la sogs pas phyag 'tshal ba'o/ /de la rang dang gzhan gyi don phun sum tshogs pa'i sgo nas bstod pa'o/ /yan lag lngas sa la rig par thal mo sbyar ba dang / sems la mdun du byas</text></item>
<item><p>123a1</p><section></section><text>pa'i tshul gyis so/ /da ni dbu zhabs kyi don du gsungs te/ byang chub kyi sems bsgom pa srid pa 'joms zhes te byang chub sems bsgom pa ni bshad zin to/ /de ci 'dra zhe na srid pa 'joms pa ste/ de la srid pa ni nye bar len gyi phung po lnga'i rang bzhin</text></item>
<item><p>123a2</p><section></section><text>'dod pa dang / gzugs dang gzugs med pa'i srid pa ste 'byung zhing 'gyur ba'i phyir ro/ /de rang bzhin gyis sgyu ma dang 'dra bar shes pa'i srid pa 'joms pa ste chos thams cad phyin ci ma log par rtogs pa'o/ /bshad par dam bca' ba ni bdag gis bshad ces</text></item>
<item><p>123a3</p><section></section><text>gsungs te/ 'phags pa klu sgrub bdag gis tshig gi gnas lnga dang ldan par 'grel pa'o/ /de gang zhe na/ nges pa'i tshig dang / de'i rgyu dang / dpe dang / nye bar 'gro ba dang / nges par 'gro ba'o/ /don dam byang chub kyi sems cher gzhag pa'i don ni/ bdag</text></item>
<item><p>123a4</p><section></section><text>dang phung po zhes pa nas te/ bdag dang phung po ni snga ma bzhin no/ /sogs pa zhes pa ni gnyis ka la mtshon pa yin te/ bdag la sogs pa ni sems can la sogs pa bco lnga'o/ /phung po la sogs pa dang / sangs rgyas rnams kyi zhes bya ba la sogs pa ste/</text></item>
<item><p>123a5</p><section></section><text>'jig rten gyi rdul phra rab ji snyed dang mnyam pa rdo rje theg pa'i sgo nas mngon par rdzogs par sangs rgyas pa'i dus gsum gyi de bzhin gshegs pa rnams te/ snga ma ltar sang pa dang rgyas pa'i phyir ro/ /de yang mu gsum ste dang po yang dag par rdzogs pa'i</text></item>
<item><p>123a6</p><section></section><text>sangs rgyas yin la bla na med pa ma yin pa ni theg pa chen po mdo sde'i sgo nas sangs rgyas te rdo rje'i theg pa bla na yod pa'i phyir ro/ /gnyis pa gnyis ka yin pa ni gsang sngags rdo rje theg pa'i sangs rgyas te mthar thug pa'i phyir ro/ /mu gsum pa gnyis ka ma yin</text></item>
<item><p>123a7</p><section></section><text>pa ni theg pa chung ngu'i sangs rgyas te theg pa chen po gang na yod pa'i phyir dang shes bya'i sgrib pa ma spangs pas yang dag par rdzogs pa'i sangs rgyas ma yin pa'i phyir ro/ /de lta bu'i sangs rgyas rnams kyis byang chub sems 'dod ces 'brel lo/ /de'i mtshan nyid ci 'dra zhe</text></item>
<item><p>123b1</p><section></section><text>na stong pa'i mtshan nyid de'i rang bzhin med pa la spyi'i mtshan nyid ces bya ba'i tha tshig go/ /rtag tu zhes pa ni rgyun mi 'chad pa ste skad cig ma la skye zhing 'jig pa'i dus gsum mo/ /'dod pa ni don dam par dbu ma'i mtshan nyid kyi lta bar phye nas 'dod pa'o/ /byang chub sems de ji</text></item>
<item><p>123b2</p><section></section><text>ltar bsgom zhe na/ snying rjes brlan pa'i zhes pa nas te/ snying rje ni rnam par 'tshe ba'i gnyen po ste zhe sdang med pa'i ngo bo sdug bsngal dang de'i rgyu dang bral bar byed pa'i mtshan nyid do/ /de yang don gyi rnam pa brgyad dang ldan pa'i snying rje chen po ste/ 'di ltar rang bzhin</text></item>
<item><p>123b3</p><section></section><text>dang / rnam pa dang / dmigs pa dang / sa dang / rigs dang / rnyed pa dang / skyabs med pa la skyabs sbyin pa dang / mi mnyam pa dang mnyam pa'o/ /de la rang bzhin ni dus gsum med pa'i rang bzhin no/ /rnam pa ni sdug bsngal gsum pa snying rje ba'o/ /dmigs</text></item>
<item><p>123b4</p><section></section><text>pa ni gcig nas khams gsum gyi sems can la snying rje ba'o/ /sa ni mi lcogs pa med pa dang / bsam gtan khyad par can dang / bsam gtan bzhi pa la snying rje ba'i phyir ro/ /rigs ni nyan thos dang rang rgyal ba dang so so'i skye bo la snying rje pa'o/ /rnyed pa ni 'dod</text></item>
<item><p>123b5</p><section></section><text>pa dang srid pa'i rtse mo'i nyon mongs pa dang bral ba las thob pa'o/ /skyabs sbyin pa ni 'khor ba chen pos 'jigs pa la'o/ /mi mnyam pa dang mnyam pa ni grangs med pa'i sems can thams cad la snying rje ba'i phyir ro/ /des 'jam par gyur pa ni snying rjes brlan pa ste/ khong</text></item>
<item><p>123b6</p><section></section><text>khro ba med pa'i phyir ro/ /snying rjes brlan pa yang de nyid sems kyang de nyid pas snying rjes brlan pa'i sems te/ sems can sdug bsngal ba dang de'i rgyu dang bral bar byed pa'i phyir shes rab kyi bag chags so/ /kyis zhes bya ba ni bsgom pa'o/ /ni'i sgra ni nges pa'i</text></item>
<item><p>123b7</p><section></section><text>don bstan pa'o/ /nan tan ni phyin ci ma log par bsgom pa la brtan pa'o/ /bsgom par bya zhes pa ni byang chub sems la mnyam par gzhag pa'i yon tan sems la goms par byed pa'o/ /byang chub kyi sems de dus gsum gyi sangs rgyas kyis bsgoms</text></item>
<item><p>124a1</p><section></section><text>zhes so/ /bstan pa ni sangs rgyas snying rje'i zhes bya ba la sogs pa'o/ /nga ni sngar dngos po thams cad dang bral ba zhes bya ba de 'grel pa ni mu stegs rnams kyi zhes bya ba nas te/ mu stegs pa ni bye brag pa la sogs pa'o/ /de dag gis med pa'i</text></item>
<item><p>124a2</p><section></section><text>phyin ci log par sgro 'dogs pa ni btags pa ste bdag yod do zhes smra'o/ /gang gi sgra ni spyir bstan pa ste/ bdag dang gang zag la sogs pa gang yang rung ba zhes bya ba'i tha tshig go/ /de dang gang dang 'brel pa de'o/ /rigs pa ni mngon sum la sogs pa'o/ /de yang</text></item>
<item><p>124a3</p><section></section><text>mngon sum ni rtog pa dang bral zhing ma 'khrul ba ste dbang po la sogs pa'o/ /rjes su dpag pa ni tshul gsum la sogs pas dpyad pa ste rang gi don la sogs pa'o/ /brtag pa ni dpyad pa'o/ /rig pas dpyad na 'dir 'gyur te/ phung po kun gyi nang na ni/ /bdag po</text></item>
<item><p>124a4</p><section></section><text>'ga' yang mi rnyed do/ /snod la rdzas gzhag pa ltar ram de dang tha mi dad pa'i bdag kyang med do zhes bstan pa'o/ /de nyid rtag pa dad ni phung po yod pa ste mi rtag rkyen gyi dbang du 'gyur ba'i phyir ro/ /de dang 'dra ba'i bdag gzugs min/ /phung po ltar mi rtag pa</text></item>
<item><p>124a5</p><section></section><text>bdag gi ngo bo ma yin te/ lus kyi phung po brje ba la gcig zhugs nas rgyun mi 'chad par rtag par bdag ces mu stegs pa 'dod do/ /de lta bsan phung po gang yin na bdag yin zhes tha mi dad par grub pa ma yin no/ /'o na snod du gzhag pa'i rdzas ltar grub po zhe na/</text></item>
<item><p>124a6</p><section></section><text>rten dang brten pa'i tshul gyis kyang / /rtag dang mi rtag 'ga' yang med/ /rten ni snod lta bu ste phung po'o/ /brten pa ni rdzas lta bu ste bdag go/ /de lta bu'i tshul gyis kyang rtag pa dang ni mi rtag pa med de bde ba dang / sdug bsngal lhan cig tu mi gnas pa ltar rtag pa ni mi</text></item>
<item><p>124a7</p><section></section><text>rtag pa dang lhan cig tu mi gnas pa'i phyir bdag ces bya ba med do/ /de ltar bdag ma grub na gang zag la sogs pa mi 'grub pas na/ bdag ces bya ba de med pas zhes bya ba la sogs pa ste/ de la byed pa ni byed pa po dang byed du 'jug pa po la sogs pa'o/ /ci'i</text></item>
<item><p>124b1</p><section></section><text>phyir zhe na/ chos can yod na zhes bya ba la sogs pa ste/ bdag chos can byed mkhan grub na byed pa po dang / byed du 'jug pa po la sogs pa'i chos yod du chug na bdag med pa la sogs pa'i chos yod par ga la 'gyur te mi 'gyur ro/ /de la chos can ni bdag ste</text></item>
<item><p>124b2</p><section></section><text>bdag po'i mtshan nyid 'dzin pa'i phyir ro/ /chos rnams zhes bya ba la sogs pa ni bdag gir 'dzin pa'i chos rnams so/ /'jig rten ni 'khor ba ste skye zhing 'jig pas mi rtag pa'o/ /bsam pa 'jug pa'i chos can yod na yod la chos yod na chos can yod ces</text></item>
<item><p>124b3</p><section></section><text>nges par rtogs pa'o/ /de ltar bdag sun phyung nas brtags pa sun 'byin pa ni rim gyis zhes bya ba nas de la rim ni snga phyi'o/ /cig car ni dus gcig tu'o/ /ci phyir rtag don byas pa med/ /rtag pa ni rang bzhin dang dbang phyug la sogs pa ste/ gnas skabs su chos</text></item>
<item><p>124b4</p><section></section><text>gzhan dang gzhan du gyur na yang rdzas de bzhin du gnas par 'dod pa'i phyir ro/ /des bskyed par bya ba'i 'bras bu ni don te phyi'i dngos po'o/ /de yang rig pas brtags na brtag pa'i don med de rgyu rkyen la rag las pa'i phyir ro/ /cig car yang mi 'grub ste/ snga</text></item>
<item><p>124b5</p><section></section><text>phyir 'jig rten tha dad nas 'byung ba'i phyir ro/ /de bas na phyi dang zhes bya ba la sogs pa ste phyi ni bdag gir 'dzin pa bum pa la sogs pa'o/ /nang ni bdag la sogs pa'o/ /gal te rgyu rkyen la bsdad pa yin no zhe na/ gal te nus na zhes bya ba la sogs pa ste de</text></item>
<item><p>124b6</p><section></section><text>la gal te ni brgya lam na'o/ /nus pa ni mthu'i khyad par ro/ /ci ste ni dri ba'o/ /ltos pa ni bsdad pa'o/ /de'i zhes pa ni brtag pa'o/ /dngos po kun ni 'jig rten gyi khams so/ /dus gcig bskyed pa ni tha mi dad par lhan cig byas pa'o/ /gal te zhes bya ba ni rim pa gzhan</text></item>
<item><p>124b7</p><section></section><text>bsnyag pa'o/ /gzhan la ltos pa yin na zhes bya ba ni rgyu rkyen la bsnyad pa'o/ /de bas na/ rtag dang nus pa dang ldan min/ /zhes te dus gcig tu byas pa ma yin pa'i phyir dang rgyu la ltos pa'i phyir ro/ /de lta bas na gal te dngos po brtags pa nyid med de/ /rig pas</text></item>
<item><p>125a1</p><section></section><text>brtags na dngos po thams cad mi rtag par 'gyur ba'o/ /mi rtag pa de ma thag pa dngos po skad cig la skad cig ma re re la skye zhing 'jig pa'i phyir ro/ /de la rtag tu zhes bya ba ni dus gsum la rgyu 'bras nyid du rgyu byas pa'i rgyu de mu stegs pa'i rtag pa shes par bya</text></item>
<item><p>125a2</p><section></section><text>ba'o/ /dngos po zhes bya ba ni bshad zin to/ /skad cig ma ni dus kyi mtha' ste rtsal po che'i se gol gcig la dus kyi cha drug cu rtsa lnga 'gag pa'i phyir ro/ /de lta bas na dngos po mi rtag pa'i phyir byed pa gang gis mi slu'o zhes te/ de la mi rtag pa'i skad cig la skye zhing 'jig pa</text></item>
<item><p>125a3</p><section></section><text>ste ngo bo zin ma thag 'das pa'i phyir ro/ /byed pa ni dbang phyug la sogs pa'o/ /gang gis slu'o zhes bya ba ni bden pa dang ldan pa'i lta ba gang gis kyang zlog par mi byed do zhes bya ba'i tha tshig go/ /de ltar mu stegs pa'i lta ba bkag nas nyan thos kyi lta ba gtso bor gzhag pa</text></item>
<item><p>125a4</p><section></section><text>gsungs pa ni/ gzugs dang zhes bya ba la sogs pa ste/ de la gzugs ni thog pa dang bcas shing reg tu yod pa'i phyir ro/ /de yang bcu gcig ste dbang po lnga dang / yul lnga dang rnam par rig byed ma yin pa'i gzugs so/ /tshor ba ni bde ba dang sdug bsngal ba dang btang</text></item>
<item><p>125a5</p><section></section><text>snyoms te/ de yang mig gi 'dus te reg pa la sogs pa bco brgyad do/ /'du shes ni mtshan mar 'dzin pa'i bdag nyid do/ /'du byed ni phung po bzhi las gzhan pa'i mtshan nyid do/ /ldan pa ma yin pa'i gzugs dang sems dang sems las byung ba'i chos grangs</text></item>
<item><p>125a6</p><section></section><text>med pas so/ /phung po lnga char 'du byed yin pa la/ 'di gcig pu la 'du byed kyi phung por ci'i phyir gdags she na/ gzugs dang / sems dang sems gang yang ma yin pa 'du byed pa tsam ldan pa ma yin pa bcu bzhi'o/ /rnam par shes pa</text></item>
<item><p>125a7</p><section></section><text>ni so sor rnam par rig pa'i mtshan nyid de mig gi rnam par shes pa la sogs pa drug dang yid do/ /de rnams phung po lnga zhes te bzhi dang drug sun phyung ba lha sbyin gyis smras pa ltar phung po drug med pa'i phyir ro/ /gsungs pa ni theg pa chung ngu las dus gsum dang / gtam</text></item>
<item><p>125b1</p><section></section><text>bzhi dang / nges par 'byung ba dang bzhi dang bcas pa yang phung po lnga zhes pa bstan pa'i phyir ro/ /ci'i phyir bstan ce na nyan thos rnams la phan 'dogs pa ste/ nyan thos ni dgra bcom pa'i sangs rgyas te ston pa la nyan cing thos nas nges par 'byed pa'i cha bzhi tshe gcig</text></item>
<item><p>125b2</p><section></section><text>la mngon du grub pa'i phyir ro/ /phan pa ni phyis legs pa'o/ /da ni/ phung po khams dang skye mched dang / /gzung dang 'dzin pa rnam par spangs/ /zhes pa'i 'grel pa ni/ 'jig rten bdag sogs med pa la/ /zhes bya ba la sogs pa gsungs te/ sogs pa'i sgras ni</text></item>
<item><p>125b3</p><section></section><text>gang zag la sogs pa bco lnga bsdu'o/ /dpyad na ma grub pa ni med pa'o/ /de 'dra ba'i phung po tsam yang gzhom par bya ste/ theg pa chen po la phung po lnga bkag nas khams gsum la sogs pa'i rang bzhin rnam par rig pa tsam du gzhag pa'o/ /phung po kho na bkag</text></item>
<item><p>125b4</p><section></section><text>par ma zad kyi khams dang zhes bya ba la sogs pa dag kyang ste ji ltar gzhag ce na/ /gzugs ni dbu ba 'dra zhes bya ba la sogs pa ste/ rang bzhin gyis nyam chung bas dbu ba ste reg tu med pa'i phyir ro/ /de ltar gzugs kyang ngo / /byung ma thag tu 'jig pa ni chu</text></item>
<item><p>125b5</p><section></section><text>bur te tshor ba yang bde ba byung ma thag tu sdug bsngal 'byung bas so/ /snang ba yang med pas smig rgyu ste/ de bzhin du 'du shes kyang ka ba zhes bya ba rtse mo dang / dbus dang / rtsa bar phye na de'i 'du shes med pa'o/ /snying po med pas chu shing ste/ /'du byed kyang 'khor</text></item>
<item><p>125b6</p><section></section><text>ba'i chos su phyi rol du snang yang snying po med de rten cing 'brel bar 'byung ba tsam yin pa'i phyir ro/ /gzhan slu bas na sgyu ma ste/ /de bzhin du rnam par shes pa yang shes pa dang shes bya med pa la shes pa bzhin snang ba'i phyir ro/ /de ltar phung po zhes bya ba la sogs pa</text></item>
<item><p>125b7</p><section></section><text>bstan pa ni bslab par bya ba'i chos so/ /thams cad du zhes pa ni rnam pa tha dad pa ma lus pa'o/ /byang chub sems dpa' ni sa bcu pa rnams la'o/ /la zhes bya ba ni yul lo/ /bstan pa ni rjes su slob pa'o/ /de ltar phung po lnga'i rang bzhin med par bstan to zhes</text></item>
<item><p>126a1</p><section></section><text>bya ba yin no/ /dbu ba la sogs pa rnams gang zhe na/ 'byung ba chen po zhes bya ba la sogs pa gsungs te sa la sogs pa ni gzugs che phra yod do cog gi 'byung gnas dang gzugs kun la spyi'i mtshan nyid kyis khyab pa'i phyir ro/ /de bas na nam mkha' ni</text></item>
<item><p>126a2</p><section></section><text>'byung ba ma yin te kun du khyab pa'i phyir ro/ /de rnams las byung ba'i chos ni 'byung ba chen po bzhi'i dngos gzhi'o/ /de ni/ gzugs kyi phung por rab tu gsal/ /zhes bya ste gsal ba ni mngon du gyur pa'o/ /gzugs med nyid du gzhan rnams ni/ /zhes pa ni ming</text></item>
<item><p>126a3</p><section></section><text>bzhi'i phung po'o/ /gzugs las gzhan gzugs med pa ste thogs pa med cing gzung du med pa'i phyir ro/ /de ltar phung po lnga'i nang na gcig ni gzugs dang bzhi ni gzugs ma yin pa som nyi med par gsal bar ni the tshom med pa ste phung po bzhi ni sems dang sems</text></item>
<item><p>126a4</p><section></section><text>las byung ba'i chos yin pa'i phyir ro/ /gzugs dang gzugs ma yin pa'i mtshan nyid las khams la sogs pa yang gzhan ma yin pa ni khams zhes brjod pa zhes bya ba la sogs pa'o/ /'o na dbu ba dang 'dra ba'i gzugs ni rdzas su 'dod pa ma yin te ci'i phyir zhe na/</text></item>
<item><p>126a5</p><section></section><text>gzugs kyi mtha' rdul phra rab rdzas su 'dod do zhe na/ gzugs dang gzugs med kyi rdul phran/ /zhes pa la sogs pa ste/ gzugs kyi mtha' ma'i cha ni rdul phran te/ thogs pa med cing mdun rgyab kyi cha med pa'o/ /de yang gnyis te bsags pa'i rdul phra rab dang</text></item>
<item><p>126a6</p><section></section><text>rdzas kyi rdul phra rab po/ /dang po ni brgyad dang dgu dang bcu bsags pa'i phyir ro/ /de la brgyad bsags pa ni 'byung ba chen po bzhi dang / gzugs dang / dri dang / ro dang / reg bya rnams te brgyad phan tshun bsags nas 'byung ba'i phyir ro/ /dgu bsags</text></item>
<item><p>126a7</p><section></section><text>pa ni sgra ste gong ma rnams dang sgra nyid bsags pa'i phyir ro/ /bcu bsags pa ni lus la sogs pa'i dbang po ste/ gong ma dgu dang lus la sogs pa nyid bsags nas 'byung ba'i phyir ro/ /rdzas kyi rdul phra rab ni gcig pur snang ba'o/ /rdzas kyi rdul phra rab des mig</text></item>
<item><p>126b1</p><section></section><text>la sogs pa'i rnam par shes pa ni bskyed mi nus pas/ gzugs kyi rdul phran dbang shes min/ /rdul phra rab de dbang pos mi sod pa'i phyir ro/ /de la dbang po ni bag byed pa dang rten mdzes par byed pa dang / rang rang gi spyod yul la dbang byed pa dang / rang rang gi</text></item>
<item><p>126b2</p><section></section><text>rnam par shes pa bskyed par bya ba rnams la dbang byed pa'i phyir ro/ /de'i shes pa ni tshogs drug gi rnam par shes pa'o/ /min zhes bya ba ni bskyed pa ma yin no zhes bya ba'o/ /de'i gtan tshigs gsungs pa ni/ bskyed pas 'das pa ma yin la/ /zhes bya ba la sogs pa</text></item>
<item><p>126b3</p><section></section><text>ste dbang po lnga las 'das pa'i spyod yul gyi rnam par shes pa bskyed pa'i don mi nus pa'i phyir ro/ /'o na/ gang gis bskyed ce na/ /de dag 'dus pa las skye ste rdul phra rab de dag brgyad la sogs pa 'dus pa bum pa dang / snam bu la sogs pa'i spyod yul gyis mig la</text></item>
<item><p>126b4</p><section></section><text>sogs pa'i rnam shes skyed par byed kyi gzhan gyis ni ma yin no zhes bya ba'i don to/ /'dus pa de yang 'dod pa min/ /bum snam la sogs pa lta bu rdul phra rab 'dus pa'i spyod yul ni don dam pa'i rdzas su mi 'dod pa ste ci'i phyir zhe na/ 'jig pa'i mtshan nyid kyi phyir ro/ /</text></item>
<item><p>126b5</p><section></section><text>de bas na rdul phra rab kyis ni rnam par shes pa mi bskyed la 'dus pas ni bskyed na yang rdzas don dam pa ma yin pas phyi rol gyi rdzas la spyod yul ni med do/ /phyi rol pa'i rdzas su yod pa'i rdul phra rab kyis bkag par gsungs pa ni phyogs kyi cha zhes bya ba la sogs pa</text></item>
<item><p>126b6</p><section></section><text>ste de la phyogs kyi cha ni phyogs kyi cha bzhi dang steng 'og ste drug go/ /de ltar tha dad pa ni rab phye bas she'o/ /de bas na lto rgyab kyi cha med par 'dod pa'i rdul phra rab la yang dbye bar mngon zhes te/ rdzas su gnas pa'i chos la phyogs bzhi dang steng 'og khas blangs</text></item>
<item><p>126b7</p><section></section><text>dgos so/ /mngon zhes pa ni bum pa la sogs pa'i gong ma'i don yin par gsal zhes pa'i don to/ /de'i phyir/ zur dang zur can rtog pa gang / /de ni rdul phran ga la 'gyur te/ de la zur ni phyogs cha drug go/ /zur can ni rdul phran te zur dang ldan pa'i phyir ro/ /</text></item>
<item><p>127a1</p><section></section><text>de dag tu ni rtog pa gang / /de ni rdul phran gal 'gyur/ /zhes te bsags pa ni yan lag dang ldan par 'gyur ro zhes bya ba'i don to/ /'o na gnas kyi tshad ma dang / rigs kyi tshad ma dang / dus kyi tshad ma dang don byed pa'i tshad ma bzhi dang 'gal lo zhe na/</text></item>
<item><p>127a2</p><section></section><text>phyi'i don rnam pa gcig dang / yang zhes bya ba la sogs pa ste de la phyi'i don ni gzugs la sogs pa drug ste zhes bya ba'i ngo bo nyid kyi phyir ro/ /phyi'i don yang de rnam pa gcig kyang de nyid pas phyi'i don rnam pa gcig la yang zhes pa ste/ bde ba'i rdzas gcig la zhes</text></item>
<item><p>127a3</p><section></section><text>bya ba'i tha tshig go/ /yang zhes bya ba ni rnam grangs gzhan la bsnyag pa'o/ /rnam shes bde bar rab tu 'jug /ces pa ni bde bde la yang 'phags pa rnams kyis sdug bsngal du dmigs te 'gyur ba'i sdug bsngal gyi phyir ro/ /de nyid ni bde dang zhes bya ba la sogs pa ste</text></item>
<item><p>127a4</p><section></section><text>sim pa dang sim pa ma yin pa de dag bskyed par 'gyur ba ni byed pa'i gzugs te mdzes pa dang mi mdzes pa'o/ /bde ba dang sdug bsngal de nyid gzhan dang gzhan du 'gyur zhes te bde ba sdug bsngal bde bar 'gyur ba'o/ /de'i dpe gang zhe na/ dper na bud med ces bya</text></item>
<item><p>127a5</p><section></section><text>ba la sogs pa ste gcig ces bya ba ni gcig kho na'i lus te/ lang tsho dang ldan pa'i lus te lus gcig pu de la'o/ /de la kun du rgyu ni mu stegs pa mi gtsang ba bsgom pa'o/ /lhag ma ni go sla'o/ /de bas na rigs la sogs pa'i tshad ma gsungs pa ni med pa kho na'o/ /</text></item>
<item><p>127a6</p><section></section><text>phyi rol kyi rdzas med na don med par mi rung ngo zhe na/ rmi lam gnod sbyin don byed pa/ /zhes bya ba la sogs pa ste/ rmi lam de ni nye ba'i nyon mongs pa gnyis kyis zil gyis gnon pa la bag chags dang khams dang mi ma yin pa'i dbang du gyur nas mthong ba'o/ /de'i rgyus pho mo</text></item>
<item><p>127a7</p><section></section><text>phrad pa med kyang khu ba zag pa'i gnod pa 'byung ba bzhin don du byed pa ste gzugs la sogs pa phyi rol gyi don med kyang mthong ba la sogs pa'i bya ba byed do/ /de bas na ngo bo nyid ma yin no zhes te/ sems snang ba las gzhan don byed pa'i phyir rdzas kyi ngo bo nyid med pa'i</text></item>
<item><p>127b1</p><section></section><text>phyir ro/ /gnyid log pa dang sad pa mi 'dra'o zhe na/ rmi lam ni zhes bya ba la sogs pa ste/ ji ltar rmi lam na rdzas med par gnod pa ltar/ sad pa na yang phyi'i rdzas med pa kho nar don byed pa grub pa ste/ dpyad na gzung 'dzin 'khrul pa tsam yin pa'i phyir</text></item>
<item><p>127b2</p><section></section><text>ro/ /'o na gzung 'dzin gyi ngo bo gang la bya zhe na gzung dang zhes bya ba la sogs pa ste/ gzhan yang rnam par rtog pa'i dbang gis sems tsam gzung ba dang 'dzin pa'i dngos po rnams so zhes bya ba'i tha tshig go/ /de la che ru zhes pa ni khyad par zhes pa'i don to/ /don</text></item>
<item><p>127b3</p><section></section><text>de nyid ni/ rnam par shes pa med par ni/ /phyi don yod pa 'ga' yang min/ /zhes de ltar rigs pas phyi rol gyi don sun phyung nas rnam par rig pa sems tsam cher gzhag pa ni dngos po zhes pa nas te/ de la thams cad du zhes bya ba ni gzung 'dzin gyi bdag nyid</text></item>
<item><p>127b4</p><section></section><text>khams gsum dang dus gsum dang g.yo ba dang mi g.yo ba'i chos so/ /de'i phyir zhes pa ni gong gi gtan tshigs bsnyag pa'o/ /rnam par shes pa rab snang ba'i/ /gzugs kyi rnam par snang ba yin/ /zhes bya ba ni don dam pa thogs pa med cing reg tu med cing</text></item>
<item><p>127b5</p><section></section><text>gzugs ma yin pa'i rnam par shes pa yang thogs pa dang bcas shing reg tu yod pa'i gzugs su snang ba yin zhes pa'i tha tshig go/ /ji ltar gzugs med pa'i chos gzugs su snang ba yin zhe na/ ji ltar sgyu ma zhes bya ba la sogs pa ste/ de la dri za'i grong khyer ni 'khrul</text></item>
<item><p>127b6</p><section></section><text>pa'i dbang gis bar snang la snang ba'i rta la sogs pa'o/ /sogs pa'i sgras ni chu zla la sogs pa bsdu'o/ /skye bo ni so so'i skye bo ste nyon mongs pa dang las kyi dbang gis skye ba'i phyir ro/ /sems 'khrul pa ni sems tha dad pa'o/ /de ltar zhes pa ni don gyi mgo 'dren pa'o/ /</text></item>
<item><p>127b7</p><section></section><text>sogs pa'i sgras ni sgra la sogs pa bsdu'o/ /'o na bcom ldan 'das kyis ci'i phyir phung po la sogs pa bstan pa yin zhe na/ bdag tu 'dzin pa log don du/ /zhes pa la sogs pa ste/ de yang zhes bya ba ni phung po la sogs pa'o/ /skal chen ni byang chub sems dpa'</text></item>
<item><p>128a1</p><section></section><text>ste mtha' yas pa'i 'gro ba'i don byed pa'i skal ba dang ldan pa'i phyir dang / theg po chen po la gnas pa'i skal ba dang ldan pa'i phyir dang / khams gsum gyi mchod pas mchod pa'i skal ba dang ldan pa'i phyir ro/ /sems tsam cher ni gzhag pa</text></item>
<item><p>128a2</p><section></section><text>yin/ /khams gsum la sogs pa'i rang bzhin du sems tsam khyad par gnas so zhes bya ba'i tha tshig go/ /da ni chos bdag med par mnyam pa nyid 'grel pa ni/ sems tsam 'di ni sna tshogs su/ /zhes bya ba la sogs pa la sna tshogs su zhes bya ba ni g.yo ba</text></item>
<item><p>128a3</p><section></section><text>dang mi g.yo ba'i 'jig rten gyi khams so/ /de ni rnam pa gnyis te kun nas nyon mongs pa dang rnam par byang ba'o/ /de la kun nas nyon mongs pa ni mi mjed kyi 'jig rten gyi khams lta bu'o/ /grub ste zhes bya ba ni sems tsam gcig pu las byung ngo zhes bya ba'o/ /</text></item>
<item><p>128a4</p><section></section><text>gang gi yin zhe na rnam shes smra ba rnams kyi zhes te rnal 'byor spyod pa'i lta ba rnams kyi'o/ /ji ltar rnam shes ngo bo nyid/ /ces bya ba ni rnam par rig pa tsam ni rang bzhin gang ji lta ba bzhin du yin pa de da ni bshad par bya ste/ da ni zhes bya ba ni 'og ma'i mgo rtsom</text></item>
<item><p>128a5</p><section></section><text>pa'o/ /de la re zhig sems tsam du bstan pa'i dgos pa ni 'di dag ces bya ba la sogs pa ste/ 'di dag thams cad ces bya ba ni sngon du snang ba'i g.yo ba dang mi g.yo ba'i chos rnams so/ /da ni sems tsam zhes thub pa'i bstan pa zhes bya ba ni/ sangs rgyas</text></item>
<item><p>128a6</p><section></section><text>bcom ldan 'das te sku gsung thugs kyi dge ba rnam pa thams cad du rtag tu zhi ba'i bdag nyid yin pa'i phyir ro/ /de ltar sems tsam du bstan pa gang yin pa de ni/ byis pa skrag pa spang don du/ /zhes te de la byis pa zhes bya ba ni thos pa med pa'i so so'i skye bo'o/ /</text></item>
<item><p>128a7</p><section></section><text>yang na stong pa nyid bco brgyad kyi don ma rtogs pa'i byang chub sems dpa' rnams te de bzhin gshegs pa las dman pa'i phyir ro/ /skrag pa spangs pa ni chad par lta bar ltung du dogs na dang ngas pa ste/ bskal pa grangs med pa gsum du tshogs sogs pa med na</text></item>
<item><p>128b1</p><section></section><text>sangs rgyas par mi 'gyur ro snyam du bsams pa'o/ /de bas na rnam par rig pa tsam du bstan pa yin no zhes bya ba'i tha tshig go/ /de zhes bya ba ni gong dang 'brel pa'o/ /de bzhin nyid ni 'gyur ba med pa ste/ de bzhin gshegs pa'i spyod yul du 'gyur ba'i phyir ro/ /min</text></item>
<item><p>128b2</p><section></section><text>pa ni rnam par rig pa tsam yang don dam pa dang rang bzhin yod pa min zhes bya ba'o/ /de ltar rnam par rig pa tsam med na kun brtags dang gzhan dbang dang yongs su grub pa rnams ji ltar yin zhe na/ stong nyid gcig bdag ngo bo ni/ /sems la 'di ltar rtog pa ste/ /</text></item>
<item><p>128b3</p><section></section><text>don dam pa'i rang bzhin med pa sems tsam kho na las ngo bo nyid don gsum du rtog go zhes bya ba'i don to/ /gang zhe na kun brtags ni zhes pa la sogs pa ste/ de la kun brtags ni gzung 'dzin te/ phyi nang brtag pa tsam ni yin la rang bzhin med pa'i phyir ro/ /gzhan</text></item>
<item><p>128b4</p><section></section><text>dbang ni rtog pa'i rang bzhin te rgyu rkyen gzhan gyi dbang byas pa'i phyir ro/ /yongs su grub pa ni gzung 'dzin gyi rnam par rtog pa med pas so/ /mi 'gyur bar yongs su gnas pa'i phyir ro/ /de ltar ngo bo nyid gsum du bstan pa de ni/ chos bdag med pa lta bu ni/ /zhes</text></item>
<item><p>128b5</p><section></section><text>te chos thams cad bdag med pa ni ma yin no zhes bya ba'i don to/ /gang la bstan pa yin zhe na/ theg chen dga' ba zhes bya ba ste byang chub sems dpa' rnams so/ /chen po ni dmigs pa chen po la sogs pa ste zab cing rgya che ba'i chos la dmigs pa dang / rang gzhan don</text></item>
<item><p>128b6</p><section></section><text>'grub pas na grub pa che/ /bdag med gnyis ldan ye shes chen po dang / /bskal pa gsum la brtson dang bla med pa'i/ /byang chub thob pa'i thabs dang mi gnas pa'i/ /mya ngan 'das pa grub pas 'bras bu che/ /'khor ba srid du gzhan don las che nyid/ /don bdun</text></item>
<item><p>128b7</p><section></section><text>ldan pas theg pa chen por bshad/ /ce'o/ /yang na srid pa dang zhi bar mi rtog pa ni theg pa chen po ste dus gsum pa rnams kyi lam yin pa'i phyir ro/ /de la mos pa ni dga' ba'o/ /de 'dra ba'i rnam pa dang bcas pa'i sems tsam ni/ rang sems gdod nas ma skyes pa/ /</text></item>
<item><p>129a1</p><section></section><text>mdor bsdu na ni de yin no/ /zhes te yod med kyi chos skye ba mi 'thad pa'i phyir ro/ /de la mdor bsdus pa ni sangs rgyas kyi lta ba mdor bstan pa'o/ /yin pa ni stong pa nyid dang rang bzhin med pa'o/ /de ltar rnam pa dang bcas pa sun phyung nas</text></item>
<item><p>129a2</p><section></section><text>da ni rnam pa med pa mi 'thad par bstan pa las/ re zhig rnam pa med pa'i sems tsam gyi ngo bo ni/ /rang sems dbang du gyur nyid phyir/ /zhes bya ba la sogs pa ste gzhan dbang du gyur pa'i kun gzhi bsgom pa'i stobs kyis rtog pa spangs te bdag rang gi</text></item>
<item><p>129a3</p><section></section><text>ngo bor gyur pa'o/ /brten pa ni kun gzhi ste dge ba la sogs pa bag chags kyi rten yin pa'i phyir ro/ /de rtogs pa las gzhan mi rtog par gyur pa ni gzhan 'gyur ba dag pa ni zhes te/ rnam par rtog pa'am de las byung ba'i nyon mongs pa'i dri ma ma bsal</text></item>
<item><p>129a4</p><section></section><text>ba'i phyir ro/ /de gang zhe na/ so so rang rig spyod yul sems/ /zhes te de la so so rang zhes bya ba ni gzhan la bstan du med pa ste brjod kyis mi lang ba'i chos nyid kyi phyir bu mo bde ba'i tshor ba bzhin no/ /de la 'dzin cing dmigs pa ni/ /so so rang rig spyod yul</text></item>
<item><p>129a5</p><section></section><text>sems/ /zhes bya'o/ /rnal 'byor spyod pa ni rnam par shes par smra ba ste rang rig pa tsam goms par byed pa'i phyir ro/ /gsungs pa ni rnam pa med pa'i sems mya ngan las 'das pa'i ngo bo ste de lta bu yod do zhes bstan pa'o/ /dngos po bstan nas de nyid sun</text></item>
<item><p>129a6</p><section></section><text>'byin pa ni 'das pa gang de zhes bya ba la sogs pa ste de la 'das pa ni rten du gyur pa'i kun gzhi'o/ /med pa ni 'jig cing 'gag pa'o/ /ma 'ongs pa ni gzhan du gyur pa'i rang rig pa'i sems te de yang thob pa med de mi skye ba'i phyir ro/ /de bas na brten pa gzhan du</text></item>
<item><p>129a7</p><section></section><text>'gyur ba ni zhes don dam pa med de 'das pa dang ma 'ongs pa la ltos te da ltar yin pa'i phyir ro/ /yang kun gzhi med pa'i gtan tshigs gzhan yang de ltar zhes bya ba la sogs pa ste/ de la/ de ltar mi snang ji ltar de/ /zhes bya ba ni gal te kun gzhi'i rnam par shes</text></item>
<item><p>129b1</p><section></section><text>pa yod ni ji ltar de'i rnam pa dang dmigs pa'i rang bzhin dang de ltar mi snang ste/ de dmigs pa dang rnam pa med par ni rnam par shes par rigs pa ma yin no/ /ji ltar snang ba de ltar min/ /zhes pa ni tshogs drug gi rnam par shes pa dang / nyon mongs pa can gyi yid</text></item>
<item><p>129b2</p><section></section><text>ji ltar rnam pa dang dmigs pa dang snang ba de ltar kun gzhi ma yin te phyi rol gyi spyod yul la yongs su spyod mi nus pa'i phyir ro/ /des na ngo bo nyid bdag med pa'i rnam shes te don dam par rang bzhin med pa'i phyir ro/ /de ltar ngo bo nyid med pa'i rnam shes</text></item>
<item><p>129b3</p><section></section><text>de ni kun gzhi mchog ces te/ de la kun gzhi ni nyon mongs pa can gyi chos rnams kyi sa bon gyi gnas kun rdzob tsam du snang ba'i phyir ro/ /de nyid mchog ste dbyings dang 'gro ba dang / gnas dang ris thams cad la dge ba dang mi dge ba'i las kun rdzob tsam du snang ba'i</text></item>
<item><p>129b4</p><section></section><text>phyir ro/ /de ltar kun gzhi med kyang g.yo ba yod pa'i dpe bstan pa ni/ ji ltar zhes bya ba la sogs pa ste khab len gyis lcags g.yo ba ltar kun gzhi med pa ste lcags kun kyang g.yo ba de lta bas na zhes bya ba la sogs pa ste de med pa ni kun gzhi med par</text></item>
<item><p>129b5</p><section></section><text>ro/ /mthong ba ni sems dang ldan zhing g.yo bar mthong bas mig gi spyod yul du gyur pa'o/ /don de nyid ni de bzhin kun gzhi zhes bya ba la sogs pa ste de la med pa ni kun gzhi med pa ste mi gnas pa'i phyir ro/ /yod pa bzhin zhes pa ni sems dang ldan pa ltar ro/ /'gro</text></item>
<item><p>129b6</p><section></section><text>dang 'ong ba rnams zhes bya ba ni phan tshun bskyed pa'o/ /'gro ba dang 'ong ba bzhin du rtag tu zhes bya ba ni bcud 'ba' zhig tu ma zad kyi snod kyang zhes bstan to/ /yang kun gzhi med par ring du 'gro ba'i dpe gsungs pa ji ltar rgya mtsho zhes bya ba la sogs pa'o/ /don dang sbyar</text></item>
<item><p>129b7</p><section></section><text>ba ni/ /de ltar kun gzhi rnam shes ni/ /lus la brten nas g.yo ba yin/ /zhes te rang bzhin med pa'i kun gzhi lus la rten cing 'brel nas dus ring por g.yo bar gyur to zhes bya ba'o/ /de la lus ni gzugs phung ste yan lag 'dus pa'i phyir ro/ /de bas na lus med</text></item>
<item><p>130a1</p><section></section><text>pa'i rnam shes ni yod ces yongs su gang brtags pa ste/ lus la brten pa'i kun gzhi rnam par shes pa lus la med kyang rtag par yod ces bya ba ni yongs su brtags pa tsam yin zhes bya ba'i don to/ /de lta bas na so so rang rig pa</text></item>
<item><p>130a2</p><section></section><text>zhes bya ba ji ltar smra bar bya ste/ de la de yis zhes rnam pa med pa'i sems tsam gyi lta bas so/ /des na rang rig pa'i ye shes yongs su brtags pa tsam yin pas ngo bo nyid yod ces ji ltar smra bar bya/ gal te so so rang rig pa'i ye shes yod na ngo bo</text></item>
<item><p>130a3</p><section></section><text>nyid 'di yin zhes bstan dgos so zhes gsungs pa ni so so rang rig ces bya ba la sogs pa ste de la so so rang rig mkhan gyis zhes pa ni rnam pa med pa'i sems tsam mo/ /de ni zhes pa ni so so rang rig pa'i ye shes so/ /dngos po nyid du zhes pa ni don dam</text></item>
<item><p>130a4</p><section></section><text>par yod par 'dod ce'o/ /de ltar dngos por yang 'dod la/ /de 'di rjes su brjod pa ste/ /mi nus zhes kyang smra ba'o/ /zhes pa ni rig pa ma yin no zhes bya ba ste de la 'di zhes bya ba ni mngon du mtshon pa'o/ /mi nus pa ni mthu dang mi ldan pa'o/ /de bas na</text></item>
<item><p>130a5</p><section></section><text>rang gi nges pa gzhan rnams la/ /nges pa bskyed pa'i don du ni/ /zhes pa ste so so rang rig pa'i sems tsam pa'i lta ba rang gi de 'di zhes rang rig pa'i chos rang la nges par byas nas phyi nang lta ba gzhan la rang rig pa'i ye shes nges par bskyed par bya'i rang la</text></item>
<item><p>130a6</p><section></section><text>ma nges pa gzhan la nges par byar btub pa ma yin no zhes bya ba'i tha tshig go/ /de 'dra bas na sems tsam pa'i lta ba rnams la ni/ legs pa rnams ni rab zhus te/ /zhes dad pas rjes su 'brang ba rnams nges par gnas so zhes bya ba'o/ /de ci 'dra ba yin</text></item>
<item><p>130a7</p><section></section><text>zhe na/ /rtag tu the tshom med rnams te/ /shes pa med pas na rtog dpyod mi byed pa'i phyir ro/ /gzhan yang rang rig pa'i sun 'byin pa ni tshor bas zhes bya ba la sogs pa ste/ de la tshor ba ni rang rig par nyams su myong bar byed pa'o/ /tshor ba ni rang rig</text></item>
<item><p>130b1</p><section></section><text>pa'i don te tshor ba zhes bya ba ni rig par byed pa'i las so/ /de gsum phan tshun ltos nas 'byung bas na tshor bya med pas na tshor ba med/ don ni 'di lta ste/ dang po tshor ba pos tshor bar ma gyur na tshor byar mi rung ste/ de bzhin du tsher bya dang las med na tshor ba po yang</text></item>
<item><p>130b2</p><section></section><text>mi skye ste/ tshor bya la tshor bar byed pas tshor ba po yin pa'i phyir ro/ /de bas na tshor bya tshor byed gnyis kho na med par ci ste mi 'dod do zhes te/ so so rang gi rig pa'i ye shes la tshor ba po dang tshor byed dus gcig tu mi 'byung ba'i phyir ro/ /de ltar rig pa med na sems</text></item>
<item><p>130b3</p><section></section><text>ji ltar bya zhe na/ sems 'di zhes bya ba la sogs pa ste/ de la sems 'di dag ni ming tsam ste zhes pa ni/ rnam par rig pa'i sems de ni tha snyad du mtshan mar 'dzin pa'i ming tsam yin te don dam pa rang bzhin med pa'i phyir ro/ /de bas na bstan du ming las</text></item>
<item><p>130b4</p><section></section><text>gang la yin zhe na/ don ma lus par tha snyad du ming tsam yin gyi kun gyi ngo bo sems tsam zhes gal 'gyur te zhes bya ba'i tha tshig go/ /de la ming zhes bya ba ni mtshon par byed pa'o/ /ming de yang bkag pa rnams zhes dngos su mthong bas na/ ming de yang ni rang bzhin</text></item>
<item><p>130b5</p><section></section><text>med/ /ces te mig la sogs pa'i rnam par shes pas spyod yul dngos su mthong zhing spyod par zad kyis gzugs la sogs pa'i ming ni dngos su med de zhes bya ba'i tha tshig go/ /'di lta ste/ ming gi mtha' ni yi ge ste/ /yi ge'ang rang bzhin med pa ste/ /bum</text></item>
<item><p>130b6</p><section></section><text>pa zhes bya ba de la bum pa skye la/ mir skyes pa na bum pa 'das pa'i phyir ro/ /de ltar mi rtog pa ni ji ltar rang bzhin yod ces bya'o/ /de ltar rig pas dpyad pa la ngo bo yod pa ma yin pas/ sems ni nang min phyi rol na yang med/ /ces te de la nang min</text></item>
<item><p>130b7</p><section></section><text>zhes bya ba ni so so rang rig pa'i ye shes sam mig gi rnam par shes pa'i ngo bo yang ma yin no/ /gzugs la sogs pa'i yul drug gi ngo bo yang ma yin zhes pa'o/ /bar ni de nyid las gzhan du mi rnyed pa'o/ /de lta bas na/ sems kyi rang bzhin sgyu ma la/</text></item>
<item><p>131a1</p><section></section><text>rgyal ba rnams kyi thob pa yin/ /sdig pa mi dge ba dang nyon mongs pa'i yul bcom pas na rgyal ba'o/ /thob pa min zhes pa ni don dam par ni phyi la sogs pa gang na yang sems kyi ngo bo med pa'i phyir ro/ /de ltar ngo bo sun phyung nas sems</text></item>
<item><p>131a2</p><section></section><text>dngos po gang yang rung ba ma yin par gsungs pa ni kha dog ces bya ba la sogs pa ste/ sogs pas ni za ma gzung ngo / /de rnams kyi gzugs su yid ni gnas pa min te/ gzugs ma yin pa'i chos yin pa'i phyir ro/ /de la rnam par shes pa drug po</text></item>
<item><p>131a3</p><section></section><text>'gags pa'i ngo bo ni yid de/ rnam par shes pa drug po'i rten du gyur pa'o/ /de yang sems la shes par bya ba ste/ sems dang yid dang rnam par shes pa don gcig par bshad pas so/ /de 'dra ba'i sems don dam par sangs rgyas kyi spyod yul yang ma yin</text></item>
<item><p>131a4</p><section></section><text>no zhes bya ba ni sangs rgyas rnams zhes bya ba nas te mdor bsdu na zhes pa ni rang bzhin gyi sgo nas bsdus pa'o/ /min zhes bya ba gnyis ni da ltar dang ma 'ongs pa la gzung ngo / /ci'i phyir zhe na/ rang bzhin med pa'i ngo bo zhes bya ba la sogs pa ste/ don dam par rang bzhin</text></item>
<item><p>131a5</p><section></section><text>med pa'i chos mig gi spyod yul du gyur na yang tha snyad tsam cung zad de ngo bo ni ma grub pa'i phyir ro/ /gzugs la sogs pa 'ba' zhig kho na nyid dngos po yin la gzhan ni ma yin no zhe na/ dngos po zhes bya ba la sogs pa ste/ de la dngos po zhes bya ba rnam rtog</text></item>
<item><p>131a6</p><section></section><text>ste zhes pa ni sems tsam pas ji ltar yongs su grub pa'am so so rang rig pa'i ye shes brtags pa de kho na nyid dngos po yin te de yod pas don dam pa'i mtshan nyid dang ldan pa'i phyir ro/ /rnam par mi rtog nyid ces bya ba ni gang rnam par mi rtog pa'i chos de ni stong</text></item>
<item><p>131a7</p><section></section><text>pa nyid ces sangs rgyas kyis gsungs so/ /de la yang mi rtog pa ni yod med dbus 'das so/ /stong pa nyid ni rang bzhin med pa'o/ /de bas na/ gang la rtog pa mthong gyur na/ /de la stong nyid gang zhes bya/ /mu stegs dang / mdo sde pa dang / rnam par rig pa</text></item>
<item><p>131b1</p><section></section><text>gang dang gang du dngos po dang phung po dang / sems tsam du rtag par gyur pa de'i bdag med pa'i chos stong pa nyid du ga la 'gyur zhes bya ba'o/ /de ltar chos rnams stong pa nyid yin na byang chub kyi 'bras bu ji ltar 'gyur zhe na/ byang chub ces bya ba la sogs pa ste/</text></item>
<item><p>131b2</p><section></section><text>thams cad mkhyen pas kyang don dam par byang chub sems dpa' mi dmigs shing rtogs su med pa'i phyir ro/ /de ltar yid dang byang chub pa de la byang chub ma mthong ngo zhes te gang la zhes pa ni rnam par rtog pa can du lta ba gang yang rung ba'o/ /byang chub ni byang chub don</text></item>
<item><p>131b3</p><section></section><text>du gnyer ba'o/ /de gnyis su rtogs pa'i lta ba de la byang chub ma mthong zhes rnam par rtog pa can du gyur pa la stong pa nyid du ma gyur pa'i phyir ro/ /de ltar lta ba thams cad sun phyung nas da ni dbu ma'i lta ba byang chub sems cher bzhag pa'i don rang sems gdod nas</text></item>
<item><p>131b4</p><section></section><text>ma skyes pa stong pa nyid kyi rang bzhin zhes bya ba de'i 'grel pa ni/ re zhig dbu ma'i byang chub kyi mtshan nyid bstan pa ni/ mtshan nyid med pa mi skyel/ /zhes pa nas te de la mtshan nyid med pa ni rang gi mtshan nyid kha dog la sogs pa'o/ /yang na 'du byed kyi mtshan</text></item>
<item><p>131b5</p><section></section><text>nyid skye ba la sogs pa'o/ /de kho na'i phyir na mi skye ba zhes pa ni yod pa dang med pa ma yin pa'i phyir ro/ /'di lta ste/ chos thams cad yod pa skyer mi rung ste skyes zin pa'i phyir ro/ /med pa ni rus sbal gyi sgong dang 'dra bas so/ /tshig mi brjod ces pa ni tshig</text></item>
<item><p>131b6</p><section></section><text>brjod pa'i ming gi yi ge dus gcig tu mi 'byung bas don dam par tshig ces bya ba med de snga ma byung ba bzhin no/ /'dus byas min pa ni 'dus byas kyi mtshan nyid dus gcig tu byas pa ma yin la rim gyis kyang mi 'grub pa'i phyir ro/ /'di lta ste gang gi tshe skye ba'i</text></item>
<item><p>131b7</p><section></section><text>dus na de'i tshe gnas pa med na gang zhig skye bar 'gyur te mi gnas pa'i phyir ro/ /dus gcig na yang ma skyes na gnas pa med pa'i phyir ro/ /'o na ji ltar zhe na/ nam mkha' dang ni zhes pa ste de la/ nam mkha' dang ni zhes pa ni/ /zhe'o/ /byang chub sems ni rnam par</text></item>
<item><p>132a1</p><section></section><text>mi rtog pa'i ye shes so/ /byang chub ni chos rnams phyin ci ma log par mngon par rtogs pa'o/ /gnyis med pa'i mtshan nyid ni nam mkha' dang byang chub sems so so ma yin tha mi dad pa'o/ /'di lta ste/ dper na nam mkha' tha snyad du yod la don dam</text></item>
<item><p>132a2</p><section></section><text>par med pa ltar byang chub sems kyang yang dag pa'i kun rdzob tu yod la don dam par med pa'i phyir ro/ /don de nyid ni/ stong pa ye shes nam mkha' 'dra/ /zhes te/ stong pa yang yin la ye shes kyang yin pas stong pa ye shes ngo bo nyid med pa'i phyir ro/ /de ni</text></item>
<item><p>132a3</p><section></section><text>nam mkha' ltar tha snyad du yod kyang dpyad na med pa'i phyir ro/ /don de ni sangs rgyas mkhyen zhes pa dang 'brel lo/ /ci 'dra ba'i sangs rgyas she na/ /dus gsum gnas su byed pa'i dus gsum la sangs rgyas pa'o/ /de yang ci 'dra zhe na/ byang chub snying po rtogs</text></item>
<item><p>132a4</p><section></section><text>pa kun/ /thams cad mkhyen pa'i ye shes dang ldan pa'i phyir ro/ /bdag nyid chen po ni stong pa nyid chen po ste bdag rang bzhin du 'dod pa'i phyir ro/ /de 'dra ba'i yon tan dang ldan pa'i sangs rgyas la/ stong pa nyid kyi ye shes mkhyen/ /zhes pa'i don to/ /de</text></item>
<item><p>132a5</p><section></section><text>bas na/ byang chub sems dpa' de ni bsgom par bya/ /zhes gsungs pa ni chos rnams zhes bya ba nas te/ de la chos kun gyi gnas ni phung po la sogs pa'i ngo bo nyid yin pa'i phyir ro/ /zhi ba ni thog mar dge ba la sogs pa bkra shis kyi rang bzhin yin pa'i</text></item>
<item><p>132a6</p><section></section><text>phyir ro/ /gnas med pa ni gnyen po dang mi mthun pa'i phyogs rang bzhin med par rtogs pa'o/ /lhag ma ni bshad zin to/ /'on kyang / /skye ba med pa stong pa nyid/ /ces bya ba la sogs pa la/ phung po la sogs pa'i chos gzhan med la stong pa nyid ni 'du shes</text></item>
<item><p>132a7</p><section></section><text>rtogs pa'o/ /de la dmigs pa med ces bya ba ni sems dang sems las byung bas dmigs pa ma yin pa'o zhes bya ba'i don to/ /blo zhan pa ni thos pa chung ba'am las dang po pa'o/ /de yis de ni bsgom pa min/ /zhes pa ni stong pa nyid de ni kun gyi gnyen</text></item>
<item><p>132b1</p><section></section><text>por 'gyur ba yod do/ /sgom pa po des bsgom pa min/ /zhes bya ba'o/ /de ltar yang rtsa ba shes rab las/ /lta ba thams cad gcod pa yis/ /stong pa nyid ces rgyal bas gsungs/ /gang zhig stong pa'i lta ba can/ /de ni bcos su dka' bar gsungs</text></item>
<item><p>132b2</p><section></section><text>zhes gsungs so/ /sems med pa'i mtshan nyid stong pa gang gi ngo bo yin zhe na/ dge dang zhes bya ba la sogs pa ste/ dge ba ni smad pa las log pa ste/ srog gcod pa spangs pa la sogs pa'o/ /yang na rtswa ku sha'i rtse mo ltar rno ba'i shes rab ltar ni dge ba</text></item>
<item><p>132b3</p><section></section><text>yin la/ de las phyin ci log tu gyur pa ni mi dge ba'o/ /de gnyis rang gi mtshan nyid du shes pa ni dge ba dang mi dge ba'i rtog pa rnams so/ /de dag rgyu 'bras kyi rten 'brel brgyud pa ni rgyun dang zhes pa'o/ /yang skad cig re re la skye zhing 'jig pas na chad</text></item>
<item><p>132b4</p><section></section><text>pa'i mtshan nyid ce'o/ /de dang 'dra ba'i dge ba dang mi dge ba tha mi dad par stong pa nyid du sangs rgyas kyis gsungs te zhe'o/ /de bas na stong pa nyid de las gzhan mi 'dod ces te/ lta ba kun gyis kyang kun rdzob tu dge ba dang mi dge ba rten cing 'brel ba</text></item>
<item><p>132b5</p><section></section><text>las stong pa nyid gzhan mi 'dod do zhes pa'o/ /de ltar kun rdzob dang gzhan du ma gyur pa'i stong pa'i sems ci 'dra ba'i mtshan nyid yin zhe na/ mtshon bya med pa'i sems kyis na/ /gnas pa nam mkha'i mtshan nyid yin/ /zhes te/ yod pa dang med pa 'di</text></item>
<item><p>132b6</p><section></section><text>zhes bya ba'i tshig gis mtshon par bya ba'i don med pa'i sems ni nam mkha' dang mtshan nyid mthun par gnas so/ /'di lta ste/ 'jig rten pas nam mkha' zhes tha snyad du brjod pa'o/ /don dam par ngo bo nyid med pa'i mtshan nyid lta bu'o/ /de bas na nam mkha'</text></item>
<item><p>132b7</p><section></section><text>sgom pa chud pa ni stong pa nyid sgom par 'dod pa yin/ /chud pa ni don rtogs pa'o/ /de bas na yum las kyang rab 'byor nam mkha' sgom pa ni shes rab kyi pha rol tu phyin pa sgom pa'o zhe'o/ /de ltar kun rdzob kyi chos thams cad dang dbyer med pa las stong pa</text></item>
<item><p>133a1</p><section></section><text>nyid yin pas na stong pa nyid las brtags pa'i lta ba po rnams kyi chos gang de stong pa nyid yin par gsungs pa ni stong pa nyid ces bya ba la sogs pa ste/ de la stong pa nyid ni seng ge yin te ri dwags skrag par byed pa ltar dngos por smra ba thams</text></item>
<item><p>133a2</p><section></section><text>cad de mu stegs la sogs bshad pa rnams so/ /des na mu stegs pa ni dngos po phyi nang rdzas su smra la/ nyan thos pa gnyis ni phyi'i rdzas su smra'o/ /sems tsam ni rnam par rig pa tsam du smras so/ /de dang 'dra ba gang dang gang la zhugs na yang zhes te lta ba de dag</text></item>
<item><p>133a3</p><section></section><text>kyang rang bzhin med pa'i phyir ro/ /de ltar lta ba spyir stong pa nyid du gsungs nas/ yang sems tsam kho na stong pa'i mtshan nyid du gsungs pa ni/ gang gi rnam shes zhes bya ba la sogs pa ste/ sems tsam pa gang rnam shes skad cig mar gyur pa de'i rnam par shes</text></item>
<item><p>133a4</p><section></section><text>pa ni rtag gyur min te skad cig ma thams cad mi rtag pa'o/ /de bas na/ mi rtag pa yi sems kyis ni/ /stong pa nyid du mi 'gal lo/ /zhes te/ mi rtag pa dang stong pa nyid tha mi dad cing don gcig pa'i phyir ro/ /de ltar sems tsam pa'i lta bas kyang rnam par</text></item>
<item><p>133a5</p><section></section><text>rig pa tsam ni stong pa kho nar khas blang dgos so/ /yang rig pa gzhan sems kyi mi rtag pa nyid du ni zhes pa la sogs pa ste/ lta ba bzhi ka yang mthun par sems ni skad cig mar 'dod do/ /de la lta ba bzhi ni bye brag tu smra ba la sogs pa ste/ gsum la skyabs su gsol</text></item>
<item><p>133a6</p><section></section><text>ba'i phyir dang / bdag med pa dang / mi rtag par 'dod pa 'dra bas so/ /de bas na de rnams zhes bya ba la sogs pa ste de ni lta ba po de rnam pa bzhi nad pa yin pas sems stong pa nyid du khas blangs par rigs so zhes bya ba'o/ /yang dbu ma pas rigs pa gsungs pa/ dngos</text></item>
<item><p>133a7</p><section></section><text>po rang bzhin med nyid du/ /sems ni grub ste dus kun la/ /zhes te gdong nas ma skyes pa'i sems rten 'brel tsam du dus gsum la gnas so zhes bya ba'i tha tshig go/ /de bas na/ dngos po'i rang bzhin med nyid pas/ /rang bzhin med nyid gsungs pa'o/ /phung po la</text></item>
<item><p>133b1</p><section></section><text>sogs pa dang rnam par rig pa dpyad na rang bzhin med pas ngo bo nyid med pa'i phyir ro/ /gal te tshig tu yang / bdag por gnas pa spangs nas su/ /zhes bya ba la sogs pa ste sangs rgyas kyi lta bas mthun par bdag med pa'i lta ba la gnas pa las/ yang sems tsam</text></item>
<item><p>133b2</p><section></section><text>zhes bya ba bsgrubs nas 'dod pa ni rigs pa ma yin no/ /ci'i phyir zhe na/ chos rnams kyi ni zhes pa la sogs pa'i chos rnams kyi bdag med pa stong pa nyid kyi chos rang gi mtshan nyid kyi rang bzhin las gzhan pa ma yin no zhes bstan to/ /de'i dpe ni bu</text></item>
<item><p>133b3</p><section></section><text>ram la sogs pa ste/ gang ltar yang mngar ba tsha ba mi 'dor ba ltar ro/ /don de ni thams cad ces pa nas te/ phung po la sogs pa'i chos gang yang dpyad na rang bzhin med do zhes bya ba'i don to/ /de ltar chos thams cad stong pa nyid du gyur na dbu ma'i lta ba ni</text></item>
<item><p>133b4</p><section></section><text>tshad mar mi 'gyur ram zhe na rang bzhin zhes pa la sogs pa ste/ chos rnams kyi rang bzhin stong par zad kyi rten 'brel gyi rgyu 'bras ni stong par mi 'dod do/ /'o na rtag par 'gyur ro zhe na de bas na zhes pa gsungs te/ de bas zhes bya ba ni stong pa nyid yin pas na</text></item>
<item><p>133b5</p><section></section><text>rgyu 'bras kyi chos rten 'brel tsam mo/ /don de kho na gsungs pa/ ma rig ces bya ba la sogs pa gsungs te/ rten 'brel bcu gnyis kyang rgyu 'bras 'brel pa tsam yin gyi rgyu 'bras kyi 'brel pa ni med do zhes bya ba'o/ /de la ma rig pa ni tshe snga ma'i las</text></item>
<item><p>133b6</p><section></section><text>nyon mongs pa ste yang dag pa'i don la sgrib pa'o/ /dang po zhes pa'i sgra ni sogs pa'i sgras shes par bya ste 'du byed la sogs pa'o/ /rga shi zhes pa ni rnam par shes pa nas tshor ba'i bar gyi yan lag la ste sdug bsngal yin pas so/ /de nyid mtha' zhes</text></item>
<item><p>133b7</p><section></section><text>te bcu gnyis kyi grangs rdzogs pa tsam yin gyi mthar thug pa ni ma yin te tshe phyi ma la rnam par shes pa la sogs pa'i yan lag lnga'i ngo bo yin pa'i phyir ro/ /de ltar byas pa med na ci 'dra zhe na/ sgyu ma zhes bya ba la sogs pa ste/ de la yan lag bcu gnyis pa zhes pa</text></item>
<item><p>134a1</p><section></section><text>ni tshe snga ma'i yan lag ma rig pa dang / 'du byed gnyis dang tshe snga ma'i skye ba dang rga shi gnyis dang / rang gi brgyad de dum bu gsum dang tshe gsum mgo rmongs pa bzlog pa'i phyir ro/ /yang na rgyu'i yan lag dang 'bras bu'i yan lag ste ma rig</text></item>
<item><p>134a2</p><section></section><text>pa dang / 'du byed dang / sred pa dang / len pa dang / srid pa rnams ni rgyu'o/ /lhag ma rnams ni 'bras bu'o/ /de 'dod de zhes pa ni dbu ma pa rnams kyi yan lag bcu gnyis rang bzhin med par 'dod pa'o/ /de ltar rang bzhin med pa'i</text></item>
<item><p>134a3</p><section></section><text>sgo nas yan lag ces bya ba la sogs pa ste/ tshe snga ma'i srid pa dang / len pa dang 'dis ma rig pa skye/ ma rig pa las 'du byed skye/ de las rnam par shes pa nas tshor ba'i bar lnga skye/ /de nas sred pa dang len pa skye/ de</text></item>
<item><p>134a4</p><section></section><text>las srid pa skye/ /de las tshe snga ma'i skye ba dang rga shi skye'o/ /de yang mdzod las/ nyon mongs pa la nyon mongs dang / /bya ba nyid do de las gzhi/ /de las gzhi dang nyon mongs skye/ /'di ni srid pa'i yan lag lugs/ /gang</text></item>
<item><p>134a5</p><section></section><text>du 'khor zhe na/ srid pa'i lam du ste 'dod pa'i srid pa la sogs pa srid pa 'gro ba drug gi 'khor ba'o/ /yang na/ bar dor skye ba sngon dus dang / /'chi ba'i srid par 'khor ba yin/ /las 'bras tshor ba yid ches gang / /de las gzhan ni sems can med/ /</text></item>
<item><p>134a6</p><section></section><text>rten cing 'brel ba'i chos las sems/ /zhes bya ba ni mu stegs pa'i brtags pa'i gang zag lta bu rgyu 'bras kyi las tshor ba po med ces bya ba'i tha tshig go/ /de las zhes pa ni de dag la sogs pa ste bya ba'i dngos po yin pa'i phyir ro/ /de rten cing 'brel pa'i brgyud</text></item>
<item><p>134a7</p><section></section><text>pa gang zhe na/ dpe ni ji ltar zhes pa nas te rten me long dang 'brel pa ngo'i dkyil 'khor 'dus ma thag tu gzugs brnyan 'byung bar zad kyi ngo dang me long gi bar na brgyud pa mthong ba med do/ /de bas na de la ni skye ba med de me long la ngo 'jug pa med do/ /'on kyang de</text></item>
<item><p>134b1</p><section></section><text>med par yang ni ga la min te gnyis med na gzugs brnyan gal 'byung ngo / /dpe don de ltar zhes pa nas te de la bskyed ces bya ba ni nyon mongs pa dang las kyi mthu las 'byung ba'o/ /srid pa'i bar na zhes bya ba ni shi ba'i srid pa dang / skye ba'i srid pa'i mtshams so/ /</text></item>
<item><p>134b2</p><section></section><text>'brel pa ni bar do'i srid pa'o/ /don ni 'di lta ste bar na brgyud pa po med par rang bzhin med pa'i rten 'brel gyi mthus tshe 'di dang phyi mar skye'o zhes bya ba'i tha tshig go/ /don nyid ni bskyed pa med kyang zhes bya ba nas te/ mkhas pa ni khams drug cu rtsa gnyis la mkhas</text></item>
<item><p>134b3</p><section></section><text>pa'o/ /yang na de bzhin gshegs pa ste thams cad mkhyen pa'i ye shes dang ldan pa'o/ /de rnams kyis bskyod pa med pa'i skye ba'i don gtan la phab pa ste nges par byas pa'o/ /de dag ci 'dra ba'i ngo bo nyid gcig pa skye zhe na/ stong pa zhes bya ba la sogs pa ste</text></item>
<item><p>134b4</p><section></section><text>nges par byas pa'o/ /don dam par ni stong pa'i rang bzhin gyi chos ma rig pa lta bu las stong pa'i rang bzhin gyi chos 'du byed pa lta bu skye zhes pa'o/ /de lta bas na las 'bras zhes bya ba la sogs pa ste/ rgyu 'bras kyi las la tshor ba po dang tshor bya ni kun rdzob kyi mtshan</text></item>
<item><p>134b5</p><section></section><text>nyid yin la don dam par ni rgyal bas bstan pa ma yin no zhes pa'i don to/ /de ltar na nang gi rten 'brel gsungs nas/ da ni phyi'i gsungs pa ni 'di yang zhes bya ba la sogs pa ste/ 'di zhes bya ba ni snod kyi 'jig rten no/ /'brel pas bskyed pa ni 'brel pa can gyi</text></item>
<item><p>134b6</p><section></section><text>rten cing 'brel pa las bskyed do zhes bya ba'i don to/ /'di lta ste don dam par rang bzhin du spyi mthun gyi las rgyu 'bras kyis bskyed do zhes bya ba'i don to/ /de'i dpe ni myu gu zhes bya ba la sogs pa ste/ sa bon la sogs pa dang pags pa la sogs pa rnam pa</text></item>
<item><p>134b7</p><section></section><text>gang la yang med kyang 'brel pa tha dad du 'byung ba ltar phyi nang gi chos rnams kyang de bzhin no zhes bya ba'i don to/ /de bas na don dam par na ci 'dra zhe na sgyu ma la sogs pa'o/ /de la phyi ni 'dus byas pa'i chos gzugs kyi phung po ste/ 'brel ba can gyi rten 'brel</text></item>
<item><p>135a1</p><section></section><text>gyi mtshan nyid yin pa'i phyir ro/ /de ltar med pa las byung ba rgyu 'bras kyi chos mi rung ngo zhe na/ chos rnams zhes pa nas te phung po la sogs pa'i chos rnams kun rdzob tu rang gi sa bon nam rgyu las skyes pa 'gal ba med pa'o/ /ci'i phyir zhe na/ rgyu</text></item>
<item><p>135a2</p><section></section><text>yang rgyu nyid stong pa ste gang chos rnams rgyur gyur pa de'i rgyu'i ngo bo ma grub pas rang bzhin med pa 'di lta ste/ 'du byed kyi rgyu ma rig pa de tshe snga ma'i sred len gyi rgyu'i 'bras bu'o/ /de bzhin du rnam par shes pa'i rgyu 'du byed kyi mtshan nyid de ma rig pa'i 'bras bu yin</text></item>
<item><p>135a3</p><section></section><text>no/ /de ltar gcig la rgyu 'bras kyi ngo bor snang bas na/ rten cing 'brel pa tsam du zad kyi rgyu nyid 'di nyid 'di yin zhes bya ba'i ngo bo nyid do/ /de ltar rgyu rang bzhin med pa las byung ba'i chos ni mi skye ba nyid shes par bya/ rgyu yod na skye ba yod pa'i phyir ro/ /de ltar mi skye ba'i chos</text></item>
<item><p>135a4</p><section></section><text>rnams ni stong pa nyid ces rab tu grags/ de'i rgyu'i ngo bo nyid med pas na skye ba med la mi skye ba'i chos ni stong pa nyid du grags te bcom ldan 'das kyis gsungs so zhes pa'i tha tshig go/ /mi skye ba'i chos gang zhe na/ mdor bsdus pa ni phung po lnga khams la sogs pa</text></item>
<item><p>135a5</p><section></section><text>der gsungs pa'o/ /de ltar chos rnams mi skye ba yin na kun rdzob tu gang las 'byung zhe na ji ltar zhes pa la sogs pa ste/ de nyid ces bya ba ni don dam par rang bzhin med pa de 'gyur ba med pa'i phyir ro/ /ci'i phyir zhe na/ kun rdzob yin pas zhes</text></item>
<item><p>135a6</p><section></section><text>pa ste bden pa gnyis tha mi dad pa'i phyir ro/ /don de nyid kun rdzob ces pa nas/ ci'i phyir zhe na/ ma 'brel nges pa med pa'i phyir te/ gang dang gang du kun rdzob kyi chos yin pa de dang de ru don dam pa'i stong pa nyid yod de me dang du ba bzhin no/ /de'i dpe ni byas pa</text></item>
<item><p>135a7</p><section></section><text>mi rtag pa bzhin no/ /byas pa ni 'dus byas pa bum pa lta bu mi rtag pa ni 'jig pa ste rkyen gyi dbang du gyur pa'i phyir ro/ /des na 'dus byas yod pas 'jig pa bzhin du'o zhes bstan to/ /de ltar de bzhin nyid dang kun rdzob gcig tu gyur nas thar par ji ltar 'gyur snyam</text></item>
<item><p>135b1</p><section></section><text>na/ kun rdzob ces bya ba la sogs pa ste kun rdzob gnyis nyon mongs pa yin te rtsa ba'i drug pos sems nyid nyon mongs par byed pa dang / ma 'ongs pa'i dge ba mi skye bar byed pa dang / skyes pa sgrib par byed pa'i phyir ro/ /de yang ma rig pa la shes par bya'o/ /de bas</text></item>
<item><p>135b2</p><section></section><text>kun rdzob nyon mongs pa las skyes/ nyon mongs pa'i dbang gis dge ba la sogs pa'i las sems pa skye ba'o/ /las las sems kyang skye/ /dge ba la sogs pa'i las bag chags pa'i gnas sems 'byung ngo zhes bstan to/ /sems ni bag chags sdug</text></item>
<item><p>135b3</p><section></section><text>bsngal te/ sems de yang dge ba la sogs pa ste bag chags 'du byed kyis gzir ba'i phyir ro/ /sdug bsngal gyi bag chags de rang bzhin shes nas spangs pa ni/ bag chags bsal nas bde ba'o/ /zhes te sems las su rung ba la shes par bya'o/ /bde ba'i</text></item>
<item><p>135b4</p><section></section><text>sems ni zhi ba ste/ /nyon mongs pa med pa ste sems rnam par dben par lta ba'i phyir ro/ /de'i phyir/ zhi ba'i sems ni rmongs pa min/ /yang dag pa'i don ni rtogs pa la mi sgrib pa'i phyir ro/ /ma rmongs pa yis de nyid rig /don dam pa'i bden pa</text></item>
<item><p>135b5</p><section></section><text>stong pa nyid kyi rang bzhin no zhes pa'i don to/ /de nyid rig pas grub pa 'thob/ /mya ngan las 'das pa 'thob ste sdug bsngal gsum las thar ba'i phyir ro/ /de bas na byang chub sems mchog de nyid ni stong pa nyid ces rab tu gsungs te/ rang bzhin med pa'i stong</text></item>
<item><p>135b6</p><section></section><text>pa nyid ni byang chub sems kyi nang na rab tu gsungs pa'i phyir ro/ /stong pa nyid rang bzhin med pa'i byang chub sems de'i khyad par gsungs pa ni/ de bzhin de nyid de mi 'gyur ba'i phyir ro/ /yang dag pa'i mtha' ste phyin ci ma log pa'i phyir ro/ /sdug bsngal ni phung</text></item>
<item><p>135b7</p><section></section><text>po lnga ste/ 'du byed kyi sdug bsngal nyid kyi phyir ro/ /de ltar yang / 'khor ba'i phung po sdug bsngal yin/ /zhes gsungs so/ /sdug bsngal dang bdag med pa'i byang chub sems ni sdug bsngal bdag med do/ /sogs pa'i sgras ni/ mtshan ma med dang don dam</text></item>
<item><p>136a1</p><section></section><text>dang / /chos kyi dbyings ni gzung ba yin/ /de ltar don dam pa'i byang chub kyi sems kyi ngo bo bstan nas don des bsdu ba ni gang dang zhes pa la sogs pa ste/ gang dag ces pa ni rnal 'byor pa gang yang rung ngo / /stong nyid mi shes pa ni dbu ma'i byang</text></item>
<item><p>136a2</p><section></section><text>chub kyi sems rang bzhin med pa ma rtogs pa'o/ /grol ba'i skal ba mi ldan pa ni yang dag par rdzogs pa'i byang chub mngon du mi 'gyur ba'o/ /des cir 'gyur zhe na/ sred pa'i zhes bya ba nas te/ gti mug can ni chos rnams rang bzhin med pa'i don yang dag par mi</text></item>
<item><p>136a3</p><section></section><text>shes pa ste dngos po thams cad la zhen pa'i phyir ro/ /'gro drug ni 'jig rten pa'i lta ba'i tshul gyis gsungs te lha la sogs pa'o/ /don ni 'di yin te rang bzhin med pa'i don ma rtogs nas dngos po can du gyur ma thag yod pa'i rnam par rtog pa 'gyur bas na srid</text></item>
<item><p>136a4</p><section></section><text>par ltung ngo zhes bya ba'o/ /don dam pa'i byang chub sems kyi 'grel pa bshad zin to/ /da ni yang dag pa'i kun rdzob kyi byang chub kyi sems cher gzhag pa ni stong nyid ces bya ba nas te/ de la stong nyid de'i rnal 'byor pas de ltar sgom par byed pas na/ don</text></item>
<item><p>136a5</p><section></section><text>dam par rang bzhin med pa'i byang chub sems de ltar bsgom pa'i rnal 'byor pas snying rje dang ldan par bsgom par bya'o/ /de la snying rje dang stong pa nyid sbyor bas rnal 'byor ro/ /de kho na nyid ni gzhan gyi don la zhes pa la sogs pa ste/ mtho ris dang byang</text></item>
<item><p>136a6</p><section></section><text>grol ni smon cing grol bar byed pas gzhan don no/ /sems can gyi don la chags pa'i shes rab ni dga' ba'i blo'o/ /de la the tshom mi za bas the tshom yang med pa'o/ /snying rje bsgom dgos pa'i gtan tshigs ni pha dang zhes bya ba la sogs pa'o/ /de</text></item>
<item><p>136a7</p><section></section><text>la sa bon dang lus rtas par byed pa'i phyir na pha dang ma'o/ /pha dang ma'i rigs ni bshes gnyen no/ /legs par byed pas phan byed pa'o/ /phan dus gang gi tshe zhe na/ sngon dus te thog ma med pa'i tshe rabs nas so/ /des na sems can la drin lan bya</text></item>
<item><p>136b1</p><section></section><text>bar 'os te/ phan lan bya dgos so zhes bstan to/ /ci'i phyir zhe na/ nyon mongs pa'i zhes bya ba la sogs pa ste gdug par byed pas so/ /gang du zhe na srid pa'i zhes bya ba la sogs pa ste/ de la ma rig pa'i dbang gis sdug bsngal sbyin pa ltar rig pa'i dus</text></item>
<item><p>136b2</p><section></section><text>su bde ba sbyin pa yin zhes pa'i don to/ /ci'i phyir sems can la phan par bya zhe na/ mtho ris zhes bya ba la sogs pa ste/ lha dang mi ste dge ba'i 'bras bu yin pa'i phyir ro/ /gang zhes pa ni sbyin pa la mtshon pa'o/ /'byung ba ni sems can la phan gnod byas</text></item>
<item><p>136b3</p><section></section><text>pas mtho ris dang ngan song 'byung ba'i phyir ro/ /der ma zad de bla med ces bya ste thob bo zhes sbyar ro/ /de bas na tshangs pa zhes bya ba la sogs pa ste/ 'dod pa'i nyon mongs pa zhi bas tshangs pa'o/ /drag po ni drag po'i las byed pa ste/ srog sna bstung ba dang gdangs pa</text></item>
<item><p>136b4</p><section></section><text>dang / sha khrag tshil za ba la sogs pas na drag po'o/ /srid thub cing dgra las rgyal bas na brgya byin no/ /sogs pa'i sgras ni brgya byin la sogs pa bsdu'o/ /de rnams la mchod cing brten pa ni brten pa'o/ /ci'i phyir ngo mtshar min zhe na/ sems can rnams la</text></item>
<item><p>136b5</p><section></section><text>brten nas sangs rgyas pa'i phyir ro/ /don de nyid lha zhes pa la sogs pa ste rang gi 'od la longs spyod pas lha'o/ /rig pa dang ldan pa'i yid las byung bas mi'o/ /yang na 'jig rten pa'i sgra las drangs na skye dgu'i bdag po shed bu yin pa'i phyir ro/ /bde ba'i</text></item>
<item><p>136b6</p><section></section><text>'bras bu ni longs spyod do/ /med pa 'di ni gang yang min/ /lha ma'i longs spyod de 'jig rten 'dir med pa ma yin te/ yod pa kho nar shes par bya'o zhes pa'i don to/ /longs spyod de ni sems can la phan par zhes bya ba la sogs pa ni de la tsam gyi sgras ni sems can la</text></item>
<item><p>136b7</p><section></section><text>phan par byed pa las gzhan la mi rag go/ /'gro gsum ni 'dod pa la sogs pa'am/ sa 'og la sogs pa'o/ /de'i don ni 'di lta ste/ lha mi'i longs spyod khams gsum la ni ji snyed yod pa sems can la phan par byas na nyan thos kyi dka' thub la sogs pa la gnas</text></item>
<item><p>137a1</p><section></section><text>pas mtho ris tsam thob kyang longs spyod dang ldan pa ni ma yin no/ /de ltar phan par byas nas mtho ris su 'gro ba gsungs nas/ da ni bzlog pa'i 'bras bu gsungs pa/ dmyal ba ni bsod nams ma yin pas mi rnams khrid pa'i phyogs te mi rnams</text></item>
<item><p>137a2</p><section></section><text>bcom pa'i phyir ro/ /phyir mi ldog par 'das pa'i phyir yi dwags so/ /yang na zas skom yid la btags pas yi dwags so/ /lha dang mi las log par 'gro bas dud 'gro'o/ /de rnams sdug bsngal ba ni sems can la gnod pa byas pas byung ngo zhes bya'o/ /sdug</text></item>
<item><p>137a3</p><section></section><text>bsngal ba ci 'dra zhe na/ rnam pa du ma'i gzugs su ni sdug bsngal zhes te grang ba la sogs pa'i dbang gis sems can thams cad kyi gzugs tha dad pa'o/ /de 'dra ba'i sdug bsngal gang las 'byung zhe na/ sems can gnod byed phyir te nyes pa med pa'i phyir ro/ /don de</text></item>
<item><p>137a4</p><section></section><text>nyid ni bkres pa dang / /zhes bya ba la sogs pa ste phan tshun zhes pa ni bdag dang gzhan gyi mtshan nyid do/ /de 'dra ba'i sdug bsngal rtag pa ni zhes te ngan song du rgyun mi 'chad pa'o/ /sdug bsngal de'i khyad par gsungs pa ni bzlog par dka' ste/ mchod sbyin dang rdzu 'phrul gyis</text></item>
<item><p>137a5</p><section></section><text>kyang ma yin te nges par myong ba'i las yin pa'i phyir ro/ /gsor med pa ni 'byung ba'i nad lta bu ma yin pa ste sdig pa'i las las byung ba'i phyir ro/ /de 'dra ba'i sdug bsngal ni gzhan las byung ba ma yin te/ sems can gnod byed 'bras bu de/ /zhe'o/ /sems can gyi</text></item>
<item><p>137a6</p><section></section><text>dngos po gsungs pa sangs rgyas zhes te/ nyan thos dang rang rgyal ba dang bla na med pa yang dag pa dang bzhi'o/ /byang chub sems dpa'i rigs dang sa thob pa ste/ /de ni rnam par byang ba'i sems can no/ /mtho ris ngan song ris la gang / /zhes pa ni kun nas nyon mongs</text></item>
<item><p>137a7</p><section></section><text>pa'o/ /gang zhes pa ni thun mong gi tshig go/ /sangs rgyas nas dmyal ba'i bar rnams ni sems can kho nar shes par bya ste zhe'o/ /ji ltar zhe na rnam par smin pa nyid kyi gzugs te/ sangs rgyas dang byang chub sems dpa' zag pa med pa'i dge ba'i rtsa ba'i las kyi rnam par</text></item>
<item><p>137b1</p><section></section><text>smin pa'i sems can no/ /mtho ris ni zag pa dang bcas pa'i dge ba'o/ /ngan song ni de nyid mi dge ba'o/ /sems can de rnams la thabs rnams kun gyis bsnyen bkur bya/ lus ngag yid ni thabs so/ /yang na mchod pa'i sgo nas sbyin pa la sogs pa'o/ /rang gi</text></item>
<item><p>137b2</p><section></section><text>lus bzhin bsrungs kyang / rang gi lus gnod par byed pa las bsrungs pa ltar sems can la yang ngo / /dug bzhin bya ba la sogs pa ni dug 'dor ba ltar sems can bral ba yang spang ngo zhes bya ba'o/ /de bas na sems can dang bral ba na bla na med pa yang dag par</text></item>
<item><p>137b3</p><section></section><text>rdzogs pa'i byang chub mi 'thob par bstan pa ni/ chags bral zhes bya ba la sogs pa ste/ so sor brtags pa'i 'gog pa ni 'khor ba dang bral bas chags bral la/ de'i ro dang gcig pa'i phung po lhag med kyi byang chub ni ro gcig byang chub ste/ sems dang sems</text></item>
<item><p>137b4</p><section></section><text>las byung ba'i chos bkag nas mar me snum med pa ltar yid gnas so/ /byang chub de ni gang gis 'thob ce na/ thob pa nyan thos rnams kyis de bas na sems can yongs su ma bor ba zhes bya bas gsungs te 'khor ba dang ma bral na sems can spangs pas ni ma</text></item>
<item><p>137b5</p><section></section><text>yin no/ /de lta bas na rnam pa de ltar zhes bya ba la sogs pa ste/ sems can la phan gnod byas pas bde ba dang / sdug bsngal 'byung ba bsams nas theg pa chung ngu'i rang don la gnas par mi bya'o zhes bstan to/ /de bas na byang chub myu gu zhes bya ba la</text></item>
<item><p>137b6</p><section></section><text>sogs pa la nyan thos las byung ba'i byang chub sems kyi myu gu'i 'bras bu'i snying po las mi g.yo bar rgyal ba'i sras kyis sgom gyi gzhan nyan thos la sogs pas sgom pa ni ma yin no zhes bya ba'i tha tshig go/ /de la rgyal sras ni rnam par mi rtog pa'i mtshan nyid de</text></item>
<item><p>137b7</p><section></section><text>bzhin gshegs pa'i thugs rtogs nas byung ba'i phyir ro/ /da ni ma bsgral ba bsgral ba'i don bshad pa ni gang gi zhes bya ba la sogs pa ste/ gang zhes bya ba ni de bzhin gshegs pa'am/ byang chub sems dpa' rnams so/ /ci 'dra ba yin zhe na/ dgongs pa</text></item>
<item><p>138a1</p><section></section><text>bstan pa rnams bsgom pa ste/ gzugs khams kyi sems can gyi don du bsam gtan gyi ting nge 'dzin du zhugs te sems rtse gcig pa'i phyir ro/ /de nyid bsam gtan bde zhes te/ rtog pa dang dpyod pa dang dga' ba dang bde ba dang sems rtse</text></item>
<item><p>138a2</p><section></section><text>gcig pa'i yan lag lngas bsam gtan dang po dang / nang yongs su dang ba dang / dga' ba dang bde ba sems rtse gcig pa'i yan lag bzhis bsam gtan gnyis pa dang / btang snyoms dang dran pa dang yang dag par skye ba dang / bde ba dang sems rtse gcig pa'i yan</text></item>
<item><p>138a3</p><section></section><text>lag lngas bsam gtan gsum pa'o/ /de lta bu'i bde ba spangs te gzhan gyi sdug bsngal gyis gdungs pa zhes bya ba ste/ gdungs pa ni snying rje dang ldan pa'i phyir ro/ /des na/ snying rje'i gangs ni bcer ba la/ /gzhan gyi sdug bsngal nyi tshogs kyis/ /gdungs shing</text></item>
<item><p>138a4</p><section></section><text>snying las zhu ba bzhin/ /kha mig gnyis nas mchi ma 'dzag /lhag ma ni go sla'o/ /de ltar rang rang gis dga' ba dang bde ba spangs nas gzhan gyi sdug bsngal dang du len pa ni ngo mtshar te/ sngon du ma mthong ma thos ma rtogs pa'i don mthong ba dang / rmad du byung ba ste</text></item>
<item><p>138a5</p><section></section><text>thos nas rtogs pa'o/ /grags pa ni snyan pa ste don thams cad grub pa dang / spyan ras gzigs lta bu ste dam pa ni snang ba la sogs pa ste sangs rgyas so/ /de rnams kyi spyod pa'i nang na rab tu gyur pa dam pa'i spyod pa mchog yin te/ bla na med pa'i 'bras bu 'thob par</text></item>
<item><p>138a6</p><section></section><text>byed pas so/ /de bas na rang lus don du gnyer ba zhes bya ba la sogs pa ste/ rang gi don du sbyin pa bdun ni zag pa dang bcas pa ste/ pha rol zil gyis mnan pa dang / 'gran dang chags dang lan 'dod dang / /rigs dang mtho ris grags don to/ /ngo mtshar</text></item>
<item><p>138a7</p><section></section><text>gyi khyad par gsungs pa ni chos rnams zhes bya ba la sogs pa ste/ de la chos rnams rang bzhin med pa stong pa nyid du rtogs nas gzhan don sbyin pa la sogs pa'i rgyu 'bras spyod pa gang yin pa de ni ngo mtshar las kyang zhes pa nas te/ de gnyis rgyu 'bras kyi sgo nas</text></item>
<item><p>138b1</p><section></section><text>brtags pa'o/ /de ltar rgyu'i sgo nas ya mtshan pa ni ngo mtshar che'o/ /'bras bu'i sgo nas ya mtshan pa ni rmad du byung ba'o/ /da ni ma grol ba dgrol ba'i 'grel pa'i don bshad pa ni sems can zhes bya ba la sogs pa ste/ de la sems can dgrol ba ni lha dang mi dgrol</text></item>
<item><p>138b2</p><section></section><text>ba'o/ /de'i byed pa'i rkyen thugs rje ni sems can bsgral ba'i zhes bya ba ste/ 'dam las skyes pa ni sangs rgyas rnams te lha'i rigs ni rnam par snang mdzad lta bu'o/ /mi'i rigs ni shAkya thub pa lta bu ste/ thugs rje'i dbang gis skye bar mdzad do/ /de la srid pa nyid</text></item>
<item><p>138b3</p><section></section><text>'dam ste/ chags pa'i gnas yin pa dang / rgal dka' ba yin pa'i phyir ro/ /de ltar srid pa'i nang du skyes kyang skyon gyis mi gos te/ rang bzhin med pa'i don rtogs pa'i phyir ro/ /de'i dpe ni chu yis zhes bya ba la sogs pa ste/ lung las/ shes pas srid la</text></item>
<item><p>138b4</p><section></section><text>mi gnas shing / /zhe'o/ /don de nyid ni/ stong nyid shes pa'i me yis ni/ /zhes bya ba la sogs pa'o/ /stong pa nyid kyi ye shes ni stong pa nyid shes pa'o/ /nyon mongs pa bsregs pas na me'o/ /don ni de ltar me dang 'brel pa'i bud shing zad par 'gyur ba ltar de bzhin</text></item>
<item><p>138b5</p><section></section><text>gshegs pas kyang rnam par mi rtog pa'i ye shes dang 'brel pa'i nyon mongs pa zad par 'gyur ro/ /'on kyang zhes pa ni nyon mongs pa med kyang snying rje'i dbang gis 'khor bar skye bar mdzad pas na snying rjes brlan pa'i zhes bya ba la sogs pa'o/ /mi'i rigs su skye ba</text></item>
<item><p>138b6</p><section></section><text>blangs pa'i tshul bstan pa/ 'chi 'pho zhes bya ba la sogs pa ste/ 'chi 'pho ba ni dbang po lnga'i rgyun 'dus pa ste/ gnas gzhan lha yul du bskyed pa'i phyir ro/ /skye ba'i srid pa dang du blangs pa ste ser skya'i rigs lta bu'o/ /byang chub che gshegs ni ser skya nas</text></item>
<item><p>138b7</p><section></section><text>byang chub bsnyags pa'i phyir ro/ /khyim nas 'byung ba ni grong khyer ser skya nas chu bo'i 'gram du'o/ /dka' thub brtan pa ni til phyed kyis lo drug tu 'tsho ba'o/ /bdud bcom pa ni nyon mongs pa la sogs pa pha ma par byas pa dgu bcu rtsa brgyad dang lha'i bdud bzhi</text></item>
<item><p>139a1</p><section></section><text>ni rnam pa sna tshogs pa ste/ byang chub kyi shing gi rtsar srod dang tho rangs la'o/ /gnyis pa ni bcu drug yangs pa can du'o/ /chos kyi 'khor lo bskor ba ni bA rA Na sIr ro/ /bram ze'i yul ga yar tshangs pa dang / brgya byin dang khyab 'jug la</text></item>
<item><p>139a2</p><section></section><text>sogs pa'i rigs kyi gtso bo byed pas lha'i rigs zhugs pa'o/ /de 'dra ba'i tshal tsam ni snying rje'i dbang du gnas pa'i zhes pa la sogs pa ste/ gzhal du med pa'i ye shes thob par 'dod pa'i 'gro ba rnams kyis bskyed pas na mgon po'o/ /lha'i ris su</text></item>
<item><p>139a3</p><section></section><text>skye bar mdzad pa gsungs pa ni/ tshangs pa zhes bya ba nas te nye dbang ni khyab 'jug go/ /yang na sum cu rtsa gnyis so/ /de rnams kyi gzugs su snang bas na/ gzugs brnyan la gnas te'o/ /'dul ba'i 'gro ba dang sbyar bas te/ 'gro ba'i skal ba dang mthun par</text></item>
<item><p>139a4</p><section></section><text>byas nas rang gi skyon med par byed pa'o/ /de yang tshangs pa la sogs pa gang gis 'dul ba la de'i lus su bstan pa ni rang gi skyon med par byed pa'o/ /de bas na sangs rgyas rnams kyis ni snying rje'o bsams nas gang bzhin byed/ gcig gis kyang kun</text></item>
<item><p>139a5</p><section></section><text>byed ces bya ba'o/ /da ni dbugs dbyung ba'i don 'grel pa ni/ theg pa chen po las byung ba zhes pa la sogs pa ste/ yang dag par na theg pa chen po gcig las gzhan med pa la de bas bskyed nas snying las chung du ston pa rnams kyis yang gsungs pa'o zhes</text></item>
<item><p>139a6</p><section></section><text>bstan pa'o/ /ci'i phyir bstan zhe na/ srid pa lam gyis zhes pa la sogs pa ste/ thog ma nas tha ma med pa'i srid pa'i lam du brgyud pa'i sdug bsngal gyis gzir ba rnams 'gog pa la btsud nas ngal bso ba tsam du gzhag pa yin gyi don dam pa min zhes pa</text></item>
<item><p>139a7</p><section></section><text>ste/ theg pa chung ngu ni theg pa yang dag pa ma yin pa'i phyir mya ngan las 'das pa ma yin pa'i don to/ /de ltar yang rab 'byor theg pa ni gcig ste theg pa chen po zhe'o/ /dgos pa de la ji tsam du gnas she na ye shes zhes bya ba la sogs pa ste/ sku gcig ngo bo ni</text></item>
<item><p>139b1</p><section></section><text>shin tu stong pa nyid kyi ye shes te sems dang sems las byung ba'i g.yo ba 'gog pa'i phyir ro/ /des na ma zhum pa'i sems kyis ni zhes bya ba lta bu'o/ /de nyid ting 'dzin rig pa ste/ /shin tu ston pa nyid la sems rtse gcig pa de la chags pa'i phyir ro/ /</text></item>
<item><p>139b2</p><section></section><text>des yang dag pa'i don ma mthong ba ni myos pa'o/ /de 'dra ba'i gnas su sangs rgyas kyi bya ba la sogs pa ste/ ma bskul na mi khom pa dang 'dra bar sems dang sems las byung ba'i chos dang mi ldan par gnas so/ /des bskul na cir 'gyur zhe na/ bskul bas lha</text></item>
<item><p>139b3</p><section></section><text>tshogs gzugs dag gi/ /zhes bya ba ni de bzhin gshegs pa'i sprul pas gdul bya'i skal ba dang sbyor ba'i gzugs sna tshogs kyis bskul ma thag tu nyan thos de dag sems can don la zhes te theg pa chen po la zhugs nas don byed do/ /de nas bsod nams ye shes kyis</text></item>
<item><p>139b4</p><section></section><text>gsos te sbyin pa nas bzod pa'i bar du bsod nams tha ma gnyis ni ye shes so/ /brtson 'grus ni gnyis ka'i grogs so/ /de ltar thams cad gsang chen mchog las gsungs pa/ ma rig med pa'i ye shes ni/ /tshogs ni rnam par 'byung ba yin/ /zhe'o/ /de</text></item>
<item><p>139b5</p><section></section><text>gnyis kyis rgyas par byed pa ni gsos pa'o/ /de ltar gyur ma thag tu ni/ /sangs rgyas byang chub thob par 'gyur/ /de kho na'i don ni bag chags gnyis kyi phyir/ /tshogs gnyis kyi bag chags bsags pa'o/ /bag chags sa bon du ni gsungs/ /bag chags</text></item>
<item><p>139b6</p><section></section><text>de ni srid pa'i sa bon du gyur pa'o/ /sa bon rjes mthun grogs mthun nas/ /de ltar bag chags kyi sa bon yod ma thag tu phung po'am sems dang sems las byung ba ste chos sam de'i nye ba'i rgyu pha ma la sogs pa dang ldan pa'o/ /de yis srid pa'i myu gu bskyed/ /des</text></item>
<item><p>139b7</p><section></section><text>ni 'khor ba las skye bar 'gyur zhes pa'i don to/ /de ltar theg pa gcig yin pa las theg pa chung ngu bstan pa/ ci'i phyir zhe na/ bstan pa zhes pa la sogs pa ste/ sems can bsam pa'i rigs dang dbang po dang bsam pa'i dbang gis tha dad pa'o/ /de'i dbang</text></item>
<item><p>140a1</p><section></section><text>gis bcom ldan 'das kyis bstan pa ni gdul bya'i bsam pa'i rjes su 'gro ba'o/ /de'i phyir/ 'jig rten rnam pa mang po yis/ /thabs kyi rnam pa mang du phye/ /rnam pa mang po ni rigs la sogs pa tha dad pa ste/ rigs ni mu stegs pa</text></item>
<item><p>140a2</p><section></section><text>la sogs pa'o/ /dbang po ni chung ngu'i chung ngu la sogs pa'o/ /skal ba ni tshogs gnyis kyi skal ba can no/ /thabs ni bsgom pa'i mtshan nyid mngon rtogs kyi rim pa dgu ste/ nyan thos nas de bzhin gshegs pa'i rigs kyi theg pa'i bar ro/ /de ltar thams cad tha</text></item>
<item><p>140a3</p><section></section><text>dad kyang don dam par gnyis su med pa'i don gsungs pa ni/ zab cing rgya che zhes pa la sogs pa ste/ de la gnyis su med pa'i shes rab ni zab pa ste/ rang bzhin med pa'i phyir ro/ /rgya che ba ni bsgom pa'i mtshan nyid thabs te rang bzhin phye ba nyid kyi phyir ro/ /de ltar</text></item>
<item><p>140a4</p><section></section><text>gnyis su gyur pa ni dbye ba dang zhes so/ /de'i phyir gang zhig mtshan nyid gnyis ka yang ste bden pa gnyis kyi spyi dang rang gi mtshan nyid do/ /de ltar bden pa gnyis kyi sgo nas bstan pa phye yang don dam par dbyer med de zhe'o/ /de ci'i phyir zhe na/ stong nyid gnyis</text></item>
<item><p>140a5</p><section></section><text>med mtshan nyid phyir/ /stong pa ni rang bzhin med pa'o/ /ci 'dra zhe na/ gnyis med gnyis ni 'ong ba dang / 'gro ba dang / skye ba dang / 'gag pa dang / rtag pa dang / chad pa dang / gcig dang du ma'o/ /de rnams med pa ni gnyis med pa'o/ /de'i ngo bo ni stong pa</text></item>
<item><p>140a6</p><section></section><text>nyid gnyis med mtshan nyid do/ /da ni yongs su mya ngan las 'das pa'i don 'grel pa ni gzungs zhes pa la sogs pa ste/ de la tshig dang don dang spobs pa dang / nges pa'i tshig ni gzungs so/ /yang na tshig dang don dang / sngags gsum lus ngag yid kyis</text></item>
<item><p>140a7</p><section></section><text>'chang bas kyang ngo / /pha rol tu phyin pa shas che ma thag smon lam gyi dbang gis cher rgyas par nyan thos dang / thun mong ma yin pa'i ye shes gnas skabs du ma'am/ spyod yul zhes khyad par mi rtag pa ni sa'o/ /de'i rgyur gyur pas na sangs rgyas pha rol phyin zhes</text></item>
<item><p>140b1</p><section></section><text>te sa bcu'o/ /de yang zang zing la sogs pa ni sbyin pa'o/ /sdom pa ni tshul khrims so/ /chos zab mo la bzod pa ni bzod pa'o/ /sbyor ba dang cho ga dang mi 'gong mi ldog chog par mi 'dzin pa ni brtson 'grus so/ /mi g.yo ba dang sems can don dang yon tan chen</text></item>
<item><p>140b2</p><section></section><text>po mngon par sgrub pa ni bsam gtan no/ /thos pa la sogs pa ni shes rab po/ /rang gi skyon sel ba dang sems can 'dzud par byed pa dang / myur du mngon par byang chub pa ni thabs so/ /stobs las bzlog par bya ba dang / nyon mongs pa bzlog par bya ba'i</text></item>
<item><p>140b3</p><section></section><text>stobs dang / bdud dang smra ba gzhan bzlog par bya ba'i 'o/ /smon lam ni bdag tshogs dang 'brel pa'i lam mo/ /gzhan gyi don dang sangs rgyas kyi zhing yongs su dag par byed pa'i smon lam mo/ /ye shes ni rnam par mi rtog pa dang rtog pa mnyam pa nyid du shes</text></item>
<item><p>140b4</p><section></section><text>pa dang / thabs thams cad med pa ma yin pa'i ye shes so/ /de rnams 'khor gsum yongs su dag pas na pha rol du phyin pa'o/ /de dag byang chub sems kyi char gzugs la sogs pa rnams so/ /thams cad mkhyen pas stong pa nyid byang</text></item>
<item><p>140b5</p><section></section><text>chub sems kyi yan lag tu bstan to/ /de ltar gzugs la sogs pa stong pa'i char gyur na chad par lta bar mi ltung ngam snyam pa la/ rtag tu zhes bya ba la sogs pa ste/ sgo gsum nas mi dge ba bcu spangs pas sems can la gnod pa mi byed pa'o/ /de lta</text></item>
<item><p>140b6</p><section></section><text>bas na stong pa nyid ces bya ba la sogs pa ste/ don dam par chos rnams rang bzhin med pa stong pa nyid du rtogs na yang / dge ba bcu spyod pas rgyu 'bras kyi chos chad pa med pa'o/ /de la chad pa ni log par lta ba'o/ /de bzhin du mya ngan las 'das pa yod</text></item>
<item><p>140b7</p><section></section><text>par gsungs pa ni/ mya ngan 'das dang zhes pa la sogs pa ste/ bdag nyid chen po de bzhin gshegs pa rnams rnam par mi rtog pa'i ye shes kyi mthus srid pa dang / thugs rjes zhi ba la mi bzhugs pa'o/ /gang du gnas she na/ mi gnas mya ngan</text></item>
<item><p>141a1</p><section></section><text>'das par ni/ /zhes pa la sogs pa ste/ srid par skye zhing srid pa'i skyon gyis mi gos pa'i go 'phang la sangs rgyas bzhugs so zhes bya ba'o/ /de lta bas na byang chub sems dpa' ni 'di lta bu yin zhes gsungs pa/ snying rje ro gcig ces bya ba la sogs</text></item>
<item><p>141a2</p><section></section><text>pa ste/ gzhan gyi sdug bsngal gyi sdug bsngal ba'i mtshan nyid ni snying rje ste/ de dang dbyer med pas ro gcig pa'o/ /de snying rje 'ba' zhig gi sgo nas thob pa'i dge ba ste/ gso zhing rgyas par byed pa'i phyir ro/ /de dang 'brel pa'i ye shes kyi tshogs ni stong pa</text></item>
<item><p>141a3</p><section></section><text>nyid bdud rtsi mchog ste/ stong pa nyid bdud de 'khor ba'i 'du byed kyi sdug bsngal la rtsi'i phyir ro/ /de nyid gzhan las rab tu gyur pas na mchog ste/ sdug bsngal gyi sdug bsngal la rtsi lta bu'o/ /bdag gzhan so so'i don bsgrub phyir/ /zhes pa ni</text></item>
<item><p>141a4</p><section></section><text>nyan thos ltar bdag don 'ba' zhig kyang ma yin la/ byang chub sems dpa' ltar gzhan don 'ba' zhig kyang ma yin gyi gnyis ka'i don bsgrub pa'i phyir byang chub sems kyi bdud rtsi 'di 'thung bar byed pa rgyal ba'i sras so zhes te don dam par byang chub sems</text></item>
<item><p>141a5</p><section></section><text>dpa' de yin no zhes bya ba'i don to/ /da ni byang chub sems rnam pa gnyis kyi yon tan gsungs pa ni/ phyag bya zhes pa la sogs pa ste/ lha la sogs pas phyag bya bar 'os pa'o/ /gang la 'os she na/ de'o zhes te stong pa nyid dang snying rje'i sgom pa de la'o/</text></item>
<item><p>141a6</p><section></section><text>ci 'dra ba'i phyir zhe na/ dngos po kun gyis te lus ngag yid kyis so/ /rtag tu mchod 'os ni dngos grub thams cad mthar phyin pa'o/ /gang du mchod pa yin zhe na/ srid gsum la zhes te 'dod pa la sogs pa srid pa'i lha mos so/ /sangs rgyas kyi gsung ni</text></item>
<item><p>141a7</p><section></section><text>de'i rabs so/ /chad pa med pa ni de'i brgyud pa'o/ /de la de dag gnas zhes te/ stong pa nyid dang snying rje chen po bsgoms pas so/ /ji ltar gnas she na 'jig rten 'dren pas so zhes te/ mtho ris dang byang grol du 'dren pa'i ston par gyur pa'o/ /de bas</text></item>
<item><p>141b1</p><section></section><text>na theg pa chen po'i mchog 'di ni/ byang chub sems zhes gnas par 'dod do/ /theg pa chen po'i nang nas snying rje dang stong nyid byang chub sems kyi mchog yin zhes pa'i don te/ so sor brtags pa'i 'gog pa dang / yongs su grub pa dang / so so rang gis rig pa'i</text></item>
<item><p>141b2</p><section></section><text>ye shes las rab tu gyur pa'o zhes bya ba'o/ /de ltar yin pas na mnyam par gnas zhes bya ba la sogs pa ste/ snying rje dang stong pa nyid cha mnyam zhing mthar ma lhung bar nan tan bya zhing / byang chub sems bsgom pa dang / smon pa'i sgo nas bskyed par bya'o zhes pa'i</text></item>
<item><p>141b3</p><section></section><text>don to/ /ci'i phyir zhe na/ bdag gzhan don ni zhes bya ba la sogs pa ste/ nyon mongs pa spangs ba'i rang bzhin can stong pa nyid kyi ye shes rang don no/ /snying rjes gzhan sdug bsngal las thar bar byed pa ni gzhan don no/ /mthar phyin pa ni rab tu grub pa'o/ /des na</text></item>
<item><p>141b4</p><section></section><text>de gnyis mnyam par bsgoms pa las grub pa'i thabs gzhan med pa'o/ /don de nyid ni/ byang chub sems nyid ma yin pa/ /zhes pa la sogs pa'o/ /byang chub sems de kho na bsgoms pa tsam gyis bsod nams kyi tshogs su 'gyur ba ni gang gi bya ba gnas so/ /bsod</text></item>
<item><p>141b5</p><section></section><text>nams de tshad med par gsungs pa ni/ gal te gzugs su gyur na zhes pa nas so/ /de ltar bsod nams mtha' yas par bstan nas/ bgrang du med par gsungs pa ni/ /skyes bu gang gis zhes pa la sogs pa'o/ /yang byang chub sems de ci 'dra zhe na/</text></item>
<item><p>141b6</p><section></section><text>nyon mongs zhes pa la sogs pa ste/ de la nyon mongs pa med pa ni nyon mongs pa dang de dang ldan pa'o/ /de las byung ba ma yin pa'i phyir ro/ /de ltar nyon mongs pa med pa'i rang bzhin 'od gsal ba'i sems ni rin chen zhes te/ dkon zhing mchog tu gyur</text></item>
<item><p>141b7</p><section></section><text>pa'i phyir ro/ /gcig tu 'di gsungs te/ bcom ldan 'das kyis rang bzhin med pa'i stong pa nyid 'di ni byang chub kyi sems gcig pur gsungs kyi yongs su grub pa la sogs pa ni der ma gsungs so zhes pa'i don to/ /rin chen sems de yang ci 'dra zhe na/</text></item>
<item><p>142a1</p><section></section><text>'phrog pa med pa la sogs pa ste/ gzhan gyis mngon du dbang byar med pas mi 'phrogs pa'o/ /gzung ba med pa ni mi skye ba'i ngo bo'i phyir ro/ /gang gis she na nyon mongs bdud sogs te sogs pa'i sgras ni phung po'i bdud bsdu'o/ /thabs</text></item>
<item><p>142a2</p><section></section><text>kyis 'phrog pas na rkun ma'o/ /byang chub kyi sems gsungs pa'i thabs gsungs pa/ byang chub sems zhes pa la sogs pa ste/ snying rje dang stong pa nyid gsungs pa'i phyir gsungs pa'i dpe ni ji ltar zhes bya ba la sogs pa ste/ rnam par thar pa dang / ting nge 'dzin</text></item>
<item><p>142a3</p><section></section><text>la sogs pa'i spyod pa kun la legs par spyad pas kun du bzang po'o/ /des rdzogs pa'i byang chub don du gnyer ba ni bzang po'i smon lam mo/ /don bzang po'i smon lam stobs kyis byang chub bsrung ba bzhin du bsdom pa yang smon pa dang / bsgom pa'i stobs</text></item>
<item><p>142a4</p><section></section><text>kyis bsrung bar bya/ /zhes bstan to/ /don de nyid gzhan don zhes bya ba la sogs pa ste/ mi dmigs pa'i snying rje'i sgo nas gzhan don byed pa la sems mi g.yo bar bya'o zhes pa'o/ /de dang 'dra ba'i yon tan dang ldan pa'i byang chub kyi sems 'di yin pas/ byang chub</text></item>
<item><p>142a5</p><section></section><text>don du gnyer ba'i rnal 'byor pas/ ngo mtshar du yang khyed rnams kyis zhes pa la sogs pa ste/ phyis 'byung ba'i sems can gyis 'di la spyad na sangs rgyas pa'i thabs gzhan med do zhes bya ba'o/ /de'i 'bras bu thob pa ni kun du bzang po'i zhes pa la sogs pa ste/</text></item>
<item><p>142a6</p><section></section><text>kun du bzang po'i smon lam gyis byang chub thob pa bzhin du 'di sgom pa pos kyang smon lam dang snying rje'i sgo nas rang kho nas 'thob bo zhes bya ba'o/ /da ni mdzad pa pos bsngo ba gsung pas ni/ rgyal ba zhes bya ba la sogs pa ste/ rgyal ba gzhan las rab tu gyur pas</text></item>
<item><p>142a7</p><section></section><text>rgyal ba mchog /de'i rang bzhin med pa'i ngo bo ni byang chub sems mchog ste/ byang chub gzhan las phul du byung ba'i phyir ro/ /de 'grel pas mnyes par byed pa ni bstod pas so/ /de byas pas shin tu zhes pa la sogs pa ste/ mnyam pa med pa'i</text></item>
<item><p>142b1</p><section></section><text>byang chub sems bstod pas bsod nams kyang mi mnyam mo/ /bdag ni klu sgrub zhabs so/ /srid pa gsum gyi rgya mtsho'i nyon mongs pa dang nye ba'i nyon mongs pa'i rlabs ni srid pa'i rgya mtsho'i chu rlabs so/ /des 'khor ba las ldang bar gyur pa'i sems</text></item>
<item><p>142b2</p><section></section><text>can ni bying ba'i ltas can te lus dang 'brel pa'o/ /de ni gang dang 'brel te/ de ring zhes pa ni nyi ma nub kyi bar du ste/ myur ba'i don bstan pa'o/ /rkang gnyis gtso bo ni rgyal ba'o/ /des mnyes pa'i go 'phang mi gnas pa'i mya ngan las 'das pa'o/ /de ltar</text></item>
<item><p>142b3</p><section></section><text>byas pa'i bsod nams kyis/ /srid pa'i rgya mtsho la bying ba'i sems can gyi mngon du gyur cig ces bya ba'i don to/ /'phags pa zhes bya ba ni 'phags pa'i chos mthong lam brnyes pa'i phyir ro/ /slob dpon rnam par 'byed pa'i lam mnyan nas bslab pa'i gnas</text></item>
<item><p>142b4</p><section></section><text>yin pa'i phyir ro/ /dpal zhes pa ni bsod nams dang ye shes kyi tshogs dang ldan pa'i phyir ro/ /klu sgrub ces pa ni klus mchod gnas su byas ba'i phyir/ mdzad mkhan gyis btags pa'i ming ngo / /zhabs zhes pa ni bkur ba'i tshig ste/ zhabs tsam smos kyi sku lus</text></item>
<item><p>142b5</p><section></section><text>gzhan smos kyis mi langs pas so/ /kyis zhes pa ni mdzad mkhan du mtshon pa'o/ /mdzad pa zhes pa ni 'grel pa byas pa'o/ /rdzogs so zhes pa ni don mthar phyin pa'o/ /smr-i ti dz+nyA na kI rti yis/ /byang chub sems kyi 'grel bshad 'di/ /bsgyur bas 'gro ba thams</text></item>
<item><p>142b6</p><section></section><text>cad ni/ /byang chub sems ni thob par shog /lho brag d+harmA seng ge yis/ /chos re'ang lam rings bgrod nas zhus/ /rgya gar gyi mkhan po smr-i ti dz+nyA na kI rtis bsgyur cing bshad nas gtan la phab pa'i byang chub sems kyi 'grel pa bshad pa rdzogs so// //</text></item>
<item><p>142b7</p><section></section><text>@##/ /rgya gar skad du/ pany+tsa kra ma pany+dzi kA pra b+hA sA r+tha nA ma/ bod skad du/ rim pa lnga pa'i dka' 'grel don gsal ba zhes bya ba/ dpal rdo rje sems dpa' la phyag 'tshal lo/ /dpal ldan rgyal ba kun gyi gtso/ /rdo rje sems dpa' mgos btud de/ /rim pa</text></item>
<item><p>143a1</p><section></section><text>lnga yi dka' 'grel ni/ /don gsal ba 'di bdag gis dbye/ /'phags pa yis ni mdzad pa'i gzhung / /zab mo'i don la bdag blo yi/ /go skabs dag ni med mod kyi/ /'dir ni gzhan gyis gsol gdab byas/ /nyan pa'i dbye ba rnam gnyis te/ /mgo</text></item>
<item><p>143a2</p><section></section><text>smos spros pas go ba'o/ /phyi ma rjes su gzung ba'i phyir/ /bdag gis dka' 'grel brtsam par bya/ /bla ma'i man ngag ma thob par/ /gang zhig 'chad par 'dod pa ni/ /bstan bcos mang la blo sbyangs kyang / /de 'dir yang ni rmongs 'gyur te/ /de bas gsang ba la</text></item>
<item><p>143a3</p><section></section><text>mkhas pa'i/ /bla ma'i man ngag thob bya ste/ /gang zag gzhan la phan bya'i phyir/ /'dir ni ci bzhin nus pas bya/ /'dir 'jig rten dang 'jig rten las 'das pa'i bstan bcos mtha' dag thugs su chud pas legs par sbyangs pa/ ku sha'i rtse mo lta bu'i blo mnga' ba'i slob dpon</text></item>
<item><p>143a4</p><section></section><text>phyogs gnyis nges par spangs pas don dam pa ji lta ba bzhin mkhyen pa'i yul du gyur pa/ bde bar gshegs pa'i bstan pa srung bar mdzad pa'i thugs kyi rgyud mnga' ba/ snying rje bla na med pas pha rol la phan par mdzad pa'i dgongs pa can/ snyigs ma lngas 'phags pa'i</text></item>
<item><p>143a5</p><section></section><text>nyon mongs pa du ma 'dod chags dang / zhe sdang dang / gti mug dang / phrag dog dang / ser sna la sogs pa'i nyes pas yid bcom pa'i 'jig rten gyi 'gro ba la gzigs nas/ gdul bya de dag gi don du rang dad pa'i lha la phyag 'tshal ba sngon du song bas/ mdor bsdus</text></item>
<item><p>143a6</p><section></section><text>pa'i rim pa lnga gsungs pa yin te/ 'dir yang brjod par bya ba la sogs pa gsum med na/ chos kyi rjes su 'brang ba'i gang zag rnams 'jug par mi 'gyur te/ 'di ltar re zhig de nyid bstan par bya na/ 'dir rdzogs pa'i rim pa ni brjod par bya'o/ /sems can thams</text></item>
<item><p>143a7</p><section></section><text>cad lam dam pa la dgod pa ni dgos pa'o/ /phyag rgya chen po grub cing sems can gyi don la 'khor ba'i srid du gnas pa ni dgos pa'i yang dgos pa'o/ /de ltar brjod par bya ba la sogs pa bsnyad nas/ bstan bcos kyi lus dang / bshad pa'i rim pa</text></item>
<item><p>143b1</p><section></section><text>yang rnam par gzhag par bya ste/ gsang sngags sku ni rab bsgrub pa/ /bskyed pa'i rim pa dang po yin/ /sems la dmigs pa tsam zhig ni/ /rim pa gnyis pa zhes bya'o/ /kun rdzob bden pa mthong ba ni/ /yid 'ong rim pa gsum pa'o/ /kun rdzob bden pa'i dag pa ni/ /</text></item>
<item><p>143b2</p><section></section><text>rim pa bzhi par brjod pa yin/ /gang zhig bden gnyis sbyor ba ni/ /zung 'jug ces bya rim pa lnga/ /sgrub pa'i lus 'di phul du byung / /bstan bcos kun gyi don bsdus pa'o/ /gzhan yang dpal gsang ba 'dus pa'i yan lag nyid yin pas na/ mtha' drug gi</text></item>
<item><p>143b3</p><section></section><text>rjes su 'brangs shing bshad pa bzhi'i rim pas kyang gzhung rnam par bshad par bya ste/ 'di dag gi mtshan nyid ma brjod de gzhung mangs kyis dogs pa'i phyir ro/ /de ltar bstan bcos kyi lus rnam par bkod nas/ da ni phyag 'tshal ba'i tshigs su bcad pa nas brtsams</text></item>
<item><p>143b4</p><section></section><text>te/ tshig re re nas rnam par bshad par bya'o/ /sangs rgyas kun bdag ces bya ba la sogs pa la/ dpal ldan bde chen la btud nas/ /rdo rje bzlas pa'i rim bshad bya/ /zhes bya bar sbyor ro/ /dpal ldan bde chen ni rdo rje 'chang chen po ste/ dus thams cad pa/</text></item>
<item><p>143b5</p><section></section><text>bar chad med pa/ mnyam pa med pa'i bde ba sku nyams su bstar ba'i phyir ro/ /gang gi phyir 'dir bcom ldan 'das kyi sku yang rnam pa gnyis te/ ye shes kyi mtshan nyid can dang longs spyod rdzogs pa'i mtshan nyid can no/ /de la ye shes kyi mtshan nyid can ni ye</text></item>
<item><p>143b6</p><section></section><text>shes rnam pa lnga'i skus sangs rgyas thams cad de/ mi bskyod pa la sogs pa de bzhin gshegs pa rnams skyed par mdzad pas na yid kun la khyab pa ste/ sangs rgyas kun gyi bdag nyid do/ /longs spyod rdzogs pa'i mtshan nyid ni/ gang skyes bu chen po'i</text></item>
<item><p>143b7</p><section></section><text>mtshan bzang po sum cu rtsa gnyis dang / dpe byad bzang po brgyad cus brgyan cing sems can thams cad lam la rab tu dgod par mdzad pa'i phyir ro/ /mgon po skyob par gyur pa ste/ /skyabs su 'os zhes bya'i bar du'o/ /de ltar tshig rnam pa gnyis kyis</text></item>
<item><p>144a1</p><section></section><text>go rims ci lta ba bzhin zab pa dang / rgya che ba'i bdag nyid can bcom ldan 'das kyi sku la phyag byas nas ci zhig bya zhe na/ rdo rje bzlas pa'i rim bshad bya/ /zhes bya ba gsungs te/ rdo rje bzlas pa ni 'og nas 'chad pa'i rim pa'i mtshan nyid kyi tshul te/</text></item>
<item><p>144a2</p><section></section><text>rdo rje bzlas pa'i rim pa de bshad par bya zhes bya ba'i tha tshig go/ /gang las she na rnal 'byor rgyud kyi zhes bya ba la sogs pa la rnal 'byor zhes bya ba ni sems kyi ting nge 'dzin te/ de gtso bor gyur pa'i rgyud ni rnal 'byor gyi rgyud do/ /de'i rjes su 'brangs nas zhes bya ba ni</text></item>
<item><p>144a3</p><section></section><text>bsten nas zhes bya ba'i don to/ /de'i phyir rnal 'byor gyi rgyud kyi rjes su 'brangs nas/ 'dir yon tan thams cad phun sum tshogs pa dang ldan pa'i bcom ldan 'das la phyag byas nas/ de ma thag tu tshigs su bcad pa gnyis kyi rim pa la 'jug pa'i bslab pa dang /</text></item>
<item><p>144a4</p><section></section><text>rin po che'i skud pa ltar khyab pa'i rim pa ji ltar bstan pa gsungs te/ bskyed pa'i rim pa zhes bya ba la sogs pa la/ gang 'di las dang po pa'i ste/ bskyed pa'i rim pas slob bzhin pa/ rdzogs pa'i rim pas mngon par 'dod pa de rnams la bcom ldan 'das</text></item>
<item><p>144a5</p><section></section><text>thugs rje'i pha rol tu phyin pas rim pa lnga pa'i mtshan nyid thabs de thob par byed pa'i rgyu skas kyi rim pa lta bu gsal bar byas te/ ji ltar khang bzangs la 'dzeg pa'i phyir skas kyi rim pa'i rgyur gyur pa de bzhin du/ mngon par 'dod pa'i go 'phang thob pa'i don</text></item>
<item><p>144a6</p><section></section><text>du rim pa 'di mkhas pas shes par bya'o/ /srog ces bya ba la sogs pa la/ srog tu gyur pa ni 'dzin cing 'tsho zhes bya ba'i don to/ /gang zhe na rlung zhes bya ba ste kun du g.yo ba'o/ /sems can ni lus dang ldan pa ste/ rlung med na 'gro ba dang 'ong ba dag med pa'i phyir</text></item>
<item><p>144a7</p><section></section><text>ro/ /de gnyis kyi bskyod pa dang kun du g.yo ba la sogs pa'i bya ba thams cad byed pas na las kun byed ces bya ba'o/ /rnam shes zhes bya ba la sogs pa la rnam par shes pa ni yid de de'i bzhon pa ni shing rta dang rta la skyes bu zhon pa lta bu'o/ /'di skad gsungs</text></item>
<item><p>144b1</p><section></section><text>te/ /rlung zhes bya ba'i bzhon pa la/ /rnam par shes pa zhon nas las kun byed/ /ces bya ba'i don to/ /'di ltar ston par 'gyur te/ rlung ni stong pa'i ngo bo dang / /shes pa kun du 'dres gyur nas/ /dbang po'i lam nas 'byung 'gyur te/ /yul la</text></item>
<item><p>144b2</p><section></section><text>dmigs pa zhes bya'o/ /'dir yang mdo dang rgyas pa'i dbye bas rnam pa lnga dang bcur 'gyur te/ srog ces bya ba'i rlung dang thur du 'byin pa'i rlung dang / me dang mnyam pa'i rlung dang / gyen du rgyu ba'i rlung dang / khyab byed kyi rlung zhes bya ba rnam pa lnga'o/ /gsal</text></item>
<item><p>144b3</p><section></section><text>bar rgyu ba dang / rnam par rgyu ba dang / yang dag par rgyu ba dang / rab tu rgyu ba dang / nges par rgyu ba zhes bya ba dang rnam pa lnga ste/ dang po lnga ni lus kyi bya ba la rnam par zhen pa'o/ /phyi mar gyur pa ni dbang po lnga la brten nas yul 'dzin pa'o/ /de la srog ces bya</text></item>
<item><p>144b4</p><section></section><text>ba'i rlung ni snying gar gnas pa mi bskyod pa'i rang bzhin te/ srog ces bya ba'i dbugs so/ /thur du 'byin pa'i rlung ni smad kyi bu ga na gnas pa ste/ rin po che 'byung ba'i rang bzhin dri ma la sogs pa 'byin par byed pa'o/ /gyen du rgyu ba'i rlung ni mgrin pan gnas pa ste/</text></item>
<item><p>144b5</p><section></section><text>'od dpag tu med pa'i rang bzhin gyen du rgyu zhes rol sogs pa yang len par byed pa'o/ /mnyam pa'i rlung ni lte ba na gnas pa ste/ don yod grub pa'i rang bzhin rol sogs pa mnyam par byed pa'o/ /khyab byed kyi rlung ni tshigs thams cad la gnas pa ste/ rnam par snang mdzad</text></item>
<item><p>144b6</p><section></section><text>kyi rang bzhin ro la sogs pa tshigs thams cad du khyab par byed pa'o/ /gsal bar rgyu ba ni gzugs la gnas pa ste/ thob par gsal ba'o/ /rnam par rgyu ba ni sgra la gnas pa ste/ /khyab par 'thob pa'o/ /yang dag par rgyu ba ni dri la gnas pa ste/ yang dag</text></item>
<item><p>144b7</p><section></section><text>par 'thob pa'o/ /rab tu rgyu ba ni ro la gnas pa ste/ rab tu 'thob pa'o/ /nges par rgyu ba ni reg bya la gnas pa ste/ lus pa med par 'thob pa'o/ /rlung gi mtshan nyid kyi dbye ba mdo dang rgyas pa bstan pa ste/ khyab par bstan pas rnal ma 'gog par mi 'gyur zhes bya ba</text></item>
<item><p>145a1</p><section></section><text>nas/ mdor bstan pa'i rjes su 'brangs nas/ bskyed pa'i rim pa sngags kyi de kho na nyid kyi rang bzhin ston pa ste/ rlung gi de nyid ces bya ba la sogs pa la/ sngags kyi de nyid yang dag 'jug /ces bya bar sbyar ro/ /ngag rnam par dpyod</text></item>
<item><p>145a2</p><section></section><text>pa ni sngags kyi de kho na nyid de/ de yang rlung gi de kho na nyid med na 'grub par mi 'gyur ro/ /rlung gi de kho na nyid kyang lus rnam par dpyod pa med pa ste/ de bas na rim pa la 'jug pa bslab par bya'o/ /gang 'dir dang po'i rim pa slob par 'dod pa bde bar gshegs</text></item>
<item><p>145a3</p><section></section><text>pa'i theg pa la mos pas slob pa ste sangs rgyas kyi bstan pa zhes bya ba 'dis/ yon tan thams cad phun sum tshogs pa dang ldan pa kho na'o zhes sangs rgyas kyi bstan pa la dmigs nas/ ting nge 'dzin dran pa rtse gcig pa'o/ /de'i tshe las dang po pa'i ting nge 'dzin</text></item>
<item><p>145a4</p><section></section><text>thob pa ste/ de nas rigs kyi dbye bas lus rnam par dpyod pa can no/ /de la yang lus rdo rje'i ting nge 'dzin las kyang / A li dang kA li'i sgo nas ngag gi rnam par dpyod pa can no/ /ngag rnam par dpyod pa can las dbugs dbyung rngub bsgoms pas ngag rdo rje'i</text></item>
<item><p>145a5</p><section></section><text>ting nge 'dzin thob pa zhes bya ba'i rim pa 'dis sngags kyi de kho na nyid la 'jug pa'i rnal 'byor du bstan to/ /gzhan yang lus rnam par dpyod pa ni/ rdzas sum cu rtsa drug gi bdag nyid kyi lus rdul phra rab kyi bye brag rnam par dpyod pa ste/ lus dpyod pa can</text></item>
<item><p>145a6</p><section></section><text>no/ /rlung gi de kho na nyid ni yang rtsa ba'i rgyud las 'chad par yang 'gyur te/ sngags kyi bskyed pa zhes bya ba la sogs pa la sngags ni ngag rnam par dpyod pa'i mtshan nyid ci lta ba bzhin bskyed pa khong du chud pa ste/ bla ma'i zhal nas nges par bzung nas/ sngags</text></item>
<item><p>145a7</p><section></section><text>rang gi sems la gtong par byed pa zhes pa'i bar du'o/ /gang gi phyir gzhan du sngags las ma byung ba'i rdo rje bzlas pa ni ngag gi yin par 'gyur te/ /de bas sngon du sngags nges par gzung bar bya'o/ /de nas bskyed pa la zhugs nas rdo rje bzlas pa'i rgyu</text></item>
<item><p>145b1</p><section></section><text>mtshan la slob pa ste/ der gnas pa ni sems kyi ting nge 'dzin la 'jug pa las dang po pa'i rnal 'byor zhes bya'o/ /rim pa dang po'i bshad pa'o// //gnyis pa ston te/ sems kyi dmigs pa zhes bya ba la sogs pa la sems kyi dmigs zhes bya ba</text></item>
<item><p>145b2</p><section></section><text>ni sems dmigs pa ste ji ltar rigs pa yongs su shes nas bdag med pa mthong ba'o/ /de yang dag rnam par dpyod pa la gnas nas gang gi tshe rang bzhin snang ba'i rim pas 'byung ba bzhi'i dkyil 'khor la rlung kun du rgyu ba'i dbye ba la slob pa de'i tshe/ sems</text></item>
<item><p>145b3</p><section></section><text>kyi ting nge 'dzin thob pa ni rim pa gnyis pa zhes pa'o// //gsum pa ston te/ sgyu ma lta bu zhes bya ba la sogs pa la/ gang gi tshe sgyu ma'i dpe rnam pa bcu gnyis kyi kun rdzob kyi bden pa la 'jug pa de'i tshe der gnas pas rang gi sems ji ltar rig pa yongs su</text></item>
<item><p>145b4</p><section></section><text>shes pas sgyu ma lta bu'i ting nge 'dzin mngon sum du byas nas sangs rgyas kyi dbang bskur ba thob pa'o/ /sgyu ma dang / smig rgyu dang / chu zla dang / 'ja' tshon dang / me long gi gzugs brnyan dang / rmi lam dang / mig 'phrul dang / chu'i chu bur dang / mgal me</text></item>
<item><p>145b5</p><section></section><text>bskor ba dang / nam mkha'i me tog dang / ri bong gi rwa dang / mo gsham gyi bu zhes bya ba 'khrul pa bskyed pa'i dpe bcu gnyis te/ sgyu ma dang mtshungs pa'i dpe ni sgyu ma lta bu'i dpe'o/ /yang 'di dag la khyad par ni cung zad kyang med de/ 'on kyang nam zhig su dag 'khrul</text></item>
<item><p>145b6</p><section></section><text>pa'i gnas skabs na gang yang rung ba'i gnyen po bsgom pa la sbyor ba ste/ rang gi sems kyi sgrib pa dang bral zhing phun sum tshogs par byed pas na/ rnam pa bcu gnyis su bstan to/ /rim pa gsum pa bshad pa'o// //bzhi pa ston te/ yang dag</text></item>
<item><p>145b7</p><section></section><text>mtha' ni zhes bya ba la sogs pa la sgyu ma lta bu'i ting nge 'dzin thob nas/ stong pa bco brgyad kyi rim pas don dam pa'i bden pa la 'jug pa ste/ de nas ril por 'dzin pa la rdul phra rab kyi bye brag gi ting nge 'dzin gyis yang dag pa'i mthar rab tu 'jug pa'o/ /rnam par sbyangs</text></item>
<item><p>146a1</p><section></section><text>zhes bya ba yang dag pa'i mtha' de nyid kyi sems dang sems las byung ba'i phung po thams cad rnam par sbyangs zhes bya ba'i tha tshig go/ /rim pa bzhi pa'i bshad pa'o// //lnga pa ston te/ yang dag mtha' las langs na ni/ /zhes bya ba la</text></item>
<item><p>146a2</p><section></section><text>sogs pa la/ de nas stong pa nyid kyi ting nge 'dzin las langs nas rang bzhin 'od gsal ba'i bden pa gnyis dbyer med pa'i bdag nyid du khong du chud nas/ rdzogs pa'i rim pa'i ting nge 'dzin la rab tu 'jug ste 'di skad du gnyis med ye shes zhes bya ba la sogs pa</text></item>
<item><p>146a3</p><section></section><text>gsungs so/ /gnyis su med pa'i ye shes ni gang du gzung ba dang / 'dzin par rtog pa gnyis kyi mtshan nyid dam yod pa'am med par rtog pa'i mtshan nyid dag yod pa ma yin pa de ni gnyis su med pa'i ye shes so/ /de thob ces bya ba ni rnyed ces bya ba'i don te de khyad</text></item>
<item><p>146a4</p><section></section><text>par du byed pa'o/ /zung 'jug ces bya ba la sogs pa la/ gang gi tshe zung du 'jug pa'i ting nge 'dzin de kho nar gnyis su med pa'i ye shes gnas pa de'i tshe/ gang la yang mi slob ste/ de yongs su rdzogs pas na bslab pa'i chos ci yang med ces bya ba'i don te/</text></item>
<item><p>146a5</p><section></section><text>'phong gi slob dpon dgra la brdegs pa lta bu'o/ /de ltar bskyed pa'i rim pas rdzogs pa'i rim pa rtogs par gyur na legs par sbyangs pa dang legs par ma sbyangs pa'i slob ma rjes su gzung ba'i phyir sngags dang / lha dang / bdag dang / phyag rgya'i de kho nas rim pa lnga gsal bar</text></item>
<item><p>146a6</p><section></section><text>ston te/ de la ngag rnam par dpyod pa ni sngags kyi de kho na nyid de rlung gi de kho na nyid dang / lha'i de kho na nyid ni rim pa gcig go/ /sems la dmigs pa ni bdag gi de kho na nyid gnyis pa'o/ /bdag byin gyis brlab pa'i rim pa ni phyag rgya'i de kho na nyid de gsum</text></item>
<item><p>146a7</p><section></section><text>pa'o/ /mngon par rdzogs par byang chub pa dang / zung du 'jug pa zhes bya ba gnyis ni 'bras bu'i ngo bo'o/ /de bas na lus rnam par dpyod pa med na/ ngag rnam par dpyod pa'i ting nge 'dzin med pa'o/ /de med na sems rnam par dpyod pa khong du chud pa med do/ /de med na kun rdzob kyi bden pa la 'jug pa med do/ /</text></item>
<item><p>146b1</p><section></section><text>de med na don dam pa'i bden pa sngon du bya ba med do/ /de yang med na zung du 'jug pa'i rim pa mngon sum du rtogs par byed mi nus pa'o/ /'di ltar rim pa 'dis bslab par bya'o/ /rim pa lnga pa'i bshad pa mdor</text></item>
<item><p>146b2</p><section></section><text>bstan pa'o// //da ni tshig le'ur byas pa gnyis kyis zung du 'jug pa'i ting nge 'dzin gyi phan yon ston te/ 'di ni zhes bya ba la sogs pa la/ 'di zhes bya ba ni bshad ma thag pa'i zung du 'jug pa'i ting nge 'dzin te/ rdzogs pa'i rnal 'byor zhes bshad</text></item>
<item><p>146b3</p><section></section><text>do/ /gong du 'gro ba'i mthar thug pas na/ de nyid rdo rje 'chang chen po'o/ /de dag dbyer med pa'i phyir de nyid kyi na/ zung du 'jug pa'i ting nge 'dzin gyi rim pa la 'jug pas slob bzhin pa'i so so'i skye bo la yang thams cad mkhyen pa 'byung ste/ sangs rgyas nyid rab</text></item>
<item><p>146b4</p><section></section><text>tu 'thob pa'o/ /ci lta bu zhe na/ rnam pa kun gyi mchog ces bya ba la sogs pa gsungs te/ rnam pa kun gyi mchog dang ldan pas rnam pa kun gyi mchog ldan no/ /shes bya'i phung po thams cad khyab par mdzad pas na/ thams cad mkhyen pas de nas 'gyur/ /</text></item>
<item><p>146b5</p><section></section><text>zhes bya'o/ /'dis ni shin tu phra ba'i shes bya'i sgrib pa yang 'joms par ston to/ /da ni 'dis dus gsum yongs su shes pa ston te/ 'das pa zhes bya ba la sogs pa la/ gang cung zad 'jig rten gsum na gnas pa/ da ltar dang / 'das pa dang / ma 'ongs</text></item>
<item><p>146b6</p><section></section><text>pa thams cad de'i skad cig na ye shes kyis mngon du byed pa ni mthong ba ste shes bya'i don to/ /gang gis she na 'od gsal bas na zhes bya ba la sogs pa 'byung ste/ 'od gsal ba'i ye shes rnam par dag cing dri ma med pa de yis so/ /gang gi phyir 'od gsal ba'i</text></item>
<item><p>146b7</p><section></section><text>ye shes la glo bur gyi dri ma'i sgrib pa dang bcas pa de bas na de rnam par dag pa'i phyir ro/ /ji skad du/ rang bzhin 'od gsal sems 'di la/ /glo bur pa yi dri ma ste/ /chu khams gser dang nam mkha' ltar/ /dag pa bzhin du dag par 'dod/ /ces gsungs</text></item>
<item><p>147a1</p><section></section><text>so/ /de nyid 'di dag ces bya ba la sogs pa la gang gong du bstan pa ste/ de kho na nyid phyin ci ma log pa rtogs pa'i mtshan nyid kyi ye shes so/ /de dpal 'dus pa'i rgyud du rgyas btab pa ste/ shin tu gsang bar gnas pas so/ /byis pa so so'i</text></item>
<item><p>147a2</p><section></section><text>skye bo la bstan par bya ba ma yin pas rgyas btab pa lta bu'o/ /bshad pa'i rgyud kyi rjes 'brangs nas/ /zhes bya ba ni/ dgongs pa lung bstan pa la sogs pas khong du chud par bya zhing shes par bya zhes pa'i tha tshig go/ /de yang rang nyid kyis ma yin te/ ji ltar zhe na/ bla</text></item>
<item><p>147a3</p><section></section><text>ma'i kha las zhes bya ba smos te/ slob dpon gyi man ngag brgyud pa las te/ rang nyid 'ba' zhig gi dbang du bya ba ma yin pa'i phyir ro/ /ji skad du/ ji bzhin sgra yi don ni yongs su brtags gyur na/ /rang nyid yid ches nyams pa 'thob ces ston pas gsungs/ /</text></item>
<item><p>147a4</p><section></section><text>zhes 'byung ba'o/ /da ni rlung gi de kho na nyid kyi srog dang rtsol ba bsgom pa ston te/ rlung rnam par rgyal bar bya ba'i phyir dang / sems brtan par bya ba'i phyir de la zhes bya ba la sogs pa la/ de la zhes bya ba ni nges par gzung ba'o/ /mdor bstan pa'i tshig des na mdor byas pa</text></item>
<item><p>147a5</p><section></section><text>yin pa'o/ /'jug pa ni 'dir drangs nas bshad par bya ste/ lhag ma ni go sla'o/ /sna'i rtse mor zhes bya ba la sogs pa la/ rdo rje'i tshig 'dis so so'i skye bo'i sems can rnams skye ba dang brtags pa'i lha la dmigs pa rlung gi de kho na nyid dang / yongs su dag pa'i</text></item>
<item><p>147a6</p><section></section><text>lha'i de kho na nyid kyang rgyas par bstan te/ thog ma sems can bskyed pa'i rgyu bstan par bya na/ steng na gnas pa'i srog dang rtsol ba dbang po gnyis mnyam par sbyor ba'i dga' bas bskyod nas yan lag thams cad du chags pa chen po'i mes zhu bar byas nas/ byang</text></item>
<item><p>147a7</p><section></section><text>chub kyi sems thig le'i ngo bos pad+ma'i ge sar du lhung ba ste 'di ni bskyed pa'i rim pa bsgom pa rnams la/ de bzhin gshegs pas yungs kar gyi sgras brdar bstan te/ yungs kar zhes bya ba ni de la/ de la yungs kar ni byang chub sems kyi thig le ste/ de'i nang</text></item>
<item><p>147b1</p><section></section><text>du/ 'jig rten thams cad skye bar 'gyur/ /zhes rnam par bsam par bya'o/ /shu kra bdud rtsi zhes byar bshad/ /de las 'gro ba gsum po skye/ /zhes 'byung ste nges pa'i don to/ /'dir rtog pa'i rnal 'byor pa nyid g.yo ba dang mi g.yo ba thams cad rdo rje sems dpa'i</text></item>
<item><p>147b2</p><section></section><text>byang chub kyi bdag nyid ye shes gsum du rnam par bsam zhes bya ba ni drang ba'i don to/ /bsgom mo zhes bya ba la/ ye shes kyi gnas ni rlung dang rnam par shes pa zhes bya ba ste ye shes kyi sku'o/ /yid du 'ong ba ni 'ja' tshon ltar dkar po la sogs pa'i kha dog dang ldan</text></item>
<item><p>147b3</p><section></section><text>pa'i phyir ro/ /gsang chen ni rtog pa'i rnal 'byor pa'i yul ma yin pa'o/ /ye shes kyis brtag pa ni 'od gsal ba'i ye shes las byung bas so/ /don 'di nyid dgongs pas bshad pa ston te/ rin chen kha dog sna lnga pa/ /zhes bya ba la sogs pa la rin po che zhes bya</text></item>
<item><p>147b4</p><section></section><text>ba ni thig le ste/ ye shes lnga'i rang bzhin yin pas ni/ kha dog sna lnga pa'o/ /yungs kar zhes bya ba ni yungs kar gyi 'bru tshod tsam ste/ sna'i rtse mo zhes bya ba sna'i steng gi bu ga'i nang du'o/ /kha cig ni sna'i rtse mo'i zhes bya ba'i sgras snying ga'i pad+ma'i ze 'bru yin par 'chad de/</text></item>
<item><p>147b5</p><section></section><text>de la yang nyes pa med do/ /de bas na/ snying gar de ltar bsgom par bya/ /zhes bya ba'i tha tshig go/ /nan tan du zhes bya ba ni rnam par g.yeng ba yongs su spangs te/ ji srid sems mnyam par gzhag pas so/ /bsgoms zhes bya ba ni goms par bya'o/ /rnal 'byor</text></item>
<item><p>147b6</p><section></section><text>rig pa zhes bya ba ni don dam pa shes pas so/ /rtag tu zhes bya ba ni zo chun brgyud pa ltar rgyun mi 'chad pa ste/ de dag ni dgongs pas bshad pa'o/ /de nyid rdo rje'i tshig gis slar bshad pa lha mo bzhis zhus pa zhes bya ba bshad pa'i rgyud las/ rdo rje 'chang zhes bya ba</text></item>
<item><p>147b7</p><section></section><text>ni tshig gi lhag ma'o/ /de 'dir drang bar bya ste/ de ni lha mo bshad par bya/ /zhes bya ba'i tshig le'ur byas pa gnyis ni go sla'o/ /'on kyang de kho na nyid ni thig le'i ngo bo ste/ de'i dbus na gnas pa'i lha ni rang rig pa'i rang bzhin 'byung ba chen po bzhi'i ngo bo bde ba</text></item>
<item><p>148a1</p><section></section><text>chen po'i dang ste/ de yang mi gsal ba ni rtog pa'i rnal 'byor gyi gnas skabs so/ /gsal ba'i bdag nyid ni rdzogs pa'i gnas skabs so/ /don de nyid 'dus pa'i rgyud phyi ma'i le'u bco brgyad par yan lag drug bsgom pa'i gnas skabs su srog dang /</text></item>
<item><p>148a2</p><section></section><text>rtsol ba dang 'dzin pa'i bdag nyid kyi yan lag gnyis tshig le'ur byas pa gnyis kyis ston te/ ye shes lnga zhes bya ba la/ me long lta bu'i ye shes la sogs pa'i rang bzhin nyid pas na ye shes lnga'i rang bzhin no/ /dbugs zhes bya ba ni gyen du rgyu ba'i rlung gi rnam pa'i</text></item>
<item><p>148a3</p><section></section><text>sems te/ mgrin pa dang / rkan dang / mchu gnyis kyi bar du khyab pa'o/ /lnga zhes bya ba ni spyan la sogs pa lha mo'i rang bzhin nyid pas na 'byung ba bzhi'i ngo bos te nam mkha' zhes bya ba ni lnga pa'o/ /byung nas ni zhes bya ba ni rdo rje'i lam nas so sor snang zhing dmigs par byas</text></item>
<item><p>148a4</p><section></section><text>pa'o/ /pad+ma zhes bya ba ni lha mo'i pad+ma'i ze'u 'brur bsgom par bya ba ste/ phra mo'i rnal 'byor bsgom pa na/ /skyo'am 'jug pa'i don du bsgom par zhes kha cig 'chad do/ /gzhan dag ni phra mo'i dkyil 'khor gyi gzhi nyid pas na/ mtshan ma'i dbus na gnas par byas nas</text></item>
<item><p>148a5</p><section></section><text>de bsgom par bya'o zhe'o/ /kha dog sna lnga pa zhes bya ba la sogs pas ni tshig gi mjug bsdu ba ste go sla'o/ /thig le'i rnal 'byor gyi dbang du byas nas ni sreg dang rtsol ba bsgom pa ston to/ /phra mo'i rnal 'byor gyi dbang du byas nas ni 'dzin pa'i don ston te/ rang sngags</text></item>
<item><p>148a6</p><section></section><text>zhes bya ba la sogs pa la/ snying ga'i ye shes sems dpa'i snying ga'i zla ba la rang gi lha'i sa bon gyi yi ge ji lta ba bzhin thig le'i gzugs su byas shing srog gi rlung dang kun du ldan par bsgom pa ste sems kyi dmigs pa'o/ /sems ni yid de thig ler gyur pa'i thig</text></item>
<item><p>148a7</p><section></section><text>le la bsgom zhing bkod nas de nyid yang dang yang du 'dris par bya ba'i don to/ /gzhan dag ni phra mo'i rnal 'byor rang gi ye shes sems dpa'i thugs ka'i mtshan ma'i dbus su sa bon dmigs nas yid kyis 'byin dur gyur par bya zhes 'chad do/ /'dzin pa ston</text></item>
<item><p>148b1</p><section></section><text>te 'di yang rdo rje phreng ba zhes bya ba'i rgyud las slar bshad pa zhes bya ba 'di yang / slar bshad pa ni rnam par bshad pa'o/ /sna'i rtse mor zhes bya ba la sogs pa la/ yungs kar zhes bya ba ni thig le'i ming du gyur pa'o/ /de la yang srog dang rtsol ba dang rlung gi de kho na</text></item>
<item><p>148b2</p><section></section><text>nyid rtag cing bsgom par bya zhes bya ba'i don to/ /de la yang / 'od lnga sangs rgyas rnams su bsgom/ /zhes bya ba ye shes lnga rnam par dag pas/ mgrin pa dang / snying ga dang / lte ba dang / gsang ba dang / lus thams cad du khyab par gnas pa'o/ /</text></item>
<item><p>148b3</p><section></section><text>'dir 'di skad gsungs te/ me long lta bu'i ye shes la sogs pa lnga'i rang bzhin srog dang rtsol bar gyur nas/ sna'i rtse mo'i ba spu'i bu ga nas/ 'byung ba chen po bzhis bskor zhing rim par sbyar te nges par 'byung ba'o/ /'gro ba dang 'ong ba'i ri bo des ni dbugs</text></item>
<item><p>148b4</p><section></section><text>'byung ba dang rngub pa'i mtshan nyid kyi rjes su dran nas de yang rnal 'byor pas gnas skabs ji lta ba bzhin bsam par bya zhes pa'i don to/ /rlung bsgom pa de yang rnam pa drug ste/ chos mngon pa'i mdzod las 'di skad du/ grangs dang rjes 'gro 'jog pa dang / /mtshan nyid</text></item>
<item><p>148b5</p><section></section><text>dang ni rnam 'gyur dang / /yongs su dag dang drug po 'di/ /dbugs rngub dbugs dbyung dran par 'dod/ /ces gsungs pa'o/ /dbugs rngub pa ni nang du 'jug pa'i rlung ngo / /dbugs dbyung ba ni phyir rgyu ba'i rlung ngo / /de la dmigs pa'i shes pa ni dbugs</text></item>
<item><p>148b6</p><section></section><text>'byung ba dang rngub pa dran pa ste/ dran pa'i rgyu nyid pas na dran pa zhes bshad do/ /de la grangs zhes bya ba ni lus sems ngag goms pa blan te/ dbugs 'byung ba dang rngub pa tsam la gtad nas grangs gcig dang gnyis nas bcu'i bar du de ltar yang dang</text></item>
<item><p>148b7</p><section></section><text>yang du bya'o/ /'di'i skyon ni rnam pa gsum ste ma tshang ba'i grangs zhes bya ba gal te gnyis la gcig tu 'dzin pa'o/ /lhag pa'i grangs zhes bya ba gcig la gnyis su sbyor ba'o/ /log pa'i grangs ni gang dbugs rngub pa la dbugs 'byung bar 'dod pa'am/ dbugs</text></item>
<item><p>149a1</p><section></section><text>'byung ba la rngub par 'dzin pa'o/ /de las gzhan pa ni yang dag pa'i grangs so/ /bar du g.yeng ba na slar yang dang po'i grangs nas brtsams nas bya ba ste/ ji srid ting nge 'dzin thob pa de srid du'o/ /rjes su 'gro ba zhes bya ba ni lhun gyis grub pa</text></item>
<item><p>149a2</p><section></section><text>'jug pa'i rlung ste/ mgrin pa dang / snying ga dang / lte ba dang / rked pa dang / brla dang / rje ngar dang / rkang pa'i bar du rim gyis 'jug cing 'gro ba'o/ /'byung ba ni mtho gang ngam do'am/ 'dom gang gi bar du'o/ /'jog pa zhes bya ba ni/ sna'i rtse mo</text></item>
<item><p>149a3</p><section></section><text>nas rkang pa'i mthe bo'i bar du rin po che'i phreng ba ltar gnas par blta ste/ 'di rjes su 'dzin par byed pa zhig gam/ gnod par byed pa'am/ grang ba'am dro ba gcig ces bya'o/ /mtshan nyid ces bya ba 'di ni rlung 'ba' zhig kho na yin te/ 'byung ba chen po bzhi</text></item>
<item><p>149a4</p><section></section><text>rnams dang / de la brten pa'i 'byung ba las gyur pa rnams dang / sems dang sems las byung ba zhes bya ba phung po lnga nye bar mtshon pa'o/ /rnam par bsgyur ba zhes bya ba ni/ rlung gi rnam pa blos bsgyur nas gong nas gong du dge ba'i rtsa ba kun du skyed pa ste/ ji</text></item>
<item><p>149a5</p><section></section><text>srid chos kyi mchog dang po'i rnal 'byor la sogs pa'o/ /yongs su dag pa ni gang mthong ba'i lam la sogs par dkyil 'khor gyi mchog gi ting nge 'dzin kun du sbyor bar byed pa'o/ /de gang gi tshe sna'i rtse mo nas nges par 'byung ba de'i tshe/ g.yon nas g.yas</text></item>
<item><p>149a6</p><section></section><text>zhes bya ba la sogs pa smos te/ kha cig tu g.yon pa'i sna'i rtse mo las/ kha cig tu g.yas pa'i sna'i rtse mo las/ kha cig tu gnyis ka las/ dal bar rgyu ba ni gnyi ga kho na ste/ rim gyis rim gyis 'jug pa'o/ /yang na ma yin pa'o/ /rnam bzhir</text></item>
<item><p>149a7</p><section></section><text>'gyur zhes bya ba la/ /rim pa 'dis dus rnam pa bzhir 'gyur te/ des ni rgyu ba'o/ /de yang nang gir bshad do/ /rlung de kho na nyid 'byung ba chen po bzhi'i dkyil 'khor la khyab pas na gnas pa zhes bya'o/ /de ni dus te rgyu ba ni rlung ngo / /thun phyed phyed rlung kun du rgyu</text></item>
<item><p>149b1</p><section></section><text>zhing gnas zhes bya ba'i don to/ /go rims ji bzhin zhes bya ba ni de dkyil 'khor so so'i lha gnas pa las ma 'das pa ste/ 'dir don mdor bstan pa la ni 'di'o/ /mgrin pa nas brtsams nas lte ba'i bar du g.yon pa'i phyogs su thur du bltas pa'i rtsa de zla ba dang /</text></item>
<item><p>149b2</p><section></section><text>A li ste byang chub kyi sems gnas pa'o/ /gang lte ba nas mgrin pa'i mthar thug par kha gyen du bltas shing g.yas phyogs na gnas pa'i rtsa de nyi ma dang kA li ste/ khrag gnas pa nyid do/ /de la rtse g.yon pa ni 'jug pa'i lam du bya'o/ /rtsa g.yas pa ni 'byung</text></item>
<item><p>149b3</p><section></section><text>ba'i lam mo/ /gnyig ni sna'i bug gnyis nas rgyu ba'o/ /de dag ni sna'i bug gnyis nas thun phyed phyed du kun du rgyu ba ste/ nyin mtshan gnyis na cha bcu drug tu 'gyur ro/ /da ni 'byung ba bzhi'i dkyil 'khor rang gi lus thams cad la yang 'od zer kun du rgyu bas tshig</text></item>
<item><p>149b4</p><section></section><text>le'ur byas pa drug gis lha nyid byin gyis brlab par bshad do/ /g.yas pa nas zhes bya ba la sogs pa la/ gang gi tshe sna'i bu ga g.yas pa nas 'od zer 'byung ba de'i tshe/ me'i dkyil 'khor gnas pa zhes bya bar shes par bya'o/ /dkyil 'khor dang 'od zer gnyis</text></item>
<item><p>149b5</p><section></section><text>su med par nye bar brtags pas na/ kha dog dmar ba dang / bye brag med pa ste/ 'di dag ni 'od zer gyi khyad par du khong du chud par bya'o/ /gzhan du bshad par gyur na rtags 'khrul pa'i skyon du 'gyur ro/ /de ltar 'og ma la yang bshad par bya'o/ /'dir</text></item>
<item><p>149b6</p><section></section><text>yang gnas pa po nyid ni pad+ma'i mgon po ste/ 'od dpag tu med pa'i lha nyid du rig par bya'o/ /de ltar gang gi tshe g.yon pa las 'od zer kha dog ljang ser 'byung ba de'i tshe/ rlung gi dkyil 'khor las byung ba/ /zhes bya bar shes par bya'o/ /las kyi mgon po ni</text></item>
<item><p>149b7</p><section></section><text>'dir don yod grub pa ste de 'dir gnas pa po'o/ /gang gi tshe yang gnyig las kha dog ser po 'byung ba de'i tshe dbang chen gyi dkyil 'khor las byung bar khong du chud par bya'o/ /rin chen mgon po ni rin chen 'byung ba ste/ de 'dir lha nyid do/ /gang gi tshe de la zhing dman</text></item>
<item><p>150a1</p><section></section><text>par rgyu ba me tog ku mu ta dang / zla ba ltar dkar ba'i mdog tu 'byung ba de'i tshe chu'i dkyil 'khor las byung bar shes par bya'o/ /rdo rje mgon po ni mi bskyod pa ste de 'dir gnas pa po nyid do/ /ji skad du/ kha sbyar gyi gzhung las/ me nyid dang ni rlung dang ni/ /</text></item>
<item><p>150a2</p><section></section><text>de nyid chu dang dbang chen du/ /steng logs thad kar 'og tu ni/ /dkyil 'khor der ni kun 'gro'o/ /dbang chen gyis ni rgyal srid 'byung / /chu yis nor ni kun du 'phel/ /me yis 'chi bar 'gyur ba dang / /rlung gis nor ni zad par 'gyur/ /zhes 'byung ba'o/ /de ltar 'byung</text></item>
<item><p>150a3</p><section></section><text>ba chen po bzhi po de yang kun du rgyu bar rig par bya ste/ gang zhig slar yang lus thams cad la khyab pa'i rlung bya ba thams cad la 'jug pa po de rnam par snang mdzad kyi rang bzhin te/ de yang skyes bu 'chi ba srog gtong ba'i lus las byung ba ste/ gzhan du 'gro ba zhes pa'i</text></item>
<item><p>150a4</p><section></section><text>don to/ /'di ni rlung gi de kho na nyid kyi mtshan nyid gsal bar bstan pa ste/ 'dis thig le'i rnal 'byor dang / phra mo'i rnal 'byor dang / rlung gi de kho na nyid dang / lha'i de kho na nyid ces bya ba bzhi'i don gsal bar byas pa'o/ /'di dag kyang rtog ge pas mi shes te khong du chud</text></item>
<item><p>150a5</p><section></section><text>par mi 'gyur ba'o/ /rnal 'byor byis pa ni las dang po pa ste/ des ni khong du chud par mi 'gyur ba'o/ /rlung gi de kho na nyid yan lag dang bcas pa bshad zin to/ /de bas na sngags kyi de kho na nyid kyi rgyu de rab tu bstan pa'i phyir mdor bstan pa'i tshig rtsa ba'i rgyud las gsungs te/ de</text></item>
<item><p>150a6</p><section></section><text>nas zhes bya ba la sogs pa la/ de nas zhes bya ba ni de ma thag pa'o/ /bcom ldan 'das zhes bya ba ni dbang phyug la sogs pa dang ldan pas na bcom ldan 'das te/ ji skad du/ dbang phyug phun sum tshogs pa dang / /dpal dang grags dang ye shes dang / /brtson</text></item>
<item><p>150a7</p><section></section><text>'grus dang ni gzugs bzang po/ /drug la ldan pa zhes grags so/ /yang na nyon mongs pa dang / phung po dang / 'chi bdag dang / lha'i bu zhes bya ba'i bdud rnam pa bzhi bcom pas na bcom ldan 'das te/ gsang sngags kun du bsdus pa gsungs so zhes bya bar</text></item>
<item><p>150b1</p><section></section><text>sbyar ro/ /lha'i de kho na nyid su zhig gi zhe na/ de bzhin gshegs pa thams cad ces bya ba la sogs pa smos te/ de bzhin gshegs pa thams cad ni lnga ste/ de rnams kyis rigs thams cad la khyab pa'i phyir ro/ /de dag gi sku gsung thugs gsang ba chen po gsang</text></item>
<item><p>150b2</p><section></section><text>ba'i yi ge gsum mo/ /de yang sngags thams cad kyi snying po kun du skul bar byed pa zhes bya ba ste/ de bzhin gshegs pa thams cad kyi gsang sngags ni sngags thams cad de/ badzra d+h+r-i ka ces bya ba la sogs pa ni/ de rnams kyi snying po de kho na nyid do/ /kun du skul bar</text></item>
<item><p>150b3</p><section></section><text>byed pa ni/ brtson 'grus dang bcas shing bskul ba zhes bya ste/ de nyid kyi ming gang la yod pa de la de skad ces bya'o/ /de nyid mchog tu gsang ba ni/ /skal ba dman pa la bstan par bya ba ma yin pas so/ /gang las she na/ rang gi sku dang gsung dang thugs las te/</text></item>
<item><p>150b4</p><section></section><text>sku gsung thugs mnyam par bzhag nas zhes bya ba'i don to/ /ji ltar zhe na/ tshig lam nges pa brjod pa zhes bya ba ste/ tshig gi lam ni tshig gi sgra'o/ /de'i nges pa brjod pa ni yang dang yang du brjod pa'o/ /ci'i phyir yang dang yang du nges pa brjod ce na/ smras pa 'khor du</text></item>
<item><p>150b5</p><section></section><text>ma'i bsam pa'i phyir te/ gang gi bcom ldan 'das chos ston pa de'i tshe/ lha dang / klu dang / lha ma yin dang / gnod sbyin la sogs pa 'khor du ma kun du 'dus par gyur pa'o/ /de bas na de dag la phan pa'i phyir gsung du mas nges par brjod pa la skyon med do/ /</text></item>
<item><p>150b6</p><section></section><text>gsung zhes bya ba ni bshad par gyur pa'o/ /oM AH hUM 'di'i rang gi ngo bo gtan la dbab pa ni 'og nas bshad par bya'o/ /da ni rdo rje bzlas pa nges par ston te/ don rtogs pa'i zhes bya ba la sogs pa la/ don rtogs pa khong du chud pa ste/ des na gang du don rtogs pa dang</text></item>
<item><p>150b7</p><section></section><text>ldan pa'i bzlas pa zhes bya bar tshig rnam par sbyar ro/ /ji lta bus she na/ ngo bo nyid med ces bya ste/ dmigs pa spangs pas so/ /ji srid du dmigs pa kho na ni las dang po pa'i gnas skabs te/ de yang grol bar 'dod pas spang ba'o/ /yang na ngo bo nyid med ces bya</text></item>
<item><p>151a1</p><section></section><text>ba ni/ yi ge rnams brjod pa ni zhig par 'gyur bas 'dzin pa med pa'o/ /bzang po zhes bya ba ni yid du 'ong ba ste/ gnas ji lta ba bzhin rang nyid lha nyid sgom pa sngon du 'gro bas brjod ces bya ba'i don to/ /de ltar khyad par du gyur pa'i bzlas pas dus gsum du</text></item>
<item><p>151a2</p><section></section><text>bzhugs pa'i sangs rgyas mngon sum du gyur pas ni brtags pa ste bsgom pa'o/ /de mdor bsdus pa ni rdo rje bzlas par bstan te/ 'di skad du gsungs pa yin te/ sangs rgyas su byin gyis brlabs na/ sems 'dod chags dang bral bar 'jug go/ /de nas lus rnam par</text></item>
<item><p>151a3</p><section></section><text>dpyod de/ de nas yang dag par dpyod pa'i ting nge 'dzin khong du chud do/ /de'i phyir yang rlung gi de kho na nyid kyi rim gyis sngags kyi de kho na nyid rtogs pa'o/ /de nyid rdo rje bzlas pa'i mtshan nyid mdor bstan pa ste/ ji skad du/ rdo rje ngag ni dbyangs su sbyor/ /zhes gsungs pa'o/ /</text></item>
<item><p>151a4</p><section></section><text>da ni lus gdung ba la sogs pa'i sgo nas sngags mi 'grub par bshad pa ston te/ slong mo za zhing zhes bya ba la sogs pa la/ slong ba'i tshogs ni slong ba pa ste/ slong mo'i ngang tshul gyis zas bza' zhing bzla bar mi bya ba ste/ bzlas brjod gdon par mi bya ba zhes bya'o/ /</text></item>
<item><p>151a5</p><section></section><text>slong mo'i zas zhes bya ba ni nye bar mtshon pa'i don te/ des na yongs su tshol ba la sogs pa gzhan rnams dang ldan pas bza' bar mi bya zhes bya bar dgongs so/ /ma bslangs pa'ang zhes bya ba la sogs pa la/ gang bslangs pa las gzhan 'bad pa med par rnyed pa'i bza'</text></item>
<item><p>151a6</p><section></section><text>ba ni ma bslangs pa'o/ /de la yang chags shing zhen par mi bya ba ste/ ji srid du lus gnas par 'gyur ba de tsam gyis chog shes shing / mchog tu spros pa med pa'i spyod pa spyad par bya'o/ /ji ltar bzla bar bya zhe na/ ma nyams bzlas zhes pa ste/ sngags ni yi ge gsum</text></item>
<item><p>151a7</p><section></section><text>mam gzhan pa ste/ ma nyams zhes bya ba lha nyid dang dbyer med pa'am/ dbyangs dman pa ma yin pa ste/ yi ge nyams pa yang bzla bar mi bya zhes gsungs pa'i phyir ro/ /gang gi bzla zhe na/ 'dod kun la longs spyod byed cing / /zhes bya ba ste/ 'dod kun ni gzugs</text></item>
<item><p>151b1</p><section></section><text>dang sgra la sogs pa rnams so/ /byed ces bya ba ni 'dod pa de thams cad la longs spyod par byed pa'i sngags pa ste/ sems bde ba'i ting nge 'dzin la gnas par gyur nas/ sems mnyam par gzhag cing yang dag pa ji lta ba bzhin rab tu shes so zhes bstan pa'o/ /</text></item>
<item><p>151b2</p><section></section><text>yang na 'dod pa thams cad ni 'dod pa'i rtog pa'i ngo bo'o/ /'di rnams la longs spyod ces bya ba ni/ 'joms par byed pa ste byed ces bya ba ni sngags pa 'dod pa kun la longs spyod ces bya ba ste/ rnal 'byor pa des rnam par rtog pa thams cad spangs nas bzla bar bya</text></item>
<item><p>151b3</p><section></section><text>zhes bya ba'i don to/ /da ni sngags kyi mtshan nyid 'di kho na mdor bstan pa bshad pa'i rgyud dgongs pa lung bstan pa las rgyas par gsungs pas de la 'jug par bya ste/ slar gsol zhes bya ba la sogs pa la/ chos bstan pa de ma thag tu bcom ldan 'das lag na rdo rjes</text></item>
<item><p>151b4</p><section></section><text>slar gsol pa ste 'dri ba zhus ba'o/ /gang la gsol zhe na/ dpal rnam par snang mdzad ces bya ba ste/ dpal ni bsod nams dang ye shes kyi tshogs kyi mtshan nyid rnam pa gnyis so/ /de yang lhan cig skyes pa dang / bsgrubs pa las byung ba'o/ /de lhan cig skyes pa ni</text></item>
<item><p>151b5</p><section></section><text>gang rang bzhin gyis 'od gsal ba'i sems so/ /bsgrubs pa las byung ba ni bsgom pa'i stobs kyis bskyed pa ste/ de lta bu'i dpal gang la yod pa de ni dpal dang ldan pa'o/ /dpal dang ldan pa yang yin la rnam par snang mdzad kyang yin pas na/ dpa'</text></item>
<item><p>151b6</p><section></section><text>ldan rnam par snang mdzad che/ /zhes bya ba ste khyad par gyi bsdu ba'o/ /khyab bdag ces bya ba ni thams cad kyi gtso bor gyur pa'o/ /de la gsol zhes bya ba ni chig gi don to/ /cis gsol zhe na/ gsol zhes bya ba ni las gnyis pa ste/ sngags kyi de kho na nyid yi ge</text></item>
<item><p>151b7</p><section></section><text>gsum gyi mtshan nyid bskyed pa zhes bya ba ni tshig gi lhag ma'o/ /sna tshogs gzugs can zhes bya ba la sogs pa'i tshig le'ur byas pa bzhis gsol ba gdab pa'o/ /sna tshogs gzugs can ni rnam pa sna tshogs pa ste/ yul dang / skad dang / cha byad la sogs pa'i bye</text></item>
<item><p>152a1</p><section></section><text>brag gis tha dad pa'i phyir ro/ /gang zhig ce na/ sems can thams cad ces bya ba la sogs pa smos te/ sems can thams cad skyed pa de bas na/ lha dang lha ma yin dang / mi la sogs pa'i bar du de las skyes zhes bya ba'i don te/ de ni rgyu'i</text></item>
<item><p>152a2</p><section></section><text>lnga pa'o/ /ji ltar de skye bar khas blang par bya zhe na/ de bas dngos po med gyur kyang / /zhes bya ba ste dngos po med pa ni rnam pa med pa'i sems te/ de las skyes shing byung bar gyur/ /ces bya ba'i don to/ /gang gi phyir zhes/ 'jig rten gyi tha snyad kyi grub pa'i phyir</text></item>
<item><p>152a3</p><section></section><text>srid pa'i zhes bya ba'i dngos po brjod de/ de'i rang gi ngo bo ni cung zad kyang yod pa ma yin te/ lan mang du bkag pa'i phyir ro/ /rjes su myong mdzad pa zhes bya ba la sogs pa la/ legs par rjes su myong ba zhes bya ba ni/ rang rig pa'i shes pas nyams su myong ba ste</text></item>
<item><p>152a4</p><section></section><text>nyams su myong ba dang bcas pa'i shes pas mnyam par gzhag nas zhes bya ba'i tha tshig go/ /de ji lta bu zhe na/ byang chub sems ni zhes bya ba la sogs pa smos te/ dbyer med par nye bar gdags pa'i yi ge gsum ni skyed pa po yid do/ /mkha' dang mnyam pa nyid ni mkha' mnyam ste/</text></item>
<item><p>152a5</p><section></section><text>nam mkha'i rang bzhin lta bur bsgrub pa med ces bya ba'i don to/ /skye bo mchog gi yul du yang dag pa phyin ci ma log par bcom ldan 'das kyis bstan du gsol zhes bya bar sbyar ro/ /de ci'i phyir zhe na/ 'gro ba'i don mdzad pa'i phyir te/ snod du gyur pa'i skye bo thams</text></item>
<item><p>152a6</p><section></section><text>cad kyi longs spyod du gyur pa'i phyir ro/ /da ltar rtsod pa'i dus su sems can dag 'di ltar byed ces bya'o/ /sgrub pa ni zhes bya ba la sogs pa la/ bsgrub pa'i thabs tsam ni rang dad pa'i lha nyid mnyes par bya ba'i yan lag bstan bcos kyi cha shas tsam nyid du khong du chud</text></item>
<item><p>152a7</p><section></section><text>nas/ rgyud kyi don mi shes shing rgyab kyis phyogs pa ste/ bdag nyid bla ma dang slob dpon zhes brjod pa ni/ de ni bla ma ma yin zhing nga rgyal 'ba' zhig kho na rtogs par byed pa'o/ /ma 'ongs pa zhes pa ni dus phyi ma'i skye ba'o/ /gzhan yang bdag gi tshig 'di dag nyid ces bya ba</text></item>
<item><p>152b1</p><section></section><text>la sogs pa la bstan bcos 'di dag gis rnam par bye ba'o zhes ston cing byis pa'i blo gros kyi shed ma bye ba 'jug pa ste/ lam log pa la 'dzud par 'gyur zhes bya ba'i don to/ /gzhan yang de yis dgongs pa'i zhes bya ba la sogs pa la/ gang dgongs pa bshad pa/</text></item>
<item><p>152b2</p><section></section><text>sangs rgyas kyi byang chub kyi sems rgyud de dang de rnams su de yang rnam grangs pa dang tha snyad bye brag tu gsungs pa don dam par dbyer med pa'i ngo bo de yis mi shes pa ste/ khong du mi chud cing des ci lta ba bzhin du rtogs par mi 'gyur zhes bya ba'i don to/ /kha cig ni rigs</text></item>
<item><p>152b3</p><section></section><text>pa dang bcas pa zhes 'chad de/ de la don 'di yang rigs pa dang ldan pas rigs par 'jug pa ni rigs pa dang bcas pa ste/ de 'thad pa zhes bya ba'i don to/ /de nas zhes bya ba la sogs pas zhu ba po la lan gsungs pa ste/ de nas zhes bya ba ni dri ba yongs su rdzogs</text></item>
<item><p>152b4</p><section></section><text>nas de ma thag pa ste/ 'di 'og nas 'chad par 'gyur ba'o/ /bcom ldan 'das zhes bya ba ni sngar bshad pa bzhin no/ /rigs kyi gtso bor gyur pas na/ bdag po zhes bya'o/ /gang zhig ce na/ rnam par snang mdzad ces bya ba gsungs te/ rnam par snang zhing</text></item>
<item><p>152b5</p><section></section><text>'bar bas na rnam par snang mdzad ces bya'o/ /chen po yang yin la/ rnam par snang mdzad kyang yin pas na rnam par snang mdzad chen po ste khyad par ni bsdu ba'o/ /chen po zhes bya ba ni thabs kyi gtso bor gyur pa'i phyir ro/ /sku gsung thugs thub pas na thub pa zhes</text></item>
<item><p>152b6</p><section></section><text>bya'o/ /zhub po byang chub sems dpa' phyag na rdo rje la gsungs zhes bya ba ni/ gsungs par gyur ces bya ba'i tha tshig go/ /ci zhig mdzad nas she na/ legs so zhes gsungs par mdzad nas so/ /lan gsum mdzad nas te/ gsungs zhes bya ba'i tha tshig go/ /</text></item>
<item><p>152b7</p><section></section><text>bshad par bya zhes bya ba la/ tshigs su bcad pa phyed dang gnyis kyis sngags kyis bye brag rnam pa bzhi ston te/ rab tu phye ba nas zhes bya ba ni rnam pa bzhi gsal bar phye nas zhes bya ba'i don to/ /nyon mongs pa'i rnam par rtog pa spangs pa'i don gang yin pa de ni rnam par mi</text></item>
<item><p>153a1</p><section></section><text>rtog pa'i don to/ /de'i de kho na nyid ni ji lta ba bzhin khong du chud pa'o/ /de'i phyir 'di ltar sngags kyi don yi ge bsgrub pa'i bdag nyid can thog ma gsungs pa'o/ /brjod pa ni ston pa ste/ de yang yi ge re re la brten nas btu ba zhes bya ba'o/ /sbyor ba 'di</text></item>
<item><p>153a2</p><section></section><text>dang ldan pas dmigs pa thob pa gang yin pa de ni dmigs pa zhes bya'o/ /brjod pa yang yin la/ dmigs pa yang yin pas na brjod pa dmigs pa ste/ khyad par gyi bsdu ba'o/ /sangs rgyas nyid ces bya ba la/ de yang sangs rgyas ni rdo rje 'chang gi go 'phang thob pa'o/ /</text></item>
<item><p>153a3</p><section></section><text>nye bar dmigs pa thob par byed pa'i rgyu'o/ /'dis sngags btu ba ste/ gnyis pa ston to/ /brda zhes bya ba la/ sbrul la sogs pa'i ming dang ldan pa ste/ stsogs pa'i sgras thog mtha' med pa'i sngags dang / btu ba'i sngags dang / mtha' med kyi sngags rnams shes par bya'o/</text></item>
<item><p>153a4</p><section></section><text>de la oM zhes bya ba dang po dang / swA hA mthar gnas pa'i sbrul lta bu'i sngags te thog mtha' gnyis dang ldan pa'i phyir ro/ /oM dang swA hA med pa'i sngags badzra d+h+r-i ka ces bya ba la sogs pa ni mgo med kyi sngags te/ thog mtha' gnyis dang mi ldan pa'i phyir ro/ /btu ba'i sngags ni</text></item>
<item><p>153a5</p><section></section><text>dbyangs dang gsal byed thod lo kor gyis rnam par phye bas te/ phreng ba lta bu'i sngags la sogs pa'am/ gzhan yang btus nas rnam par byas pa'i phyir ro/ /mtha' med kyi sngags ni oM dang ldan la swA hA ni med pa ste mtha' dang mi ldan pa'i phyir ro/ /'di dag ni sngags kyi brda</text></item>
<item><p>153a6</p><section></section><text>brjod pa ste gsum pa'o/ /sngags kyi de kho na nyid ces bya ba ni ma nyams pa las byung bas na sngags kyi de kho na nyid ces bya ste bzhi pa'o/ /de ni don dam pa nyid yin no zhes bya ba la/ de zhes bya ba la bshad ma thag pa rnam pa bzhi yang don dam pa nyid ces bya ba'o/ /don dam pa'i</text></item>
<item><p>153a7</p><section></section><text>rgyu zhes bya ba'i tha tshig ste/ rgyu la 'bras bu btags pa'i phyir ro/ /sngags kyi dbye ba rnam pa bzhi yang bstan to/ /da ni yi ge'i don gyi rnam pa ston te/ gcig ces bya ba la sogs pa la/ /gcig ni mi 'gyur ba'i rang gi ngo bo dang po'i yi ge a ste don dam pa nyid do/ /</text></item>
<item><p>153b1</p><section></section><text>dgu dbus zhes bya ba yi ge sde tshan dgu'i grangs nges par bcad pa gang yin pa de'i dbus na ste gang gi phyir 'dir brjod pa'i don to/ /de bas na de med na ka dang ha'i bar du yi ge rnams brjod par mi nus pa ste/ dbyangs med pa'i phyir ro/ /na'i sgra ni thams cad du</text></item>
<item><p>153b2</p><section></section><text>yang gi don to/ /gang zhig bcu yis ma bcings pa/ /zhes bya ba la/ dbyangs yi ge bcu drug gi nang nas snga ma'i yi ge brgyad ni thung ngu'i sde tshan no/ /phyi ma brgyad ni ring po'i sde tshan no/ /ka la sogs pa lnga'i sde tshan lnga dang / ya la sogs pa 'byung ba bzhi'i sde tshan dang /</text></item>
<item><p>153b3</p><section></section><text>gzhan yang sha la sogs pa sde tshan brgyad pa'i tha ma dang / bcu pa mi 'gyur pa'i yi ge a'o/ /de yang kha cig ni a dang gzhan tha dad pa'i sde tshan kho nar 'dod do/ /gang dag gi rnam par rtog pa'i ngo bo bcu po 'di rnams kyis rnal 'byor pa'i ngag ma bcings pa'o/ /de ni</text></item>
<item><p>153b4</p><section></section><text>bcings med ces bya ba la/ ma bcings pa ni 'khor ba'i btson ra las thar pa'o/ /shes par bya zhes bya ba ni/ khong du chud par bya ba'o/ /de zhes bya ba ni rnal 'byor pa'o/ /shes pa mchog gi gnas zhes bya ba ni ngag gi rnam par rtog pa spangs pa'i ngo bo mi 'gyur</text></item>
<item><p>153b5</p><section></section><text>ba'i gnas zhes bya ba ste yi ge'i don to/ /bsdus pa'i spyi'i don ston te/ gcig ces bya ba la sogs pa la/ gcig nyid ni chos kyi phyag rgya'i mtshan nyid kyi yi ge ste/ shes rab kyi rang gi ngo bo'o/ /dang po zhes bya ba ni sems can thams cad skye ba'i 'byung gnas</text></item>
<item><p>153b6</p><section></section><text>so/ /dgu dbus na zhes bya ba ni yi ge de nyid phung po lnga dang / 'byung ba bzhi zhes bya ba'i dgu'i dbus na rang rig pa'i mtshan nyid gnas pa'o/ /phung po dang 'byung ba dgu po rang bzhin 'di rnams dang bcas pas/ es kyang gang zhig bcings med pa/ /zhes bya</text></item>
<item><p>153b7</p><section></section><text>ste/ 'khor ba'i zhags pas ma bcings pa/ /zhes bya ba ste/ yi ge gsum gyi ngo bo nyid pas na/ lus ngag yid gsum mo/ /de ni bcings med ces bya ba 'khor ba'i zhags pa las grol zhes bya ba'i tha tshig go/ /shes par bya ba ni snga ma bzhin no/ /de zhes bya ba ni rnal</text></item>
<item><p>154a1</p><section></section><text>'byor pa ste/ rig na zhes bya ba ni nyams su myong ba'i don to/ /mchog gi gnas zhes bya ba ni bde ba chen po'i rang gi ngo bo yi ge gsum gyi bdag nyid ces bya'o/ /spyi'i don de 'gyod pa med pa'i phyir ro/ /slar yang spyi'i don ston to/ /gcig ces bya ba la sogs pa</text></item>
<item><p>154a2</p><section></section><text>la/ /gcig dang po gang yin pa de ni gcig dang po ste/ A li'i rim pa'o/ /gzhan yang gcig dang po gang yin pa de ni gcig dang po ste kA li'o/ /dgu zhes bya ba ni sde tshan dgu'i mtshan nyid de gcig dang po yang yin la/ sde tshan dgur bcas yang yin pas na/ sde tshan</text></item>
<item><p>154a3</p><section></section><text>dgu'i dang po ste/ khyad par gyi bsdu ba'o/ /dbus zhes bya ba ni lus kyi lte ba ste/ gnas zhes bya ba ni tshig gi lhag ma'o/ /bcu yi zhes bya ba ni yi ge'i phyi mo sde tshan dgu dang / dang po'i yi ge 'di rnams kyis so/ /gang zhig ces bya ba ni bsgom pa goms pa dang ldan pa'o/ /</text></item>
<item><p>154a4</p><section></section><text>ma bcings pa zhes bya ba ni ma bsdams pa ste/ sde tshan de rnams sgyu ma'i rang gi ngo bo nyid de/ brjod ma thag tu 'jig pas kyang ngo / /de ni bcing med ces bya ba ni ngag gi rang bzhin yi ge rnams la ma zhen zhes bya ba'i tha tshig go/ /gzhan ni snga ma bzhin no/ /de zhes bya ba ni yi ge'i</text></item>
<item><p>154a5</p><section></section><text>phyi mo bsgom pa dang ldan pa'o/ /rig ces bya ba ni shes pa'i don to/ /mchog ces bya ba ni sgyu ma lta bu'i yi ge phyi mo brjod pa'i gnas kyi khyad par ro/ /bskyed pa'i rim pa la sogs pa goms pa spyi'i don bshad pa ston to/ /da ni sbas pa'i bshad pa ston te/ gcig</text></item>
<item><p>154a6</p><section></section><text>ces bya ba la sogs pa la kha cig ni srog gi ngo bo rlung byang chub sems kyi bdag nyid can no/ /dang po zhes bya ba ni mchog go/ /dgu dbus na zhes bya ba ni rlung dgu po rnams kyi dbus te/ snying po zhes bya ba'i bar du'o/ /rlung dgu po rnams ni sngar bshad pa'o/ /bcu yis zhes</text></item>
<item><p>154a7</p><section></section><text>bya ba ni rlung dgu dang / dang po'i rlung srog gi ngo bo dang bcus so/ /gang zhig ces bya ba ni mngon par brjod pa'i sngags kyi bdag nyid can no/ /ma bcings pa zhes bya ba ni ma zhen pa ste/ zhi ba la sogs pa'i las kyi tshogs rnams la zhes bya ba ni tshig gi lhag ma'o/ /de ni</text></item>
<item><p>154b1</p><section></section><text>bcings med ces bya ba ni/ 'dod pa ji lta ba bzhin bya ba byed pa'o/ /lhag ma ni snga ma bzhin no/ /de zhes bya ba ni rlung gi de kho na nyid goms pa dang ldan pa'o/ /rig ces bya ba ni rlung gi de kho na nyid ji lta ba bzhin rtsa la rgyu ba'i rim pas zhes pa'o/ /'dod chags kyi chos ston pas na</text></item>
<item><p>154b2</p><section></section><text>sbas pa'o/ /yang de nyid ston te/ gcig ces bya ba la sogs pa la/ gcig ni mi rgyu ba brjod du med pa nam mkha'i rang bzhin ther zug pa'i yi ge'o/ /dang po zhes bya ba ni chos thams cad 'byung ba'i gnas so/ /dgu dbus na zhes bya ba ni dbang po lnga dang 'byung ba bzhi mthar</text></item>
<item><p>154b3</p><section></section><text>thug pa yin te/ gnas de la gnas pa zhes bya ba ni tshig gi lhag ma'o/ /bcu yis zhes bya ba ni dbang po lnga dang yul lnga'o/ /'di rnams kyis so/ /gang zhig ces bya ba ni yid kyi rnam par shes pa spangs pa'i rnal 'byor pa'o/ /ma bcings pa zhes bya ba ni rnam par</text></item>
<item><p>154b4</p><section></section><text>g.yeng ba bsten par mi 'gyur ba'o/ /de ni bcings med ces bya ba ni mi g.yo ba'i sems so/ /shes byas nas zhes bya ba ni khong du chud par bya ba'o/ /de zhes bya ba ni ye shes la mngon par brtson pa'o/ /shes zhes bya ba ni nyams su myong ba'i don to/ /mchog ces</text></item>
<item><p>154b5</p><section></section><text>bya ba ni chos kyi dbyings mi shigs pa'i mtshan nyid ces bya ba ste/ rang rig pa'i ngo bo de nyams su myong ba zhes bya ba'i don to/ /kun rdzob kyi don khong du chud pas na sbas pa nyid do/ /yang de nyid ston te gcig ces bya ba ni gang gi phyir rtogs par dka' ba/ /rtag par</text></item>
<item><p>154b6</p><section></section><text>snang ba 'od gsal ba'i ngo bo thig le yang mi shigs pa zhes pa chos kyi 'khor lo rtsibs brgyad pa la brten cing a la gnas pa 'byung ba bzhi yang dag par rig pa'i rang bzhin no/ /dang po zhes bya ba ni dang po'i ye shes te/ man ngag gi dus su thog mar de</text></item>
<item><p>154b7</p><section></section><text>nyams su myong ba'o/ /dgu dbus na zhes bya ba ni pad+ma 'dab ma brgyad pa'i 'dab ma la/ a ka tsa Ta ta pa ya sha zhes bya ba brgyad dang / dgu pa thig le'i ngo bo nyams su myong ba yin te/ gnas pa zhes bya ba ni tshig gi don to/ /bcu yis zhes bya ba ni</text></item>
<item><p>155a1</p><section></section><text>sems kyi rnam par rtog pa'i g.yeng ba rnams kyis so/ /ji skad du/ yod med dang ni sgro 'dogs skur 'debs rtogs pa dang / /gcig dang du ma nyid dang khyad par med rtog pa/ /don la ji bzhin ming ni mngon par zhen rtog pa/ /rgyal ba sras</text></item>
<item><p>155a2</p><section></section><text>dang bcas pas yang dag spang bar bya/ /zhes gsungs so/ /gang zhig ces bya ba ni rnam par mi rtog pa la lhag par gnas pa'i rnal 'byor pa'o/ /ma bcings pa zhes bya ba ni zhen pa mi bstan pa'o/ /slong dpon phyogs kyi glang po'i zhal snga nas kyis/ /ji skad</text></item>
<item><p>155a3</p><section></section><text>du/ /rnam par g.yeng ba bcu po yis/ /sems ni gzhan du g.yengs pa na/ /gnyis med ye shes sgrub pa yis/ /snod du byis pa 'gyur ma yin/ /de ni spangs phyir phan tshun du/ /mi mthun pa dang gnyen po dag /shes rab pha rol phyin pa yi/ /gzhung</text></item>
<item><p>155a4</p><section></section><text>du yang dag bsdus te bstan/ /zhes gsungs pa'o/ /de ni zhes bya ba ni rnam pa de lta bu dang ldan pa'i rnal 'byor pa'o/ /as bcings zhes bya ba ni as bcings pas na as bcings te/ ar brdar btags pa'i 'od gsal ba'i yi ges bcings zhes</text></item>
<item><p>155a5</p><section></section><text>dgar ba'i don to/ /gang yang sngar bshad pa ni/ a la yongs su gnas pa'i thig le zhes bshad la/ 'dir as bcings pa zhes bya ba de ji lta bu zhe na smras pa/ de dag ni gcig pa ste/ de bas na de med na thig le yang brjod par mi nus pa nyid kyi</text></item>
<item><p>155a6</p><section></section><text>phyir ro/ /de shes pa zhes bya ba ni de'i mi zad pa'i ye shes rang rig pa'i ngo bo nyams su myong zhes bya ba'i don to/ /ye shes gsum rnam par dbye ba ston pa sbas pa'i bshad pa rnam pa gsum mo/ /mthar thug pas bshad pa ston te/ gcig ces bya ba la</text></item>
<item><p>155a7</p><section></section><text>sogs pa la/ gcig ni mi 'gyur ba'i yi ge a'o/ /dang po zhes bya ba ni dang por gyur pa'i ye shes kyi ngo bo ste hUM ngo / /dgu dbus na zhes bya ba ni lus kyi gnas dgu'i nang na ste/ gnas zhes bya ba ni tshig gi lhag ma'o/ /ji skad du/ mgrin snying lte ba</text></item>
<item><p>155b1</p><section></section><text>gsang ba yi/ /pad+ma la gnas hUM du grags/ /me chu de bzhin rlung dang ni/ /sa yi dkyil 'khor rnams dag pa'o/ /zhes gsungs pa'i bar skabs kyi tshigs su bcad pa 'di nyid bshad pa bstan te/ mgrin pa'i me'i dkyil 'khor dang pad+ma la/ snying ga'i chu'i</text></item>
<item><p>155b2</p><section></section><text>dkyil 'khor dang pad+ma la/ lte ba'i rlung gi dkyil 'khor dang pad+ma la/ gsang ba'i sa'i dkyil 'khor dang pad+ma la/ 'di ltar brgyad dang yid dang dgu/ /nam mkha' ldan pas byung ba nyid kyi gnas pa ste hUM ngo / /bcu yis zhes bya ba ni dgu po de rnams dang / nam</text></item>
<item><p>155b3</p><section></section><text>mkha' dang bcus so/ /gang zhig ces bya ba ni rnam par mi rtog pa'i rnal 'byor pa'o/ /ma bcings pa zhes bya ba ni ma gos pa'i don to/ /mi dmigs pa'i phyir dang / de srog gi ngo bo yin pas na'o/ /de ni zhes bya ba ni yon tan gyi tshogs dang ldan pa'i dang po'i yi</text></item>
<item><p>155b4</p><section></section><text>ge ste rdo rje sems pa'i rang gi ngo bo'o/ /bcings med ces bya ba ni bsdams pa med pa'o/ /shes bya zhes bya ba ni rtogs par bya ba'o/ /de zhes bya ba ni rnal 'byor pa'o/ /shes zhes bya ba ni nges pa'i don to/ /mchog ces bya ba ni ye shes lnga'i rang gi ngo bo thob pa zhes</text></item>
<item><p>155b5</p><section></section><text>bya ba ste/ 'od gsal ba gsal bar bstan pa na mthar thug pa'o/ /slar yang de nyid ston te/ gcig ces bya ba la sogs pa la/ gcig ni phra ba'i khams 'gyur ba med pa/ sems dang lhan cig gnyis su med pa'i ye shes su gnas pa/ thabs dang shes</text></item>
<item><p>155b6</p><section></section><text>rab snyoms par 'jug pas nyi ma dang zla ba dang / me ltar 'dres par gyur pa/ stong pa nyid gsum dang / snang ba mched pa rang gi ngo bo'o/ /dang po zhes bya ba la sogs pa la/ dang po ni mi shigs pa'i yi ge a'o/ /de las yang dag par byung ba dus gsum pa/ yi</text></item>
<item><p>155b7</p><section></section><text>ge gsum brjod pa spangs pa zhes bya ba'i don to/ /dgu zhes bya ba ni de yang sgra mthar phyin pa'i sde tshan dgu'i nang na gnas pa'o/ /gzhan yang dbugs dbyung ba dang rngub pa dang po'i rnal 'byor pa ste/ myur ba dang gnyi ga ma yin pa dang dal ba can te/ rnam par</text></item>
<item><p>156a1</p><section></section><text>ldang ba dang / 'jug pa dang gnas pa'i mtshan nyid do/ /bcu yis zhes bya ba ni dbang po dang yul rnams kyis so/ /gang zhig ces bya ba ni phra ba'i khams so/ /ma bcings pa zhes bya ba ni rjes su zhen pa dang bcas par mi bya'o/ /'di skad gsungs</text></item>
<item><p>156a2</p><section></section><text>te/ lte ba'i dbus mi shigs pa las byung ba'i yi ge gsum dang / de las A li dang kA li'o/ /de dag las dbugs dbyung ba dang rngub pa ste/ nyi ma dang zla ba thabs dang shes rab de dag nges par sbyar bas 'jug pa dang / gnas pa dang ldang ba'i mtshan nyid can</text></item>
<item><p>156a3</p><section></section><text>des bde ba chen por gnas par rtogs nas/ stong pa gsum gyi gsal ba nyams par gyur na 'od gsal ba mngon du byed pas na/ dbang po dang shes pa med na rnam par rtog pas phan tshun ma bcings pa'o/ /yi ge gsum nyin mtshan phyed mar rgyun du gyur ces bya</text></item>
<item><p>156a4</p><section></section><text>ba de'i mthar thug pa'i don to/ /de ni yon tan gyi tshogs kyi gnas zhes bya ba'i tha tshig go/ /as bcings zhes bya ba ni shes rab kyi pha rol tu phyin pas rnal 'byor zhes bya ba'i bar du'o/ /de zhes bya ba ni ye shes mthar phyin pa'i rnal 'byor pa'o/ /shes pa ni</text></item>
<item><p>156a5</p><section></section><text>nyams su myong ba'o/ /mchog ces bya ba ni lhun gyis grub pa mthar thug pa'i ye shes kyi rgyun nyid de de bzhin nyams su myong ba zhes bya ste zung du 'jug pa gsal bar byed pas na mthar thug pa'o/ /shes pa'i don gyi tshigs su bcad pa'o/ /'dis mtha' drug</text></item>
<item><p>156a6</p><section></section><text>rnam par dbye ba rab tu ston te/ gang gi phyir rtsa ba ni dgongs pas bshad pa'o/ /yi ge'i don gyis ni dgongs pa ma yin pas bshad pa'o/ /spyi'i don gyis ni drang ba dang nges pa'i don to/ /sbas pa'i don gyi sgra ni sgra ji bzhin pa ma yin pa'o/ /mthar thug pas</text></item>
<item><p>156a7</p><section></section><text>ni sgra ji bzhin pa'o/ /de nyid brtag par mtha' drug pa'i rjes su 'brangs nas/ bshad pa rnam bzhi'i rim pas tshigs su bcad pa dang po don brgyad kyis bshad nas/ yang don de nyid gsal bar bstan te/ dbyangs dang gsal byed yi ge ste/ /zhes bya ba</text></item>
<item><p>156b1</p><section></section><text>la sogs pa la/ dbyangs dang gsal byed dang / yi ge ni dbyangs dang gsal byed dang yi ge'o/ /dbyangs ni a la sogs pa bcu drug go/ /gsal byed ni ka la sogs pa nyi shu rtsa lnga'o/ /yi ge ni ya la sogs pa brgyad do/ /grangs dgu'i zhes bya</text></item>
<item><p>156b2</p><section></section><text>ba la/ /dbyangs rnams la thung ngu dang / ring po'i bye brag gis sde tshan gnyis so/ /gsal byed lnga lnga pa rnams kyi sde tshan lnga'o/ /yi ge la sde tshan rnam pa gnyis te/ 'di ltar grangs dgu'o/ /de'i rjes su 'jug pa'i ngang tshul can gang yin pa de rnams ni</text></item>
<item><p>156b3</p><section></section><text>grangs dgu'i rjes su 'jug pa'o/ /as bcings zhes bya ba ni ma nyams pa'i sgor gnas zhes bya ba'i don to/ /gang zhig ces bya ba ni thabs dang shes rab snyoms par 'jug pas mnyam pa'i ro myong ba la mngon par brtson pa'i rnal 'byor pa'o/ /dgod</text></item>
<item><p>156b4</p><section></section><text>ces bya ba ni snying ga'i pad+ma'i lte ba'i dbus su gnas pa'i nyi ma dang zla ba'i 'od zer 'khrigs pa'i nang du bsgom par bya zhes bya ba'i don to/ /nye bar sgrub pa dang bcas pa'i skad kyi dbyings ni don du ma nyid pas na dgod ces bya ba ni bsgom pa'i don du 'jug pa'o/ /sbyor</text></item>
<item><p>156b5</p><section></section><text>bas ni bsgom pa gsal bar ston par 'gyur ba'i phyir ro/ /gang gi sgra rnam pa gnyis su bzlas pa'i don la skyon med pa'o/ /de nas gang dang gang su zhig goms pa de 'gro ba'i bla zhes bya bar sbyar ro/ /phan tshun ngag sbyor zhes kha cig 'chad de/ bshad pa de ni</text></item>
<item><p>156b6</p><section></section><text>sbyor nyes su mthong bas/ kho bo cag yid mgu bar byed pa ma yin te dor bar bya'o/ /gang gis zhes bya ba ni rnal 'byor pa'o/ /shes zhes bya ba ni gang cung zad rang dga' bar byed pa des nyams su myong ba ste/ de snying ga'i pad+ma'i lte ba'i dbus su sngar bshad pa'i yi</text></item>
<item><p>156b7</p><section></section><text>ge'i phyi mo nyid ces pa'i don to/ /'gro ba'i bla zhes bya ba ni 'gro ba gsum po'i yang bdag por de gyur to zhes bya ba ste tshig gi lhag ma'o/ /'byung ba'i mtha' dang zhes bya ba la sogs pa la/ 'byung ba'i sgras ni ya la sogs pa'i sde tshan mngon par 'dod do/ /</text></item>
<item><p>157a1</p><section></section><text>'byung ba bzhi sa bon gyi rang bzhin nyid pas na zhes bya ba ni dang po'o/ /mtha'i sgras ni sha la sogs pa'i sde tshan te de bas na yang dag ldan zhes bya ba ni 'dres par gyur ces bya ba ste gnyis pa'o/ /chal sogs pa zhes bya ba la/ a</text></item>
<item><p>157a2</p><section></section><text>la sogs pa bcu drug ste/ der gnas zhes bya ba ni gsum pa'o/ /lnga pa zhes bya ba la sogs pa la ka la sogs pa lnga lnga pa'i sde tshan no/ /yang dag ldan zhes bya ba ni sbyar ba zhes bya ba ste bzhi pa'o/ /bzhi ni zhes bya ba ni yi ge bzhi ste/ ya dang sha dang a dang ka'o/ /</text></item>
<item><p>157a3</p><section></section><text>gsum zhes bya ba ni yi ge gsum gyis nges par sbyar ba ste/ yongs su gyur ces bya'o/ /ji ltar zhe na/ mo dang pho dang ma ning gi ngo bos so/ /mo dang pho dang ma ning de rnams la yang 'og gi tshig le'ur byas pa'i phyogs gcig gis 'chad par 'gyur du zin kyang / 'dir</text></item>
<item><p>157a4</p><section></section><text>dgongs pa ni de bshad par 'gyur ba'o/ /de la a la sogs pa'i yi ge shes rab kyi pha rol tu phyin pa'i rang bzhin ni mo'i ngo bo'o/ /de bas na de yongs su gyur pa ni pad+ma'i rigs dang ngag rdo rje'i sa bon a'o/ /ka la sogs pa nas so so'i mthar thug pa ni skyes bu chen</text></item>
<item><p>157a5</p><section></section><text>po'i mtshan sum cu rtsa gnyis pas na/ thugs kyi sa bon bskyed pa'i mtshan nyid hUM ste pho'i ngo bo'o/ /a dang ka'i ngo bo phyogs gnyi ga la brten pa thabs dang shes rab gcig pa'i ngo bo ni dbyangs kyi yi ge dang pos sbyar bas na/ sku rdo rje'i sa bon ma ning gi ngo bo ste/</text></item>
<item><p>157a6</p><section></section><text>oM zhes bya ba yi ge gsum gyi rigs pa 'dis nges par sbyar ba ni/ rab tu spras zhes bya ba'i tha tshig go/ /sngar bshad pa bsdus nas ston te/ rjes 'jug dbyangs bcas zhes bya ba la sogs pa la/ thung ngu ma lus ngag tu 'gyur/ /zhes bya bar sbyar ba ste/ ngag thams</text></item>
<item><p>157a7</p><section></section><text>cad skyed pa'i rgyu zhes bya ba'i don to/ /rjes su 'jug pa'i dbyangs ni thig le ste/ lhan cig par 'jug pas na rjes su 'jug pa'i dbyangs zhes bya'o/ /ring por bcas zhes bya ba ni A ring po yang de bzhin no/ /yon tan sbyor ba zhes bya ba la/ yon tan dang</text></item>
<item><p>157b1</p><section></section><text>sbyor ba de dag ni yon tan sbyor ba'o/ /yon tan gyi sgras ni yi ge ha'o/ /sbyor ba'i sgras ni yi ge u'o/ /hUM zhes bya ba ni bsdus pa yin no/ /phyis dang ldan zhes bya ba ni/ gang la phyis pa yod pa de la phyis pa dang ldan pa ste thung ngu nyid do/ /de bas na don ci lta</text></item>
<item><p>157b2</p><section></section><text>bu zhe na/ sbyor ba dbyi ba byas nas/ gang lus pa'i gzugs yod pa tsam gyi mtshan nyid ni ngag thams cad skyed pa'i rgyu mtshan zhes bya ba'i don to/ /'di lta bu ste oM AHhUM ni yi ge bsdus pa gnas pa ste/ thog ma'i oM dang ma phyis nas ci zhig lus par 'gyur zhe na/</text></item>
<item><p>157b3</p><section></section><text>yi ge a nyid tsam mo/ /de bzhin du gnyis pa'i tsheg drag dang / ring ba nyid phyis nas ci zhig tu 'gyur zhe na/ de nyid ces bya ba'i don to/ /gsum pa yang yi ge'i mgo dang / ha dang u dang zla tshes dang / thig le'i gzugs rnam pa bzhi las gsum phyis nas a</text></item>
<item><p>157b4</p><section></section><text>de nyid tsam lus pa'o/ /de 'di ltar gyur pa yin na byed pa dang / rnam par 'byed pa dang / bsdu ba dang / rtags dang / skyes bu dang / bya ba dang / tshig dang mtshams sbyar ba dang / dus dang / gzhan gyi tshig dang / bdag gi tshig dang / byed pa dang /</text></item>
<item><p>157b5</p><section></section><text>phan pa la sogs pa 'jig rten gyi bstan bcos rnams dang / 'jig rten las 'das pa shes rab kyi pha rol tu phyin pa la sogs pa'i rgyu'i gtso bor yang nges par 'gyur ba'i don to/ /de nyid kyi ye shes kyi ngo bo de ston te/ gcig min zhes bya ba la sogs pa la/ de</text></item>
<item><p>157b6</p><section></section><text>nyid 'od gsal ba rgyun mi 'chad par snang ba des na/ rdo rje 'chang gi sa'i mtshan nyid kho nas gcig dang du ma'i rtog pa spangs pa zhes bya ba'i don to/ /ji skad du/ rdo rje'i dkyil 'khor gyi rgyan las/ /snying ga'i dbus na mi shigs pa/ /mar me lta bur 'bar ba yi/ /</text></item>
<item><p>157b7</p><section></section><text>mchog tu phra ba'i yi ge ni/ /yi ge dam pa ar shes bya/ /zhes gsungs pa'o/ /da ni tshigs su bcad pa phyed dang gnyis kyis yi ge gsum gyis mo dang / pho dang ma ning bshad pa ston te/ yi ge gang zhig byams pa la sogs pa la/ yi ge ni gang zhig sngar</text></item>
<item><p>158a1</p><section></section><text>bshad pa rnams te/ 'dir dbyangs dang gsal byed ces bya ba la sogs pa'o/ /gang zhig mngon du phyogs pa ni gtso bor gyur pa des/ de'i dbus na gnas pa'i yi ge'i sgras bstan pa ni/ ya ra wa ste/ las la nye bar sbyor ba gnyis so/ /de</text></item>
<item><p>158a2</p><section></section><text>thams cad khams la sogs pa yongs su brtags par gyur na/ mo dang pho dang / ma ning gi bye brag gis dbye ba yin te 'gyur zhes bya ba'i don to/ /sogs zhes bya ba'i sgras rkyen dang / rnam par dbye ba dang byed pa la sogs pa gzung ste/ 'di skad du/ a'i rjes</text></item>
<item><p>158a3</p><section></section><text>su 'gro bas na rlung gis bskyod pa'i sgras A li kA li'i rang bzhin du 'byung bar 'gyur te/ de las byung bar gyur pa ni/ 'jig rten dang 'jig rten las 'das pa'i bstan bcos zhes bya ba'i don to zhes gsungs so/ /rlung dang nam mkha' las byung lus las ni/ /</text></item>
<item><p>158a4</p><section></section><text>kun du byung nas ngag gi sgrar gyur te/ /gnas gzhan rnams su bye brag gyur nas ni/ /yi ge nyid gyur gang yin de sgra'o/ /yang na/ mo dang / pho dang / ma ning gi bye brag gis gang mi'i lus su gnas pa ste/ de thams cad byang chub kyi sems las kun du 'byung</text></item>
<item><p>158a5</p><section></section><text>ba nyid kyis so/ /khams la sogs par rab tu brtag /ces bya ba ni shes par bya zhes bya ba'i don to/ /khams kyi sgras ni 'dir sa dang / chu dang / me dang / rlung dag la mngon par 'thad do/ /sogs pa'i sgras phung po dang skye mched rnams so/ /'og nas</text></item>
<item><p>158a6</p><section></section><text>steng du zhes bya ba la/ 'og dang steng gi sgras yi ge gsum brjod par bya ste/ gang gi tshe rlung lus kyi nang rgyud kyi gnas su 'jug pa de'i tshe sku rdo rje'i sa bon oM mo/ /gzhan yang ldan pa las mi shigs pa/ thugs rdo rje'i sa bon hUM ngo / /de nyid la brten pa'i ngo bos</text></item>
<item><p>158a7</p><section></section><text>gsung gi rdo rje'i sa bon yi ge AH ste/ gnas pa'i rang bzhin can no zhes bya ba'o/ /'di ltar mo dang pho dang / ma ning gi bye brag gis 'og nas steng du yang dag par ldang ba ste/ 'jug pa dang / gnas pa dang / ldang ba'i sbyor bas rnam par phye bas na yi ge</text></item>
<item><p>158b1</p><section></section><text>gsum zhes bya ba ni bsdus pa'i don to/ /'di ltar rlung gi bzhon pa dang / yang dag par ldan pas nyin mtshan phyed par bsgoms nas te/ shes nas zhes bya ba ni khong du chud nas zhes bya ba'o/ /'od gsal ba rnam par dag pa'i shes rab kyis kyang khong du chud</text></item>
<item><p>158b2</p><section></section><text>par nges par sbyar zhes bya ba ni nges par ldan par 'gyur zhes bya ba'i don to/ /rdo rje bzlas pa'i rgyu'i yi ge gsum zhes bya ba'i don to/ /brjod pa yi ni zhes bya ba la sogs pa la/ gang zhig 'dir yi ge sngar bshad pa gsum gyi bdag nyid can gyi sngags de brjod par</text></item>
<item><p>158b3</p><section></section><text>bya ba ste/ ngag thams cad kyi rang bzhin gyi sngags rnams 'jug par byed pa zhes bya ba'i don to/ /de yang dngos po med par gcig pa'i ngo bo mi shigs las byung ba zhes bya ba'i bar du'o/ /de nas yongs su gyur pa zhes bya ba la sogs pa la/ de nas yi ge</text></item>
<item><p>158b4</p><section></section><text>gsum yongs su gyur pa de las byung ba ni/ ji lta bu'i gzugs she na zhal gsum phyag drug pa lta bu'i rdo rje 'chang zhes bya ba ni tshig gi lhag ma'o/ /yongs su gyur ces bya ba ni 'o ma ltar ro/ /ji skad du/ gzhan du sngar gyi chos nyams nas/ /gang tshe gang zhig</text></item>
<item><p>158b5</p><section></section><text>nyer len cing / /chos can de nyid mi 'jig pa/ /yongs su gyur par de brjod do/ /zhes 'byung ba'o/ /gang zhig lhar ni zhes bya ba la/ lha'i ngo bo nye bar mtshon pa ni thob ces bya bar rnam par sbyar ro/ /a yis zhes bya ba la sogs pa la a ni ston par byed pa ste/</text></item>
<item><p>158b6</p><section></section><text>gang gis bstan pa'i ye shes de ni as bstan pa'i ye shes so/ /de yang sangs rgyas bcom ldan 'das kyis snying po gtso bor gyur pa yin zhes bya ba'i tha tshig ste/ a ni yig 'bru kun gyi mchog /ces gsung pa'i phyir ro/ /da ni yi ge gsum po nyid</text></item>
<item><p>158b7</p><section></section><text>kyi 'byung ba dang / gnas pa dang / bsdu ba'i bya ba ston te/ hUM gi zhes bya ba la sogs pa la/ yi ge hUM ni thugs kyi sa bon byang chub kyi sems kyi ngo bo de nyid rnam par shes pa ste/ rnam par shes pa nying mtshams sbyor bar rung ba nyid kyi phyir ro/ /ji skad du/</text></item>
<item><p>159a1</p><section></section><text>srid pa bar ma'i rgyun gyi ni/ /mar me bzhin du mngal du 'gro/ /zhes gsungs te/ sems can skyed pa'i rgyu sems kyi sa bon yi ge hUM ste sems can skyed par byed pa'i don to/ /ji lta bur zhe na/ sangs rgyas skur ni zhes bya ba la sogs pa la/</text></item>
<item><p>159a2</p><section></section><text>sems can thams cad de bzhin gshegs pa'i ye shes kyi snying po can zhes bya ba'i rigs pa 'dis sems can thams cad sangs rgyas kyi ngo bor rab tu brtag par bya ste/ ji skad du/ 'di na skal min yong min pas/ /sangs rgyas su ni thams cad</text></item>
<item><p>159a3</p><section></section><text>'gyur/ /zhes gsungs pa'o/ /oM zhes bya ba la sogs pa la/ oM ni rtag pa chen po'i sa bon te/ de yang sems can thams cad sdud par byed pa'o/ /rtag pa chen po'i skur yongs su gyur nas stong pa nyid kyi ye shes kyi rjes su rab tu 'jug cing phun sum</text></item>
<item><p>159a4</p><section></section><text>tshogs par byed ces bya ba'i bar du'o/ /a ni zhes bya ba la sogs pa la/ a ni 'od dpag tu med pa'i sa bon te/ de yang sems can thams cad gnas par byed pa/ ngag brjod pa'i bdag nyid can yin pa'i phyir ro/ /rnam pa gsum du ngag rjod par</text></item>
<item><p>159a5</p><section></section><text>byed pa ma yin na lus shing brtsigs pa lta bu'i gnas par shes par bya'o/ /gnas pa'i ngo bo nyid kyi 'gro ba 'jug pa la sogs pa'i rim pas bzlas pa dang / bsgom pa'i don la brtson pa dang ldan pa zhes bya ba bshad pa ston te/ 'jug pa la sogs pa'i mtshan</text></item>
<item><p>159a6</p><section></section><text>nyid ni 'og nas ston to/ /rim gyis zhes bya ba ni gsum gyi bdag nyid can gyi rim pas so/ /sngags kyi yan lag ma nyams bzlas/ /zhes bya ba la sngags zhes bya ba man+t+ra'i sgras/ ma ni yid la byed pa yin la/ tra ni skyob pa yin pas yid la byed pa skyob</text></item>
<item><p>159a7</p><section></section><text>pa'o/ /ma nyams zhes bya ba ni lha dang mi phyed par sbyor ba'o/ /gang zhig zlos she na/ shes rab ces bya ba la sogs pa gsungs te/ shes rab ni chos thams cad bdag med par rab tu rnam par 'byed pa'i mtshan nyid can no/ /thabs ni snying rje chen</text></item>
<item><p>159b1</p><section></section><text>po'o/ /de dag gi gnas mi 'gyur ba'i ngo bo bsgom pas na/ de la gnas pa'i rnal 'byor pas gsang sngags zlos par byed ces bya ba'i don to/ /da ni bzlas pa'i grangs ston te/ gos dkar mo zhes bya ba la sogs pa la/ 'byung ba bzhi'i dkyil 'khor byin</text></item>
<item><p>159b2</p><section></section><text>gyis rlob pa'i lha mo bzhi ste/ ji skad du/ sa ni spyan du shes par bya/ /chu khams mA ma kIr bshad de/ /me yi dkyil 'khor gos dkar mo/ /rlung ni sgrol mar rab tu grags/ /zhes gsungs pa'o/ /de nye bar mtshon pa'i bzlas pa bya zhes bya ba'i don to/ /ji lta</text></item>
<item><p>159b3</p><section></section><text>bu zhe na/ lnga pa zhes bya ba la sogs pa la brgya phrag gnyis dang nyi shu lnga ni/ lha so so'i bzlas pa ste/ 'di skad du grangs kyi tshad dgu brgyar 'gyur ba'i phyir/ lha mo re re la brgya phrag gnyis nyi shu lngar gsungs so/ /rnam pa gzhan du na bdag po'i bzlas pa ma gtogs</text></item>
<item><p>159b4</p><section></section><text>par lha mo'i bzlas pa ci ltar 'byung zhe na/ de nyid bstan par bya ste/ bzhi pa zhes bya ba la sogs pa la/ brgya phrag gnyis ni nyi shu lngas lhag pa'i grangs lha mo bzhi nye bar mtshon par dkyil 'khor gyi grangs kyis dgu brgyar 'gyur te/ legs par zhes bya ba ni blo ma</text></item>
<item><p>159b5</p><section></section><text>yengs pas so/ /sbyor ba bzhi zhes bya ba la/ lha mo bzhi'i sbyor ba'i dbang du byas nas zhes bya ba'i don to/ /dgu brgya dag tu gang bstan pa/ /zhes bya ba la bstan pa ni dmigs pa ste/ de nyi shu rtsa bzhi'i grangs su bsgres pas/ khri phrag gnyis dang chig stong</text></item>
<item><p>159b6</p><section></section><text>drug brgyar 'gyur ro/ /ji ltar zhe na/ so sor 'byung ba las zhes bya ba ste so sor zhes bya ba'i sgra ni 'di zlos pa'i don du shes par bya'o/ /de bas na so sor 'byung bas 'phel zhing bsgre zhes bya ba'i bar du'o/ /khri ni stong phrag bcu'o/ /de ni so sor 'byung ba ste/ grangs kyi sbyor</text></item>
<item><p>159b7</p><section></section><text>ba 'dis nyin dang mtshan la nyi khri chig stong drug brgya ste/ bzlas pa'i grangs gsungs pa'o/ /nang gi dus kyi skad cig 'di nyid 'dus pa'i rgyud phyi ma las rig pa'i cho ga zhes bya ba la sogs pa ston te/ rig pa dang cho ga ni rig pa'i cho ga ste/ zlas dbye pa'o/ /rig pa</text></item>
<item><p>160a1</p><section></section><text>ni shes rab/ cho ga ni thabs te/ de dag gi thabs kyi bya ba bsgom zhing goms pa de yis so/ /gzhan yang thun mtshams bzhi zhes bya ba la sogs pa la nang gi bdag nyid can gyi dus ni thun mtshams bzhi ste/ so so'i dkyil 'khor ro/ /rab tu sbyor ba ni</text></item>
<item><p>160a2</p><section></section><text>rab tu 'brel pa ste/ bsam zhing bsgom zhes pa'i don to/ /de la thun mtshams bzhi ni tho rangs dang nyi ma phyed dang / nam sros kha dang / mtshan phyed de/ de rab tu sbyor ba'o/ /mnyams bzlas zhes bya ba ni snga ma bzhin no/ /tshan bzhi zhes bya ba la sogs pa la/ tshan ni</text></item>
<item><p>160a3</p><section></section><text>nang gi brda'i gnas te rlung la sogs pa'i dkyil 'khor gang zhig gi dbang du byas nas bsgom pa la rab tu 'jug pa'o/ /mtshan nyid ni mnyam par gzhag pa'i sems te/ rnam par mi g.yeng ba'i yid gang gis de la nyin mtshan du dmigs shing sems pa'i</text></item>
<item><p>160a4</p><section></section><text>mtshan nyid ces brjod do/ /de dag gi grangs ni rgyun ma chad pa'i rtsis so/ /'di skad du gzhan du rnam par g.yeng ba thams cad yongs su spangs nas/ sems nang du 'jog cing bsgoms pas/ nyin re bzhin du bsam gtan bya/ /zhes dgongs pa'o/ /</text></item>
<item><p>160a5</p><section></section><text>de ni mthun pa'i chos ston te/ phyi rol zhes bya ba la sogs pa la snang bar gyur pa de nyid kyis na/ bsgom pa la ma zhen pa'i rnal 'byor pa phyi rol gyi bzlas pa spong ba ste/ 'dor ro zhes bya ba'i don to/ /sngags kyi phreng ba zlos pa ni phyi rol gyi bzlas pa'o/ /</text></item>
<item><p>160a6</p><section></section><text>bar chad ni rnam par g.yeng ba'o/ /bsgom pa'i ni zhes bya ba phyi rol gyi bzlas pa yin na/ nang du dmigs shing sgom pa la yid dga' bar mi 'gyur zhes bya ba'i don to/ /de nyid la phan pa'i rgyu ston te/ sngags don zhes bya ba la sogs pa la/ sngags</text></item>
<item><p>160a7</p><section></section><text>kyi don ni sngags don to/ /bsgrub par bya ba'i ngo bo ni 'bras bu ste/ lha nyid rdzogs pa zhes pa'i bar du'o/ /ji lta bu zhe na/ bcom ldan 'das rdo rje can zhes bya ba ste rdo rje 'chang nyid do/ /gal te de'i bdag nyid kyi rnal 'byor ci lta bar bzlas pa zlos par</text></item>
<item><p>160b1</p><section></section><text>byed pa ste/ 'bras bu'i dus su rgyu yongs su gyur pa'i phyir ro/ /dpe ston te glang po'i mngon du zhes bya ba kha cig tu 'di ltar grags te glang po bskyod pa'i gdags shing glang po ches mtshan mo phyung ste bros par gyur to/ /glang rdzi de yang nang par tho rangs 'di ltar</text></item>
<item><p>160b2</p><section></section><text>shin tu sems par gyur to/ /kye ma'o kyi hud kho bo cag gi ngo bo ni mgu bar dka' ba ste/ glang po bzang skyong dregs pa'i dbang gis gang du song / 'di ji ltar rnyed par bya zhes yun ring du yang dang yang sems shing de'i skad cig na 'di lta bu'i dran pa rnyed de re zhig</text></item>
<item><p>160b3</p><section></section><text>sems shing cang mi smra bar gnas so/ /kho bos ni thabs rnyed de/ gang 'di'i rjes ni shin tu che bas mtshon te rnyed par 'gyur ro zhes so/ /de nas de'i rjes su 'jug pa rtsom par byed do/ /bzang skyod de yang yun ring du phyin nas dregs pa dang bral ba nyid kyi bslab pa</text></item>
<item><p>160b4</p><section></section><text>rjes su dran nas rang nyid gdags shing gi drung du phyin te gnas so/ /'di ltar dgos pa rnyed nas de'i rkang rjes tshol ba la yang dgos pa ci yang med de/ gal te de'i skad cig ni glang po che de rnyed nas ji zhig de'i rjes tshol bar byed ces bya ba ni bcus te/ glang po</text></item>
<item><p>160b5</p><section></section><text>che'i rkang rjes mtshon par mi dgos zhes bya ba'i don to/ /gal te yang kha cig tshol bar byed pa ni sbas/ stong pa'i glang nyid du blta bar bya'o/ /don bshad pa ston te/ sngags lus zhes bya ba la sogs pa la gal te rang nyid sngags kyi sku'i rnal 'byor pa/</text></item>
<item><p>160b6</p><section></section><text>'bras bu la sbyar bas de ltar slar yang gzhan gyi rang gi ngo bo'i dngos po rjes su 'gro zhing tshol bar byed ces bya ba'i don to/ /yongs su rdzogs pa nyid pas na/ zhib la 'thag pa ji lta ba bzhin no/ /'jug pa la sogs pa'i mtshan nyid 'og nas 'chad par</text></item>
<item><p>160b7</p><section></section><text>'gyur zhes bstan pa gang yin pa de bshad pa'i phyir ro/ /tshig le'ur byas pa gsum ston te/ gzhan yang zhes bya ba'i don gzhan pa'o/ /rdo rje 'dzin zhes pa ni skyes bu'i ming nges par bstan pa'o/ /gsum sbyor ba zhes bya ba ni 'jug pa la sogs pa</text></item>
<item><p>161a1</p><section></section><text>gsum gyi rjes su sbyor zhing ldan pa ste/ de'i dngos grub bla na med par 'gyur zhes bya bar sbyar ro/ /sbyor ba ni rang gi gnas su so sor legs par sbyar ba'o/ /spyan drang ba ni dgug pa ste/ de yang gzhug pa'i sgrar brjod do/ /gshegs</text></item>
<item><p>161a2</p><section></section><text>su gsol ba ni/ myur ba ste gtong ba zhes bya ba'i don to/ /gnyig ma yin pa'i sgras ni gnas pa ste gnas par byed pa'o/ /lung gzhan las yongs su mthong ba'i sgra gzhan pa 'dis 'jug pa dang / gnas pa dang ldang ba nyid du rab tu bstan pa ste/ 'dir sngar ma byung</text></item>
<item><p>161a3</p><section></section><text>ba ni cung zad kyang med pa'o/ /'on kyang gnyis ka ma yin pa'i sgras gang zhig gnyis las gzhan pa gsum par de brjod de bar na gnas pa'i phyir ro/ /gnyis ka ma yin pa lta bu ni gnyig min pa'o/ /ci ltar grang ba las 'das pa'i dus sa las rlangs pa byung ba de</text></item>
<item><p>161a4</p><section></section><text>bzhin du 'dir yang sngags kyi yi ge rnams gnas ji lta ba bzhin du nges par sbyor bas bsgom pa rab tu gsal bar gyur pa'i rnal 'byor pa rnams la yang drod rab tu 'byung ba zhes bya ba ni tshig gi don to/ /grub pa ni mngon par 'dod pa'i 'bras bu 'thob pa ste/ ji lta bu zhe na/</text></item>
<item><p>161a5</p><section></section><text>sna tshogs gnas pa ni sna tshogs gnas te/ las thams cad byed pa zhes bya ba'i tha tshig go/ /de nyid kyis bla na med pa ste/ sems can gyi 'dod pa'i bsam pa sna tshogs pa yongs su skong ba'i phyir ro/ /dro ba thob nas rang gi sems la thog mar sngags nges</text></item>
<item><p>161a6</p><section></section><text>par sbyor bar byed pa zhes bya ba ston te/ myur ba zhes bya ba la sogs pa la myur ba ni ldang ba'o/ /rnam par sdud pa ni rab tu 'jug pa'o/ /dal ba can ni gnas pa'o/ /sngags kyi yi ge gsum nges par sbyor ba sgom par byed pa'o/ /sdang ba ni sngags kyi kun du spyod pa'o/ /</text></item>
<item><p>161a7</p><section></section><text>de yang bsgom pas sbyor bar 'gyur te de ma thag tu slob ma'i rna drung du bla mas gang zhig 'di ltar bstan par gyur nas 'bras bu 'byung bar 'gyur ro/ /rab tu 'bad pas zhes bya ba ni slob mas gsol ba gdab pa'o/ /'di bla ma dang slob ma gnyis kyis bshad pa gnyis</text></item>
<item><p>161b1</p><section></section><text>byed pa'i tshig ni med par blta bar bya'o/ /da ni tshig le'ur byas pa drug gi phan yon dang sngags btu ba dang / bzlas pa'i grangs kyang ston te/ de nas zhes bya ba la sogs pa la/ de nas zhes bya ba'i sgra ni sngags btu ba ston pa'i don to/ /rnal 'byor gyi</text></item>
<item><p>161b2</p><section></section><text>dbang phyug ni rnal 'byor gyi spyi gtsug gi nor bu'o/ /de rnams dang 'brel pa gsang ba'i yi ge rab tu bshad pa zhes bya bar sbyar ro/ /mi bstan pa nyid kyis na gsang ba'o/ /yang na 'dis lha'i de kho na nyid gsang bas na gsang ba'o/ /gsang ba yang yin la yi ge</text></item>
<item><p>161b3</p><section></section><text>yang yin las na gsang ba'i yi ge'o/ /de 'gro ba dam pa la brten nas rab tu bshad pa ste/ bstan par bya ba'o zhes rdo rje 'chang gis gsungs so/ /ji lta bu zhe na/ thabs kyi dam pa zhes bya ba la sogs pa gsungs te/ 'jig rten las 'das pa'i rigs pas</text></item>
<item><p>161b4</p><section></section><text>so/ /rab tu bstan pa'i phyir zhes bya ba ni rab tu gsal bar bya ba'o/ /gzhan yang ji lta bu zhe na/ rnal 'byor zhes bya ba ni lha nyid kyi ting nge 'dzin te/ de'i dngos grub mthar phyin pa'o/ /'bras bu ni de nyid rdzogs pa ste/ phyag rgya chen po'i dngos grub po/ /rnam</text></item>
<item><p>161b5</p><section></section><text>pa de gnyis rab tu bstan pas ster zhes bya ba rnal 'byor gyi dngos grub kyi 'bras bu ster ba'o/ /gang gi bsams pa tsam gyis zhes bya ba rnal 'byor gyi dngos grub ma gtogs pa bzlas pa tsam gyis zhes bya ba'i don to/ /rnal 'byor pas mchog ster bar nus</text></item>
<item><p>161b6</p><section></section><text>par 'gyur ba'o/ /mchog ni mngon par 'dod pa ste/ rig sngags 'chang la sogs pa nyid do/ /dang po zhes bya ba la sogs pa la/ 'dir dang po'i yi ge ni oM mo/ /de sngags du ma'i thog mar mthong ba nyid pas na/ de'i sbyor bas rim gyis rjod par byed</text></item>
<item><p>161b7</p><section></section><text>pa'i rnal 'byor pa zhes sbyor ro/ /de ci zhig byed ce na/ dbugs rngub par byed pa ste/ rlung gyen du rgyu ba'o/ /rtag tu zhes bya ba ni bsgom pa'i gnas skabs na'o/ /brgyad pa'i mtha' zhes bya ba ni yi ge ha'o/ /ldan pa ni yi ge u ste 'dres par gyur ces bya</text></item>
<item><p>162a1</p><section></section><text>ba'i don to/ /ha'i steng gi thig le dang bcas par ji ltar 'gyur ba de bzhin du bya ba'o/ /hUM zhes bya ba ni bsdus pa'i don to/ /dbugs dbyung ba ni rlung phyir rgyu ba'o/ /'dir oM gyi tshad ni thal mo brdabs pa phyed dang gnyis so/ /thugs kyi</text></item>
<item><p>162a2</p><section></section><text>sa bon gyi tshad ni thal mo brdabs pa phyed dang bzhi'o/ /'dir ni man ngag go/ /oM gyi don ni yi ge tsam mo/ /yi ge oM ni ye shes kyi snying po zhes rtsa ba'i rgyud las bstan pas so/ /snang ba med pa gnyis kyis sku gsung thugs mnyam pa nyid hUM gi don to/ /</text></item>
<item><p>162a3</p><section></section><text>yi ge hUM ni sku gsung thugs rdo rje ltar dbyer mi phyed pas 'thad pa zhes de nyid las bstan to/ /de bas na yi ge oM bstan pas ni dbugs dbyung ba'o/ /yi ge hUM bstan pas ni dbugs rngub pa ste sems tsam du bstan par bya zhes bya ba ni bsdus pa'i don</text></item>
<item><p>162a4</p><section></section><text>to/ /'dir yi ge gsum bsgom pa rab tu brtson pa ma yin nam/ ci ltar rnam pa gnyis pa de btu zhing gsum pa ma yin zhe na/ smras pa dbugs dbyung ba dang / rngub pa gnyis yongs su ma gtogs pa gzhan phyogs gsum pa ni yod pa ma yin pa ste/</text></item>
<item><p>162a5</p><section></section><text>gang zhig gsum pa bsgrub pa'i phyir/ /yi ge AH rab tu sbyor bar 'gyur ro/ /de bas na oM dang hUM gnyis po dag dgod pas na/ de dag nyid btu bar bya ba ste/ de dag ni gtso bo'i ngo bo nyid du bstan pa'o/ /gsum pa yi ge a ni ma yin pa ste/ dgos pa med pa'i</text></item>
<item><p>162a6</p><section></section><text>phyir ro/ /yi ge a yang gnas par 'gyur ba la 'jug par bsam par bya'o/ /de yang thal mo brdabs pa phyed dang gnyis kyi tshad do/ /ci dga' ba'i bzlas pa zhes bya ba yang de nyid la bya ste/ rang mos pa'i rjes su 'brangs pa'i bzlas pa ste/ khri phrag gnyis</text></item>
<item><p>162a7</p><section></section><text>zhes bya ba la sogs pa la/ stong phrag nyi shu la ni khri phrag gnyis so/ /yang stong phrag gcig dang / brgya phrag drug go/ /gcig tu bgrangs nas stong phrag nyi shu gcig dang brgya phrag drug tu 'gyur ro/ /nyin mtshan zhes bya ba ni nyin dang mtshan du bzlas pa'i</text></item>
<item><p>162b1</p><section></section><text>grangs byed pa ste/ rnal 'byor gyi dbang phyug ni sems mnyam par gzhag pa'o/ /de 'dod ces bya ba la sogs pa la/ sems can skal ba can gang su zhig ste/ gsang ba'i dgongs pa ni dgongs pa lung bstan pa la sogs par gnas pa'i phra mo'i</text></item>
<item><p>162b2</p><section></section><text>sbyor ba bdag nyid la gsal bar shes par bya ba'i phyir mngon par 'dod pa'o/ /de'i rdo rje bzlas pa de nyid dang por bstan par bya ste/ de nyid kyi rim pas phra mo'i sbyor ba thob ces bya ba yang tshig gi don to/ /ci lta bu zhe na/ bsam gtan zhes bya ba la sogs pa</text></item>
<item><p>162b3</p><section></section><text>ste/ yid nang du bsdus pas na bsam gtan no/ /klog pa ni des skyo ba na de'i rjes su mthun pa'i mdo klog pa ste de dag dang ldan pa'o/ /de yis zhes bya ba ni phan yon no/ /las rnams zhes bya ba ni zhi ba la sogs pa'i las kyi tshogs zhes bya ba'i don to/ /sgyu ma</text></item>
<item><p>162b4</p><section></section><text>lta bu'i ting nge 'dzin ces bya ba ni yang dag pa ji lta ba bzhin mthong ba ste/ dngos po med pa'i ngo bo nyid mthong ba'o/ /de bas na tshig le'ur byas pa brgyad kyis sngar bshad cing bsgrub pa'i don lung gzhan gyis gsal bar ston te/ gnyis su med par zhes bya ba mnyam</text></item>
<item><p>162b5</p><section></section><text>pa nyid kyi ye shes rnam par rgyal bar byed pa gang yin pa ste/ ji skad du/ de nyid kyis na rnal 'byor chen po'i rgyud de/ der bcom ldan 'das rdo rje 'chang gis gsungs so zhes bya ba ni tshig gi lhag ma'o/ /bzlas nas su zhes bya ba la sogs pa la/ bsgrub pa'i</text></item>
<item><p>162b6</p><section></section><text>bdag nyid can ni bsgrub pa'i mthar thug pa'i rnal 'byor pa'o/ /gsang sngags bzlas nas zhes bya ba ni gsang sngags bzlas pa byas pa'o/ /mnyam med ces bya ba ni brtson pa dang bcas shing nus pa dang bcas zhes bya ba'i tha tshig go/ /ci zhig bsgrub par bya</text></item>
<item><p>162b7</p><section></section><text>zhe na khams gsum ste/ sa gsum dbang du bya ba nyid ni der gnas pa'i 'gro ba dbang du bya ba'o/ /de yang 'dir gsang sngags bsgrub par som nyi med pa ste/ de la gzhol ba nyid kyis so/ /zla ba gcig gis zhes bya ba ni nye bar mtshon pa ste de bas na gnyis</text></item>
<item><p>163a1</p><section></section><text>sam gsum mam/ drug gam lo gcig gis zhes bya ba'i bar du'o/ /yang na khams gsum dang sku gsung thugs ni dbyer med par nye bar gdags par bya ste/ de dag gang gi dbang du 'gyur zhes bya ba ni drang ba'i don to/ /'bum phrag drug</text></item>
<item><p>163a2</p><section></section><text>ldan zhes bya ba ni stong phrag bcu la khri phrag gcig /khri phrag bcu la 'bum phrag gcig ste/ de tsam grangs 'bum phrag drug tu bcad pa'i tshad du sngags pas/ gsang sngags bzlas na zla ba yar gyi ngo'i nya la 'grub par 'gyur zhes bya ba'i tshig gi don to/ /ci</text></item>
<item><p>163a3</p><section></section><text>zhig byas nas she na/ bcom ldan 'das rdo rje sems dpa' la dang por phyag byas shing mnyes par byas nas zhes bya ba'i don to/ /gsang sngags ci lta bu zhe na/ gang rnam par shes pa las byung zhing skyes pa de la de skad du bstan te/ sems las kun du byung ba'i</text></item>
<item><p>163a4</p><section></section><text>sngags rnams zhes bya ba'i don to/ /de la zhes bya ba la sogs pa la/ de la zhes bya ba ni sngags la gzhol ba'i sngags pa ste/ brtul zhugs ni mi smra ba dang / langs te gnas pa dang slong ba la sogs pa la sdom pa'o/ /phreng ba ni grangs 'dzin par byed pa'i</text></item>
<item><p>163a5</p><section></section><text>phreng ba'o/ /dgag pa dang gzung ba ni srog gi rlung dag ste sbyin sreg ni me'i mchod sbyin no/ /las rnams ni zhi ba la sogs pa'o/ /de dag thams cad la ldog pa ni nye bar zhi bar 'gyur ba'o/ /gcig nas gcig tu zhes bya ba ni phyi rol gyi las de dag las kyang</text></item>
<item><p>163a6</p><section></section><text>ldog pa ste/ gang gi phyir rnam par g.yeng ba skyed par byed pa nyid kyis na mi 'thad pa'o/ /gang nam zhig gi tshe mi 'thad pa de 'dir 'dul ba'i skye bo'i don du bya ba 'byung ba de'i tshe/ snying rje chen pos dmigs nas bya/ /zhes ston te/ ya'i don gyis zhes bya ba la</text></item>
<item><p>163a7</p><section></section><text>sogs pa la/ ya'i don ni yongs su gyur pa'i ngo bo rlung gi dkyil 'khor te de yid la rnam par bsam par bya zhing / sa bon bzhi'i bsgom pa sngon du 'gro ba can gyis gang cung zad zhi ba la sogs pa'i las rgyas par bya ba'i don to/ /gang gis she na</text></item>
<item><p>163b1</p><section></section><text>dngos grub 'dod pas zhes bya ba ste/ mngon par 'dod pa'i 'bras bu sgrub pa po zhes bya ba'i tha tshig go/ /ra la sogs pa gsum ni/ ra dang / la dang / wa'i mtshan nyid can no/ /de ltar gyur pa yin na 'gro ba'i don bya ba rgya cher rab tu 'jug ces bya ba'i tha tshig</text></item>
<item><p>163b2</p><section></section><text>go/ /de dag ji ltar bsgom par bya zhe na/ me dang rlung dang zhes bya ba la sogs pa gsum ste/ me la sogs pa'i dkyil 'khor bzhi pa der thun phyed phyed kyi dus su gnas pa ste/ gnas pa thob pa'o/ /de ji ltar zhe na/ las ni zhes bya ba ni zhi ba la sogs</text></item>
<item><p>163b3</p><section></section><text>pa'i las su sgrub pa ste/ ji skad du/ gang gi tshe sngags pas zhi ba la sogs pa'i las sgrub pa la gzhol bar gyur pa de'i tshe/ de'i sems mnyam par gzhag pas rlung la sogs pa'i dkyil 'khor re re thun phyed phyed du rlung gi rgyu ba nye bar dmigs zhes bya ba</text></item>
<item><p>163b4</p><section></section><text>ni bsdus pa'i don to/ /gnyis gnyis zhes bya ba ni lan gnyis gnyis te/ so so'i dkyil 'khor du nyin mtshan phyed par kun du rgyu bar shes par bya'o/ /slar yang ldog pas de ltar rlung gi rgyu ba nyin mtshan gnyis nas bcu drug tu gyur pa'o/ /yang na gnyis gnyis</text></item>
<item><p>163b5</p><section></section><text>zhes bya ba ni zlos pa'i tshig ste/ las rnam pa bzhi'o/ /de'i dbang du byas nas bsgom par bya zhes bya ba'i don to/ /de nyid kyi las bzhi la rab tu sbyar bar bya zhes kha cig smra ste/ de yang skyon med pa'o/ /mchod la zhes bya ba ni rnal 'byor pa gang zhig mchod pa</text></item>
<item><p>163b6</p><section></section><text>la brtson pa de gzhan gyis mchod par 'gyur te/ gang dang gang du 'gro ba de dang der mchod par 'gyur zhes bya ba'i tha tshig go/ /bzlas pa zhes bya ba ni bzlas pa la sogs pas lus ngag yid gsum gyi sgrib pa dang bral zhing rnam par dag pa'o/ /me la zhes</text></item>
<item><p>163b7</p><section></section><text>bya ba ni me la mchod pa la brtson pas 'byor par 'gyur ba'o/ /bsam gtan zhes bya ba ni bsam gtan la lhag par gnas pas kyang mya ngan las 'das par 'gyur zhes bya ba ni tshig gi don to/ /de ltar shes nas zhes bya ba ni de ltar rnam pa 'dis rang gi ngo bo</text></item>
<item><p>164a1</p><section></section><text>thob pa'i rnal 'byor pa 'gro ba ni 'jig rten gsum gyi khongs su gtogs pa'i 'gro ba'i tshogs byis pa bzhin du mthong ba ste/ dge ba dang mi dge ba'i bag chags kyi dbang gis 'gro ba ltar srid pa'i 'khor lor yongs su 'khyam par 'gyur</text></item>
<item><p>164a2</p><section></section><text>ba'o/ /de bas na de'i mod la sngags pas 'di'i gsang sngags 'grub ste/ 'bras bu ster bar nus par 'gyur ba'o/ /ji lta bus she na/ mi rtog chos can zhes bya ba rnam par mi rtog pa'i chos nyid 'thob pa ste/ de yang sngags kyi de kho na nyid gsal ba ni gsung</text></item>
<item><p>164a3</p><section></section><text>rdo rje bcom ldan 'das 'od dpag med sgrub cing rdzogs par byed pa'i rgyu'o/ /sngags kyi de kho na nyid de yang sems tsam la nges par sbyar zhes bya bar sbyar te/ rnam par rtog pa'i dra ba thams cad spangs pa'i sems 'ba' zhig ni sems tsam mo/ /ji lta bu zhe na/ ye</text></item>
<item><p>164a4</p><section></section><text>shes gsum gyis zhes bya ba ste/ snang ba la sogs pa'i ye shes gsum gyis bye brag gi rigs pas so/ /de ni snod dang snod ma yin pa'i tshigs bcad gnyis kyis ston te/ bla ma brnyas zhes bya ba la sogs pa la/ bla ma dge ba'i bshes gnyen brnyas</text></item>
<item><p>164a5</p><section></section><text>shing / smod pa'i tshig gang la yod pa de la de skad du brjod do/ /g.yon can ni drang po ma yin pa'o/ /dad pa med pa ni ma dad pa'o/ /gsang sngags klags pa tsam gyis kyang rlom pa ste/ glegs bam mthong bas khengs shing mngon par nga rgyal ba ni glegs bam ma mthong</text></item>
<item><p>164a6</p><section></section><text>bas khengs pa'o/ /gzhan gyis cung zad legs par bshad cing bstan pa de la yang dad cing nyams su len par mi byed pa de ni dad pa med pa'o/ /dbang bskur ba ma thob par dbang bskur ba thob po zhes brjod pa ni dbang bskur dman pa'o/ /sems de lta bu'i skyon du</text></item>
<item><p>164a7</p><section></section><text>mas gos pa'i slob ma dman pa 'di la sngags kyi de kho na nyid kyi mtshan nyid kyi gtam yang mi brjod pa ste/ gtam tsam yang bsnyad par mi bya zhes bya bar dgongs pa'o/ /gang zhig dad pa dang ldan pa ni shin tu nyung ba'i chos shig bstan pa na yang de bzhin du 'dzin</text></item>
<item><p>164b1</p><section></section><text>te/ bla ma la gus pa dang yid bsnyen bkur la brtson pa'o/ /nyan 'dod pa ni nyan pa la gus pa ste/ de la rtag tu mngon par brtson zhing 'bad pa'o/ /thos pa 'dzin par byed cing 'dis mi gtong bas na thos pa 'dzin pa ste/ bla mas bshad pa'i tshig zur</text></item>
<item><p>164b2</p><section></section><text>tsam gyis rtogs shing khong du chud pa ste/ phyag 'tshal ba sngon du 'gro bas 'dzin zhes bya ba'i don to/ /de lta bu de bla ma dam pas brtag mi dgos pa'o/ /de nyid ces bya ba ni nges par gzung ba ste/ rnam pa thams cad du 'di ni brtag pa'i gnas ma yin zhes</text></item>
<item><p>164b3</p><section></section><text>bya ba'i tha tshig go/ /gang gi phyir 'di ni bla ma chen po'i bka' drin ni rjes su gzung ba'i gnas bzhi'am/ yang na ni 'dir bla ma la dad pa'o/ /dpe bshad cing bstan te/ ri dbang rtse nas zhes bya ba la sogs pa la/ 'di ltar kha cig ri rab kyi rtse mor bag</text></item>
<item><p>164b4</p><section></section><text>med par spyod pas lhung ba lhung bar mi bya'o snyam sems na yang lhung ba de nyid de/ 'dir ni 'dzin par byed pa ma mthong ba'o/ /gal te yang kha cig ri rab kyi rked du chags par 'gyur ba yang srid do zhes smra ba na/ de lta mod kyi lhung ba ni 'bras bu'o/ /'dir</text></item>
<item><p>164b5</p><section></section><text>som nyi med pa'i dpe zhes bya ba'o/ /'dir don bstan te bla ma'i drin gyis zhes bya ba bla ma'i drin gyis man ngag thob pa'i mtshan nyid can de la de skad du bstan to/ /gang zhig grol ba ni thar pa'i lam ste/ grol bar mi 'dod kyang 'dir bla ma'i drin gyi stobs</text></item>
<item><p>164b6</p><section></section><text>kyis grol ba'i gnas su 'gyur ba'o/ /rim pa lnga pa'i dka' 'grel don gsal ba zhes bya ba las rdo rje bzlas pa ste/ rim pa dang po'i 'grel pa'o// //de ltar rdo rje bzlas pa'i rim pa yan lag thams cad rab tu bstan nas/ da ni gnyis</text></item>
<item><p>164b7</p><section></section><text>pa sems la dmigs pa tsam gyi mtshan nyid ston te/ phyag 'tshal zhes bya ba la sogs pa la/ 'dir phyag 'tshal ba rnam pa drug gi sgras de bzhin gshegs pa lnga'i bdag nyid kyi phyir dang / rigs drug pa gtso bo nyid yin pas bcom ldan 'das rdo rje</text></item>
<item><p>165a1</p><section></section><text>'chang nyid la bstod pa'o/ /ci ltar bstod cing zhes bya ba la bstod par 'os pa spyan drang ba'o/ /sgra'i dngos po'i bdag nyid kyis/ /zhes bstod pa dang / gang la gang gis bstod par 'gyur te/ gang gis kyang gsum po rjes su mi dmigs</text></item>
<item><p>165a2</p><section></section><text>zhes bya ba'i tha tshig go/ /rjes su mi dmigs pa de nyid bstan pa'i phyir/ ji ltar zhes bya ba la sogs pa smos te/ ji ltar chu la chu dang mar la mar bzhag pa ni 'dres shing bye brag med par gyur pa ste/ bye brag tu shes pa ma yin pa'o/ /de bzhin du rang gi ye</text></item>
<item><p>165a3</p><section></section><text>shes rang nyid kyis mthong ba ni 'dir phyag 'tshal ba'i sgra'i don to/ /gsum rjes su dmigs pas ye shes kyang med par 'gyur ro zhes/ kha cig dogs par 'gyur ba de bsal ba'i phyir/ /'on kyang zhes bya ba la sogs pa smos te/ 'on kyang zhes bya ba'i sgra ni</text></item>
<item><p>165a4</p><section></section><text>dri ba dang sdud pa'i don to/ /phyogs gnyis pa la 'jug pa'o/ /thams cad ces bya ba ni thams cad blo'i yul du gyur pa'o/ /thams cad mkhyen pa'i rjes su mthun pa tshad mar gyur pa gang yin pa de ni thams cad mkhyen pa thob pa ste/ tshad ma'i skyes bu</text></item>
<item><p>165a5</p><section></section><text>sngon gyi slob dpon no/ /de med par ye shes de mi 'thob pa ste/ gang gis she na/ mun nag ces bya ba la sogs pa ste/ ma rig pa'i rab rib kyis blo'i mig nyams par byas pa'o/ /de bas na rin po che lta bu'i bsam pa bzang po gang zag kha cig la drin gyis zhes bya ba bla</text></item>
<item><p>165a6</p><section></section><text>ma la bsnyen bkur bya ba las byung ba'o/ /snang ba ni ye shes kyi snang ba thob par gyur ces bya ba'i don to/ /de 'dis rab tu ston te/ 'od gsal ba las byung ba'i rnam par shes pa ni de nyid sems dang yid ces bya ba ste rnam grangs so/ /de ni kun nas nyon mongs pa dang /</text></item>
<item><p>165a7</p><section></section><text>rnam par byang ba'i bdag nyid can chos thams cad kyi rtsa ba ste/ de bas na der rlung la brten pa'i rnam par shes pa yod na rnam par rtog pa gnyis rab tu skye bar 'gyur ro/ /ji skad du/ bdag dang gzhan zhes bya ba yod pa na/ /rang dang gzhan gyi dbye bas yongs 'dzin skyon/ /</text></item>
<item><p>165b1</p><section></section><text>de dag gis ni kun du bcings pa na/ /nyes pa thams cad rab tu skye bar 'gyur/ /zhes gsungs pa'o/ /de bas na rlung las me/ me las chu/ chu las sa ste/ de rnams las phung po lnga dang / skye mched dang / yul rnams so/ /de'i mod la rnam par shes pa gsum gyi</text></item>
<item><p>165b2</p><section></section><text>rang bzhin snang ba'i rgyu ba gsal bar nyams su myong ba'o/ /snang ba'i rgyu las kyang rang bzhin thams cad kyis kun 'byung ba zhes bya ba ni man ngag go/ /rnam par shes pa gsum yang thabs dang shes rab dang gsal ba dang mi gsal ba ste rnam grangs so/ /de la snang ba dang snang</text></item>
<item><p>165b3</p><section></section><text>ba mched pa ni thabs dang shes rab kyi ngo bo gsal ba'i phyogs so/ /dgos pa'i brda'i tshig ni ma ning gi tshig dang / snang ba thob pa ni mi gsal ba'i phyogs so/ /gzhan yang sems dang yid dang / rnam par shes pa dang / gzhan dbang dang / yongs su grub pa dang / 'dod</text></item>
<item><p>165b4</p><section></section><text>chags dang / zhe sdang dang / gti mug ces bya ba ni rnam grangs te/ thams cad 'khor ba'i thun mong gi chos so/ /de'i gnyen po ngo bo rnam par byang ba'i chos te/ des na theg pa chen po pa rnams kyis thun mong ma yin pa'i rnam grangs ston te/ snang ba zhes bya ba la</text></item>
<item><p>165b5</p><section></section><text>stong pa dang / shin tu stong pa dang / stong pa chen po dang / snang ba dang / snang ba mched pa dang / snang ba thob pa dang / sems dang / sems las byung ba dang / 'dod chags dang bral ba dang / 'dod chags bar ma zhes bya ba'o/ /bzhi pa yang thams cad stong pa'i</text></item>
<item><p>165b6</p><section></section><text>mtshan nyid de/ rgyu dang 'bras bu'i bye brag gis shes par bya'o/ /de nyid gsal bar ston te/ shes rab ces bya ba la sogs pa la/ shes rab ni bdag med par mthong ba'o/ /thabs ni snying rje chen po'o/ /de dag yang dag par sbyor ba ni gnyis su med pa ste/</text></item>
<item><p>165b7</p><section></section><text>rdzogs pa'i nye bar thob pa'i ye shes skyed pa'o/ /de dag las kyang 'od gsal ba'i mtshan nyid thams cad stong pa'i ye shes skye bar 'gyur te/ 'di ltar rgyu'i rim pa rnam par dag cing dri ma med pa bla na med pa'i gnas 'thob ces bya bar sbyar ro/ /gzhan yang</text></item>
<item><p>166a1</p><section></section><text>rnam par shes pa gsum rnam par dag pas stong pa gsum rnam par sbyor ba zhes bya ba rgyu dang 'bras bu'i ngo bo rab tu ston te/ de nyid snang ba dang / stong pa dang / shes rab dang / ye shes dang / gzhan dbang gi ngo bo dang / sems zhes</text></item>
<item><p>166a2</p><section></section><text>bya ba ni rnam grangs su brjod pa'o/ /rang bzhin gyi sems de'i mtshan nyid gsal bar ston te/ de yis zhes bya ba la sogs pa la tshigs su bcad pa phyed dang brgyad ni brjod mi dgos te go sla'o/ /chags bral zhes bya ba la sogs pa la/ 'dir 'dod chags dang bral ba'i</text></item>
<item><p>166a3</p><section></section><text>sems ni yid du 'ong ba mthong bsam chags pa'o/ /de yang dman pa dang / bar ma dang / chen po'i bye brag gis rnam pa gsum mo/ /yid 'gro zhing 'ong ba ni sems rnam par g.yo ba ni mya ngan la sogs pa gsum zhes bya ba ni sdug pa dang bral bar 'gyur na yid la sems</text></item>
<item><p>166a4</p><section></section><text>shing gdung ba'o/ /de yang dman pa dang / bar ma dang / chen po'i bye brag gis rnam pa gsum mo/ /zhi ba la zhes bya ba la ni sems zhi bar gnas pa'o/ /rnam par rtog pa ni rgod par gnas pa'o/ /'jigs pa zhes bya ba ni yid du mi 'ong ba dang phrad par gyur na sems</text></item>
<item><p>166a5</p><section></section><text>skrag par gyur pa'o/ /de yang rnam pa gsum ni snga ma bzhin no/ /srid pa ni yul la zhen pa ste/ de yang yul gyi bye brag gis rnam pa gsum ni snga ma bzhin no/ /nye bar len pa ni gzhan gyi nor yid kyis len par byed pa'am/ yul rnams la kun du 'dzin pa'o/ /</text></item>
<item><p>166a6</p><section></section><text>mi dge ba ni dge ba'i las la yid gnyis za ba'o/ /bkres pa dang skom pa ni rang gi rgyun du nyams su myong zhing 'jug pa'i mtshan nyid do/ /tshor ba ni bde ba dang sdug bsngal ba dang / gnyi ga ma yin pa'i rnam pa nyams su myong ba ste/ de yang yul gyi bye brag gis rnam</text></item>
<item><p>166a7</p><section></section><text>pa gsum mo/ /rig dang rig 'dzin zhes bya ba la/ rig pa ni rig pa'o/ /rig 'dzin ni rang gi rig pa'i shes pa'o/ /de dag gi gzhi ni gnas te/ dmigs pa'i dngos po zhes bya ba'i don to/ /so sor rtog pa ni rigs dang mi rigs pa dpyod pa'o/ /ngo tsha shes pa</text></item>
<item><p>166b1</p><section></section><text>ni kha na ma tho ba la 'dzem pa'o/ /snying rje ni sdug bsngal dang bral bar 'dod pa'i sems so/ /brtse ba ni dmigs bya yongs su srung ba'am sdug pa dang phrad par 'dod pa'o/ /de yang lus kyi bye brag gis rnam pa gsum mo/ /dogs pa ni sems nges par mi gnas</text></item>
<item><p>166b2</p><section></section><text>pa'o/ /bsags pa ni yo byad yongs su sdud pa'o/ /ser sna'i blos mi gtong ba'o/ /rang bzhin sum cu rtsa gsum po de dag mi rnams kyis rang rig pa'o/ /de yang kun rdzob gsal ba'i ngo bos mtshan mo zhes bya bar bstan te/ de nyid kyis bud med dang 'jam po lta bu</text></item>
<item><p>166b3</p><section></section><text>zhes bya'o/ /g.yon pa zhes bya ba dang / zla ba'i dkyil 'khor dang / pad+ma zhes bya ba yang bstan te/ 'dir 'jam po lta bu dang / g.yon pa zhes bya ba zla ba'i snang ba mched pas g.yon pa la brten pa nyid kyis so/ /'jam po ni shin tu gzhon pa'o/ /g.yon pa zhes</text></item>
<item><p>166b4</p><section></section><text>bya bas kyang 'dir byang phyogs su 'gro ba'i ming du brjod do/ /'di nyid dang po'i las can brtan par byed pa'i rgyu dang po'i dbyangs yig thig le dang bcas pa rab tu bstan pa oM ste/ de bsgom pa 'phel bar gyur pas kyang / zla ba'i 'od zer snang ba lta bu snang ba'i ye shes yang</text></item>
<item><p>166b5</p><section></section><text>dag par 'byung ba ste/ skye zhes bya bar gsungs so/ /rang bzhin sum cu rtsa gnyis shes rab dang snying rje la dmigs pa gsungs te/ stong pa'i khongs su gtogs pa snang ba'i mtshan nyid do/ /da ni thabs kyi ye shes la gtsor dmigs pa shin tu stong pa'i khongs su</text></item>
<item><p>166b6</p><section></section><text>gtogs pa/ rang bzhin tshig le'ur byas pa bdun gyis ston te/ snang ba mched pa dang / shin tu stong pa dang / thabs kyi ye shes dang yongs su brtags pa dang / sems las byung ba zhes bya ba ni phyogs gcig ste/ rnam grangs kyi dbye bar bstan to/ /chags pa</text></item>
<item><p>166b7</p><section></section><text>zhes bya ba ni ma thob pa'i yul la yid kun du chags pa'o/ /zhen pa ni thob pa'i yul la chags pa'o/ /dga' ba ni yid du 'ong ba'i dngos po mthong bas sems dga' ba'o/ /de yang dman pa dang / bar ma dang chen po'i bye brag gis rnam pa gsum mo/ /rangs</text></item>
<item><p>167a1</p><section></section><text>pa'i sems kyis mngon par 'dod pa'i dngos po 'grub pas bde ba'i gnas skabs so/ /rab tu mgu ba ni de'i rnam pa'i sems kyis yang dang yang du nyams su myong ba'o/ /ngo mtshar zhes bya bas ni gtam sna tshogs pas ci 'di yin nam ma yin snyam du</text></item>
<item><p>167a2</p><section></section><text>the tshom za ba'o/ /dgod pa ni yid du 'ong ba mthong bas dgod par byed pa'o/ /tshim pa ni bde ba'i rnam pa nyams su myong ba'o/ /'khyud pa ni yid du 'ong ba'i dngos po dang lhan cig tu 'dres pa'o/ /'o byed de bzhin 'jib ces bya ba ni go sla ba nyid do/ /brtan pa ni mi</text></item>
<item><p>167a3</p><section></section><text>g.yo ba'o/ /brtson 'grus ni dge ba la mchog tu gzhol ba'o/ /nga rgyal ni mthong ba sems pa'o/ /las ni rtag tu spyod pa'i bya ba rdzogs pa'o/ /'phrog pa ni gzhan gyi nor 'phrog par 'dod pa'o/ /stobs ni g.yul 'gyed par 'dod pa'o/ /spro ba ni dge ba'i las la</text></item>
<item><p>167a4</p><section></section><text>goms par byed pa'o/ /tsham tshom med pa ni dreg pa'i dbang gis mi dge ba'i las la spyod pa'o/ /de yang dman pa dang / bar ma dang / chen po'i bye brag gis rnam pa gsum mo/ /drag pa ni sgyu med par yang dam pa rnams dang / rtsod par sems pa'o/ /</text></item>
<item><p>167a5</p><section></section><text>sgeg pa ni yid du 'ong ba mthong bas 'gying ba'i sems sam/ rtse bar 'dod pa'o/ /zhe 'gras pa ni yid du mi 'ong ba spong bar 'dod pa'o/ /dge ba ni dge ba'i las la brtson par 'dod pa'o/ /tshig gsal ba ni thogs pa med par tshig brjod pa'o/ /bden pa ni</text></item>
<item><p>167a6</p><section></section><text>'khrugs pa med pa'i ngag go/ /mi bden pa ni de las bzlog pa'o/ /nges pa ni shin tu brtan pa'i yi dam mo/ /nye bar mi len pa ni dngos po thams cad yongs su 'dzin par mi 'dod pa'o/ /sbyin pa po ni rang gi bdog pa yongs su gtong bar byed pa'i yid do/ /</text></item>
<item><p>167a7</p><section></section><text>bskul ba ni le lo can gyi sems 'dzud par byed pa'o/ /dpa' bo ni nyon mongs pa'i dgra las rgyal bar 'dod pa'o/ /ngo tsha med pa ni kha na ma tho ba dang bcas pa'i las rtsom pa'o/ /sgyu ni bcos mas gzhan slu ba'o/ /'dug pa ni lta ba ngan pa la byang ba'o/ /g.yo</text></item>
<item><p>167b1</p><section></section><text>ni rang gi skyon 'chab pa la brtson pa'o/ /gya gyu ni drang po ma yin pa'o/ /rang bzhin bzhi bcu de dag ni shin tu stong pa'i khongs su gtogs par rig par bya'o/ /de yang skad cig ma ste/ mi gnas pa nyid kyi phyir ro/ /rtsub pa'i rnam pa ni 'jam pa ma yin pa ste/ rad rod ces</text></item>
<item><p>167b2</p><section></section><text>bya ba'i bar du'o/ /g.yas pa zhes bya ba ni g.yas su 'gro bar shes par bya ste/ nyi ma'i snang ba mched pas g.yas pa'i phyogs su brten pa nyid kyis kyang 'dis nyin mo dang / skyes pa dang / nyi ma'i dkyil 'khor dang / rdo rje zhes bya bar rab tu bstan te/ rdo rje'i ming ni 'dir</text></item>
<item><p>167b3</p><section></section><text>nyi ma'i dkyil 'khor gyi steng du bsgom zhes bya ba'i don to/ /rnam pa gzhan du na skad cig ma nyid du bstan pas skyon du 'gyur ba'o/ /'dir dang po'i las can bstan par bya ba'i phyir sa bon bsgom pa ston te/ cha zhes bya ba de nyid thabs kyi rang bzhin cha ste thog ma'i dbyangs thig</text></item>
<item><p>167b4</p><section></section><text>le gnyis kyis brgyan zhes bya bar shes par bya'o/ /a de dag bsgom pa la goms par gyur pas 'od zer stong gi gsal ba dang 'dra ba'i snang ba mched pa'i ye shes kun du 'byung ba ste/ rab tu skye bar shes par bya'o/ /kha cig ni snang ba mched pa'i sbyor ba las byung zhes brjod</text></item>
<item><p>167b5</p><section></section><text>de/ de ni don dang mi ldan pas dor bar bya'o/ /da ni tshig le'ur byas pa bzhis rnam grangs dang bcas pa'i snang ba mched pa'i rang bzhin spros pa ston te/ snang ba zhes bya ba la sogs pa la/ snang ba ni thog mar snang ba'i ye shes kyi drod 'byung ba'o/ /nye bar thob pa ni de nyid kyi 'phel</text></item>
<item><p>167b6</p><section></section><text>bas thob pa ste/ ma rig pa rnam par nyams pas thob pa yongs su grub pa'i ye shes 'byung ba'o/ /'dis snang ba dang / snang ba mched pa dang / snang ba thob pa'i mtshan nyid gsum po dang / yongs su grub pa dang rig pa zhes bya ba ni ming gi rnam grangs so/ /de bzhin gshegs</text></item>
<item><p>167b7</p><section></section><text>pas rgyud de dang der stong pa chen po gnas nyid du gsungs pa ste/ snga ma byung ba ni cung zad kyang min pa'o/ /chags pa bar ma zhes bya ba ni chags pa bar ma'i skad cig gis gnas skabs kyi sems slong ba'o/ /brjed ngas pa ni sngar nyams su myong bar gyur pa'i don la yongs su 'khrul</text></item>
<item><p>168a1</p><section></section><text>pa'o/ /'khrul ba ni g.yeng ba'i sems te spre'u lta bu'o/ /mi smra bar gyur pa ni lkugs pa lta bu'o/ /skyo ba ni yid la sems pas sems dub pa'o/ /le lo ni snyom las so/ /the tshom ni ma nges pa'i sems byung ba'o/ /rang bzhin bdun po de dag ni phra</text></item>
<item><p>168a2</p><section></section><text>mo'i rnal 'byor la goms shing gzhol bar shes par bya'o/ /de nyid kyis na de las bzlog pa'i mtshan nyid kyi snang ba thob pa'i mtshan nyid ston te/ sa bon thig ler ldan min la/ /zhes bya ba la sogs pa la/ sa bon ni sngags kyi yi ge bsgom pa ste/ steng du thig le dang bcas</text></item>
<item><p>168a3</p><section></section><text>pa'i yi ge'o/ /de bsgom pa la sbyor bar mi bya ba dang / sna'i bu ga'i rlung gi sgo nas kyang kun du mi rgyu ba'o/ /de nyid kyis ni snang ba yod pa na/ ma rig pa rnam par bcom ste/ gang zhig ye shes kyis skad cig nye bar dmigs shing thob pa de snang ba thob pa'o/ /'di skad du/</text></item>
<item><p>168a4</p><section></section><text>snang ba thob pa'i gnas skabs kyi rnal 'byor pa rnams sa bon bsgom par bya ba la sbyar bar mi bya zhing srog dang rtsol ba bsgom par yang mi bya zhes bya'o/ /de nyid sems mi g.yo ba'i ting nge 'dzin gyi mtshan nyid do/ /de dag ni rang bzhin zhes bya ba la sogs pas mjug bsdu ba ste/ rang</text></item>
<item><p>168a5</p><section></section><text>bzhin sngar bshad pa de dag gi dbye ba rnam pa gsum gyis na grangs brgyad cur 'gyur ba'o/ /phra mo zhes bya ba ni brtag par dka' ba'o/ /de yang nyin mtshan gyi dbye bas nyis 'gyur du brtsis na/ rang bzhin brgya drug cur 'gyur ba ste/ sgo nga las skyes pa la sogs pa la yang 'byung</text></item>
<item><p>168a6</p><section></section><text>ba'o/ /ji lta bu zhe na/ rlung zhes bya ba la sogs pa la gang gi tshe rlung bzhon pa'i ngo bo 'dzin pa de'i tshe/ de dag rang bzhin yang nas yang du 'jug par 'gyur zhes bya ba'i don to/ /rlung med na rnam par shes pa med la/ de med na rang bzhin rnams kyang med par 'gyur zhes</text></item>
<item><p>168a7</p><section></section><text>stan to/ /rnam par shes pa ni gnas med pa/ gnas pa med pa/ rtag pa med pa/ kha dog dang dbyibs med cing / dbang po'i yul las 'das pa/ yan lag dang nying lag med cing / dbang po ma yin pas sngo bsangs zhes bya ba la sogs pa'i lhag par yang kha</text></item>
<item><p>168b1</p><section></section><text>dog ma yin pa ma yin nam/ rang bzhin de ci ltar nyams su myong bar 'gyur zhe na/ smras pa ji ltar rlung gi khams gzugs can ma yin pa la g.yo ba dang bskyod pa la sogs pa'i bya ba snang ba las rjes su dpag pas nyams su myong ste/ de bzhin du rnam par shes pa'i khams 'di</text></item>
<item><p>168b2</p><section></section><text>rlung dang lhan cig tu 'dod chags dang / 'dod chags bar ma dang / 'dod chags bral ba la sogs pa'i rang bzhin rjes su dpag pas nyams su myong bar 'gyur te/ 'dir gang du yang 'gal ba med do/ /gal te rnal 'byor ji ltar nyams su myong zhe na/ skad cig ces bya ba</text></item>
<item><p>168b3</p><section></section><text>la sogs pa smos te/ skad cig ni mthe bo dang gung mo sbyar nas gtogs pa'i sgra de la skad cig ces bya'o/ /thang cig ni gzugs la sogs pa yid du 'ong ba mthong bas reg pa 'jug pa'o/ /yud tsam ni dbugs rngub pa tsam gyi tshad do/ /mig 'dzum pa ni phye ba la ltos pa tsam mo/ /</text></item>
<item><p>168b4</p><section></section><text>thal mo ni lag pa dang lag pa brdabs pa'o/ /phra ba'i khams 'jug pas skad cig la sogs pa phan tshun gang de nyams su myong ba grub pa zhes bya bar dgongs te/ skad cig la sogs pa'i mtshan nyid bstan pa'o/ /da ni sngar bshad pa'i don lung gzhan dgongs pa bla na med</text></item>
<item><p>168b5</p><section></section><text>pa'i mdo sde tshig le'ur byas pa sngar bsgrub cing ston te/ rang rig ces bya ba ni nyams su myong ba'o/ /re zhig tsam gyi mtshan nyid ni gang gi ye shes kyi ngo bo de rang rig pa tsam mo/ /gzhan yang ji lta bu zhe na/ nam mkha' lta bur sgrib pa med pa'i mtshan nyid do/ /'on kyang</text></item>
<item><p>168b6</p><section></section><text>zhes pa ni phyogs gzhan pa'o/ /de'i ye shes kyi rnam pa spangs pa'i dbye ba gsum gyi bdag nyid de dag dang ldan pa ste/ 'di ci ltar zhe na/ mtshan mo zhes bya ba ni snang ba'o/ /nyin mo zhes bya ba ni snang ba mched pa'o/ /mtshams zhes bya ba ni snang ba thob pa ste gsum gyi bdag</text></item>
<item><p>168b7</p><section></section><text>nyid can gyi rang gi ngo bor rab tu bstan to/ /de nyid gsal bar bstan pa'i phyir snang ba zhes bya ba la sogs pa smos te/ de la shes rab ye shes kyi rang gi zla ba lta bu'o/ /stong pa tsam zhes bya ba ni/ snang ba'i ye shes kyi mtshan nyid do/ /de yang dri ma dang bcas par snang ba ste/</text></item>
<item><p>169a1</p><section></section><text>shin tu srab pa'i dar ser pos g.yogs pa'i mig lta bu'o/ /thabs ye shes kyi rang gi ngo bo nyi ma'i snang ba lta bu shin tu stong pa ni gsal bar snang ba ste/ sgrib g.yogs dang bral ba'i mig gis lag mthil gyi skyu rur mthong ba lta bu ni snang ba mched pa'i mtshan nyid do/ /</text></item>
<item><p>169a2</p><section></section><text>shes pa gnyis spangs pa'i mtshan ma dang / mtshams lta bu ni stong pa chen po'i mtshan nyid rab rib kyis nyams pa'i mig lta bu ste/ 'di ni snang ba thob pa'i mtshan nyid de de nyid kyis na snang ba mched pa zhes bya ste/ sems kyi dbye ba rnam pa gsum du gsungs so/ /de'i gzhi ni brjod</text></item>
<item><p>169a3</p><section></section><text>par bya ba zhes bya ba la/ bzhon pa ni bzhon pa ste/ skyes bu'i bzhon pa lta bu'o/ /de'i zhes bya ba ni rnam par shes pa'i 'o/ /rlung rnams phra ba'i gzugs kyis zhes bya ba la/ rlung ni tha mal par g.yo bar gnas pa'o/ /phra ba ni brtag dga' ba'i ngo bo shes pa ste/</text></item>
<item><p>169a4</p><section></section><text>shes pa rnam pa gsum po de dang yang 'dres par gyur cing mig la sogs pa'i sgo nas byung nas gzugs dang sgra la sogs pa'i yul la dmigs shing 'dzin pa'o/ /snang zhes bya ba la sogs pa la/ snang ba ni dang por snang ba'i drod 'byung ba ste/ de bas na gang gi tshe</text></item>
<item><p>169a5</p><section></section><text>de dang ldan par 'gyur ba'i rlung gi bzhon pa dang phrad par gyur pa de'i tshe/ dngos po mtha' dag gi rang bzhin la 'jug par byed cing des 'thad pa ma yin par 'jug par byed pa'am/ bsdus pa dang nges so so re ra re phye ba ste/ 'dis nges pa med pa'o/ /gang du zhes bya ba la sogs pa la/</text></item>
<item><p>169a6</p><section></section><text>gang du srog chags skye zhing gnas pa'i gzugs te/ rlung gnas pa de dang de'i rang bzhin gyi rnam par 'byung zhing 'dzin zhes bya ba ni tshig gi don to/ /dus ji srid cig la ni srid ces bya ba ste/ ji srid dngos po mtha' dag ye shes kyi skad cig ma brtan par ma gyur pa nge srid du de'i</text></item>
<item><p>169a7</p><section></section><text>khyad par g.yo ba zhes bya ba yongs su srog chags bskyod pa ste/ gang la 'dzud pa de la de skad ces bya'o/ /da ni yi ge gsum gyi rgyu dang / 'bras bu 'od gsal bar bstan to/ /snang ba zhes bya ba la sogs pa la bdag gi ba la bdag dngos po ni/ rang gi yid gang gis</text></item>
<item><p>169b1</p><section></section><text>nyon mongs pa spong zhing rnam par rtog pa'i ngo bo dang bral ba'i gnas skabs so/ /de nyid rgyu rkyen 'bras bu'i snang ba gnyis pa'o/ /gnas skabs gang du snang ba thob pa 'bras bur gyur pa der gnyi ga yang rgyu ste/ snang ba mched pa gang gi rgyu yin pa de la de skad ces brjod do/ /ye</text></item>
<item><p>169b2</p><section></section><text>shes gsum po yang gang du nyams su myong ba zhes bya ba ston to/ /sgyu ma thams cad ces bya ba la sogs pa'am/ gang gi phyir sgyu ma'i rig pa rnam pa thams cad kyi nang nas bud med kyi sgyu ma ni shin tu khyad par du gsungs te/ des ni de nyid gsungs te/ ye shes gsum gyi rang gi</text></item>
<item><p>169b3</p><section></section><text>rig pa'i ngo bo des gsal bar yang dang yang du nyams su myong bar 'gyur ba'o/ /ci ltar zhe na/ 'dod chags zhes bya ba la sogs pa la/ 'dod chags ni dang po'i skad cig ste dga' ba zhes bya'o/ /'dod chags dang bral ba zhes bya ba ni mchog tu dga' ba zhes bya ba'o/ /de dag</text></item>
<item><p>169b4</p><section></section><text>gi bar ni gnyis kyi bar ma ste 'dres par 'gyur ba'o/ /ci zhe na gsum zhes bya ba ste/ ye shes kyi skad cig ma bstan te/ nyams su myong ba'i dus su rang rig pa nyid kyis so/ /de nyid lus kyi bshad pa ste/ dbang po gnyis ni zhes bya ba la sogs pa la/ dbang po gnyis</text></item>
<item><p>169b5</p><section></section><text>gang mnyam par sbyor ba de/ rdo rje pad+ma mnyam sbyor ba/ /zhes bshad do/ /'dis rab tu bshad cing bstan pas na/ dang po'i snang ba'i ye shes skye ba zhes gsungs so/ /ye shes gnyis ni zhes bya ba la/ shes rab kyi ye shes dang / thabs kyi ye shes gang zhig mnyam par sbyor</text></item>
<item><p>169b6</p><section></section><text>ba ste/ /mngon du gyur cing snyoms par 'jug pa zhes ston to/ /'dis gnyis pa snang ba mched pa'i ye shes rab tu ston te/ de nyid ye shes gnyis gang zhig snyoms par 'jug cing mngon du gyur pa'o/ /ji skad bshad pa zhes bya ba ni/ sngar bshad pa'i don nam/ bla</text></item>
<item><p>169b7</p><section></section><text>ma'i zhal nas gsungs pa'o/ /bya ba ni sgrub pa'o/ /gang zhig ye shes gsum pa skye bar 'gyur ba de'i tshe/ snang ba thob pa zhes bshad do/ /de dag gi mi mthun pa'i chos ston te/ gang zhig ces bya ba la sogs pa la/ rnal 'byor pa gang zhig bslab pa 'dzin par mos pa'am/</text></item>
<item><p>170a1</p><section></section><text>ma ning dag la kun rdzob tu yang rdo rje dang pad+ma mnyam par sbyor ba med par de'i mnyam par gzhag pa'i gsal ba las gyur pa nyid bskyed pa'i ye shes gsum zhes bya ba ni 'dir yid gnyis med par 'byung ba'o/ /ci lta zhe na/ lan cig ces bya ba la sogs pa smos</text></item>
<item><p>170a2</p><section></section><text>te/ /lan cig ces bya ba ni du ma ma yin pa'o/ /nyams su myong ba lta bu ni nyams su myong ba nyid do/ /ci ltar gang gi gang du rig sngags 'chang ni/ mchog dang phrad nas bla na med pa'i bde ba nyams su myong ba de/ dus gzhan zhig na mnyam par gyur kyang / bde ba'i longs</text></item>
<item><p>170a3</p><section></section><text>spyod kyi mtshan nyid dran pas nyams su myong ba ste/ de'i lus kyi ba spu ldang bar 'gyur ba'o/ /de bzhin du 'di yang bde ba lan cig nyams su myong ba dran pas shes pa cung zad kyang nyams pa med pa'o/ /de ltar ye shes rnam pa gsum gyi ji lta ba'i dbye ba'i mtshan nyid</text></item>
<item><p>170a4</p><section></section><text>phyin ci ma log par shes nas de nyid dmigs zhes bya bar sbyar ro/ /gang gis she na/ ye shes zhes bya ba ste/ ye shes 'jug pa ni ye shes 'jug pa'o/ /de'i rang bzhin ni rang gi ngo bo yod pa'o/ /de'i phyir de nyid rang bzhin gyi ngo bo yod pa ni rtag tu mnyam par gzhag pa'i</text></item>
<item><p>170a5</p><section></section><text>rnal 'byor pas yang dang yang du bsam par bya zhes bya ba ste/ de'i mthar thug pa'i don to/ /de'i dgongs pa bla na med pa'i mdo sde la sogs pa tshig le'ur byas pa drug gis bsgrub pa ston te/ ji ltar chu 'dzin byed ces bya ba la sogs pa la/ chu 'dzin ni sprin no/ /</text></item>
<item><p>170a6</p><section></section><text>nam mkha'i dbyings ni nam mkha'i dkyil lo/ /snang ba gsum ni rnam par shes pa gsum mo/ /ma lus pa'i yul ni nye bar longs spyod pa ste/ yul la nye bar bsgyur ba gong du sbyar ba ni longs spyod kyi don nyid do/ /'di 'dra'i zhes bya ba ni ye shes rnam pa gsum ste/</text></item>
<item><p>170a7</p><section></section><text>rang gi ngo bo khongs su ma chud pa de nyid kyis na/ /mi shes pa'i rab rib kyis khebs pa ste/ dge ba dang mi dge ba'i las yongs su bsags nas 'gro ba lnga'i sems can rnams su yongs su 'khyam pa ste/ de yang mtshams med pa mi dge ba'i las kyis gcig nas gcig tu</text></item>
<item><p>170b1</p><section></section><text>dmyal bar rnam par smin cing sbyin pa la sogs pa yongs su bsags pas mtho ris su rnam par smin pa'o/ /de ltar yang dang yang du skye ba phrag du mar skye zhing gcig nas gcig tu thob nas sngon gyi las kyi rnam par smin pa shes te/ dmyal ba la sogs pa</text></item>
<item><p>170b2</p><section></section><text>la ni sems can rnams mya ngan byed pa dang / mtho ris la sogs pa la ni dga' ba byed pa'o/ /rang bzhin rnams kyi snang ba ni rang bzhin snang ba'o/ /de'i tshul gyi sems can rnams 'khor ba sdug bsngal nyams su myong ba ste/ de yongs su shes pa med pas so/ /slar</text></item>
<item><p>170b3</p><section></section><text>yang rnal 'byor pas de nyid yongs su shes pas 'khor ba'i gzeb las grol ba thob par 'gyur zhes bya ba'i don to/ /shes rab ces bya ba ni 'dir sngar bshad pa'i shes rab ye shes kyi rang bzhin te shes par bya ba'o/ /de bstan pa'i phyir yang zla ba'i dkyil 'khor zhes bya ba ste/ rang</text></item>
<item><p>170b4</p><section></section><text>gi sems nyid rnal 'byor pa rang gi zla ba'i gzugs brnyan lta bu gnyis su med pa'i ngo bor bsam par bya'o/ /de nas zhes bya ba'i sgra ni rim pa tha dad pa'o/ /zla ba'i dkyil 'khor bsgom pa'i rjes su rnam par bsam par bya ste/ gang zhig rdo rje la sogs pa'i mtshan ma de dag bsgom</text></item>
<item><p>170b5</p><section></section><text>pa ni bskyed pa'i rim pa sgom pa po'i thabs kyi ye shes gsal bar byed pa ston to/ /de nyid kyis na zla ba'i dkyil 'khor dang rdo rje sngon du bsgoms pas ni/ sems dang sems las byung ba yongs su shes shing thabs dang shes rab bsgoms pas kyang lha nyid kyi rnam par rdzogs pa'o/ /de</text></item>
<item><p>170b6</p><section></section><text>nyid gsal bar ston te/ /phyag rgya bzhis ni zhes bya ba la sogs pa la/ chos dang / las dang / dam tshig dang / ye shes kyi mtshan nyid rnam pa bzhi phyag rgyas bdag nyid shin tu bsrung ba byas nas lha de nyid kyi gzugs kyis gnas pa'o/ /'di rnams kyang las dang po pa'i</text></item>
<item><p>170b7</p><section></section><text>gnas skabs so/ /ji skad du zhes bya ba la sogs pa la ni gsal bas go sla ba nyid do/ /da ni rdzogs pa'i rim pa bsgom pa ston te/ yongs rdzogs zhes bya ba la sogs pa la/ gang zhig stong pa gsum gyi rnam par dag pa de 'od gsal ba'i ye shes su brjod de/ de yang ye</text></item>
<item><p>171a1</p><section></section><text>shes gsum rnam par dag pa'o/ /thams cad stong gnas zhes bya ba ni de nyid de kho na thams cad rnam par dag pa'i gnas so/ /de nyid bla na med pa thams cad mkhyen pa'i ye shes nyid ces bya ba ste rnam grangs so/ /'di nyid ni dpe ste/ 'gyur ba</text></item>
<item><p>171a2</p><section></section><text>med cing bya ba la sogs pa la/ 'gyur ba med pa'i rnam par rtog pa'i rgyu ba spangs pa'o/ /snang ba med pa ni snang ba spangs pa ste/ rang bzhin rnams mnyam pa nyid kyis so/ /gnyis med ces bya ba ni 'dod chags la sogs pa'i dri ma dang bral ba nyid kyis so/ /mthar phyin pa nyid</text></item>
<item><p>171a3</p><section></section><text>kyis na mchog go/ /legs par byed pa nyid kyis na zhi ba'o/ /de yang 'di na'o zhes tshig gis brjod par nus pa ma yin pa ste/ yod pa dang med pa'i tha snyad las 'das pa'i phyir ro/ /de bas na rgyu 'od gsal ba las ye shes gsum rab tu skye ba ste/ sgom pa 'dis kyang mtshan dang</text></item>
<item><p>171a4</p><section></section><text>dpe byad kyis rnam par mdzes pa'i sku rdzogs par 'gyur ba'o/ /'di nyid tshigs su bcad pa bcu gnyis kyis rgyas par ston te/ 'di skad du zhes bya ba la sogs pa la/ gang gi phyir byang chub sems dpa'i gnas skabs su de bzhin gshegs pa'i sgrar brjod par mi 'gyur ba zhig na/</text></item>
<item><p>171a5</p><section></section><text>'on kyang nges pa rnyed pas na/ /de bzhin gshegs pa'o/ /stong pa chen po zhes bya ba ni mi g.yo ba'i ting nge 'dzin to/ /til gyis gdab ni til gyi gang bu'o/ /nam mkha' rdo rje zhes bya ba ni nam mkha'i dbyings na gnas pa'o/ /g.yo ba med pas zhes bya ba ni yid kyi rtog pa'i</text></item>
<item><p>171a6</p><section></section><text>dri ma spangs pas so/ /rgyal ba'i sras zhes bya ba ni/ rgyal ba'i sras gzhon nu don thams cad grub pa'o/ /'di ni rnam dag min zhes bya ba ni sangs rgyas nyid thob par byed pa ma yin pa'o/ /de bas na dri ma med pa nam mkha'i rang bzhin 'od gsal ba nyid la dmigs par gyis</text></item>
<item><p>171a7</p><section></section><text>shig ces bya ba ste/ der rang nyid 'dod pa'i ngo bo khyed la skye bar 'gyur ba ste/ kun gyi dbang phyug gi mtshan nyid rdo rje'i sku yang thob nas 'jig rten gyi khams thams cad du ngang pa'i rgyal po ltar rol par 'gyur ro zhes gsungs so/ /sgra de gnas nas mi g.yo ba'i ting nge</text></item>
<item><p>171b1</p><section></section><text>'dzin btang ste/ nam phyed kyi dus su byang chub kyi shing drung du bdud las rgyal bar 'gyur te/ de nyid kyang 'gro ba la phan par bzhed pas brnyes pa'o/ /de 'dir de nyid ye shes zhes bya ba la sogs pas gsal bar ston te/ mtshams med pa lnga ni gang gi tshe las spyad pa de ma</text></item>
<item><p>171b2</p><section></section><text>thag tu dmyal bar skye ba de'i tshe/ mtshams med pa'i las zhes bya'o/ /de yang rnam pa lnga ste/ dgra bcom pa dang / pha ma gsod pa dang / dge 'dun gyi dbyen dang / de bzhin gshegs pa la ngan sems kyis khrag 'byin pa'o/ /bsam pa'i don rab tu ster ba'i nor bu ni yid</text></item>
<item><p>171b3</p><section></section><text>bzhin gyi nor bu'o/ /ma 'ongs pa ni 'byung bar 'gyur ba'o/ /'dod chags la sogs pa ni go sla'o/ /ye shes gsum dang bral ba ni gzhan pa de kho na nyid bzhi pa'o/ /de yang bla ma'i zhal nas rtogs par bya'o/ /dpal gsang ba 'dus pa'i le'u gnyis pa las bstan pa de</text></item>
<item><p>171b4</p><section></section><text>nyid las des par gzung bar bya'o/ /dpal mchog ces bya ba ni rgyud do/ /ral ba ni gcig dang gnyis dang gsum 'chang ba'o/ /de ltar gang gis rtags sna tshogs pas mngon par byang chub par 'dod pa ste/ de dang bral na de kho na nyid thob par mi 'gyur zhes pa'o/ /dang</text></item>
<item><p>171b5</p><section></section><text>po'i las can gyi rnal 'byor pas gong nas gong du 'phel bar byas pas mthar phyin pa'i 'bras bus brgyad pa thob ste/ ye shes gsum bsgoms pa las sa bcu thob pa'o/ /rim pa de lta bus sangs rgyas kyis yang lhag par rtogs te/ thog mar gtsang ma'i lha'i gnas</text></item>
<item><p>171b6</p><section></section><text>su chos kyi 'khor lo bskor na/ de'i rjes su sangs rgyas kyi zhing rnams su bskor bar 'gyur zhes bya ba ni bsdus pa'i don to/ /chos 'byung ba zhes bya ba la sogs pa tshigs su bcad pa gnyis kyi spyod pa gsum la goms par bya ba ston te/ spros pa dang bcas pa dang /</text></item>
<item><p>171b7</p><section></section><text>spros pa med pa dang / shin tu spros pa med pa'i bye brag gis/ spyod pa rnam pa gsum mo/ /spyod pa rnam pa gsum po de nyid la spyod pas chos 'byung ba dang / chos kyi dbyings dang / bla na med pa mngon par rdzogs par byang chub pa rnam pa gsum yang go rims ji lta ba bzhin</text></item>
<item><p>172a1</p><section></section><text>'dod chags la sogs pa'i rol mo dang / rnam par 'phrul pa ci ltar 'dod pa dang / nam mkha' mdzod la sogs pa'i ting nge 'dzin gyi khyad par gyis kyang goms pas ci lta ba bzhin du goms par bya zhes bya ba ni bsdus pa'i don to/ /'dir 'dri ba po kha cig na</text></item>
<item><p>172a2</p><section></section><text>re/ bslab pa'i sbyor bas ci zhig bya/ /zhes bya ba la sogs pa smras te/ gang gi phyir de bzhin nyid rang bzhin gyis grub pas na rnam par rtog pa las kyang skye ba ma yin pa de bas na/ 'di ltar ci zhig goms par bya zhes gang zhig rtog pas 'dzin pa de la nges par bslab pa nyid</text></item>
<item><p>172a3</p><section></section><text>'byung ba ste/ gang zhig rang bzhin rnams kyis snang ba'i bye brag rtogs pas bzhi po de kho na nyid kyang rtogs pa ste/ spyod pa rnam pa gsum gyi bye brag gis goms pa de'i 'bras bu thob cing / de lta bu la goms pas byang chub skye'o/ /ji ltar shing las me zhes bya ba la sogs pa'i</text></item>
<item><p>172a4</p><section></section><text>dpe ni go sla'o/ /da ni slob ma yongs su brtags pa ston te/ gang zhig g.yo sgyu blo ldan pa/ /zhes bya ba la sogs pa la/ g.yo ni rang gi skyon 'chab pa la rab tu gzhol ba'o/ /le lo ni brtson pa dman pa'o/ /bla ma la smod pa ni bla ma la 'phyas 'dogs pa'o/ /blo dman pa ni byang</text></item>
<item><p>172a5</p><section></section><text>chub la bskal pa grangs med pa gsum gyis thob par dka' ba 'dis ci zhig bya zhes blo zhum pa'o/ /bla ma'i yon tan yongs su dor zhing skyon yang dang yang du rtog pa de nyid kyis na nyon mongs zhes bya ba ni spyod par mi nus pa'o/ /de kho na nyid myur du yang thob par 'dod pa ste/</text></item>
<item><p>172a6</p><section></section><text>ston pa'i tshig yang dag pa'i tshig ma yin zhes khro ba dang bcas shing g.yo ba'o/ /'khor gyi nang du gnas pa na 'byor zhing slar yang gcig pu dben pa na gnas pa'i mdung pa ste/ de lta bu'i rang bzhin ngan pas khyab pa'i bsam pa can gyi slob ma ngan pa de rang gi bu yin zhing byams</text></item>
<item><p>172a7</p><section></section><text>pa'i gnas yin yang drung du gzhag par mi bya zhes bya bar sbyar ro/ /gang gis she na/ bla mas zin pas zhes bya ba ste/ bla ma'i gzhan dbang ngam 'phags pa la phyogs pa ste/ bla ma bla na med pa'o/ /rje'u'i rigs zhes bya ba la sogs pa la/ rje'u'i rigs rje'u las skyes</text></item>
<item><p>172b1</p><section></section><text>pa'o/ /rgyal rigs ni rgyal po'i rgyud do/ /mchog ni bram ze'i rigs so zhes bya ba ni mi'i rigs rnam pa bzhi'o/ /gang zhig dge ba'i yon tan dang ldan pa dang / yongs su shes pa dang / brtson 'grus dang ldan pa bla ma la sangs rgyas dang mtshungs par lta ba/ rgyal ba'i chos</text></item>
<item><p>172b2</p><section></section><text>rnams gang blos rtogs shing dad pa dang ldan pa de la de skad du brjod do/ /de ni drin sbyin pa'i gnas so/ /'dus pa la sogs pa'i rgyud gang gis mang du thos shing mthong ba de la de skad du brjod de/ lung sbyor ba rtog pa la mkhas pa de lta bu yang bla ma'i bsnyen bkur dman pa yin</text></item>
<item><p>172b3</p><section></section><text>na/ lung thob par mi 'gyur te/ de ni rang la phan pa tsam yang byed par mi nus na/ ji ltar gzhan la phan par 'gyur te/ bstan bcos smra zhing bstan bcos sgra sgrogs pa tsam ni bstan bcos kyi mchu'o/ /skyo ba'i rgyu ni skyo bar byed pa'o/ /yang na zhes bya ba ni phyogs gzhan</text></item>
<item><p>172b4</p><section></section><text>no/ /skal pa dang ldan pa ni bsod nams can no/ /lung las yongs su 'thob pa yin la/ don la phan tshun sbyar mi nus pa ni blo gros blun pa ste/ de yang tshig gi yon tan med na brnyas par 'os pa'o/ /gnas drug ces bya ba ni mtha' drug gi rnam par dbye ba shes pa ste/ dran</text></item>
<item><p>172b5</p><section></section><text>pa ni thos pa mi brjod pa'o/ /blo gros ni don 'dzin pa la myur ba'o/ /brtan pa ni don mi gtong ba'o/ /blo ni rab tu ston pa la mkhas pa'o/ /de rnams su brtson 'grus kyis yang dag par 'byor zhing de dang ldan pa ste/ bla ma la bsnyen bkur byas pas lung thob pa'o/ /de lta</text></item>
<item><p>172b6</p><section></section><text>bu'i rgyud ston pa dang / lung dbog pa'i gnas su rung bar gyur pa'o/ /rim pa lnga pa'i dka' 'grel don gsal ba zhes bya ba las sems la dmigs pa'am/ bla na med pa'i dgongs pa ste/ rim pa gnyis pa'i 'grel pa'o// //rim pa gnyis pa rab tu bstan nas/</text></item>
<item><p>172b7</p><section></section><text>rim pa gsum pa ston te/ rdo rje can zhes bya ba la sogs pa la/ rdo rje can rnams ni de bzhin gshegs pa lnga rnams so/ /de rnams kyi dang po gtso bo skyed pa po drug pa zhes bya ba'i don to/ /rdo rje che ge zhes bya ba ni rdo rje 'chang nyid do/ /phyag 'tshal te zhes bya ba ni de la phyag</text></item>
<item><p>173a1</p><section></section><text>'tshal nas bdag nyid byin gyis brlab pa'i rim pa bshad par bya zhes bya bar sbyar ro/ /de la dang por zhes bya ba ni go sla'o/ /rgyud rnam pa bzhi ni bya ba'i rgyud dang / rnal 'byor gyi rgyud dang / rnal 'byor gong ma'i rgyud dang / gnyi ga'i rgyud de/ rgyud kyi bye brag gis</text></item>
<item><p>173a2</p><section></section><text>rnam pa bzhi'o/ /de las dgongs pa zhes bya ba ni dgongs par rig pa'o/ /de nyid kyis na shes rab ste/ rtog cing dpyod nus pa'o/ /lus dang ngag dang yid kyi don rnam par dpyod pa ni thos pa 'dzin pa'o/ /thos pa ni rdo rje 'chang gi gsung ngo / /bden pa rnam pa gnyis ni kun</text></item>
<item><p>173a3</p><section></section><text>rdzob dang don dam pa'i mtshan nyid dam/ thabs dang shes rab kyi rang bzhin no/ /de la lhag par mos shing tshig gis mchod pa ste/ rnam pa lngas mchod pa'o/ /bdag la byin gyis brlab pa'i rim pa ni kun rdzob kyi bden pa khong du chud pa'o/ /phreng ba ni rim par sgrengs pa'o/ /de dang ldan</text></item>
<item><p>173a4</p><section></section><text>pa'i chu ni phreng ba dang ldan pa'i chu'o/ /rdzogs pa'i sangs rgyas zhes bya ba ni cod pan du bstan to/ /me long ni me long lta bu'i ye shes rnam par dag pa'o/ /khang stong zhes bya ba la sogs pa la gsol ba gdab pa'i tshigs su bcad pa bdun ni go sla ba nyid do/ /de'i tshig ces bya ba ni slob ma'i tshig go/ /gsol</text></item>
<item><p>173a5</p><section></section><text>ba btab pa zhes bya ba ni 'dod pa gsol ba'o/ /de la goms pa zhes bya ba ni mkhas pa'o/ /rang byin gyis brlab pa ni go sla ba nyid kyis ma bshad pa'o/ /bdag nyid byin gyis brlab pa'i rim pa 'od gsal ba yang bden pa rnam pa gnyis te/ rgyu dang 'bras bu'i ngo bor gnas</text></item>
<item><p>173a6</p><section></section><text>pa'o/ /rdo rje slob dpon ni bla ma'o/ /rang dbang med pa ni nyon mongs pa'i las gzhan la rag las pa ste/ rang dbang med pa yin zhing / gang zhig rang dbang du skye bar 'gyur ba der rgyu ni 'od gsal ba nyid do/ /rang gi sems 'od gsal ba la mi 'jug pa'i byis pa rnams blang</text></item>
<item><p>173a7</p><section></section><text>ba dang dor ba yongs su shes par mi nus pa'o/ /'ching ba zhes bya ba ni 'khor ba'i btson ra ste 'ching ba'o/ /'od gsal ba yongs su shes pa 'dis slar yang rnal 'byor pa bde bar gshegs pa'i go 'phang thob pa'o/ /de ltar yongs su shes pa yod na gang zhig skye ba dang /</text></item>
<item><p>173b1</p><section></section><text>su yang 'chi bar 'gyur ba yang med pa'o/ /'khor ba nyid ni sems las logs shig na med par shes par bya ste/ ji skad du/ 'khor ba yongs su shes pa nyid mya ngan las 'das zhes brjod pa yin gsungs so/ /rlung bsgom pa dang bral na sems kyi rang gi ngo bo go bar mi nus</text></item>
<item><p>173b2</p><section></section><text>te/ sems kyi rang bzhin skye ba'i rgyu rang bzhin las las 'byung ba'o/ /las las skye ba'o/ /de'i phyir 'di phyi ma'i dus na/ rlung dang ldan pa'i rnam par shes pa gsum bsgoms pas/ rnal 'byor pa'i lus sgyu ma lta bur grub pa'o/ /'dir gnas pa yang thams cad de lta</text></item>
<item><p>173b3</p><section></section><text>bu'i lus su mthong ba ste/ gzugs dang zhes bya ba la sogs pa ni go sla'o/ /gang zhig nang dang phyi rol gyi dbye bas bye brag tu mthong ba de thams cad ni sgyu ma nyid do/ /de dag kyang phyin ci ma log par sgyu ma lta bu'i lus dang me long gi gzugs brnyan ni dpe'o/ /kha dog ni sngon</text></item>
<item><p>173b4</p><section></section><text>po dang ser po la sogs pa'o/ /'ja' tshon zhes bya ba ni dbang po'i gzhu'o/ /ji ltar me long g.ya' med pa la gzugs brnyan snang ba de bzhin du 'od gsal ba mngon du byas pas lha'i rnam pa 'byung ba'o/ /dngos po ni gzung ba dang 'dzin pa la mngon par zhen pa'o/ /dngos</text></item>
<item><p>173b5</p><section></section><text>po med pa ni de spangs pa'o/ /de dag las rnam par grol ba rnam par bral ba'o/ /gang zhig ce na/ rdo rje sems dpa'o/ /dbyer med pa nyid kyis na rdo rje'o/ /gzhan du mi 'gyur ba nyid kyis na sems dpa'o/ /legs par bris pa ni mtshan gyis brgyan pa'o/ /rnam pa'i</text></item>
<item><p>173b6</p><section></section><text>mchog ni dpe byad bzang po ste/ de dang ldan pa'o/ /sku lta bas mi ngoms pa'i sku ni shin tu tshim pa skyed pa'i phyir ro/ /'di lta bu'i skus ni slob ma bzang po la gang zhig lung dpog pa'i dus bstan par bya ba ni bdag nyid byin gyis brlab pa zhes bshad do/ /gang gi phyir de lta</text></item>
<item><p>173b7</p><section></section><text>bu'i rnam pas gzhan rjes su gzung bar nus par 'gyur zhes bya ba dgongs pa'o/ /nges par mtshon zhes bya ba ni bsgom par bya ba'o/ /khyab pa nyid kyis na bstan pa'o/ /sgyu ma yongs su shes pa ni kun rdzob kyi bden pa khong du chud pa'o/ /de nyid longs spyod rdzogs pa'i</text></item>
<item><p>174a1</p><section></section><text>skur shes par bya ste/ ji skad du/ sum cu rtsa gnyis mtshan dang ni/ /thub pa dpe byang ldan pa ni/ /theg pa che la longs spyod pas/ /longs spyod rdzogs pa'i skur bshad do/ /de nyid dri za zhes bya ba ni 'jig rten gyi khams thams cad la khyab pas na dri za'i</text></item>
<item><p>174a2</p><section></section><text>sems can no/ /rdo rje'i sku ni stobs thams cad kyis mi shigs pa'i phyir ro/ /'dis sprul pa'i sku yang ston te/ ji skad du/ gang gis 'gro la phan pa ni/ /sna tshogs snyoms par mdzad pa ste/ /ji srid 'khor ba rgyun mi 'chad/ /thub pa sprul pa'i skur bshad do/ /rdo rje sems</text></item>
<item><p>174a3</p><section></section><text>pa'i bdag nyid de/ /zhes bya ba la sogs pas ni chos kyi sku ston te/ ji skad du/ gang zhig rnam dag zag med pa/ /rnam pa thams cad brnyes pa ste/ /thub pa'i ngo bo nyid kyi sku/ /de rnams rang bzhin mtshan nyid do/ /zhes gsungs so/ /bdag nyid ces bya ba ni gzhan ma</text></item>
<item><p>174a4</p><section></section><text>yin pa'i tshig go/ /gang gi phyir/ rdo rje 'chang snang bar bsgom pas/ bdag nyid sangs rgyas thams cad dang / /byang chub sems dpa'i rang bzhin no/ /sngags dang phyag rgya zhes bya ba la sogs pa ni go sla ba nyid do/ /dmigs pa med ces bya ba ni dmigs pa'i dngos po la</text></item>
<item><p>174a5</p><section></section><text>mngon par zhen pa med pa'o/ /de kun rdzob tu rang gi ngo bo med pa ste/ de yang / sgyu ma lta bu shes par bya/ /zhes bya ba'i don to/ /de dag dngos po gang dang gang dbang po'i spyod yul du gyur pa de dang de/ mnyam par ma bzhag pa'i gnas skabs na yang / sangs rgyas kyi rang bzhin</text></item>
<item><p>174a6</p><section></section><text>du shes par bya'o/ /kun du kun nas zhes bya ba la sogs pa ni rigs drug gi rang bzhin du bdag nyid ston pa'o/ /mkha' las zhes bya ba ni nam mkha' mdzod kyi ting nge 'dzin las so/ /ston par 'gyur zhes bya ba la sogs pa la/ ston pa ni bla na med par 'gyur ba yin zhes</text></item>
<item><p>174a7</p><section></section><text>bya ba'i don to/ /rnal 'byor pa khyad par du 'phags pas srid pa gcod ces bya ba ste/ sangs rgyas ni mdzad pa phun sum tshogs pa rgyun mi 'chad pa'i phyir ro/ /'gro bar zhes bya ba ni sems can gyi khams zhes bya ba'i don to/ /rdzogs sangs rgyas zhes bya ba ni de nyid ston te/</text></item>
<item><p>174b1</p><section></section><text>ji ltar sangs rgyas bcom ldan 'das sems can thams cad la phan par bzhed pas 'jig rten du gshegs pa ste/ sems can gyi don la dmigs nas 'jig rten gyi khams gzhan nas gzhan du gshegs pa'o/ /de bzhin du rnal 'byor gyi dbang phyug ye shes sna tshogs kyi rjes</text></item>
<item><p>174b2</p><section></section><text>su 'jug pas sems can thams cad lam dam pa la 'dzud par mdzad ces bya ba ni tshig gi lhag ma'o/ /bsgom pa 'dis rnal 'byor pa'i sgrub pa mi 'grub pa cung zad kyang med pa'o/ /gsang sngags grub pa'i rnal 'byor pa ni phyag rgya chen po ste/ mkha' spyod la sogs pa'o/ /</text></item>
<item><p>174b3</p><section></section><text>de rnams rang nyid 'grub par 'gyur ba ste/ bdag gir 'gyur zhes bya ba'i tha tshig go/ /ji skad du/ ye shes gsal ba mchog mthong nas/ /rnal 'byor ma ni des rten byed/ /pad+ma'i rdzing bu ngang pa'i tshogs/ /rol par byed pa ji bzhin no/ /zhes gsungs pa'o/ /nyon mongs pa</text></item>
<item><p>174b4</p><section></section><text>ni 'dod chags la sogs pa'o/ /las kyi lam ni rnam pa bcu'o/ /lus ni phung po'o/ /byed pa po ni las sgrub pa'o/ /'bras bu ni de'i rnam par smin pa ste/ de dag thams cad smig rgyu lta bur shes par bya'o/ /'di zhes bya ba la sogs pa la/ 'di ni sgyu ma la sogs pa'i ting nge</text></item>
<item><p>174b5</p><section></section><text>'dzin khong du ma chud pas bsdus pa la nye bar dmigs shing mngon par zhen pas nyams pa ste/ 'gro ba gang gi blo nyams pas de rnams la nad dang gnod pa sna tshogs skye bar 'gyur pa'o/ /de ni sgyu ma'i sprul pa ste/ de nyid kyis na blo gros blun po bla ma dam pa las bdag nyid byin</text></item>
<item><p>174b6</p><section></section><text>gyis brlab pa'i man ngag ma thob pa de/ lam dam pa las nam zhig nyams par 'gyur zhes bya bar sbyar ro/ /ci zhig byas she na/ rtag pa dang chad pa zhes bya ba la sogs pa smos te/ /rtag pa zhes bya ba ni ther zug par smras pa'o/ /chad par lta ba ni 'jig rten rgyang pan pa'o/ /de dag</text></item>
<item><p>174b7</p><section></section><text>gcig las phyogs gcig la brten pa zhes bya ba'i bar du ste/ de lta bu thams cad yongs su spangs nas bla ma mchod pa la yid brtson par bya'o/ /gang gi phyir de mnyes pas thams cad mkhyen pa'i ye shes rab tu 'byung ba'o/ /de yis bsod nams ma byas ci/ /zhes bya ba la/</text></item>
<item><p>175a1</p><section></section><text>slob dpon la cung zad kyang bsnyen bkur ma byas pa med pa'o/ /gzhan yang legs par spyod pa thams cad kun du spyod pa nyid do/ /bsod nams ni dge ba'i las so/ /dka' thub ni lus la sogs pa'i sdom pa'o/ /gang gi slob dpon dang / rdo rje 'chang dbyer</text></item>
<item><p>175a2</p><section></section><text>med par blos brtags nas mchod pa byed pa'o/ /shin tu dga' ba gang dang gang / /zhes bya ba la sogs pa tshig le'ur byas pa gnyis ni go sla ba nyid do/ /gang zhig ces bya ba la sogs pas ni dman pa'i slob ma ston te/ nga rgyal dang mngon pa'i nga rgyal gyis sngags pa'i bsam pa</text></item>
<item><p>175a3</p><section></section><text>can no/ /yang dag rig pa zhes bya ba ni rdo rje 'chang gis gsungs pa'i lam ste/ theg pa chen po'o/ /de sun 'byin pa la de kho na nyid bstan par mi bya'o/ /bla ma la gus bden par smra/ /zhes bya ba la sogs pa ni/ rin po che lta bu'i gang zag de nyid de de la de kho na nyid bshad par</text></item>
<item><p>175a4</p><section></section><text>bya ba bstan to/ /rim pa lnga pa'i dka' 'grel don gsal ba zhes bya ba las bdag nyid byin gyis brlab pa zhes bya ba ste/ rim pa gsum pa'i 'grel pa'o// //rim pa gsum pa bshad nas bzhi pa ston te/ rdo rje sems dpa' zhes bya ba la sogs pa la/ rdo rje sems</text></item>
<item><p>175a5</p><section></section><text>dpa' ni rdo rje 'chang chen po'o/ /thams cad stong pa ni sngar bshad pa'i mtshan nyid can te 'od gsal ba'o/ /de ston pa gang yin pa de la phyag 'tshal nas/ mngon par byang chub pa'i rim pa bdag gis bshad par bya zhes bya bar sbyar ro/ /'di ni zhes bya ba la sogs pa la/ 'di ni zhes</text></item>
<item><p>175a6</p><section></section><text>bya ba ni mchog tu bde ba chen po'i rang bzhin no/ /rang 'byung hUM zhes bya ba ni mthar thub par dga' ba'o/ /de yang 'byung ba chen po'i rjes su dpag pa'i ngo bo nyid pas na rang rig pa'o/ /bcom ldan 'das zhes bya ba la ni sgrib pa rnam pa gnyis spangs pa'o/ /gcig pu zhes bya ba ni zla med pa'o/ /lhag</text></item>
<item><p>175a7</p><section></section><text>pa zhes bya ba ni khyad par du gyur pa'o/ /lha kho na ni lha nyid de spyan la sogs pa'i lha mo bzhi'o/ /de'i bdag po 'khor lo'i gtso bo zhes bya ba'i don to/ /'on kyang rdo rje slob dpon ni man ngag ster bar byed pa'i phyir/ rdo rje 'chang bas kyang lhag par blta bar bya'o/ /gang gi phyir</text></item>
<item><p>175b1</p><section></section><text>de mnyes pas thams cad 'grub pa'o/ /de ni mnyes par bya ba'i phyir/ /zhes pa la sogs pa nas/ de nas rig pa 'di ltar bsam/ /zhes bya ba'i bar du tshigs su bcad pa bcu gsum ni go sla ba nyid do/ /'on kyang 'dir bla ma mnyes par bya ba dang / de la mchod pa dang / phyag</text></item>
<item><p>175b2</p><section></section><text>rgyas btab pa dang / tshogs kyis mchod pa dang / snyoms par 'jug pa'i cho ga dang / byang chub kyi sems blang ba dang / dbang bskur ba'i rim pa dang /[ (]bstong [,]bstod [)]pa dang / lung dpog par gsol ba gdab pa zhes bya ba tshig gi don rnam pa bcur shes par bya'o/ /de dag thams cad</text></item>
<item><p>175b3</p><section></section><text>ni kho bos byas pa'i rab tu gnas pa'i cho gar gsal bas na der blta bar bya'o/ /da ni lung dbog pa bla na med par gyur pa'i rim pa ston to/ snang ba'i mtshan mo'i cha zhes bya ba la sogs pa la/ mtshan mo'i cha ni zla smad de/ ma rig pa'i mun pas gos pa'o/ /mtshan mo'i cha ni</text></item>
<item><p>175b4</p><section></section><text>mtshan mo'i bzhi cha 'am/ mtshan mo thams cad do/ /de'i gnyen po'i ngo bo dang po'i snang ba'i ye shes zla ba'i 'od zer lta bur gyur pa 'byung ste/ yin zhes bya ba ni thams cad du 'gyur zhes bya bar sbyar ro/ /nyi ma'i cha ni zla stod dam/ nyin mo thams cad do/ /der snang ba mched pa gnyis</text></item>
<item><p>175b5</p><section></section><text>pa shin tu gsal ba'i ye shes 'od zer stong dang ldan par 'khrigs shing gsal bar rab tu skye ba'o/ /mtshams ni phyogs gnyis kyi bar ro/ /mtshan mo yongs su zad nas nyi ma 'char ba'i dus de mtshams kyi skad cig go/ /der snang ba thob pa zhes bya ba ni ye shes gsum pa</text></item>
<item><p>175b6</p><section></section><text>kun du 'byung ba'o/ /nyon mongs pa thams cad zad pa dang / ye shes cig car thob pa ni/ dper na sdong bu tshig pa dang / mar me gsal ba bzhin no/ /de dag kyang lan cig min pa ni lan grangs du mar rang gi rang bzhin bdun gyis nyon mongs pa rtsad gcod pa dus su sbyor ba ste/</text></item>
<item><p>175b7</p><section></section><text>kun du sbyor bar 'gyur ba'o/ /dus gzhan zhig na de dang bral ba na rnam par sbyor bar yang mi 'gyur ba'o/ /'dis ni ye shes gsum phyin ci ma log pa'i mtshan nyid ston to/ /mtshams min zhes bya ba la sogs pa 'dis/ bzhi pa thams cad stong pa'i mtshan nyid ston par</text></item>
<item><p>176a1</p><section></section><text>byed do/ /gnas skabs gang dang gang du mtshams kyi bya ba log cing / mtshan mo dang nyin par gyi cha dang bral ba'o/ /gang yang rang bzhin mtha' dag dang bral ba ni rnam par spangs pa'o/ /de nyid bla ma dam pas yang dag par phyin ci ma log par bstan cing lung dpog</text></item>
<item><p>176a2</p><section></section><text>pa'i dus su byang chub kyi skad cig shes par bya'o/ /de yang nyin mtshan phyed par mnyam par gzhag pa'i rnal 'byor nyid kyis khong du chud par 'gyur gyi/ blo rnam par g.yeng ba gzhan dag gis ma yin no/ /de nyid gsal bar ston te/ mtshams kyi mtha' ni zhes bya ba la sogs pa la/</text></item>
<item><p>176a3</p><section></section><text>mtshams kyi gsal ba rnam par nyams pa dang / mun nag gi mun pa'i tshogs te/ rnam par nyams shing zad par gyur nas nyi ma'i 'od zer stong dang ldan pa ji srid ri las ma shar ba de srid du/ rnam par rtog pa'i g.yeng ba thams cad skad cig la spangs pa'o/ /slob ma la bla ma rab tu</text></item>
<item><p>176a4</p><section></section><text>mnyes pas yang dag pa'i mtha'i 'od gsal ba'i lung phog pa'o/ /phyi rol zhes bya ba ni mngon par byang chub pa lnga'i rim pa bstan pa'o/ /de yang nang gi bde ba ni yid nang du bsdus pa ste/ de'i byin gyi rlabs kyi stobs kyis thob par gyur pa nyid do/ /ci zhig ce na/ tshig gis</text></item>
<item><p>176a5</p><section></section><text>brjod pa yin zhing / gang gi nyams su myong ba'i mtshan nyid do/ /de nyid bla na med pa'i gnas te/ nyon mongs pa thams cad zad nas dag pa'i rgyun 'byung ba'o/ /de nyid 'das pa dang / ma byon pa dang / da ltar byung ba'i sangs rgyas kyi byang chub ste/ spros pa thams cad las rnam</text></item>
<item><p>176a6</p><section></section><text>par 'das shing / chos kyi dbyings thams cad du 'gro ba mnyam par rtogs pa'i phyir ro/ /'di dag gis bzhi pa thams cad stong pa'i ye shes kyi mtshan nyid rig pa ste/ 'dir de dag nyid bla ma gcig nas gcig tu brgyud pa'i gsang ba'o/ /'dir gang zhig mngon pa'i nga rgyal</text></item>
<item><p>176a7</p><section></section><text>gyis sems khengs pas mgo bskyod cing mig bgrad nas sngon 'jug pa'i mtshan nyid kyi las su gyur pa de lta bu'i las/ de dag gis chos bdag med pa rab tu 'byed pa'i mtshan ma byung ba cung zad ni yod pa ste/ bla ma nyid kyis rtogs par 'gyur ba'o zhes smra ba'o/ /de dag ni bden</text></item>
<item><p>176b1</p><section></section><text>pa ma yin/ mngon pa'i nga rgyal gyis blo gros nyams pas bdag dang gzhan rnam par 'khrul pa 'ba' zhig tsam mo/ /'dir gzhan ma gtogs pa bla ma nyid kyis sngon ma byung ba cung zad kyang yod pa ma yin te/ de bas na 'di ltar brjod par 'gyur ba'o/ /gal te 'dir sngon ma byung ba'i tshig</text></item>
<item><p>176b2</p><section></section><text>gis brjod par nus pa ma yin na/ 'di dag ni 'dir sngon ma byung ba'i tshig can te/ gang gi phyir de rnams dang yang mtshungs pa'i phyir ro/ /de dag ni klu'i rgyal po nor rgyas ltar lce stong yod pas kyang brjod par nus pa ma yin te/ ji skad du/ gcig tu bde ba'i rgyal po rgyal pa ste/ /</text></item>
<item><p>176b3</p><section></section><text>'gro ba rtags 'byung rgyu rnams spangs pa'o/ /gang zhig brjod par bya ba'i dus su ni/ /kun mkhyen gyis kyang brjod par min pa'o/ /zhes gsungs so/ /de bas na 'brel pa med pa'i gtam gyi tshig ste/ gos pa med do/ /'di nyid ni legs pa ste/ rim pa gang gis goms</text></item>
<item><p>176b4</p><section></section><text>shing dad pa'i tshig gi bsod nams kyi tshogs kyi rgyun dang / sangs rgyas dang byang chub sems dpa' dang / dad pa'i lhas byin gyis brlabs pas kyang snying rje la sogs pa'i yon tan rang gi ye shes skye ba yin no/ /ji skad du/ bla ma'i spyod yul min pas tshig gi yul min te/ bla mas</text></item>
<item><p>176b5</p><section></section><text>bstan pa'i dngos po tshig gi 'jug pa ring / /de ni/ rim gyis snying rje la sogs yon tan rnam byang ba/ /dad ldan sems la go 'phang rang nyid 'byung ba'o/ /thog ma med par 'byung zhes bya ba la sogs pas bshad ma thag pa'i don gyi phan yon ston te/ thog ma dang / dbus</text></item>
<item><p>176b6</p><section></section><text>dang tha ma'i skad cig ma gsum shin tu 'jug pa gang yin pa de nyid skad cig ma bzhi pa thams cad stong pa'i sgrar brjod do/ /gang du 'gro ba dang 'ong ba med pa dang / zad pa dang 'phel ba med pa dang / dngos po dang dngos po med pa ma yin pa dang / shin tu ngo mtshar ba'i gzugs can yang</text></item>
<item><p>176b7</p><section></section><text>ngo mtshar ba ma yin pa dang gnas par gyur pa ma yin zhing / g.yo ba'i ngo bo yang ma yin pa'o/ /gang zhig yod pa dang med pa'i tha snyad las rnam par 'das pa/ bsod nams kyi gzugs can ma yin zhing sdig pa'i gzugs can yang ma yin la gnyi ga'i bdag nyid kyang ma yin</text></item>
<item><p>177a1</p><section></section><text>pa'o/ /rnam par rtog pa thams cad spangs pas gtso bo yin pa'i phyir/ de mchog tu gyur pa zhes sangs rgyas rnams kyis gsungs so/ /de lta bu'i de kho na nyid thob nas rnal 'byor pas 'jig rten gsum du yang spyad pa spyod pa ste/ zad pa med pa'i dus thob par 'gyur</text></item>
<item><p>177a2</p><section></section><text>zhes bya ba'i tshig ni lhag ma'o/ /rgyu dang mi rgyu'i bdag nyid ces bya ba'i/ /brtan pa dang g.yo ba'i mnyam par byed pa'i phyir ro/ /de ni yon po'i lus kyang drang ba'i lus su shes par bya'o zhes thams cad du khong du chud par bya'o/ /de ni brtan pa med pa yang brtan pa dang bcas pa yin</text></item>
<item><p>177a3</p><section></section><text>la mig btsums kyang rnam par rgyas pa'i shes rab kyi mig can yin no/ /de ni rnam par g.yeng ba yin yang sems mnyam par gzhag pa'o/ /tshig dang ldan pa yin yang brjod pa dang bral ba'o/ /tshig gi brjod pa dang bral ba ni brjod bral lo/ /de ni longs spyod dman yang longs spyod dang</text></item>
<item><p>177a4</p><section></section><text>bcas pa'o/ /gzhan gyi rjes su 'brang yang skyob pa'o/ /'di ltar de kho na nyid thob pa'i rnal 'byor pa des ril por 'dzin pa'i rim pa dang / rjes su gzhig pa'i rim pa ste/ rim pa rnam pa gnyis la bslab par bya'o/ /de dag gi mtshan nyid ston te/ mgo bo nas zhes bya ba la sogs</text></item>
<item><p>177a5</p><section></section><text>pa la/ mgo bo nas rkang pa'i mthar thug pa dang / ji srid snying ga'i bar du rin po che'i phreng ba ltar rnal 'byor pa gang zhig stong pa nyid sgom pa ni/ ril por 'dzin pa ste/ ril po ni lus so/ /de 'dzin par byed pas na ril por 'dzin pa'o/ /de bzhin du brtan pa dang g.yo ba'i</text></item>
<item><p>177a6</p><section></section><text>dngos po ma rig pa'i mun pa bsal nas/ dngos po 'od gsal bar bya ste/ de ltar bsgom pa'i stobs kyis slar yang bdag nyid de lta bu nyid du goms par byed pa 'di ni rjes su gzhig pa'i rim pa'o/ /dbugs kyi rngub pa ni zhes bya ba la sogs pa 'dis yang dag pa'i mtha' la</text></item>
<item><p>177a7</p><section></section><text>'jug pa'i rim pa ston te/ rlung dang rnam par shes pa dang ldan pas bdag byin gyis brlab pa nyid do/ /thams cad stong pa las sgyu 'phrul dra ba 'byung zhes bya ba ni nya'i dpes bstan to/ /gang yang phyag rgya chen po'i dngos grub ni/ ye shes lnga'i rang bzhin te/ de yang 'ja'</text></item>
<item><p>177b1</p><section></section><text>tshon lta bur brtags pa'i ngo bo nyid de/ gang phyag rgya gzhan bcing ba la sogs pa de thams cad stong pa nyid kyis 'grub kyi gzhan gyis ni ma yin no/ /thams cad za zhing zhes bya ba ni rnam par rtog pa thams cad spangs pa'o/ /thams cad stong pa nyid ces bya ba ni 'khor gsum</text></item>
<item><p>177b2</p><section></section><text>yongs su dag pa'i phyir ro/ /mtshan ma kun zhes bya ba ni brtul zhugs thams cad 'dzin pa'o/ /man ngag thob ces bya ba 'dis chos gang sngon du 'gro ba'i don dam pa byang chub kyi sems blang ba ston te/ dngos po kun zhes bya ba la sogs pa la/ gzhir gyur pas na dngos po'o/ /</text></item>
<item><p>177b3</p><section></section><text>dngos po thams cad dang bral zhing phung po dang khams dang skye mched la sogs pa gzung ba dang / 'dzin pa rnam par spangs pa chos bdag med pa ni 'od gsal ba'o/ /de bas na mnyam pa nyid gnyis su med par gyur pa des/ rang gi sems gdod ma nas ma skyes pa/ rdo rje ltar dbyer</text></item>
<item><p>177b4</p><section></section><text>med pa gsum lus stong pa nyid kyi rang bzhin no/ /de ltar byang chub kyi sems blangs nas/ de ma thag tu ji bzhin nus pas bla ma la yon phul te/ drin thob pa'i rim pas bcom ldan 'das mya ngan las 'das pa'i dbyings bsgom pa ni rang nyid de'i ngo bo thob par 'gyur ba'o/ /khyad par</text></item>
<item><p>177b5</p><section></section><text>gzhan ni go sla ba nyid do/ /rim pa lnga pa'i dka' 'grel don gsal ba zhes bya ba las mngon par rdzogs par byang chub pa ste/ rim pa bzhi pa'i 'grel pa'o// //bzhi pa'i rjes thogs su rim pa lnga pa bstan pa'i phyir rgyu dang 'bras bu zhes bya ba la sogs pa smos te/ rgyu ni bcom</text></item>
<item><p>177b6</p><section></section><text>ldan 'das skyed pa po'o/ /'bras bu ni de bzhin gshegs pa'o/ /de'i bdag nyid rdo rje 'chang ni rgyu dang 'bras bu'i rang bzhin nyid do/ /de nyid kyis na mgon po ste/ 'jig rten gsum gyi yongs su skyob pa'o/ /de la phyag 'tshal nas zung du 'jug pa zhes bya ba rim pa tha ma bdag gis</text></item>
<item><p>177b7</p><section></section><text>bshad par bya zhes bya bar sbyar ro/ /srid pa dang thar pa la mngon par zhen pa'i rtog pa gnyis spangs nas/ sems gcig tu 'gyur pa de ni zung du 'jug pa zhes bshad do/ /zung ni gnyis mtshungs pa'o/ /des 'jug pas na zung du 'jug pa zhes bya'o/ /kun nas nyon mongs pa dang /</text></item>
<item><p>178a1</p><section></section><text>rnam par byang ba dag gi rang gi ngo bo don dam pa'i rnam par rtogs nas/ gang 'di dag gcig tu gyur pa de yang zung du 'jug pa'o/ /srid pa kun du rtog cing mngon par zhen pa de yang rnam pa dang bcas pa'i gzugs te/ gang gi phyir de'i stobs kyis nyon mong pa thams cad rab tu skye ba'o/ /</text></item>
<item><p>178a2</p><section></section><text>de las bzlog pa ni rnam par rtog pa med pa'o/ /rnam par rtog pa de spangs nas/ gcig tu spyod pa de nyid ni zung du 'jug pa'i nyams su myong ba'o/ /gang du gzung ba dang 'dzin pa'i rnam par rtog pa gnyis kyi blo'i kun du spyod pa med cing / gang du mi phyed pa yod pa de yang zung du 'jug pa zhes bshad do/ /rtag</text></item>
<item><p>178a3</p><section></section><text>pa zhes bya ba ni ther zug pa'i phyogs so/ /chad pa zhes bya ba ni 'jig rten rgyang pan pa'i phyogs so/ /de gnyi ga'i blo spangs nas gang gis de kho na mnyam pa nyid rig pa de nyid ni mkhas pa ste/ gzhan ni ma yin pa'o/ /ji skad du/ bdag nyid chen po rtsod med pa/ /de la phyogs ni yod ma yin/ /gang</text></item>
<item><p>178a4</p><section></section><text>phyir de la gzhan phyogs dang / /bdag phyogs yod pa min phyir ro/ /zhes gsungs pa'o/ /gzhan yang / 'gro ba'i dngos po thams cad nyid/ /ma brtags pa ni nyams dga' ba/ /rnam par brtags shing 'jig pa na/ /dngos po yod pa min pa'o/ /zhes gsungs so/ /chos thams cad rang</text></item>
<item><p>178a5</p><section></section><text>bzhin med par dpyod pa ni shes rab ste/ 'gro ba thams cad sdug bsngal gyi rnam pa dang bral bar sems pa ni snying rje'o/ /yang nam zhig sems can gyi don la nyid kyis dbyer med par shes rab kyis brtags nas gang du 'jug pa'i rim pa ste/ bcom ldan 'das kyis blo gros shin tu zab</text></item>
<item><p>178a6</p><section></section><text>mo'i yul lo/ /thabs dang shes rab kyi rang bzhin brtan pa dang g.yo ba'i bdag nyid thams cad khong du chud nas/ phyogs gcig la rten cing gnas pa de yang zung du 'jug pa zhes bya'o/ /ji skad du/ gang gis shes rab de nyid rten cing snying rjes kun rdzob brten pa ste/ des na 'gro</text></item>
<item><p>178a7</p><section></section><text>la sems can med cing ji bzhin don du rnam par dgongs/ /gang gi tshe ni stobs bcu skyed byed snying rjes zin pa de yi tshe/ /khyed ni 'gro la bu gcig pa yi pha bzhin dgongs par gyur pa'o/ /zhes gsungs pa'o/ /lhag ma zhes bya ba ni nyon mongs pa'i phung po ste/ de dang bcas par gnas</text></item>
<item><p>178b1</p><section></section><text>pa ni/ lhag ma dang bcas par gnas pa'o/ /de las bzlog pa ni lhag ma med pa'o/ /de las bzlog pa ni rnam par rtog pa med pa'o/ /gang du rtog pa de gnyis kyi ngo bo yod pa ma yin pa de ni zung du 'jug pa'o/ /gang du gang zag la bdag med pa dang / chos la bdag med pa'i bye brag</text></item>
<item><p>178b2</p><section></section><text>rnam pa gnyis su rtog pa spangs pa de yang zung du 'jug pa'o/ /bdag byin gyis brlab pa dang / 'od gsal ba la 'jug pa'i rim pa rtogs nas de dag nyid dbu ma'i gnas skabs su 'dres par gyur pa de zung du 'jug pa'o/ /thams cad stong pa'i gnas su ril por 'dzin pa dang / rjes</text></item>
<item><p>178b3</p><section></section><text>su 'jug pa'i rim pas 'jug cing / dgongs pa'i dbang gis gang zhig de las ldang bar gyur pa dang / zung du 'jug pa'o/ /thog mar kun rdzob dang don dam pa'i bden pa rang gi ngo bo bye brag shes nas de dus gzhan zhig na phyogs gnyi ga 'dres par gyur pa gang yin pa de zung du 'jug pa'o/ /</text></item>
<item><p>178b4</p><section></section><text>gang du stong pa nyid la dmigs pa med cing de las ldang ba yang med pa de zung du 'jug pa'o/ /de nyid ni rnal 'byor pa rnams kyi dbu ma'i gnas skabs kyi lam mo/ /gnyid log pa dang sad pa'i rnam par rtog pa gnyis spangs pa ni zung du 'jug pa'i ngo bor bstan pas gsungs pa yin te/</text></item>
<item><p>178b5</p><section></section><text>sems can thams cad la rjes su ston pa'i phyir ro/ /gnyid log pa zhes bya ba ni sems can gyi don la mi 'jug pa'o/ /sad pa zhes bya ba ni sems can gyi don la 'jug pa'o/ /de dag rnam par spangs nas rang nyams su lhun gyis grub par sems can gyi don rdzogs par mdzad pa zhes</text></item>
<item><p>178b6</p><section></section><text>bya ba'i don to/ ji skad du/ yid bzhin nor bu ji bzhin du/ /ma lus 'gro ba'i bsam rdzogs mdzad/ /sems can bsod nams dbang gis na/ /de nas rgyal ba'i gzugs mthong 'gyur/ /zhes gsungs so/ /mnyam par bzhag pa ni sems zhi ba'i gnas skabs so/ /mnyam</text></item>
<item><p>178b7</p><section></section><text>par ma bzhag pa ni sems rnam par g.yeng ba'o/ /rnal 'byor pa gang la de gnyis med par gyur pa de nyid ni zung du 'jug pa la gnas par shes par bya'o/ /dngos po ni gzung ba'i phyogs la mngon par zhen pa'o/ /dngos po med pa ni log par lta ba yongs su byang ba'o/ /de dag rnam par</text></item>
<item><p>179a1</p><section></section><text>pa ni zung du 'jug pa'o/ /dran pa ma yin pa ni thos pa'i don brjed pa'o/ /dran pa ni de las bzlog pa'o/ /rgyun du lhun gyis grub pas na de dag las nges par grol ba'o/ /de nyid kyis na rtag tu 'byung ba'i rang bzhin te/ de ltar 'dod pa bzhin thams cad du gnas</text></item>
<item><p>179a2</p><section></section><text>pa zhes bya ba'i don to/ /chags pa ni srid pa'i longs spyod rnams la zhen pa'o/ /de la ma chags pa ni zhen pa med pa'o/ /phyogs de gnyi ga yongs su spangs nas/ dbu ma'i lam la dmigs te/ 'khor ba ji srid du gnas pa ni brtan pa'o/ /ji skad du/ gang zhig snying rje chen pos ni/ /gzhan</text></item>
<item><p>179a3</p><section></section><text>gyi dbang gis gnas pa'o/ /zhes gsungs so/ /mchog tu dga' ba'i lus ni rtag tu rab tu dga' ba'i gnas skabs so/ /gang la de lta bu yod pa de ni de dang ldan pa'o/ /ji skad du/ 'jig rten khams ni mtha' yas par/ /snying rje chen pos rnam dpyod cing / /sems can rnams la rtag</text></item>
<item><p>179a4</p><section></section><text>dga' bas/ /rim gyis rim gyis smin par mdzad/ /ces gsungs pa'o/ /gzhan yang / sems can rnams ni grol gyur na/ /gang zhig dga' ba'i rgya mtsho ste/ /de nyid kyis ni nges par rdzogs/ /bcing med grol bas ci zhig dgos/ /zhes gsungs pa'o/ /rgyu ni 'bras bu rab tu</text></item>
<item><p>179a5</p><section></section><text>skyed pa ste/ /'bras bu skyed par nus pa ni rgyu'o/ /'bras bu ni rgyu las byung ba'o/ /de gnyi ga yang dbyer med par rtogs nas/ dbyer med pa'i ngo bor byas te/ rnal 'byor pa gang du gnas pa de nyid zung du 'jug pa'o/ /gang du rim pa gnyis gcig cing dbyer med par rtogs pa de yang</text></item>
<item><p>179a6</p><section></section><text>zung du 'jug pa'o/ /yongs su dag pa'i lha dang / yongs su ma dag pa'i lha zhes rnam par rtog pa gnyis spangs nas/ gang du dbyer med par rtogs pa de ni zung du 'jug pa'o/ /gzugs can zhes bya ba ni gzugs kyi phung po'o/ /gzhan pa bzhi ni gzugs med pa'o zhes kun du rtog</text></item>
<item><p>179a7</p><section></section><text>pa de gnyi ga yongs su spangs nas/ gang zhig mnyam pa'i gnas rig pa de nyid zung du 'jug pa'i go 'phang 'thob pa'o/ /'di ltar gang zhig de kho na nyid rig cing / ji lta ba bzhin mthong ba de dag thams cad mkhyen pa zhes bshad pa'o/ /sna tshogs 'dzin zhes bya ba ni sprul pa sna tshogs</text></item>
<item><p>179b1</p><section></section><text>pas sems can gyi don phun sum tshogs par mdzad pa'i phyir ro/ /sgyu ma ni gzhan slu ba la mngon par brtson pa ste/ de nyid dra ba yin zhing 'ching ba yang de'o/ /de rtsad gcod pa ni mngon par sangs rgyas so/ /yang na sgyu 'phrul dra ba'i rim pas mngon par rdzogs par byang chub</text></item>
<item><p>179b2</p><section></section><text>pa'o/ /'khor ba ni las dang nyon mongs pas rang dbang med pa ste/ gzhan dbang gis sems can gyi ngo bo'o/ /de nyid ni rgya mtsho ste rdzing ngo / /de'i mthar phyin pas pha rol tu son pa ste/ de nyid kyis na bden pa gzhan gyi rim pa la gnas pa'o/ /bya ba byas pa des rnam par</text></item>
<item><p>179b3</p><section></section><text>gnas pa ste/ de nyid rnam par rtog pa gnyis kyis ma bsgribs pa'i ye shes su bshad do/ /ji skad du/ gang zhig ji srid rnam brtags pa/ /de srid thams cad brdzun pa ste/ /de nyid bden zhing yang dag mthar/ /gang zhig de nyid brtag mi bya/ /zhes gsungs pa'o/ /mi gnas</text></item>
<item><p>179b4</p><section></section><text>pa ni phyogs gnyi ga mi dmigs pa'i phyir ro/ /de dag nyid sangs rgyas zhes bya ba la sogs pa tshig rkang pa bdun gyi khyad par ston te/ sgra gang skye med ces bya ba la sogs pa de nyid ni zung du 'jug pa'i ting nge 'dzin ston par byed pa'o/ /der mngon par 'dod pa gzhan ni med</text></item>
<item><p>179b5</p><section></section><text>de/ lam 'dis bcom ldan 'das kyi phyag rgya chen po'i dngos grub brnyes par gyur pa'o/ /ji ltar bu zhe na/ yod pa zhes bya ba la sogs pa smos te/ yod pa'i phyogs ni dngos por 'dzin pa'o/ /med pa'i phyogs ni skur pa 'debs pa ste/ de dag rnam par spangs pas</text></item>
<item><p>179b6</p><section></section><text>so/ /gang yang rnal 'byor pa 'di ni brtson bzhin pa yin na zung du 'jug pa'i go 'phang thob pa'i phyir/ spyod pa rnam pa gsum spyod pa/ de yang gnyis su med pa'i ye shes the tshom med par thob par 'gyur ba'o/ /ji ltar bdag nyid ces bya ba la sogs pas/ som nyi med</text></item>
<item><p>179b7</p><section></section><text>pa'i rnal 'byor pa'i spyod pa'i nan tan ston te/ de thams cad ni go sla'o/ /de ltar nyin mtshan du ye shes la mngon par brtson pa yid kyis sbas pa'i brtul zhugs 'dzin pa de/ phun sum tshogs pa thams cad de rdo rje 'chang gi go 'phang thob pa'i mtshan nyid kyis 'grub pa zhes bya ba</text></item>
<item><p>180a1</p><section></section><text>ni shin tu dge ba'o/ /bshad nas zhes bya ba la sogs pas ni dge ba'i rtsa ba yongs su bsngo ba'i don gsal bar ston pa'o/ /rim pa lnga pa'i dka' 'grel don gsal ba zhes bya ba las zung du 'jug pa ste/ rim pa lnga pa'i 'grel pa'o// //thos pa rdzogs</text></item>
<item><p>180a2</p><section></section><text>par byed pa shes rab ste/ /bsam pa dang ni gnyis po yod gyur na/ /sgom pa la ni rab tu sbyor ba yin/ /de la dngos grub bla na med pa'o/ /blo dang ldan pas 'di ltar bsams nas ni/ /thog ma thos pa'i don la 'bad pa yis/ /rtag tu brtson par byed pa gang yin pa/ /de yi</text></item>
<item><p>180a3</p><section></section><text>lag tu dngos grub legs par 'thob/ /gang zhig tshig la the tshom za gyur pa/ /de yis don ni ci ltar rtogs par 'gyur/ /de rnams rmongs pa rnam par bzlog pa'i phyir/ /'di la bdag gis rnam par brtson par byas/ /rnam pa kun du brjod par nus pa ni/ /de bzhin gshegs</text></item>
<item><p>180a4</p><section></section><text>pa nyid kyi spyod pa'o/ /'on kyang blo gros dman pa rnams la ni/ /rnam par dbye ba tsam zhig bdag gis byas/ /'jig rten gang du nyi ma'i snang ba rgya chen mchod pas 'gro kun gsal gyur pa/ /srin bu me khyer lus kyi snang ba tsam gyis bya ba ci zhig byed par 'gyur/ /de</text></item>
<item><p>180a5</p><section></section><text>lta na yang blo dang ldan pa gzhan dag gis ni gsol btab dka' 'grel 'dis/ /rim pa lnga yi don ni gtan la phab cing rnam phye 'phags rnams bzod par bzhes/ /thams cad mkhyen pa'i gsung rab blo dman rnams kyis bshad par nus pa min pa dang / /mkhas pa rnams</text></item>
<item><p>180a6</p><section></section><text>kyis gzhung 'di rnam phye mthong min phyogs tsam bdag gis mthong bas na/ /ser sna dang ni mchog tu bral ba'i blo yis rnam bshad gang yin de yis ni/ /dman pa 'gro don yang dag brtson pa blos spyan rgyas pa rnams ni dgyes par mdzod/ /'di ltar man ngag gcig nas gcig</text></item>
<item><p>180a7</p><section></section><text>tu yongs brgyud rim pa lnga po rnam bshad pas/ /gang zhig bsod nams ston ka'i zla ba dri med lta bu bdag gis thob gyur pa/ /de yis srid pa'i 'khor lor lhung gyur 'gro rnams rdzogs pa'i byang chub kyi/ /rtse mor rim lngas myur du phyin nas gsal zhing yid 'ong mdzes</text></item>
<item><p>180b1</p><section></section><text>par bder gyur cig /ji srid mkha' la zla ba'i zer dang skar ma'i tshogs kyis mdzes par gyur pa dang / /ji srid mun pa'i tshogs ni rab tu myur 'joms nyi ma'i dkyil 'khor gsal ba dang / /ji srid sa 'di rmad du byung ba'i gnas gcig ri rab gnas pa de srid du/ /de srid</text></item>
<item><p>180b2</p><section></section><text>bde gshegs bstan pa dang ni dka' 'grel mchog 'di yun ring gnas gyur cig /rim pa lnga pa'i dka' 'grel don gsal ba zhes bya ba/ /slob dpon chen po brtson 'grus bzang po'i zhal snga nas kyis mdzad pa rdzogs so// //rgya gar gyi mkhan po paN+Di ta bIr+ya b+ha</text></item>
<item><p>180b3</p><section></section><text>dra dang / zhu chen gyi lo tsA ba 'bro dge bsnyen chen po shes rab brtson 'grus kyis bsgyur cing zhus te gtan la phab pa'o//[ ]@##/ /rgya gar skad du/ pany+tsa kra ma ma ti TI kA tsan+d+ra pra b+ha nA ma/ bod skad du/ rim pa lnga pa'i dgongs 'grel zla ba'i 'od zer zhes bya ba dpal rdo rje</text></item>
<item><p>180b4</p><section></section><text>sems dpa' la phyag 'tshal lo/ /dgrol dka' snying gi mdud gdung gcad bya'i phyir/ /thub dbang sras de'i gnyis med bdud rtsi'i mchog /gsung gi thigs pas 'gro rnams reg bya'i phyir/ /skal ldan 'jigs med bdag gis 'bad par bya/ /'dir dpal ldan 'phags pa klu</text></item>
<item><p>180b5</p><section></section><text>sgrub kyis dpal gsang ba 'dus pa la sogs pa'i rgyud kyi rjes su 'brangs nas go rims ji lta ba bzhin du zung du 'jug pa'i ting nge 'dzin rtogs te/ thugs brtse bas de nyid bstan par bzhed pas rim pa lnga'i don ji lta bar grub pas bsgrub par bya ba'i bcom ldan 'das rdo rje</text></item>
<item><p>180b6</p><section></section><text>sems dpal la phyag 'tshal ba ni khams gsum zhes bya ba la sogs pa'o/ /'dir rim pa dang po lus rnam par dben pa bstan nas gnyis pas ngag gi dben pa ste/ sems dben tsam gyi don du'o/ /sems kyi dben pa tsam nyid ni rim pa gnyis pa zhes bya bar brjod do</text></item>
<item><p>180b7</p><section></section><text>zhes gsungs pa'i phyir ro/ /gsum pa dang bzhi pa kun rdzob dang don dam pa'i rang bzhin dag gis ni sems dben no/ /lnga pas bden pa gnyis tha mi dad pa'i phyir mthar thug sems rnam par dben pa nyid do/ /de'i nang du gtogs pas lus dang ngag rnam par dben pa yang</text></item>
<item><p>181a1</p><section></section><text>ngo / /gang gi phyir lus mthar thug pa las longs spyod rdzogs pa dang sprul pa'i sku gnyis so/ /ngag ni longs spyod rdzogs pa'i sku ste/ gsang sngags kyi theg par longs sku ni ngag gi ngo bo rnam par gzhag pa'i phyir ro/ /lus dang ngag 'di dag kyang sems kyi</text></item>
<item><p>181a2</p><section></section><text>snang ba tsam ste/ sems lus lta bu dang / sems tshig tu brjod pa lta bur skyed cig ces gsungs pa'i phyir ro/ /sems kyang bde ba chen po'i bdag nyid can mngon par shes pa dang stobs dang ma 'dres pa la sogs pa'i yon tan gyi rang bzhin kun rdzob kyang yin la/ rang</text></item>
<item><p>181a3</p><section></section><text>bzhin med pas don dam pa yang yin te zung du 'jug pa'o/ /'di nyid sgrub pa po dbang po rab kyis bsgom pa yin no/ /chung ngu ni rim pa dang pos ji lta bar lha'i skur bsgom pa'i bdag nyid rim gyis sam/ cig car du 'od gsal du rab tu 'jug cing ldang ba dang / rdo rje'i</text></item>
<item><p>181a4</p><section></section><text>bzlas pa dang chung ngu'i chung ngus ngag gi bzlas pa yang goms par bya'o/ /'di gnyis ka'i dbang du byas nas gsungs pa'i rdo rje'i bzlas pa ni rim pa gnyis pas rgyas par bstan to/ /blo gros 'bring gis ni skad cig ye shes rdzogs pa'i rnal 'byor rdzogs pa zhes</text></item>
<item><p>181a5</p><section></section><text>brjod do zhes gsungs pa'i phyir ro/ /skad cig gis sgyu ma'i rang bzhin lha'i skur bshad pa'i bdag nyid rim mam/ cig car du 'od gsal du 'jug cing ldang ba'o/ /de ni dang por bdag byin gyis brlab pa'i ming can kun rdzob kyi bden pa'i longs spyod rdzogs pa'i sku gnyis pa</text></item>
<item><p>181a6</p><section></section><text>gsum pa bsgom pa'i phyir 'jug pa yin no/ /de'i rjes su kun rdzob kyi bden pa dang tha mi dad par bsgom par bya'o/ /'on kyang de kho na nyid bsgom pa kho nas mi nus pas tha dad ltar rnam par gzhag pa'i rang bzhin med par rab tu 'jug pa dang / bden pa gnyis tha dad</text></item>
<item><p>181a7</p><section></section><text>pa'i tshul gyis ldang ba'i phyir slob pa'o/ /kun rdzob kyi ngo bo nyid rang bzhin med pa ni don dam pa ste rang bzhin gyis rnam par dag par 'od gsal du brjod pa yin gyi/ de tha dad par yod pa ma yin pas tha mi dad par bsgom par bya'o/ /'on kyang de kho na nyid bsgom pa kho nas</text></item>
<item><p>181b1</p><section></section><text>bsgrib pa glo bur ba'i tshogs ma lus pa zad par 'gyur bas 'od gsal gyi cha 'bad par bsgom par bya bar shes nas rim pa bzhi pa dang rim pa dang po la slob pa'o/ /de nyid kyi phyir dbang po rab kyis lha rnams bsgom pa dang / rab tu 'jug cing ldang ba dang / bzlas pa bzhag</text></item>
<item><p>181b2</p><section></section><text>nas stong pa nyid kyi cha la 'bad de bsgoms pas/ cig car skad cig rdzogs pa lha'i sku zung du 'jug pa rgyun ma chad par bsgom pa'o/ /de ltar 'di rnams gang zag tha dad kyi rim pa lnga yin no/ /kha cig ni gang zag gcig kho na dang por chung ngu yin pas bskyed pa'i rim pa bsgom pa sngon du</text></item>
<item><p>181b3</p><section></section><text>'gro bas 'od gsal la rab tu 'jug cing ldang ba dang / bzlas pa'i rim pa dang po gnyis kyis goms par byas nas de'i blo gros 'bring du gyur te skad cig gis lha'i skur 'char ba de rim pa gsum pa dang bzhi pas rab tu 'jug cing ldang ba'o/ /de goms rab tu gyur pa las zung du</text></item>
<item><p>181b4</p><section></section><text>'jug pa lha'i skur ldang ba nyid rim pa lnga pas so zhes pa ni rnam par gzhag pa gnyis pa'o/ /gnyis ka la yang zung du 'jug pa'i bdag nyid kyi bcom ldan 'das rdo rje 'dzin pa gsang sngags kyi theg par sku bzhi'i bdag nyid du bsgrub par bya ste/ de nyid kyi phyir de la phyag 'tshal te/</text></item>
<item><p>181b5</p><section></section><text>de la khams gsum pa'i spyod pa las grol zhes pa ni 'dod pa dang / gzugs dang gzugs med pa'i sems can rnams ni khams gsum pa ste/ de dag gi spyod pa ni gzung ba dang 'dzin par sgro btags shing rab tu 'jug pa la sogs pa ste/ kun nas nyon mongs pa gsum gyi khongs</text></item>
<item><p>181b6</p><section></section><text>su bsdu ba'o/ /de las grol ba ni rten yongs su gyur pas rnam par byang ba mtshan ma med pa chos kyi sku'o/ /mkha' dang mnyam gyur ni 'dra bar rtogs pa ste/ 'dus ma byas pa dang rtag pa dang 'gyur ba med pa dang dbyibs dang kha dog la sogs pa dang bral ba dang / rang bzhin gyis yongs su</text></item>
<item><p>181b7</p><section></section><text>dag pa dang / ro gcig pa nyid la sogs pa dang 'dra ba'o/ /phung po la sogs pa'i dngos po thams cad rten cing 'brel bar 'byung ba 'dus byas pa kun rdzob kyi bden pa rnams kyi ngo bo ni don dam pa rang bzhin med pa'o/ /de bas na 'di rtag tu kun la khyab pa nyid du bstan to/</text></item>
<item><p>182a1</p><section></section><text>dag cing ni nyon mongs pa'i sgrib pa dang bral ba'o/ /zhi ba ni shes bya'i sgrib pa spangs pa'o/ /dben pa ni de gnyi ga'i bag la nyal bcom pa'o/ /de ltar nyon mongs pa la sogs pa mi mthun pa'i phyogs thams cad zad pa'i rnam par byang ba la sogs pa'i yon tan gyi</text></item>
<item><p>182a2</p><section></section><text>tshogs kyi mthar thug pa'i phyir mchog tu dge ba'i rang bzhin no/ /de ni nyan thos dang / rang sangs rgyas dang / byang chub sems dpa'i rtogs pa las rtogs pa 'di bla na med par bstan to/ /de nyid kyi phyir rnal 'byor pa nyid yul te/ yang dag par rdzogs pa'i sangs rgyas rnams kho na'o/ /</text></item>
<item><p>182a3</p><section></section><text>ji ltar nas bcu'i dbang phyug rnams kyi yul ma yin zhe na gsungs pa rtogs dka' ste/ rnam pa thams cad du mngon du ma gyur pa'i phyir ro/ /brtag par dka' ba ni bag la nyal ba dang bcas pa'i sgom pa lhun gyis grub pa'i yang yul ma yin no/ /brtag par dka' ba'i rang bzhin</text></item>
<item><p>182a4</p><section></section><text>zhes bstod pa'i phyir ro/ /bdag gzhan rab phan zhes pa ni chos kyi sku nyid do/ /dben pa las ni tha mi dad/ /dben pa gang phyir 'dod pa yin/ /zhes bshad pa'i phyir longs sku'i rang bzhin dang gzhan gyi bla na med pa chos kyi bdud rtsi'i ro la dga' bas longs spyod pa'i phyir ro/ /bdag dang</text></item>
<item><p>182a5</p><section></section><text>gzhan la phan pa phun sum tshogs pa chen po'i rten gyur zhes kyang bstod pa'i phyir ro/ /khyab cing de nyid de kho na bzhin du sprul pa'i sku'i ngo bo ste/ mthar thug pa med par khams gsum gyi sems can re re la sprul pa'i skus khyab pa'o/ /phrin las khyab pa nyid kyi phyir/ /sangs rgyas</text></item>
<item><p>182a6</p><section></section><text>khyab pa nyid du brjod/ /ces mngon par rtogs pa'i rgyan las gsungs so/ /mtshan ma med pa ni yod med dang / gzung 'dzin dang rtag chad dang / tha dad pa dang / gcig la sogs pa sgro btags pa'i bye brag ni mtshan ma ste/ de dang bral ba rang bzhin med cing spros pa dang bral</text></item>
<item><p>182a7</p><section></section><text>ba'o/ /rgyal ba'i bde ba ni chos kyi sku nyid lhan cig skyes pa'i bde ba dang tha dad med pa bde ba chen po'i sku'o/ /de bas na bde ba chen po'i tshul gyis mnyam med kyang yin la stong pa nyid du mnyam pa yang yin no/ /yod pa la sogs pa'i rtog pa rnams nyams pas mi rtog pa dang bden</text></item>
<item><p>182b1</p><section></section><text>pa gnyis dang ro gcig pa zung du 'jug pa'i sku yin pas mi rtog sku gcig yin no/ /rdo rje'i theg pa 'dir bde ba chen po dang ro gcig pa'i longs sku yang bsod nams dang ye shes kyi tshogs kyi sprul pas sprul pa'i sku zhes rnam par gzhag go/ /sku gsum po de yang kun rdzob kyi bden pa</text></item>
<item><p>182b2</p><section></section><text>ste/ de rang bzhin med pa ni 'od gsal chos kyi sku don dam pa'i bden pa'o/ /de ltar bcom ldan 'das kyis gsungs pa'i don sgron gsal du bris pa ni/ sku gsum dag ni tha dad par/ /skyob pa yis ni yang dag bstan/ /rdzogs pa'i rim pa'i sbyor ba yis/ /rnam gcig tu ni</text></item>
<item><p>182b3</p><section></section><text>gyur pa'ang yin/ /gang zhig sangs rgyas sku mtshan nyid/ /kun rdzob bden pa gsungs pa yin/ /de nyid rdzogs par sbyor gyur pas/ /'od gsal bas ni rnam dag 'gyur/ /tshig gi lam gyi yul 'di nyid/ /gtso bo ye shes sku rang bzhin/ /sems can kun la phan pa'i phyir/ /</text></item>
<item><p>182b4</p><section></section><text>'ja' tshon bzhin du snang ba yin/ /zhes so/ /de lta bas na bden pa gnyis ni bdag gcig pa nyid do/ /ldog pa'i dbye bas sku bzhir rnam par gzhag go/ /la lar ni sku lnga ste/ gdul bya'i khyad par rjes su gzung ba'i phyir ro/ /zung du 'jug pa'i sku yongs su brtags nas so/ /gang</text></item>
<item><p>182b5</p><section></section><text>'dis sprul pas sprul pa'i sku de yang stong pa nyid dang snying rje tha mi dad pa bde ba chen po dang ldan pa'i sems kyi rnam pa tsam yin pas longs sku ma gtogs pa sku gsum gyi bdag nyid du rnam par gzhag go/ /la lar ni gdul bya 'ga' zhig la sprul pa'i sku don dam pa'i sku gcig pur</text></item>
<item><p>182b6</p><section></section><text>bstan to/ /de lta bu'i rang bzhin gyis bstod pa sngon du 'gro bas phyag byas nas/ 'jug pa'i yan lag yin pas brjod par bya ba la sogs pa bshad par brtsams te/ dpal ldan zhes bya ba la sogs pa'o/ /drang ba dang nges pa'i don dang / dgongs pa'i bshad pa dang / dgongs</text></item>
<item><p>182b7</p><section></section><text>pa ma yin pa dang / sgra ji bzhin pa dang / ji bzhin ma yin pa ste/ mtha' rnam pa drug go/ /snying po'i don can gyi gzhung rnams bsdus pa ni paN+Di ta ste de nyung ba yin pas paN+Di ta'o/ /byang chub sems dpa' rnams kyi nyon mongs pa ni rnam par rtog pa yin pas/ rnam par rtog</text></item>
<item><p>183a1</p><section></section><text>pa rnams dang rnam par rtog pa'i bag chags rnams ni rnam rtog bag chags yin la/ sems nyon mongs par byed pas nyes pa ste/ nyon mongs pa dang shes bya'i sgrib pa'i rang bzhin 'dod chags la sogs pa'o/ /rnal 'byor ni thabs dang shes rab snyoms par</text></item>
<item><p>183a2</p><section></section><text>zhugs te/ rgyud ni bstan par bya ba yin pas rgyud thams cad 'bras bu'i bdag nyid can no/ /'dis ni snying po bsdus pa'i dngos grub thams cad bsdus pa'i rnal 'byor gyi rgyud 'di'i brjod bya dang / de nyid bstan pa'i dgos pa dang / dgos pa'i dgos pa ni sgrib pa gnyis byang ba</text></item>
<item><p>183a3</p><section></section><text>dang / de'i 'bras bu'i rgyud rtogs par bstan pa'o/ /des ni byang bar bya ba'i phyir rnal 'byor gyi rgyud spros pa dang bcas pa dang spros pa med pa dang / shin tu spros pa med pa'i spyod pa rnams spyod cing bde bas bsgom par bya'o zhes gsungs te/ 'dod pa lnga ni zhes bya ba la sogs pa'o/ /rdo rje'i</text></item>
<item><p>183a4</p><section></section><text>theg pa 'dir sdom pa ni rdo rje sems dpa'i sdom pa'o/ /mi phyed pa ni bsgoms pa las mi dge ba'i bshes gnyen dag gis so/ /stong pa dang ro gcig pa'i phyir 'di'i sku gsung thugs rdo rje yin pas sku gsung thugs kyi rdo rje ste rdo rje 'dzin pa'o/ /zhe sdang zhes bya ba la sogs pa ni 'dir sgrub</text></item>
<item><p>183a5</p><section></section><text>pa pos dang por snying gar nyi ma la gnas pa'i sa bon hUM gi 'od zer de dag gis 'og min nas dkyil 'khor sa bon dang bcas pa'i rdo rje 'chang spyan drangs la mdun gyi nam mkha' la bltas te/ sa bon las byung ba'i me tog la sogs pa dang / gzugs rdo rje ma la sogs pas yang dag</text></item>
<item><p>183a6</p><section></section><text>par mchod de/ sdig pa bshags pa la sogs pa nas stong pa nyid kyi bar du bsgoms la sems las byung ba'i sna tshogs pad+ma la gnas pa'i yi ge AHlas byung ba'i nyi ma la b+h+rUM ser po las byung ba'i 'khor lo ser po rtsibs bcu pa g.yas skor du 'khor bar bsams te/ de'i lte bar</text></item>
<item><p>183a7</p><section></section><text>bdag nyid skad cig gis rdo rje sems dpa' sku mdog dkar po zhal gsum phyag drug pa rang snang gi shes rab ma dang ldan pa/ dang po'i mgon po 'og nas 'chad pa'i phyag mtshan can du mos nas/ rang gi snying ga'i sa bon gyi 'od kyis 'chad par 'gyur ba'i dkyil 'khor spyan</text></item>
<item><p>183b1</p><section></section><text>drangs la/ kha'am dag pa'i sgo nas rab tu zhugs te/ rdo rje'i lam nas 'thon nas/ /lha mo'i pad+mar badzra d+h+r-i ka dang / hUM bcu'i tshul du spros te/ thugs kyi rdo rjes gtso mdzad pa'i khro bo gzhug par bya'o/ /de bzhin gshegs pa la sogs pa dang lha mo rnams la gsol ba btab pa</text></item>
<item><p>183b2</p><section></section><text>ste/ spyan drangs nas dbang bskur la rgyas btab par bsam par bya'o/ /'dir stong pa dang snying rje'i rang bzhin rdo rje sems dpa' dang mi bskyod pa gnyis tha mi dad kyang gzhan don byed pa'i gtso bo snying rje yin pas 'dir dkyil 'khor gyi gtso bo ni mi bskyod pa'o/ /de yang stong</text></item>
<item><p>183b3</p><section></section><text>pa nyid la dbang nyid kyis gzhan don byed pa'i phyir rdo rje sems dpas rgyas btab pa'o/ /gang gi tshe rdo rje sems dpa' gtso bor gyur pa de'i tshe mi bskyod pas rgyas btab ba'o/ /de bzhin gshegs pa rnam par snang mdzad la sogs pa gang yang rung ba gtso bo yin na yang ngo / /de bzhin</text></item>
<item><p>183b4</p><section></section><text>gshegs pa lnga'i ral pa'i thor tshugs la rdo rje 'dzin pa bdag por bsgom zhes bya ba ni sgron gsal du lugs gzhan gsungs pa'o/ /lha rnams la rang rang gi rigs kyi bdag pos rgyas btab pa ni rdzogs pa'i rnal 'byor gyi phreng ba las gsal lo/ /'dir dkyil 'khor gyi gtso</text></item>
<item><p>183b5</p><section></section><text>bo nyid yum dang bcas pa'o/ /'di tsam gyis dkyil 'khor rgyal po mchog ces bya ba'i ting nge 'dzin ni gnyis pa'o/ /sna'i rtse mor ni mi'i sna ste/ de la yungs 'bru ni byang chub kyi sems de g.yo ba'i phyir dang / yungs 'bru'i tshad tsam yin pa'i phyir ro/ /g.yo ba ni lha'i</text></item>
<item><p>183b6</p><section></section><text>'khor lo'o/ /mi g.yo ba ni gzhal yas khang ngo / /'jig rten las 'das pa'i ye shes kyi gnas ni rgyu'o/ /mchog ni 'ja' tshon lta bu yin pas so/ /gsang ba ni phyi rol gyis brtags pa'i rnal 'byor la zhen pa rnam pa la bstan par mi rung ba'o/ /shes pas brtags pa ni shes pa</text></item>
<item><p>183b7</p><section></section><text>nyid du bsam pa ste yid kyi rang bzhin zhes bya ba'i don to/ /gnyis pa phra ba'i rnal 'byor bshad par bya ste/ lnga pa lhan cig skyes pa ni rigs lnga'i kha dog gang yang rung ba'o/ /rin chen zhes pa ni yid bzhin gyi nor bu rin po che lta bu dgos 'dod 'byung ba'i phyir te/ rang gi lha'i gtso</text></item>
<item><p>184a1</p><section></section><text>bo phyag mtshan g.yas pa'i dang por bshad pas so/ /sna ni sna'i dbang po ste rin chen zhes bya ba ni sems brtan par gyur na phyag mtshan dang des nye bar mtshon pa'i brtan pa dang g.yo ba las sangs rgyas kyi tshogs gzhan don du spro bar bya'o zhes bya ba'i tha tshig go/ /rang</text></item>
<item><p>184a2</p><section></section><text>gi 'od zer 'bar ba dang mnyam pa'i 'od zer gang yin pa de sangs rgyas gang la yod pa'o/ /da ni rdo rje'i bzlas pa bshad par bya ste/ slong mo zhes bya ba'i drang don ni go sla'o/ /nges pa'i don ni gang la yi ge tha dad par yod pa de ni b+hi k+Sha ste/ brjod par bya ba'i sngags kyi bdag nyid</text></item>
<item><p>184a3</p><section></section><text>can no/ /de la mngon du phyogs pas bzlas par mi bya'o/ /gal te bzlas na de'i tshe de la chags par mi bya'o/ /sngags ni yi ge gsum ste/ 'chad par 'gyur ba'i rim pas bzlas so/ /yan lag nyams pa ni thabs dang shes rab tha mi dad pa'o/ /ngag gi bzlas pa bshad pa ni</text></item>
<item><p>184a4</p><section></section><text>brjod nas zhes bya'o/ /rdo rje ni yi ge gsum la sogs pa'i sngags te/ lhag pa'i lha spro zhing ngag tu bzlas so/ /bzlas pa'i rjes la spros pa'i lha rnams rang la bsdu'o/ /don dam ni mchog gi zhi ba la sogs pa ste/ de'i ched du'o/ /sgron ma gsal bar don gzhan du bshad pa ni</text></item>
<item><p>184a5</p><section></section><text>tshigs su bcad pa gzhan gyi ste/ 'phags pas gsungs pa'i ngag gi bzlas pa'i tshig le'ur byas pa'i ma yin no/ /gzhug par bya zhes pa ni rim mam cig car gyis so/ /drod gsher las skyes pa'i rnam par dag pas zhu ba'i thig le'i tshul de gzhag go zhes zer ba ni dbugs rlung</text></item>
<item><p>184a6</p><section></section><text>bzhin du kun du mi dmigs pa'i ming can yang dag pa'i mthar rab tu gzhag go zhes bya ba'i don mi shes pa kho na'o/ /khyod ces pa ni mdun du bzhugs pa lta bur bsams la spyan mas bskul par ro/ /rdo rje'i thugs ni sems la dbang thob pa'i phyir ro/ /gnas kyi dbang phyug ni</text></item>
<item><p>184a7</p><section></section><text>khams gsum du chos kyi rgyal por 'gyur ba'i phyir ro/ /sems can gyi khams ni 'byung po thams cad kyi rang bzhin yin pas so/ /dga' ba ni rol pa ste de la spro ba bskyed pa'o/ /don chen ni lhan cig skyes pa'i dga' ba ste/ 'dod pa ni bskyed pa ste/ 'khyud pa la sogs pa'o/ /</text></item>
<item><p>184b1</p><section></section><text>'dir rten gsol zhes pa ni dga' bar bgyis pa'o/ /yab gcig ces pa ni sems can thams cad skye ba'i rgyu yin pa'i phyir ro/ /gnyen mchog chen po ni sems can thams cad la phan par mdzad pa'i phyir ro/ /mA ma kIs bskul ba ni nyams pa med pa'i rdo rje'i sku'o/ /sku ni sems</text></item>
<item><p>184b2</p><section></section><text>can kun la phan pa'i rjes su bstan pa gang yin pa'o/ /sangs rgyas ni phung po lnga ste/ de dag don ni kun rdzob kyi bden pa'o/ /byang chub ni don dam pa'i bden pa'o/ /mchog tu ni de bden pa gnyis kyi sbyor ba las byung ba'i bde ba chen po'i snying po'o/ /de sems can rnams la</text></item>
<item><p>184b3</p><section></section><text>bstan pas phan par ston pa'o/ /chags pas ni chags pa rnam par sbyangs pa'i rnam pa'o/ /chags pa'i dam tshig ni chags pa la spyod pa'o/ /gos dkar mos bskul ba sems can gyi khams kun la dga' ba'i phyir spyod pas sems can gyi khams kun du bzang po ni</text></item>
<item><p>184b4</p><section></section><text>dge ba gang las so/ /sgron mas rdo rje'i 'dod pa ni sems can thams cad dga' bar byas pa'i phyir ro/ /dam tshig ni las kyi rigs can rnams te/ de'i mchog yin no/ /gdung mchog ni bya ba grub pa'i ye shes nyid kyis 'gro ba'i don mdzad pa'o/ /yon tan gang gi phyir</text></item>
<item><p>184b5</p><section></section><text>dga' ba dang dga' bral dang dga' ba bar ma dang 'od gsal gyi ye shes bdag gis bskyed pa yin no/ /de ltar tshangs pa'i gnas bzhi'i rang bzhin gyi lha mo rnams kyis bskul ba dang / sngon gyi smon lam gyis stong pa nyid kyi sbyor bas las bzhengs pa'o/ /nyon mongs pa rnams</text></item>
<item><p>184b6</p><section></section><text>kyis 'di'i rdo rje'i thugs bskyod mi nus pas mi bskyod rdo rje'o/ /ye shes chen po'i ni stong pa bzhi'i bdag nyid yin pas so/ /mi bskyod pa la sogs pa'i rdo rje 'dzin pa rdo rje'i dbyings so/ /bden pa gnyis mkhyen pas mkhas pa chen po'o/ /sku dang spros pa dang don</text></item>
<item><p>184b7</p><section></section><text>dam dkyil 'khor gyi rang bzhin pas dkyil 'khor gsum mo/ /sku gsung thugs rdo rje'i mchog yin no/ /gsang ba gsungs shig pa'o/ /rnam par snang mdzad ni 'od gsal gyi mes snang bar mdzad pa'o/ /de nyid kyi phyir dag pa chen po'o/ /rdo rje ni de bzhin gshegs</text></item>
<item><p>185a1</p><section></section><text>pa rnams te de rnam par dag pa'i tshul gyis zhi ba ni drug pa'o/ /dgyes chen zhes pa ni mchog tu dga' ba'i rang bzhin yin pas so/ /rang bzhin gyis rnam par dag pa'i chos kyi mchog rnams ston cig kye'i rdo rje zhes pa'o/ /rin chen rgyal po ni rin chen gyi</text></item>
<item><p>185a2</p><section></section><text>rigs can rnams la dga' ba bskyed pa'o/ /rab tu zab pa ni mnyam pa nyid kyi ye shes ngo bo yin pa'i phyir ro/ /de nyid kyi phyir rdo rje nam mkha'i dri ma med de/ gdod nas dag pa'i phyir rang bzhin gyis yongs su dag pa'o/ /chos thams cad kyi ma rig par gos pa med pa'o/ /dpag</text></item>
<item><p>185a3</p><section></section><text>med rdo rje rgyal po che/ /zhes pa ni rigs lnga'i rigs rnams la dbang chen por gyur pas so/ /'dod chags ni zhen pa ste/ de'i pha rol tu phyin pa'o/ /don yod rdo rje rdzogs sangs rgyas ni don yod grub pa'i rigs can rnams kyis bskur ba'i phyir ro/ /dag pa'i ngo bo nyid ni 'od</text></item>
<item><p>185a4</p><section></section><text>gsal ba ste de las byung ba'i phyir ro/ /bstod nas ni bdag nyid bstod du bcug pa dang / lha mo rnams kyis mchod du bcug nas so/ /rjes chags zhes pa ni spros nas lha mo'i 'khor la 'khyud de bde ba chen po dang ldan par byas nas dkyil 'khor gyi 'khor lo'i de kho na</text></item>
<item><p>185a5</p><section></section><text>nyid kyi mchog 'od gsal dang ro gcig pa bde ba chen po'i rang bzhin ni dkyil 'khor ba rnams yongs su dag pa'i phung po la sogs pa'i rang bzhin la bstan nas so/ /'khor lo ni rnam par snang mdzad la sogs pa'i dkyil 'khor ba rnams te/ de rang gi lus la rab</text></item>
<item><p>185a6</p><section></section><text>tu gzhug pa'o/ /gcig pu ni de dang bcas pa'o/ /rang gi snying ga na gnas pa'i yi ge hUM spros te/ yongs su gyur pa las sems can rnams rdo rje 'dzin pa'i rang bzhin du bsams la/ de'i yid dang ldan pas sbyang do zhes thams cad kyi don bsdus pa yin no/ /hUM nyid snying</text></item>
<item><p>185a7</p><section></section><text>po bskyed pa'i rgyu yin pas hUM gi snying po'o/ /de ltar 'dir drod gsher las skyes pa'i rnam par dag pa bstan pa'o/ /ting nge 'dzin ni mgo steng gi nam mkha' la oM las byung ba mgo thur du bstan pa'i yi ge oM gyis byin gyis brlabs pa'i zla ba'i dkyil 'khor las bdud</text></item>
<item><p>185b1</p><section></section><text>rtsi'i rgyun gyis bdag nyid gsal gdab par bya'o/ /zan la sogs pa bdud rtsi lnga dang sgron ma lnga'i rang bzhin yi ge oM gyis mtshan pa'i thod pa'i nang du bsams pa ste/ steng du hUM las byung ba'i mes bzhu zhing bskol ba dan/ AH yig gis dri ma med par byas nas ye shes kyi bdud</text></item>
<item><p>185b2</p><section></section><text>rtsi'i rang bzhin du mos pa ni khas zas sbyang ba'o/ /dung zhes pa ni dung dmar po'i rnam pa can gyi mgrin pa bsams nas de'i steng du pad+ma'o/ /sprin gyi sgra ni yi ge hUM ngo / /sreg pa ni bdud rtsi myang bya'o/ /de nas rlung gis me bskyod/ nges chu bskol te des kyang kha zas bzhu nas zas de yang steng</text></item>
<item><p>185b3</p><section></section><text>'og gi rlung kha sbyor gyis yongs su bsgyur ro/ /de'i snyigs ma ni thal ba bzhin 'thob pa de tsam gyis las kyi rgyal po mchog ces bya ba ting nge 'dzin gsum bstan to/ /de ltar bskyed pa'i rim pas grub pa'i rdo rje 'chang gi skur lhag par mos pa tsam ni lus kyi dben par gsungs</text></item>
<item><p>185b4</p><section></section><text>so/ /'di ltar skabs dang por yang rang bzhin gyis yongs su dag pa'i de bzhin nyid kyi bdag nyid du mos pas brtan par nus kyang / sgrib pa rnam par dag pa'i de bzhin nyid kyi bdag nyid du mos pa ni mi nus so zhes dgongs nas spyod bsdus kyi lus rnam par dben pa'i le'ur</text></item>
<item><p>185b5</p><section></section><text>bdag rang bzhin gyis yongs su dag go zhes rang nyid brten par bskyed nas/ rdo rje gsum mi phyed pa'i bdag nyid can gyi rdo rje 'chang chen por lhag par mos pa ni byin gyis brlab pa'i sbyor bas brjod do zhes gsungs so/ /gang gi phyir skabs 'dir phal cher lus la bems po'i rdul phra</text></item>
<item><p>185b6</p><section></section><text>rab kyi phung po'i rang bzhin du 'khrul pa ni ngang gis 'byung la/ rang bzhin gyis rnam par dag pa'i de kho na nyid kyi bdag nyid yid kyi skur lhag par mos pas shin tu 'bad kyang brgya lam tsam las mi 'byung bas chung ngu yin la/ mi bstan pa'i rang byin gyis brlab pa'i rnal 'byor du</text></item>
<item><p>185b7</p><section></section><text>brjod do/ /de bas na 'di med pa dang mtshungs pas spyod pa bsdus pa'i le'u drug pa las gsungs pa/ lus kyi dben pa la lha'i sku med de zhes pa ste/ rdo rje gsum mi phyed pa yid kyi sku'o zhes bya ba mdor bsdus pa'i dgongs 'grel lo/ /rdo rje bzlas pa'i zhes pa ni ngag tu brjod</text></item>
<item><p>186a1</p><section></section><text>par bya ba ni ma yin pa dang / gzhan gyis mi phyed cing stong pa nyid dang ro gcig pa'i phyir/ bzlas pa ni yid kho nas bsam par bya ba'i phyir ro/ /de la goms pa'i rim pa ni bskyed pa'i rim pas mdor bsdus pa'i rim pas spros pa dang bcas pa'i bsgoms pa las</text></item>
<item><p>186a2</p><section></section><text>byung ba'i lha'i sku 'khor dang bcas pa ste/ rdo rje bzlas pa'ang de ltar bsgom pa goms shing dang por de'i yan lag tu bshad pas bskyed pa'i rim pa rnam par gzhag go/ /'di ltar spyod pa bsdus pa'i dag dben gyi mthar nye bar bzhed pa de ltar gsung gi rdo rje'i ting nge 'dzin la</text></item>
<item><p>186a3</p><section></section><text>gnas pa'i bskyed pa'i rim pa las 'das nas sems kyi dben pa rjes su tshol lo zhes bya ba'o/ /skad cig gis yongs su rdzogs pa lha'i skur skad cig gis dmigs pa ni rdzogs pa'i rim pa ste/ de la ltos pa nyid kyis spyod bsdus las/ ngag gi rnam par dben pa ni bskyed rim</text></item>
<item><p>186a4</p><section></section><text>pa la spyod pa rnams kyi spyod yul ma yin no zhes gsungs so/ /rnam pa thams cad kyi rdzogs pa'i rim pa ni zung du 'jug pa'i sku nyid do/ /de sgom pa'i thabs yin pa dang / skad cig gis rdzogs pa'i tshul du bsgom pa'i phyir rdo rje'i bzlas pa dang / sgyu ma lta bu'i lha'i sku dang 'od gsal</text></item>
<item><p>186a5</p><section></section><text>ba rab tu 'jug pa ni rdzogs pa'i rim pa'o/ /'di ltar skad cig gis lha'i bdag nyid du bsgyur bas dang po bya ba dang smra ba la sogs pa dang / zhi ba la sogs pa'i las kun byed pa'i snying dang bshang lam dang / lta ba dang mgrin pa dang lus thams cad la gnas pa'i srog rlung dang thur sel</text></item>
<item><p>186a6</p><section></section><text>dang mnyam gnas dang / gyen rgyu dang khyab byed kyi bdag nyid can dang / mig gi dbang po la sogs par gnas pa'i ni klu dang / rus sbal dang rtsangs pa dang / lha sbyin dang / nor las rgyal dang / rnam pa bcur 'gyur ba'i rnam shes rlung gi de nyid blta bar bya ste/ de yang kun rdzob dang</text></item>
<item><p>186a7</p><section></section><text>don dam par ro gcig tu gyur pa'i yid kyi rang bzhin byang chub sems de nyid dgongs pa lung ston du gsungs pa/ rlung ni byang chub sems yin te/ nam mkha' las ni rnam gnas pa/ /zhes so/ /yang / 'di ni byang chub sems kyi ngo bo 'di/ /phung po la sogs gnyis su med dang</text></item>
<item><p>186b1</p><section></section><text>mnyam/ /shes rab thabs cig sbyor ba yis/ /'gro rnams byang chub sems su 'gyur/ /zhes pas ji ltar phung po la sogs pa'i gnyis su med pa'i sems yin pa de ltar rlung yin no/ /de'i rjes su ji srid 'jig rten brda rnams ni/ /de bzhin sna tshogs rtag pa rnams/ /byang chub sems</text></item>
<item><p>186b2</p><section></section><text>la byung ba de/ /rtag tu rnam rtog rlung la sogs/ /zhes dgongs pa lung ston du gsungs pa'i phyir ro/ /rnam par rtog pa'i rgyu rlung yin pas nang du rtog pa'i bdag nyid can ni rdo rje'i bzlas pa yin no/ /de ni oM AH hUM zhes pa yi ge gsum dbugs rngub pa dang gnas pa dang 'byung ba'i rang bzhin du</text></item>
<item><p>186b3</p><section></section><text>yongs su shes pa sngags kyi dmigs pa gang yin pa de la slob pa yin no/ /de la brtan pa thob nas sems kyi dmigs pa ji lta ba bzhin du yongs su shes pa ste/ des lus dang ngag dang sems kyi mtshan nyid rnams su shes rab dang thabs dang dmigs pa'i shes pa rnams ro gcig pa'i tshul du</text></item>
<item><p>186b4</p><section></section><text>yid kyi rang bzhin lha'i sku sgyu ma lta bu'i ting nge 'dzin kun rdzob kyi bden pa lus ngag yid kyis dmigs par nges par spyod do/ /thob pa'o/ /de bag chags dang bcas pa rnam par sbyang ba ni 'od gsal don dam pa la 'jug pa'o/ /de nas kun rdzob kyi bden pa dang don dam pa'i bden pa gcig tu</text></item>
<item><p>186b5</p><section></section><text>byas par rgyu med pa'i ye shes kyi rang bzhin rdo rje lta bu'i ting nge 'dzin zung du 'jug pa'i rgyun gyis rim pa ni rdzogs pa'i sbyor ba'o/ /de yang mthar thug pa'i 'khrul pa'i bdag nyid can ni/ /rdo rje 'dzin pa'i sa la'o/ /dang por rgyu'i skabs su ni de'i mos pas sgom pa'i phyir rdzogs pa'i rnal</text></item>
<item><p>186b6</p><section></section><text>'byor du brjod ces bya ba ni brgyud pa dang bcas pa'i bsdus don yin no/ /sna'i rtse mor ni sna'i dbang po'i bu gar ro/ /'gro ba yin pas na yungs 'bru tsam yin pas yungs kar phra bar 'dra bas rlung yin no/ /'gro ba ni yi ge e dang hUM dag go/ /mi 'gro ba ni yi ge AHyin no/ /ye shes</text></item>
<item><p>186b7</p><section></section><text>gnas ni snang ba dang / snang ba mched pa dang / snang ba thob pa'i ye shes pa gsum gyis sbyor bas so/ /mchog ni dkar po la sogs pa'i kha dog dang ldan pa'i phyir ro/ /gsang ba ni lha'i bskyed pa'i rim pa tsam bsgom pa rnams kyi yul ma yin pas so/ /ye shes brtags pa ni</text></item>
<item><p>187a1</p><section></section><text>'od gsal gyi ye shes kyi rang bzhin yin pa'i phyir ro/ /kha dog lnga ni rnam par snang mdzad la sogs pa de bzhin gshegs pa'i rang bzhin me long lta bu'i ye shes la sogs pa lnga'i ngo bo 'od lnga'i rang bzhin yin pa'i phyir ro/ /rin po che zhes pa ni rlung brtan par</text></item>
<item><p>187a2</p><section></section><text>'gyur bas na yid bzhin gyi nor bu lta bur dgos 'dod 'byung ba'i phyir dang / de bzhin gshegs pa lnga'i rang bzhin yin pa'i phyir ro/ /snying po las zhes pa ni lus rnam par dben pa las so/ /ye shes lnga'i ngo bo ni rlung brtan par gyur na rim pa phyi ma phyi ma la goms pas me long lta bu'i</text></item>
<item><p>187a3</p><section></section><text>ye shes la sogs pa skye bar 'os pa'i phyir ro/ /skyes na ni de'i ngo bo nyid du 'gyur ro/ /nyid ces pa ni rlung gi ngo bos so/ /dbus na ni de dang bdag gcig pos lha ni ye shes gsum ste/ sngags dang lha tha mi dad par mos pa'i phyir ro/ /mi gsal ba ni don dam par rang bzhin med pa'o/ /gsal</text></item>
<item><p>187a4</p><section></section><text>ba ni kun rdzob tu'o/ /gso bar byed pa dbugs te/ steng du gnas pa'i rlung yin no/ /de dbang po gnyis sprad pa'i sbyor bas 'dod chags chen po'i mes zhu nas rdo rje'i lam nas 'thon te/ shes rab ma'i pad+ma'i rtse mor byang chub kyi sems thig le'i tshul du lhung ste/ gang bskyed pa'i rim pa</text></item>
<item><p>187a5</p><section></section><text>sgom pa pos rdo rje sems dpa'i tshul du bsgom pa'o/ /rlung de nyid steng ni sna'i bu gnas dkyil 'khor bzhi'i rim pa las 'byung ba ni srog rtsol zhes brjod de/ 'tsho bar byed pas srog kyang yin la/ snang ba gsum gang yang rung ba'i rang bzhin gyi bye brag spro ba sems kun nas sdud pa ni rtsol</text></item>
<item><p>187a6</p><section></section><text>ba yin pas srog rtsol te rlung yin no/ /de nyid gsungs pa/ rlung gi gang dang gang du gnas/ /rang bzhin de dang der 'gyur ro/ /zhes so/ /srog ni tshe ste rtsol ba ni de ring du gang gis gtong ba de ni srog rtsol gyi rlung zhes sgron gsal du gsungs so/ /de la srog dang sems dang 'tsho ba</text></item>
<item><p>187a7</p><section></section><text>rnams ni rnam grangs te/ gang gi phyir srog ni sems su 'dod ces rgyud las gsungs pa'i phyir ro/ /dbugs de nyid brtan par bya ba'i phyir/ snying gar rang gi sngags ting nge 'dzin sems dpa' bsams la/ de'i thig le'i steng du nA da'i rnam pa'i rang bzhin gyi sems ni yid kyi ngo</text></item>
<item><p>187b1</p><section></section><text>bor bsam par bya'o/ /'dis srog rtsol gyi yan lag bshad zin to/ /yan lag drug kyang 'chad par 'gyur ro/ /nges par 'byung ba ni srog rtsol lo/ /lkog ma dang lte ba dang gsang ba'i pad+mar 'gro ba dang 'ong ba ni phal cher shas che ba'i me dang chu dang rlung dang sa'i dkyil 'khor gyi dbye</text></item>
<item><p>187b2</p><section></section><text>bas rim pa nye bar mtshon pa gnas pa yang ngo / /'od kyi 'od kyi bdag nyid can gyi rlung yin no/ /sna'i bug g.yas pa'i ngos kyi steng du rgyu ba'i rlung ni me'i dkyil 'khor gyi rang bzhin no/ /g.yon gyi ngos su thad kar rgyu ba ni rlung gi 'khor lo'o/ /drang po gnyis ka las rgyu ba ni sa'i 'khor lo</text></item>
<item><p>187b3</p><section></section><text>'o/ /'og tu rgyu ba ni chu'i 'khor lo'i rang bzhin lus thams cad la khyab par byed pa'i rlung gang yin pa de ni bde ba skyed pa'i 'os su gyur pas bde ba'i tshul du nam mkha'i rang bzhin te/ de'i tshe re re'i 'od zer dkar po'i ngo bo ni mngal nas phyir 'byung ba nas brtsams nas la sogs pa'i 'khor</text></item>
<item><p>187b4</p><section></section><text>bzhi'i gang yang rung ba sna'i bug nas byung ba dang lhan cig 'gro'o/ /spyod pa bsdus par 'di kho na bzhin du gsungs te/ de bzhin gshegs pa lnga'i kha dog can gyi 'od zer rnams 'byung ste/ nam mkha'i khams kyi dkyil 'khor phyi sa la sogs pa'i khams bzhi la khyab pa'o/ /rlung bcu</text></item>
<item><p>187b5</p><section></section><text>po ni 'byung ba dang rngub par 'gyur zhing 'khor lo bzhi'i bdag nyid can 'byung ba lnga'i ngo bo nyid ces bya'o/ /shi ba'i lus la ni khyab byed thams cad nges par 'thon la/ nam mkha'i dkyil 'khor ni sa la sogs pa'i dkyil 'khor bzhin du rang dbang gis tha dad du 'byung ba ni ma yin</text></item>
<item><p>187b6</p><section></section><text>no/ /gzhung gzhan du byung nas tha dad du nam mkha'i dkyil 'khor bstan pa ni mu stegs rnams gdul ba'i don du drang don te/ dper na snod kyi 'jig rten gyi tshad bstan pa lta bu'o/ /'di yang rgyas par brgyud pa'i snye mar nges par dpyad zin to/ /rtog ge rnams ni snying rlung can no/ /</text></item>
<item><p>187b7</p><section></section><text>rnal 'byor byis pa ni bskyed pa'i rim pa'i lha tsam sgom pa rnams so/ /bdag nyid ni rdo rje 'dzin pa chen po ste/ de'i sku las yi ge oM dang / gsung las yi ge AHdang / thugs las yi ge hUM ngo / /tshig gi lam ni zhal te nges par brjod pa ni gsungs pa'o/ /sngags ni pho mo</text></item>
<item><p>188a1</p><section></section><text>'am ma ning gi rang bzhin gyi yi ge rnams te/ de gang du btus par gyur pa rnams ni sngags btus pa'o/ /de ni yi ge oM la sogs pa rnams kyi sku la rdo rje la sogs pa ste/ de rtogs pa ni stod pa nyid dang ro gcig pas rgyun ma chad par spro ba'i dus gsum du bzhugs pa'i</text></item>
<item><p>188a2</p><section></section><text>de bzhin gshegs pa rnams brtags pa ni rang bzhin med par rtogs pa rdo rje'i bzlas pa ste/ 'dis rang bzhin med pa'i bsgom pa kho na la 'bad pa'i phyir ro/ /tshig 'dis don rtogs pa ste 'dir ngag yin no/ /dpal ldan ni phyag na rdo rje'o/ /sems can thams cad ni khams</text></item>
<item><p>188a3</p><section></section><text>gcig rigs dang skye gnas kyi dbye bas dpag tu med de de'i tshul gyis 'byung ba'i tshul ni kun rdzob pa ste don dam par rang bzhin med pa'o/ /de bas thabs dang shes rab tha mi dad pa'i byang chub kyi sems dang / de kho na nyid zung du 'jug pa'i bdag nyid can rdo rje 'dzin pa chen pos de</text></item>
<item><p>188a4</p><section></section><text>rtogs pa yin pas de bstan par gsal lo/ /rgyud gzhan du bstan zin mod ces pa la lan gsungs pa/ /sgrub pa zhes bya ba la sogs pa ste/ dgongs pa ma rig par khyab bdag gi gsung dag gang yin pa de ni bdag nyid kyi ste dbang du byas nas 'di gsungs pa yin la/ bdag</text></item>
<item><p>188a5</p><section></section><text>kho nas gsang ba'i don 'di rig pa yin gyi gzhan gyis ma yin no zhes pa'i tshig ni de bzhin gshegs pa'i gsung 'jig par byed do/ /'di ltar mthar thug pa'i zung du 'jug pa ni de bzhin du lhag par mos pa dang de rtogs pa'i thabs brjod pa la sogs pa byang chub kyi sems su yang</text></item>
<item><p>188a6</p><section></section><text>gsungs te/ de las gzhan ni ma yin no zhes pa ni dgongs pa'o/ /de nyid gsal bar byed pa ni mi rtog ces bya ba la sogs pa ste/ som nyi med pa'i tshul gyis so/ /thun mong ni gzhan dag gis kyang thos pa'i phyir ro/ /rgyas par bshad cing yi ge gsum bsdus te dang po zhes bya ba'o/ /</text></item>
<item><p>188a7</p><section></section><text>dang po yang yin la gcig kyang yin pas a'o/ /'chad par 'gyur ba'i sde tshan dgu yi ge bzhi bcu zhe dgu'i bdag nyid can gyi bcu tshan bzhi dang yi ge brgyad kyi dbus ma byas pa ni yi ge ha'o/ /dang po'i gcig po de dang yi ge ni ha ni bcings med du shes par bya'o/ /dbyangs yig bcu</text></item>
<item><p>188b1</p><section></section><text>drug ni sde tshan dang po'o/ /nga nya Na na ma zhes lnga pa'i lnga pa ni yi ge ma'o/ /de ltar byas pas bzhi dang gsum ni gsum ste de dag sbyar ba ni 'brel bar bya'o/ /de la dang por a u ma yi ge rnams so/ /dbus su yi ge a gnyis dang tsheg drag dang ma ste bzhi'o/ /tha mar ha u mu</text></item>
<item><p>188b2</p><section></section><text>rnams so/ /dbus su a tsheg drag gcig byas nas re re la gsum ste/ sku gsung thugs bstan pa'o/ /sku gsung thugs ro gcig tu gyur pa ni thig le la sogs pa dang bcas par byed pa'o/ /ring po ni dbus a yig go/ /yon tan ni dang po'i a la o yig go/ /sbyor ba ni ha</text></item>
<item><p>188b3</p><section></section><text>dang U'o/ /bsrubs pa ni yi ge u dang dbus su a gnyis dang klad kor ro/ /des phan tshun du ma 'brel bar bstan to/ /ji ltar zhe na/ gsungs pa/ thung ngu zhes pa ste/ gang gi phyir a'i sbyor ba'i yi ge rnams phan tshun tha dad du brjod par nus kyi gzhan du ni ma yin no/ /de'i phyir</text></item>
<item><p>188b4</p><section></section><text>a yig gis khyab pa'i phyir du ma ma yin rang gi mtshan nyid tha dad pas gcig kyang ma yin te/ yi ge don dam par skye ba med cing rang bzhin med pa'o/ /des khyab pa'i ngag gi rang bzhin thams cad stong pa nyid kyi ngo bo ni dgos pa'o/ /stong pa nyid las byung ba'i spros pa med pa'i sngags</text></item>
<item><p>188b5</p><section></section><text>btu ba yang bstan to/ /sngar bshad pa'i gsal byed rnams kyi dbyangs yig rnams te mo rigs so/ /mngon par phyogs pa ni ga la sogs pa'i pho'i ming rnams so/ /nga nya Na na ma/ r-i r-I l-i l-I rnams ni ma ning du rnam par gzhag go/ /sgra'i bstan bcos las ni rnam pa</text></item>
<item><p>188b6</p><section></section><text>gzhan du bshad do/ /de ltar btus pa'i yi ge gsum 'og gi tha mar hUM dang / steng gi thog mar oM dang / bar du AH zhes pa rim pa bzhin du brjod par bya'o/ /de ltar brjod pa'i sngags kyis yid kyi bzhon par 'gyur ba'i nA da don dam pa rang bzhin med pa las byung ste/ byang chub sems</text></item>
<item><p>188b7</p><section></section><text>kyi bdag nyid can no/ /des rgyud bzhin du sngags thams cad kyang bden pa gnyis tha mi dad par rtogs shing zlos te gzhan du 'dod pa'i don mi 'grub po zhes dgongs pa yin no/ /de nas ni sngags bzlas te/ bskyed rim bsgoms nas gzugs ni gzugs sku'o/ /lha'i sku gang du nye</text></item>
<item><p>189a1</p><section></section><text>bar dmigs pa de ni nye bar dmigs pa'i ming can te/ bden pa gnyis las tha mi dad pa'i byang chub sems dpa'o/ /de nyid gsum ni yi ge gsum las te/ bdag gcig pa'i tshul du gnas pa ste/ sngags kyi de kho na byang chub sems so/ /a ni gzhom du med pa'i nA da</text></item>
<item><p>189a2</p><section></section><text>ste/ de'i tshul gyis gnyis su med pa'i yi ge snying gar gsal bar bsgoms pa na thugs su 'gyur ro/ /rdo rje snying po'i rgyan las kyang / /mar me lta bur 'bar ba yi/ /snying ga'i dbus su gzhom du med/ /yi ge mchog tu phra ba ste/ /a yig mchog tu gtso bo yin/ /zhes gsungs so/ /chos thams</text></item>
<item><p>189a3</p><section></section><text>cad kyi sgo ni yi ge a ste/ gdod ma nas ma skyes pa'i phyir zhes gsungs so zhes bya ba 'dis bsam gtan thams cad kyi sgo sa bon gyi gnas su bcom ldan 'das kyis a yig gsungs so/ /gzhom du med pa ni dngos po dang dngos med pa la sogs par sgro 'dogs pa'i spros pas gzhom du med pa'o/ /</text></item>
<item><p>189a4</p><section></section><text>yi ge ni nyams pa med pa ste/ don dam par skye ba dang 'gag pa med pa'i phyir ro/ /thabs dang shes rab kyi gzhi ni bden pa gnyis dbyer med pa'i phyir gnas so/ /yan lag mnyams pa ni rlung dang tha mi dad par ro/ /des rdo rje 'dzin pa'i rnal 'byor dang ldan pas snying ga'i a yig nA nga'i steng</text></item>
<item><p>189a5</p><section></section><text>du yi ge a gnas la yi ge oM gyis sems can rnams sangs rgyas par byas la/ sna bug las nA da de nyid la rab tu 'jug ste/ sangs rgyas par gyur pa'i sems can de nyid la spro ba'i yi ge hUM gis stong par byed do/ /de la 'jug pa gnas pa ldang ba'i byang chub kyi sems kyi bdag nyid can oM AH</text></item>
<item><p>189a6</p><section></section><text>hUM zhes bya ba rim pas bsgom par bya'o/ /gos dkar la sogs pa ni gos dkar mo dang / sgrol ma dang / spyan ma dang / mA ma kI dang / me rlung sa chu'i dkyil 'khor gyi rang bzhin rnams so/ /so sor byung ba las ni 'byung ba rnams kyi grangs byas pa'o/ /'dir sa chu me rlung gi dkyil 'khor</text></item>
<item><p>189a7</p><section></section><text>bzhi'i grangs sor nyis brgya lnga bcu ste/ thun phyed la dbugs dgu brgya rgyu'o/ /khar yang 'pho ste thun phyed la bzhi'o/ /de ltar thun phyed nyi shu rtsa bzhi la dkyil 'khor bzhi'i 'pho ba ni nyi shu rtsa bzhi ste/ nyin zhag gcig la nyi khri chig stong drug brgyar 'gyur ba ni bzlas pa'i grangs so/ /</text></item>
<item><p>189b1</p><section></section><text>'dir la lan re sna bug gcig las bar ma chad par rlung 'pho ba gnyis rgyu la/ de'i rjes su 'pho ba gcig tu bshad pa ni mgrin pa'i rtsa 'dab bcu drug la bshad do/ /gzhan dag na re sna bug gcig la 'pho ba phyed dang gnyis/ de'i rjes su sna bug gzhan du 'pho ba phyed dang gnyis</text></item>
<item><p>189b2</p><section></section><text>rgyu bas nyin zhag gcig la 'pho ba gcig nyid du 'gyur te/ lte ba'i pad+ma'i rim pa gsum pa'i rtsa 'dab bzhi dor te 'pho ba gcig gnyis su rnam par bzhag pas phyi rol gyi 'pho ba dang mthun par bya'o/ /yang na phyi dang nang thams cad du mthun par gzhag pa ni mi dgos so/ /phyogs</text></item>
<item><p>189b3</p><section></section><text>gnyis ka la phyi dang nang du 'pho ba phyed dang gnyis kyi thun phyed nas gzhag pa yin no/ /rdo rje phreng ba la sogs pa las ni 'pho ba re res nang thun phyed du gzhag pa tsam la 'gal ba med do/ /'di lta bu'i rgyas par bshad pa ni brgyud pa'i snye ma las shes par bya'o/ /rig ma ni shes rab ste/</text></item>
<item><p>189b4</p><section></section><text>de gtso bor byas pa'i theg pa ni rdo rje'i theg pa'o/ /yi ge'i grangs kyis ni 'bum tsho gsum mo/ /phyi rol bzlas pa ni ngag tu bzlas pa'o/ /sngags kyi don ni 'grub par bya'o/ /de yongs su gyur pa'i rdo rje can gyi bdag nyid dngos po yin pas de bsgom pa'i bar chad byed pa mtshon pa'i yig</text></item>
<item><p>189b5</p><section></section><text>'bru ngag tu mi bzlas so/ /gzhan ni des mtshon pa'o/ /sbyor ba gsum ni rdo rje gsum dang ldan pa'o/ /myur ba ni 'byung ba'i rlung ngo / /gnyis ka min pa ni gnas pa'o/ /brtan pa ni mi g.yo bar gyur pa'i rlung las so/ /gsang zhing dgongs ni nang gi rlung ste/ kha cig na re dgongs pa lung bstan</text></item>
<item><p>189b6</p><section></section><text>zer ro/ /klog pa ni ngag tu brjod pa'o/ /bsam gtan ni sems khyad par du 'phags pa'o/ /bsten pa ni zhag gsum pas stong phrag bzhi bcu zhe brgyad bcas pa 'bum phrag drug gi bsnyen pa'o/ /phyag byas ni rdo rje sems dpa' bsgom pa sngon du 'gro ba'i don to/ /sngags ni ngag tu brjod</text></item>
<item><p>189b7</p><section></section><text>pa'o/ /gzung ba ni btsan thabs su rlung gzung pa'o/ /gzhan dang gzhan ni mchod pa la sogs pa'o/ /ngag tu brjod pa'i sngags dang sbyin sreg la sogs pas bsgrub par bya ba ni sems bzlas pa kho nas 'grub po zhes ya yig la sogs pas bshad de/ ya'i don ni rlung gi dkyil 'khor las</text></item>
<item><p>190a1</p><section></section><text>gnyis ni dngos dang shugs gnyis te/ dper na chu'i dkyil 'khor rgyu ba la zhi ba'i las grub la/ gang na gnas yod pa'i sar bzhi ka yod de/ sa la sogs pa yod pas rgyas pa dang dbang du byed pa dang mngon spyod rnams ni shugs las 'byung ngo / /'bras bu chung ba'i</text></item>
<item><p>190a2</p><section></section><text>phyir ngag tu bzlas pa dang sbyin sreg la sogs pa ni mchod pa la sogs pa spang bar bya ba bstan te/ rnam par dag pa ni sdig pa zad pas so/ /'byor pa ni 'jig rten gsum gyi phun sum tshogs pa'o/ /bsam gtan ni 'dir rdo rje'i bzlas pa dang / sgyu lus dang 'od gsal gyi rim pa zung du</text></item>
<item><p>190a3</p><section></section><text>'jug pa'i sku bsgom pa'o/ /thar pa ni sgrib pa gnyis spang ba ste/ gang gi phyir nyon mongs pa dang shes bya'i sgrib pa gnyis kyis 'khor ba dang mya ngan las 'das pa gnyis la chags pas 'ching ba'i phyir ro/ /thabs ni dngos po'i mtshan nyid can/ /de dngos med pa shes rab nyid/ /ces</text></item>
<item><p>190a4</p><section></section><text>gsungs pa'i phyir ro/ /thabs dang shes rab kyi rang bzhin snying rje dang stong pa tha mi dad pa de bzhin nyid don dam pa byang chub kyi sems bstan te de nyid bsgoms pas byis pa bzhin du yul rnams la zhen pa med pa'i spyod pa'o/ /'dod pa'i don phun sum tshogs pa lhun gyis grub par 'gyur</text></item>
<item><p>190a5</p><section></section><text>ro/ /gsang sngags ni man+t+ra te/ man ni gang du bstan pa'i yid do/ /tra ni skyob pa yin pas don dam pa'i byang chub sems sngags yin no/ /de goms pa yang lhun grub tu 'gyur ro/ /brjod pa dang nye bar dmigs pa dang brdar gyur pa ni kun rdzob pa'i sngags so/ /nye bar dmigs pa ni brjod</text></item>
<item><p>190a6</p><section></section><text>pa las byung ba'i phyir nye bar brtags pas las sngags yin no/ /sngags bzhi po 'di 'khor dang bcas pa ston par byed pas gsang ba 'dus pa la sogs pa ni gsang sngags kyi theg pa yin no/ /rim pa 'dir brdar gyur gyi sngags ni gtsor bstan pa ste/ ngag g.yem yin pa'i phyir ro/ /</text></item>
<item><p>190a7</p><section></section><text>'di ltar spyod bsdus las/ lus ngag dben gyi mthar thug ni rdo rje'i bzlas pa tsam yongs su shes pa ste/ de la lha'i rnam pa med do zhes gsungs so/ /de nyid kyi phyir gsung rdo rje zhes bya ba la sogs pa gsungs te/ gsung nyid rdo rje stong pa nyid de gsung gi rdo rje rang dbang du byas</text></item>
<item><p>190b1</p><section></section><text>la byang chub sems kyi rang bzhin du rtogs pas gsung gi rdo rje bsgrub pa'o/ /sems tsam la ni bdag byin gyis brlab pa'i rim pa las te nges par sbyar ro/ /de nas bdag byin gyis brlab pa'i rim pa dang 'brel bar bstan to/ /sngags kyi rlom pa ni ngag tu bzlas pa la zhen pas so/ /gzung</text></item>
<item><p>190b2</p><section></section><text>bar bya zhes pa ni rdo rje bzlas pa'i rim pa nas zung 'jug gi byang chub sems kyi gdams ngag gi rjes su gsang bar bya ste/ ji ltar slob pas byang chub sems de la yod pa dang / yon tan dang ldan pa dang sgrub par nus pa'i nges par shin tu dad par 'gyur ro/ /gang las de rgyun mi 'chad par</text></item>
<item><p>190b3</p><section></section><text>yun ring por dad pa dang bcas pas bsgoms shing grol bar 'gyur ro/ /de ltar goms par mi byed na yang ri dbang rtse la sogs pa ste grol bar 'gyur zhes pa ni thar par 'os pa nyid de/ thar pa'i rgyu byang chub sems brtan par gzung ba'i phyir ro/ /rdo rje bzlas pa'i rim pa'i dgongs</text></item>
<item><p>190b4</p><section></section><text>'grel lo/ /'dir rtogs par dka' ba'i thugs dang ldan pa 'phags pa chen po'i mchog gis gsungs so/ /ye shes gsum gyi dbye ba yis/ /sems tsam la ni nges par sbyar/ /zhes bshad par 'dod pas de'i thugs kyi sras 'phags pa shAkya bshes gnyen gyis rim</text></item>
<item><p>190b5</p><section></section><text>pas bsgrub par bya ba'i rdo rje sems dpa' la phyag bya ste/ khyod la phyag 'tshal zhes bya ba la sogs pa'o/ /phyag 'tshal ba bzhi rim pa bzhin du zung du 'jug pa'i bcom ldan 'das la ste/ stong pa dang shin tu stong pa dang / stong pa chen po'i rang bzhin gyi dbang du byas pa'o/ /phyag</text></item>
<item><p>190b6</p><section></section><text>'tshal ba lan gnyis su brjod pa ni stong pa nyid la khyab par shin du dad par gyur pa'o/ /rgyu tha dad pa khyod la bstod nas rdo rje 'dzin pa'i rang bzhin dang mnyam pas rang gi rgyud kyi rang bzhin khyed la phyag 'tshal lo/ /gang gi phyir phyag 'tshal ba ni dgyes pa'i phyir te/ de yang gzhan</text></item>
<item><p>190b7</p><section></section><text>don du gnyer ba'i bcom ldan 'das la phyag byed pa po rang gi rgyud las byung ba'i 'bras bu rdo rje 'dzin pa dang / rgyu'i gnas skabs su rang bzhin gyis yongs su dag pa'i de bzhin gshegs pa'i snying por yongs su dgos nas mos pa bstan pas phyag bya ba ni mchog yin no/ /</text></item>
<item><p>191a1</p><section></section><text>phyag 'tshal ba yang phyag bya bar 'os pa la yid tshim pas mchog tu gyur pas de nyid bstod pa'i ngag gi rgyud yin pa'i phyir ro/ /de ltar rang la phyag byas pa gang la zhes bya ba la sogs pa ste/ don dam par dbye ba thams cad med pa'i phyir ro/ /kun rdzob tu ni ji ltar</text></item>
<item><p>191a2</p><section></section><text>zhes bya ba la sogs pa'o/ /rang gi ye shes zung du 'jug pa tha mi dad par rang gis rig pa ni phyag yin zhes bya ba'i don to/ /de yang so so'i gnas skabs su lhag par mos pa dang / lam gyi gnas skabs su rnam pa 'ga' zhig gis rig la rnam pa thams cad du ni ma yin no zhes bshad</text></item>
<item><p>191a3</p><section></section><text>do/ /'on kyang zhes bya ba la sogs pa'i kun mkhyen ni rnam pa thams cad du chos thams cad kyi de kho na nyid rtogs pa'o/ /rang bzhin gyis yongs su dag pa ni rtag tu yod pas ji ltar mi dmigs she na/ glo bur gyi ma rig pa'i mun pas khebs pa'i phyir ro/ /mun pa de spang</text></item>
<item><p>191a4</p><section></section><text>ba'i rnam pa ni rab tu dga' ba la sogs pas gsal ba'i rim pas mar me bzhin du snang bar byed pa'i ye shes stong pa nyid bzhi dang tha mi dad par rtogs pa'o/ /de bas na gsal ba'i rim pa dang rtogs pa'i rim pa bstan par bya ste/ stong nyid ces bya ba la sogs pa'o/ /gzung bar</text></item>
<item><p>191a5</p><section></section><text>brtags pa 'ga' zhig dang bral bas stong pa ste/ dga' ba dang snang ba'i bdag nyid can no/ /gzung bar brtags pa ma lus pa dang 'dzin par brtag pa 'ga' zhig spangs pa shin tu stong pa de mchog tu dga' ba dang snang ba mched pa'i rang bzhin no/ /'dzin par brtags pa ma lus pa dang</text></item>
<item><p>191a6</p><section></section><text>bral bas stong pa nyid chen po ste/ dga' bral dang snang ba thob pa'i nges pa'o/ /de ltar bshad pas gzung 'dzin dang bral ba bde ba'i sems don dam par yod pa sgro btags pa dang ma bral bas/ chos thams cad rang bzhin med pa dang ro gcig pa'i kun rdzob lhan cig skyes pa'i dga' ba'i</text></item>
<item><p>191a7</p><section></section><text>rang bzhin no/ /de lta bu'i stong pa nyid la sogs pa des dga' ba la sogs pas bde blag tu rtogs par bya ba'i phyir 'chad par 'gyur ro/ /'dir stong pa nyid la sogs pa ni skad cig gcig la mthong lam gyi bdag nyid rab tu dga' ba'i sa'i rang bzhin lhan cig skyes pa'i dga' ba rtogs</text></item>
<item><p>191b1</p><section></section><text>pa dang tha mi dad pa ste/ ltos pa tha dad pas tha dad pa ltar rnam par gzhag go/ /ji ltar skad cig gcig gis bden pa mthong ba la skad cig bcu drug bzhin no/ /de ltar 'dir 'di ni stong pa nyid bzhi dang ro gcig pa'i snying rje chen po'i rang bzhin sgyu ma'i skur/ snang ba zung du 'jug pa'i bde ba chen po</text></item>
<item><p>191b2</p><section></section><text>'od gsal gyi mthar thug sngon du lhag par mos te/ bsgoms pa'i 'bras bu mthong ba'i lam gyi bdag nyid can no/ /de ltar mthong ba 'di'i gnas skabs phyi ma de dang der bsgoms pas sa bcu rgyun gyi tha mar sgro btags pa thams cad kyi bag chags zad pa'i mthar 'od gsal gyi rang bzhin 'byung ngo zhes</text></item>
<item><p>191b3</p><section></section><text>bshad de shes rab ces bya'o/ /mthong lam nas bag chags kyi phyogs spangs pas/ khyad par du 'gyur ba'i ye shes ni shes rab ste snang ba'o/ /rtogs pa phyi ma'i rgyu yin pas thabs te snang ba mched pa'o/ /de gnyis tha mi dad pa snang ba thob pa ste rgyu'o/ /de nas de dang ro gcig pa'i 'bras bu</text></item>
<item><p>191b4</p><section></section><text>ni 'od gsal te/ rnam rtog gi mun pa thams cad ma lus par spangs pa'o/ /de ltar rgya'i rim pas rnam par dag pa bar chad med pa'i lam gyi rang bzhin de las stong pa bzhi dang / rang bzhin gcig pa rnam pa gsum gyi bdag nyid bde ba chen po'i rang bzhin stobs dang mngon par shes pa la</text></item>
<item><p>191b5</p><section></section><text>sogs pa rnam pa thams cad dang ldan pa/ mtshan dang dpe byad kyis gsal ba longs sku'i rang bzhin zung du 'jug pa rdo rje 'dzin pa chen po'i go 'phang cig car skye bar 'gyur ro/ /de ltar na yongs su dag pa'i skabs su yang ci rigs par sems kyi gnas skabs kyi bye brag las/ rang bzhin</text></item>
<item><p>191b6</p><section></section><text>skye bas snang ba la sogs pa'i rnam grangs dang / de'i rang bzhin rnams rnam par gzhag pa'i phyir bshad de snang ba zhes bya ba la sogs pa'o/ /zhi ba ni zhi ba'o/ /nyer len ni 'dod pas yongs su gzung ba'o/ /'dzin pa'i gzhi ni rgyun du gnas pa'i tshor ba'i kun du rtog pa'i kun rdzob tu snang</text></item>
<item><p>191b7</p><section></section><text>ba'i rang bzhin gsal ba ni mtshan mo la sogs pa'o/ /dgongs pa mi shes shing mos pa chung bas zla ba'i dkyil 'khor ram pad+ma'am yi ge a'am bud med kyi gzugs snang ba'i rang bzhin du mos par bya'o/ /nye bar mi len pa ni yongs su ma bzung ba'o/ /skad cig thang cig la sogs pa ni</text></item>
<item><p>192a1</p><section></section><text>nye bar mtshon par bya'o/ /kun rdzob tu snang ba mched pa'i rang bzhin gsal ba ni nyon mo la sogs pa'o/ /sngar bzhin du nyi ma'i dkyil 'khor la sogs pa snang ba mched pa'i rang bzhin du mos par bya'o/ /phra mo'i rnal 'byor ni rdo rje bzlas pa'i rnal 'byor pa'o/ /sa bon</text></item>
<item><p>192a2</p><section></section><text>ni a'o/ /sna bug g.yas g.yon las ma byung zhing rtsa dbu ma'i nang du gnas pa'o/ /rlung gi g.yo ba'i bdag nyid can ni dbu ma'i mtshams su shes par bya'o/ /sngar bzhin du a la sogs pa snang ba thob par mos par bya'o/ /rang bzhin 'di dag phal cher nges pa can yin te/</text></item>
<item><p>192a3</p><section></section><text>la la ni ma nges pa yin no/ /dper na spyod bsdus su snang ba la yang chags pa'o/ /snang ba mched pa la yang chags pa dang bral bar bshad do/ /snang ba gsum po 'di'ang rang bzhin rnams ni sems kyi gnas skabs kyi bye brag rnams te/ de yang nang ni tshor ba tsam kun rdzob yin la/ don dam par</text></item>
<item><p>192a4</p><section></section><text>rang bzhin med pa nam mkha' dang 'dra'o/ /de bshad pa rang rig tsam mo zhes bya ba la sogs pa'o/ /ma lus lus pa med pa ni rim gyis sam cig car ro/ /bar do la sogs pa'i skabs su ji srid du snang ba ni sems te brtan par mi 'gyur ba'o/ /g.yo ba ni dbugs 'byung</text></item>
<item><p>192a5</p><section></section><text>dang rngub pa bdag gis so/ /sgron gsal las snang ba'i dbye bas 'di dag las/ mtshams dang mtshan mo nyin mo zhes/ /'jig rten du ni tha snyad byas/ /ye shes gsum gyi dpe yin no/ /skye dang gnas dang 'jig pa'o/ /bar do'i srid par gnas pa dang / /'jig rten gyis ni</text></item>
<item><p>192a6</p><section></section><text>ji srid btags/ /sems dang rlung gi rnam 'gyur ro/ /zhes so/ /'di ni brten par 'gyur zhe na/ /gang gi tshe mtshan dang dpe byad kyis 'bar ba zung 'jug snang ba la sogs pa'i mtshan nyid can gyi dga' ba bzhi'i rang bzhin goms pa las 'char par 'gyur ro/ /'on kyang</text></item>
<item><p>192a7</p><section></section><text>dang por goms pa'i phyir dga' ba la sogs pa'i dbye bas ni shes par bya'o zhes bshad de sgyu ma zhes bya ba la sogs pa'o/ /rtog pa mtha' dag nub pa'i phyir bzhi pa 'od gsal lhan cig skyes pa mtshon par 'gyur ro/ /'di ltar brtag gnyis las/ mtshan nyid bral</text></item>
<item><p>192b1</p><section></section><text>ba gsum las gzhan/ chags dang chags bral rnam par spangs/ /zhes gsungs so/ /de bas na sngar dang 'dir bzhi pa bstan la 'og tu yang 'chad do/ /rgyud gzhan las kyang / lhan skyes bzhi bar drang ba yin/ /zhes bya ba la sogs pa gsungs so/ /'dod chags ni dga' ba zla ba'i</text></item>
<item><p>192b2</p><section></section><text>'od dang 'dra ba ste/ spro ba skyed pa'i phyir dang khyad par nyid kyi phyir la 'khyud pa dang tsum+ba na la sogs pa bde ba'i rang bzhin du 'jug pa dang / dad pa nyid kyi phyir sdug bsngal dang btang snyoms dang zhe sdang la sogs pa'i rnyog pa dang 'byung bar sgro btags pa 'ga' zhig mi 'jug pa'i phyir 'khyud</text></item>
<item><p>192b3</p><section></section><text>pa la sogs pa'i bde ba'i rang bzhin du shes pas shes rab kyi rang bzhin du snang ba'o/ /bar ma ni mchog tu dga' ba snang ba mched pa nyi ma'i 'od zer dang 'dra ba ste/ gsal bar snang ba dang 'khyud pa la sogs khyab pa nyid kyi phyir gsal zhing mchog tu gyur pa bde ba'i rang</text></item>
<item><p>192b4</p><section></section><text>bzhin du rtogs pa'i phyir/ gzung bar sgro btags pa ma lus pa dang / 'dzin par sgro btags pa 'ga' zhig mi 'jug pa'i phyir thabs yin te/ thabs las byung ba lhan cig skyes pa'i dga' ba'o/ /shes rab dang thabs 'di gnyis snyoms par zhugs pa ro gcig tu gyur pa'i</text></item>
<item><p>192b5</p><section></section><text>tshul gyis chags bral gyi dga' ba snang ba thob pa khyad par du 'phags pa'i bde ba myong ba mtshan nyid kyi mun pa dang 'dra ba ste/ gzung ba dang 'dzin par sgro btags pa gzhan ma lus pa med kyang bdag gis bde ba spyod ces bde ba myong ba'i rnam par rtog pa phra ba de kho na nyid mthong ba la</text></item>
<item><p>192b6</p><section></section><text>gegs byed pa dang 'brel pa'i phyir ro/ /lhan cig skyes pa'i don dam par chos thams cad rang bzhin med pa'o/ /lhan cig skyes pa'i cha dang 'dra bas lhan cig skyes pa kun rdzob ni bde ba chen po'o/ /gnyis ka la yang lhan cig skyes pa'i dga' ba/ 'od gsal la zung 'jug</text></item>
<item><p>192b7</p><section></section><text>'dzin pa dang bral ba don dam par bde ba dam pa'i sems tsam yod pa la sogs pas sgro btags pa'i rtogs pa thams cad kyi mun pa dang bral bas bde ba chen po myong ba'i phyir rang gis rig ste/ de'i bdag nyid du 'od gsal gyi rnam par 'gyur ba'i phyir ro/ /dga' ba la sogs pa</text></item>
<item><p>193a1</p><section></section><text>'di dag ji ltar skye zhe na/ gsungs pa/ dbang po gnyis zhes so/ /phyi'i shes rab dang thabs kyi pad+ma dang rdo rje sbyor ba'o/ /tshangs par spyod pa la de med na sngar dbang bskur ba la sogs pa'i dus su myong ba'i bde ba mos shing ye shes kyi phyag rgya'i sbyor bas so/ /dper gyur pa</text></item>
<item><p>193a2</p><section></section><text>dga' ba la sogs pa 'di dag sngar bshad pa'i stong pa dang / shin tu stong pa dang / stong pa chen po dang thams cad stong pa'i rang bzhin du rtogs la/ ci rigs par de'i rang bzhin rnams kyang de bzhin du rtogs par bya'o zhes bshad de/ ye shes la sogs pa'o/ /zhugs nas ni rtogs nas so/ /'dir 'od gsal</text></item>
<item><p>193a3</p><section></section><text>ba ni sems kyi rang bzhin yang ba dang dad par rnam par bzhag ste/ skad cig ma de la rab tu bcug cing 'dra ba'i rgyun ldog par tha snyad du byed do/ /de nyid shes pa ni rang bzhin gyi snang ba bskyed pa'i tshul dang rdzogs pa'i bdag nyid can du shes nas so/ /ji ltar zhe na/ gsungs pa shes rab ces bya ba</text></item>
<item><p>193a4</p><section></section><text>la sogs pa ste/ shes rab dang sems snang ba'o/ /rdo rje dang thabs dang sems las byung ba ste snang ba mched pa'o/ /shes rab thabs su ni zla ba dang rdo rje ro gcig tu gyur pa las byung ba'i lha'i sku stong pa nyid ro gcig pa'o/ /de bas gsungs pa/ phyag rgya bzhis zhes te/ stong nyid bzhis so/ /</text></item>
<item><p>193a5</p><section></section><text>rnam gzhag gi rim pas klu'i blos bcom ldan 'das ni phyag rgya chen po dang yum ni dam tshig gi phyag rgya dang / sngags kyi ye shes ni chos kyi phyag rgya dang / gzugs sna tshogs pas sems can gyi don phun sum tshogs pa ni las kyi phyag rgya'o zhes so/ /de ltar bskyed pa'i rim pa bsgom pa'i</text></item>
<item><p>193a6</p><section></section><text>rnal 'byor pa yin no/ /stong pa gsum ni sgyu lus kyis te/ rnam rtog gi bag chags dang bcas pa'i sgrib pa spang ba'o/ /de nyid ni shes pa gsum rang bzhin med pa'i chos kyi sku'o/ /thams cad mkhyen pa ni ji ltar dgongs pa'o/ /'gyur ba med pa ni 'khor ba med pa'i phyir ro/ /snang</text></item>
<item><p>193a7</p><section></section><text>ba med pa ni rang bzhin med pa ste/ snang ba dang rang bzhin gyi sgra ni don gcig pa'i phyir ro/ /gnyis med ni mi mthun phyogs zad pas so/ /yod pa la sogs pa dang bral ba ni ci yang ma yin pa'i phyir ro/ /'byung 'gyur zhes pa ni kun rdzob tu'o/ /des ni sgyu ma'i lus dang / 'od gsal</text></item>
<item><p>193b1</p><section></section><text>dang / zung 'jug gi sku yongs su rdzogs par bstan to/ /mi g.yo'i ting nge 'dzin ni rlung 'gog pa mtshams kyi bdag nyid snang ba thob pa dag pa ste/ de kho na nyid ma rtogs pa'i phyir ro/ /de nyid ni gsal ba ste spros pa med pa'i phyir ro/ /rmad chen po ni rang bzhin gyis kyang so sor snang ba'i</text></item>
<item><p>193b2</p><section></section><text>phyir ro/ /ye shes ni bde ba chen po'o/ /byang chub shing drung du bzhugs te mtshan phyed dus su rgyal ba'i gsung las/ rgyal ba de dag gis bka' stsal ba'i shes rab ma las skya rengs 'char ba'i dus su rgyal ba'i gsung la dmigs te/ lhan cig skyes pa'i dga' ba'i bdag nyid can</text></item>
<item><p>193b3</p><section></section><text>de kho na nyid 'od gsal ba dang / rang rig tu gsal ba rdo rje lta bu'i zung du 'jug pa'i ting nge 'dzin gzigs par 'gyur ro/ /de ni nyon mongs pa dang phung po dang 'chi bdag gi bdud 'joms par mdzad do/ /srod la ni lha'i bu'i bdud btul lo/ /'dir gsang sngags kyi theg par ro/ /de nyid ni 'od gsal</text></item>
<item><p>193b4</p><section></section><text>ba rang bzhin med pa ste/ des bdag gcig pa'i tshul de'i rnam par bstan pa'i phyir ro/ /ye shes dga' ba bzhi'i rang bzhin zung du 'jug pa ni 'bras bu'o/ /rgyu'i gnas skabs su dga' ba bzhi dang ro gcig par myong ba dang / rang bzhin med pa ni tha mi dad pa kho na'o/ /chags pa dang chags</text></item>
<item><p>193b5</p><section></section><text>pa bar ma dang chags bral gyi dga' ba dang / mchog tu dga' ba dang dga' bral gyi bdag nyid de bzhin nyid kyi ye shes dang gcig tu gyur pas tha dad du mi dmigs so/ /ye shes bzhi po de yang stong pa min te/ kun rdzob tu bde ba chen po'i tshul gyis yod pa'i phyir ro/ /mi stong min ni don dam pa</text></item>
<item><p>193b6</p><section></section><text>rang bzhin med pa'i phyir ro/ /stong pa dang stong pa ma yin pa las gzhan dbu mar gnas pa ni 'gal ba yang med do/ /ye shes gsum ni lhan cig skyes pa'i dga' ba dang ro gcig pa'i ye shes gsum gyi rim pa gang yin pa de dang sbyor ro/ /de bas na de nyid kyi ye shes kho na las grol ba yin te/ de</text></item>
<item><p>193b7</p><section></section><text>yang bskyed rdzogs rim pa gnyis la goms pas las dang po pa'i sbyor bas rtsol ba dang bcas pa mtshan ma med pa'i sgom gyi sa brgyad pa mi g.yo ba'i sa rtogs nas/ de nas brtsams te rtsol ba med par rgyu ba snang ba gsum dang gnyis su med par bde ba chen po'i rang bzhin sgyu ma'i sku gzigs</text></item>
<item><p>194a1</p><section></section><text>shing 'od gsal lhag par rtogs la/ zung du 'jug pa'i longs spyod rdzogs pa'i sku 'og min du bzhugs pa/ skye ba 'di'am 'ga' zhig la thams cad mkhyen par 'gyur ro/ /goms pa de yang spyod pa gsum gang rung gis bya'o zhes gsungs pa ste/ chos 'byung ba la</text></item>
<item><p>194a2</p><section></section><text>sogs pa'i chos 'byung rtag tu brtan pas mngon par 'byung ba la slob par byed do zhes pa dang 'brel lo/ /chos kyi dbyings ni chos 'byung ste/ de snyed pa ji lta bar dus 'ga' zhig tu brten pas mngon par byang chub pa kho na spyod pa yin gyi/ phyi'i chos 'byung gis ni ma yin no/ /de ltar go rims</text></item>
<item><p>194a3</p><section></section><text>bzhin du spros pa dang bcas pa dang / spros pa med pa dang / spros pa med pa'i spyod pa rnams kyis shing ta la dang ras bal tshig pa bzhin du yun ring ba dang thung ba dang shin tu thung bas dngos grub sgrub byed rnams kyis goms par byed do/ /de'i dbye ba ni snang ba la sogs pa'i ye shes rnams kyi</text></item>
<item><p>194a4</p><section></section><text>dbye ba khyad par can no/ /bstan bcos mchu ni bstan bcos la ngal bar byas pa tsam mo/ /gnas drug ni mtha' drug go/ /sgrib pa rnams las ring du song bas 'phags pa'ang yin la/ rdo rje'ang yin pas rdo rje 'dzin pa dpal ldan klu sgrub bo/ /rim pa 'dis phal cher ye shes gsum gyi</text></item>
<item><p>194a5</p><section></section><text>rang bzhin gyi dbye bas sems kyi dben pa gsal bar mdzad do/ /'di ltar spyod bsdus las/ rang bzhin gyi snang ba tsam shes pa ni sems dben gyi mthar thug go/ /de yang snang ba thams cad dang bcas shing mtshan ma dang ldan pa lha'i gzugs ni mi dmigs te/ sems snang ba tsam</text></item>
<item><p>194a6</p><section></section><text>yin pa'i phyir ro zhes gsungs so/ /'dir dgongs pa bla na med pa bstan pa yin pas bla na med pa'i dgongs pa zhes bya'o/ /de'i dgongs 'grel rdzogs so// //bdag byin gyis brlab pa'i bdag nyid kun rdzob kyi bden pa bsgom pa'i nus pa thob pas de nyid kyi don dam pa'i bdag nyid</text></item>
<item><p>194a7</p><section></section><text>can rang bzhin 'od gsal bsgom pa la nges par sbyar ba'i phyir bshad de/ thams cad ces pa la sogs pa'o/ /mngon par byang chub pa'i 'od gsal rtogs pa'o/ /bla ma'i gsung gis spyod yul du ma gyur pa so so rang gis rig par bya ba'i de kho na nyid rtogs pa las byung ba ni rang</text></item>
<item><p>194b1</p><section></section><text>byung ngo / /lhag pa'i lha ni rnam par shes pa'i phung po la sogs pa'i rang bzhin mi bskyod pa la sogs pa'i gtso bo'o/ /snyoms par 'jug pa'i cho ga ni 'khyud pa la sogs pa'o/ /snang ba ni stong pa bzhi myong zhing dga' ba la sogs pa'i rang bzhin no/ /byang chub sems bdud rtsi yin pas</text></item>
<item><p>194b2</p><section></section><text>de'i snod ka la sha ni rdo rje nor bu ste/ des rtse mor shin tu brtan par bzhag nas gsang ba'i dbang bskur bar bya'o/ /gang zag blo chung ngu yin na spyod bsdus las gsungs pa/ bum pa'am yang na dung dkar la/ /byang chub sems ni bzhag nas su/ /de la dam tshig sbyin bya ste/ /gnyug</text></item>
<item><p>194b3</p><section></section><text>ma'i phyag rgyar yang dag ldan/ /zhes pa 'dir gnyug ma'i phyag rgya ni slob mas mngon sum rdo rje sems dpar mos nas sngar gang phul ba'o/ /khams gsum gyi sgro btags pa rnams dang / khyad par bral ba yin pas 'dod pa rnams kyis ma gos pa'o/ /nam mkha' dang mnyam gyur</text></item>
<item><p>194b4</p><section></section><text>ni spros pa med pa ste/ de nyid kyi phyir ci yang mi dmigs so/ /mi brten pa ni rten dang brten pa la sogs pa dang rang bzhin med pa'i phyir ro/ /ma bsams pa'i kun rtog ni smon lam ste de'i 'bras bu'i gnas skabs su ma bsams pa kho na las smon lam gyi don kun phun sum tshogs pa 'byung</text></item>
<item><p>194b5</p><section></section><text>ngo / /bsam gyis mi khyab pa'i ting nge 'dzin gyi tshul gyis de'i thugs so/ /gos pa ni bag chags so/ /byang chub ni shes rab ye shes kyi dbang gis bde ba chen po mngon par 'byung ba ni snang ba la sogs pa'i rim pas so/ /las dang skye ba'i bag chags dang bcas pa'o/ /snang ba gsum</text></item>
<item><p>194b6</p><section></section><text>spangs pa ni rang bzhin gyis yongs su dag pa dang / 'jig rten las 'das pa'i rtog pa'i gnas skabs su glo bur gyi dri ma dag pas so/ /rdo rje ye shes ni theg pa chen po'o/ /ye shes chen po ni zung 'jug go/ /de ji ltar zhe na/ sangs rgyas thams cad de goms pa las 'byung ba'i</text></item>
<item><p>194b7</p><section></section><text>phyir de dang bdag gcig pa'i tshul du de la gnas pa'i phyir ro/ /de bas gsungs pa/ de bzhin gshegs pa kun gyi gnas/ /zhes so/ /thog mtha' med pa ni skye ba dang 'jig pa med pa'i phyir ro/ /zhi ba ni shes bya'i sgrib pa med pa'o/ /rim pa ni snang ba la sogs pa'o/ /brtsams</text></item>
<item><p>195a1</p><section></section><text>pa ni brtan par bya ba'i ched du'o/ /zla ba'i 'od dang bcas pa'i mtshan mo'i cha ltar spro ba bskyed pa dang mi gsal ba snang ba'i phyir mtshan mo'i cha ste/ dga' ba ste snang ba'o/ /nyi ma'i 'od dang ldan pa'i nyin mo bzhin du gsal bar snang ba'i nyin mo ste/ mchog tu</text></item>
<item><p>195a2</p><section></section><text>dga' ba snang ba mched pa'o/ /mtshan ni shin du dmar ba bzhin du nyin mtshan ro gcig pa'i tshul gyis shin tu yid du 'ong bar snang bas mtshams te/ dga' bral snang ba thob pa'o/ /'gyur ba la sogs pa'i rnam par rtog pa phra bar gyur pa bde bas khyad par du 'phags pa'i rnam rtog</text></item>
<item><p>195a3</p><section></section><text>gi rang bzhin dag ni rim pa bzhin du snang ba gsum dang sbyar ro/ /kun rtog gsum pa des stong pa bde ba chen po'i snang ba dang ro gcig pa'i snang ba gsum dang lhan cig pa'i dga' ba byang chub kyi skad cig ste 'od gsal ba'o/ /gang gi phyir don dam pa 'od gsal ba chos thams cad rang bzhin med pa'i byang</text></item>
<item><p>195a4</p><section></section><text>chub ni kun rdzob lhan cig skyes pa'i bde ba myong bas so sor lhag par rtogs pa ste/ de dang bdag gcig tu 'od gsal ba'i phyir rnam par 'gyur ba'i phyir ro/ /la lar ni ldog pa tha dad par 'dod nas don tha dad par btags pa tsam yin no/ /dper na lhan cig skyes pa'i bde ba ni de bzhin</text></item>
<item><p>195a5</p><section></section><text>gshegs pa'i dbugs 'byung yin la/ de rang bzhin med pa ni rdo rje 'dzin pa'i dbugs 'byung zhes bshad pa yin no/ /la lar ni de tha mi dad par smra bar 'dod pas tha mi dad par gzhag ste dper na/ 'bras bus rgyu la rgyas btab ste/ rgyu yis 'bras bu rgyas btab bsgom/ /zhes</text></item>
<item><p>195a6</p><section></section><text>pa bzhin no/ /bstan pa ni kun rdzob tu brjod pa'i tshig gis so/ /don dam par ni rnam par rtog pa dang / ngag tu brjod pa'i spyod yul ma yin no/ /de nyid kyi spyir gsungs pa/ rnal 'byor pa nyid yul de rang gi rig par bya'o/ /'jig rten las 'das pa 'od gsal ba dang ro</text></item>
<item><p>195a7</p><section></section><text>gcig pa bde ba chen po byang chub mtshon par bya ba'i phyir na/ gang gi dpe 'di nges par mi nus pa la gsungs te/ ngag tu zhes bya ba la sogs pa'o/ /dri med ni yod pa dang med pa la sogs par sgro btags pa thams cad kyi rnyog mas ma gos pa'o/ /yang dag mtha' ni stong</text></item>
<item><p>195b1</p><section></section><text>pa nyid bshad par bya'o/ /slob mas kyang skad cig de la phyi'i byang chub kyi dper gyur pa mthong ba'i nges pas thob ste rtogs par 'gyur ro/ /nang gi bde ba de yang kun rdzob kyi rang bzhin bde ba chen po dang don dam pa'i rang bzhin thams cad stong pa'o/ /de ldog pa tha dad par yang yongs su</text></item>
<item><p>195b2</p><section></section><text>brtags te/ dang po ni skye ba dang gnas pa nyams pa'i chos dang ldan par rnam par gzhag go/ /gnyis pa ni de dang bral ba'o/ /ji ltar de bzhin gshegs pa rnams byung yang rung / ma byung yang rung chos rnams kyi chos nyid ni gnas pa nyid de/ dper na de bzhin nyid ces bya ba la</text></item>
<item><p>195b3</p><section></section><text>sogs pa bzhin no/ /bag chags la sogs pa dang yang bral ba yin te/ 'di ltar 'gro ba ni mya ngan las 'das pa dang 'ong ba ni snying rje chen pos 'khor ba ste/ de gnyis 'di la med do/ /gang gi phyir gsungs pa/ rigs kyi bu de bzhin nyid ni gang nas kyang 'ong ba med cing 'gro ba med</text></item>
<item><p>195b4</p><section></section><text>de/ de bzhin nyid gang yin pa de ni de bzhin gshegs pa'o zhes so/ /zad pa ni sgrib pa dang bcas pa rnams so/ /'phel ba ni mngon par shes pa la sogs pa yon tan gyi rang bzhin no/ /gang gi phyir gsungs pa dngos po brjod du med pa'o/ /nyams pa dang ni 'phel mi rung / /zhes so/ /</text></item>
<item><p>195b5</p><section></section><text>dngos dang dngos min ni yod pa la sogs par sgro btags pa'i spros pa las 'das pa'i phyir ro/ /de nyid kyi phyir spros pa med pa'i chos sku yin yang kun rdzob kyi tshul gyis 'gro ba la sogs pa dang ldan pas ngo mtshar ba'o/ /ngo mtshar min pa ni sems rtag tu bden pa gnyis kyi rang bzhin yin</text></item>
<item><p>195b6</p><section></section><text>pas so/ /de nyid kyi phyir 'gro ba la sogs pa'i sbyor bas gnas pa min te/ 'gro ba la sogs pa med pa'i phyir ro/ /kun rdzob kyi tshul du ci rigs par yod pa la sogs pa'i tha snyad 'byung ngo / /de nyid ni bden zhing mi slu ba bden pa gnyis tha mi dad pa'i mtshan nyid can zung du 'jug pa'i rim pa</text></item>
<item><p>195b7</p><section></section><text>yang dag pa'i ting nge 'dzin to/ /dmigs pa thams cad zhi ba de kho na nyid do zhes spyod bsdus su gsungs so/ /rgyu dang mi rgyu 'di'i ngo bo yin pas rgyu dang mi rgyu'i bdag nyid can no/ /'di ltar sngar gsungs pa/ rnal 'byor gang dang gang dmigs pa/ /de ni bdag nyid bzhin du rtog/ /ces</text></item>
<item><p>196a1</p><section></section><text>so/ /gang gi phyir bdag nyid du nye bar brtags nas bems po dang gzhan sems med pas ji ltar snying rje chen po la sogs pas 'gro ba'i gnyen gcig pu la sogs par 'grub pa'o/ /ye shes ni bde ba chen po'o/ /mi zad pa ni chos kyi sku stong pa nyid do/ /don gnyis</text></item>
<item><p>196a2</p><section></section><text>kyi bdag nyid can no/ /rtag tu mnyam par bzhag pas zhi ba'i sku'o/ /zhi ba min na ni mchog tu gyur pa'i brtson 'grus dang ldan pa'o/ /rdo rje 'dzin pa'i rang bzhin yin pas gnas pa kho na'o/ /sangs rgyas mig ni shes rab kyi spyan phye bas so/ /lus la sogs pas bya ba byed kyang</text></item>
<item><p>196a3</p><section></section><text>de bzhin nyid la sems brtan pas g.yo ba med pa'i phyir sems mnyam par bzhag pas so/ /de nyid kyi phyir ngag gi brjod pa dang bral ba'o/ /de lta bus lha dang mi'i yid du 'ong ba phun sum tshogs pa brtan pa'i phyir longs spyod ldan te/ bla na med pa'i chos kyi bdud rtsi la longs spyod</text></item>
<item><p>196a4</p><section></section><text>pas kyang ngo / /snying rje chen pos 'gro ba 'don pa la brtson pas 'jig rten mgon po'o/ /de ltar shes rab tu gyur pa 'dis ni stong nyid snying rje tha mi dad pa dag rdo rje 'dzin pa'i sku rang nyid dang ba dang bsam pa rgyun mi 'chad par goms par byed do/ /shes rab 'bring pos rdo rje 'dzin</text></item>
<item><p>196a5</p><section></section><text>pa'i rang bzhin yang nas yang du stong par byas shing / dngos por 'dzin pa'i mdud pa grol ba dang ldan par bya zhing med par 'dzin par grol zhes bya ste man ngag ces bya ba la sogs pa'o/ /ril po ni lus de stong pa nyid kyis 'dzin pa ni ril por 'dzin no/ /'gro ba thams cad 'od</text></item>
<item><p>196a6</p><section></section><text>gsal du byas nas de'i rjes su rang 'dzin pa ni stong par byed pa ste rjes su gzhug pa'o/ /stong pa nyid du rab tu zhugs pas ji ltar gzhan don byed ces gsungs pa de dang de gzugs zhes bya ba la sogs pa ste/ de ni rnam par snang mdzad la sogs pa'i kha dog dang ldan pa de dang de'i</text></item>
<item><p>196a7</p><section></section><text>mdog dang mtshungs pa'i 'od zer rnams ni de dang de'i gzugs 'od zer ro/ /de dang yid kyi rang bzhin bdag byin gyis brlab pa'i rang bzhin gyis kyang ngo / /gnas skabs 'dir skye ba snga ma'i dri ma bkru ba'i phyir ro/ /'od gsal du 'jug pa kho na la cher 'bad pas</text></item>
<item><p>196b1</p><section></section><text>lan 'ga' 'gyur zhes gsungs so/ /'o na ni sems can gyi don la sogs pa ni ldang ba yod na 'byung ste/ de yang gang zhe na/ gsungs pa/ ji ltar zhes bya ba la sogs pa'o/ /rung ba las ni rang bzhin gyis yongs su dag pa las so/ /sgyu 'phrul dra ba ji lta bu zhe na/ gsungs pa</text></item>
<item><p>196b2</p><section></section><text>rigs zhes pa ste/ sangs rgyas lnga'i rigs rnams ni rnam par snang mdzad la sogs pa ste/ rdo rje sems dpa' gang la ltos pa yin pa de de bzhin no/ /phyag rgya chen po ni rdo rje 'dzin pa'i skur rang nyid ldan par bya ste/ spros pa'i de bzhin gshegs pa rnams dang 'od zer dag gis sems can gyi</text></item>
<item><p>196b3</p><section></section><text>don mdzad par bsgom par bya'o/ /de lta bur gyur pa'i bdag nyid dang ro gcig pa'i tshul du rang bzhin med par bsgom pa la khyad par du sbyar ba'i phyir bshad de/ thams cad stong pa'i gzhi la gnas/ /zhes pa ste/ gang gi phyir thams cad stong pa nyid rang bzhin med par bsgoms</text></item>
<item><p>196b4</p><section></section><text>pas bag chags dang bcas pa'i sgrib pa ma lus par spangs pa'i rang bzhin glo bur gyi dri ma yongs su dag par 'gyur ro/ /de ltar bla mas gsungs pa la des par byas pa'i snang ba la sogs pa rang rig tu rtogs par bya ba'i phyir/ slob ma la dngos po thams cad dang bral ba'i zhes pa nas</text></item>
<item><p>196b5</p><section></section><text>stong pa nyid kyi ngo bo nyid kyi bar du brjod cing gnyis su med par dmigs la shes rab ye shes kyi dbang bskur ro/ /rim pa 'di gnyis kyis bcom ldan 'das shAkya seng ge byang chub kyi shing drung du zhugs te/ mtshon byed kyi bar du 'od gsal mngon du mdzad la/ sgyu ma lta bu'i ting nge 'dzin</text></item>
<item><p>196b6</p><section></section><text>gyis bzhengs so zhes spyod pa bsdus pa las gsungs te/ de ni 'dir rig par bya'o/ /gang gi phyir 'di nyid des bshad do/ /de la 'di nyid kyis ni dga' ba la sogs pa'i rim pas so/ /'od gsal ni lhan cig skyes pa'i dga' ba dang / sgyu ma lta bu ni zung du 'jug pa dang / de bshad pa'i</text></item>
<item><p>196b7</p><section></section><text>bcom ldan 'das dbang bskur bzhi po rang bzhin du bstan te/ gang 'dir dngos po thams cad ces bya ba la sogs pas bstan pa'o/ /'dis ni dbang bskur gnyis bstan te/ 'di ltar de la dngos po thams cad kyi ni 'od gsal yin la/ de dang mnyam pa ni gnyis su med de des rang</text></item>
<item><p>197a1</p><section></section><text>sems ma skyes pa rdo rje gsum mi phyed pa'i lus so/ /stong pa nyid kyi ngo bo nyid ni rdo rje gsum mi phyed pa'i sku'o/ /rang sems bde ba chen po myong ba kun rdzob dang don dam pa rang bzhin med pa de bas na kun rdzob don dam pa gnyis su med par rtogs pa ni shes rab ye shes so/ /de</text></item>
<item><p>197a2</p><section></section><text>nyid goms pa'i khyad par gyi mthar thug pa las byung ba sgrib pa med pa'i mchog dang mtshan dang dpe byad kyis 'bar ba'i longs spyod rdzogs pa'i sku la sogs pa'i rang bzhin ni dbang bzhi ste/ bde ba chen po'i lus sems khyad par du 'khrung par byed de/ kun du rtog pa'i dri ma thams cad spangs</text></item>
<item><p>197a3</p><section></section><text>pa'i phyir 'gal ba med do/ /bdag byin gyis brlab pa'i le'u las shes rab ye shes kyi dbang bshad pa gang yin pa de ni der bde ba chen po'i tshul bsgom pa gtso bo yin pas so/ /'dir ni de rang bzhin med pa'i cha bsgom pa gtso bo bstan to/ /rab tu gyur pa las su gnyi ga'i bdag nyid</text></item>
<item><p>197a4</p><section></section><text>bsgom pa nyid dbang bzhi pa yongs su rdzogs pa'i rgyu'o/ /de bas na shes rab ye shes rab tu gyur pa'i dbang du byas pa nas gsungs pa/ slob dpon las ni zhes bya ba la sogs pa'o/ /phyin ci log pa dang bral bas dri ma med cing bden pa'i don nges par bstan pa'i blo gang gi yin pa'o/ /</text></item>
<item><p>197a5</p><section></section><text>brtan pa dang g.yo ba'i dngos po kun gyi rang bzhin ni rang bzhin med pa ste/ gang gi yin pa de mnyam pa med pa'i ting nge 'dzin dang ldan pa zhes bya ba'i don to/ /dang ba ni 'dod chags la sogs pa'i snyigs ma zad pa'o/ /dga' ba ni shes bya'i sgrib pa zad pa'o/ /shin tu phra ba ni don dam</text></item>
<item><p>197a6</p><section></section><text>pa yin pas rags pa rig pa rnams kyi spyod yul ma yin pa'o/ /mchog zhi ba'i rang bzhin ni rang bzhin la phan pa'o/ /'dis sam 'di la sgrib pa rnams spangs pa'i phyir mya ngan las 'das pa'o/ /khams ni rang bzhin te de bzhin gshegs pa rnams kyi sku'o/ /gnyis med ni dngos</text></item>
<item><p>197a7</p><section></section><text>po dang dngos med la sogs pa spros pa'i bag chags dang bral bas so/ /de nyid kyi phyir rtog bral lo/ /rtag tu bde ba'i rang bzhin mi mdzad pa med cing khyad par du 'phags pa bar ma chad pa lhan cig skyes pa'i bde ba chen po dang ro gcig pa'o/ /bsod nams bsod nams min las ni/ /bde</text></item>
<item><p>197b1</p><section></section><text>'gro dang ngan 'gror 'khor ba'i rgyu las so/ /de ltar kun rdzob kyi rang bzhin snying rje chen po'i bdag nyid can bde ba chen po'i yid rang bzhin longs spyod rdzogs pa'i sku don dam pa rang bzhin med pa las tha mi dad par bsgom pa na de'i rang bzhin khyad par gyis mthar thug pa chos kyi sprin longs spyod</text></item>
<item><p>197b2</p><section></section><text>pa'i skad cig tha ma bar chad med pa'i lam sgrub pa med pa'i 'od gsal ba las bag chags dang bcas pa'i rten ldog pas de ma thag tu rdo rje sems dpa' shin tu gsal bar skye bar 'gyur ro/ /'od gsal ba rang bzhin med pa las skye'o zhes gang rnam par gzhag pa de ni bsgoms pa</text></item>
<item><p>197b3</p><section></section><text>la 'bad par bya ba'i phyir/ de nyid kyi phyir mchog ces bya ba la sogs pa'o/ /mchog ni 'jig rten las 'das pa'i sgrib pa med pa dang / gsang ba ni de rang bzhin med pa dang / bde ba ni lhan cig skyes pa'i dga' ba ste/ mchog tu gsang zhing bde ba'o/ /de nyid gnyis su med pa'i</text></item>
<item><p>197b4</p><section></section><text>rnam pa thams cad du rtogs pa'i rim pa ni mngon par 'byung ba'i rim pa ste de'i dgongs 'grel lo/ /ji ltar sems la nges par sbyar ba ni bshad la/ rang sems nges par sbyar yang ji lta ba bzhin yongs su shes pa ste/ shes pa tsam gyis mtshan nyid thams cad dang ldan pa lha'i</text></item>
<item><p>197b5</p><section></section><text>skur gzung ba'o/ /de nyid yang dag par rdzogs pa'i sangs rgyas rnams kyi sgyu ma la sogs pa'i bdag nyid yid kyi rang bzhin gyi sku ni bdag byin gyis brlab pa'o/ /ji ltar 'phags pa lha'i zhabs kyis/ gang gi kun rdzob bden par bshad/ /rdzogs sangs rgyas kyi sku can no/ /de ni sgyu</text></item>
<item><p>197b6</p><section></section><text>mar yang dag bshad/ /bdag byin brlabs zhes brjod pa yin/ /zhes gsungs so/ /de'i rim pa bshad pa/ rdo rje can la sogs pa ste/ khyad par can gyi mthar thug pas chen po'o/ /stong pa dang snying rje ro gcig tu gyur pas rdo rje mi phyed pa'i ye shes 'di la yod pas rdo rje sems</text></item>
<item><p>197b7</p><section></section><text>dpa'o/ /rdo rje sems dpa' dang por skyed pa po gang gi yin pa de ni dkyil 'khor rnams so/ /de dag gtso bo ni rdo rje sems dpa' 'o/ /rgyud rnam pa bzhi ni bya ba dang / spyod pa dang / rnal 'byor dang / rnal 'byor bla na med pa'i rgyud kyi dbye bas so/ /de dag gi nang na 'ga' zhig</text></item>
<item><p>198a1</p><section></section><text>shes pa'o/ /man ngag ni rang nyid stong pa dang snying rje tha mi dad pa'i longs sku'i tshul du bskyed pa ni bdag byin gyis brlab pa'o zhes thun mong du bstan par bya'o/ /gsang ba'i dbang ni nye bar mtshon pa yin pas shes rab ye shes kyi yang thob pas so/ /de len pa yang bdag</text></item>
<item><p>198a2</p><section></section><text>byin gyis brlab pa lhan cig skyes pa'i bde ba chen po'i rang bzhin du rtogs pa'i phyir ro/ /lus ni longs sku'o/ /chos thams cad la mi brten par ni don dam par rten dang brten pa med pa'i phyir ro/ /dmigs med ni sgro 'dogs thams cad spangs pa'o/ /sna tshogs min pa ni spros pa</text></item>
<item><p>198a3</p><section></section><text>dang bral ba'i phyir ro/ /'jigs med ni rig pa yin la grol zhing g.yo ba med pa ste/ bdag byin gyis brlabs par khyad par gyis bshad pa'i zhes pa dang sbyar ro/ /kun rdzob ni phung po la sogs pa'i bdag nyid can rang yin te/ de'i bden pa ni sgyu ma nyid bar do'i srid pa 'dra ba nyid/</text></item>
<item><p>198a4</p><section></section><text>longs sku nyid dang lhan cig skyes pa'i bde ba'i rang bzhin nyid du bla ma dam pa'i gsung las rtogs pa nyid do/ /'di'i rang bzhin med pa ni kun rdzob pa ste/ 'od gsal kun rdzob dang don dam pa'i bden pa 'di gnyis kho na don dam par bdag gcig tu bzhag pas na zung du 'jug pa'o/ /</text></item>
<item><p>198a5</p><section></section><text>'di dag tha dad par brtags pa ni kun rdzob pa ste/ sgrub pa po'i mos pa'i bye brag gis so/ /gang gi phyir sgrub pa po la la ni/ dang po kun rdzob nyid bsgom par nus la/ de'i rjes su don dam pa de nas zung du 'jug par nus las bsgoms pas 'od gsal ba'i de nyid rab tu dga'</text></item>
<item><p>198a6</p><section></section><text>ba'i sa la gtogs pa'i phyir ro/ /kun rdzob kyi bden pa bdag byin gyis brlab pa'i rags pa gang nas gang du rtogs pa yin pas rgyur rnam par bzhag ste/ 'od gsal ni shin tu rnam par phra ba'i rgyu mthong lam du rtogs pas 'bras bu'o/ /de nyid phyi ma dang phyi mas bsgoms pas dri ma med pa'i</text></item>
<item><p>198a7</p><section></section><text>sa la sogs pa dgu'i rang bzhin bdag byin gyis brlab pa'i rgyu yin zhes bshad de/ bdag byin gyis brlab pa zhes bya ba la sogs pa'o/ /'dis bden pa gnyis bdag gcig pa yin yang 'od gsal kho na 'bad pas bsgoms na rnam par byang ba'i rgyur 'gyur te/ bdag byin gyis</text></item>
<item><p>198b1</p><section></section><text>brlab pa'i rgyur rnam par gzhag go/ /la la ni sems kun rdzob skyed pa por bshad de/ ji ltar 'phags pa klu sgrub kyis/ /'di ni thams cad sems tsam ste/ /sgyu ma mkhan las byung ba yin/ /de las dge dang mi dge'i las/ /de las skye dang dge mi dge/ /zhes gsungs so/ /yang ji ltar</text></item>
<item><p>198b2</p><section></section><text>sems gang yin pa de ni/ sems kyi nying mtshams sbyor te zhes bya ba la sogs pa bzhin no/ /la lar gnyi ga rgyur bzhag ste/ ji ltar 'phags pas/ stong pa'i chos rnams kho na las/ stong pa'i chos rnams skye ba yin/ /zhes gsungs te/ kun nas nyon mongs pa'i gnas skrabs su</text></item>
<item><p>198b3</p><section></section><text>yang ngo / /'od gsal la la ni rang bzhin gyis nyon mongs pa can ma yin kyang glo bur ba'i dri mas gos pa nyon mongs pa dang las dang skye ba'i kun nas nyon mongs pa'i rgyu ste/ dper na/ 'od gsal las ni stong nyid che/ /zhes bya ba nas/ sems can rnams ni 'byung ba yin/ /zhes bya ba'i</text></item>
<item><p>198b4</p><section></section><text>bar bzhin no/ /rnam pa thams cad du rgyu 'bras kyi 'brel pa don dam pa med pas kun rdzob pa dag kho na gdul bya'i bsam pa sna tshogs pa'i rjes su 'jug pa'i rigs pas gzhag par rig par bya'o/ /bdag byin gyis brlab pa'i ting nge 'dzin 'di ma shes pa rnams bcings par</text></item>
<item><p>198b5</p><section></section><text>'gyur la/ shes pa rnams ni grol ba ste/ gang gi phyir de dag ni rgyu'i gnas skabs su yang skye ba dang / gnas pa dang 'jig pa la sogs pa dang 'khor ba ni don dam pa mi yin no zhes bdag byin gyis brlabs pas kun rdzob pa'i sems kyi rnam pa can yin no zhes gsungs pa las</text></item>
<item><p>198b6</p><section></section><text>nges par byed do/ /'di ltar khyed rnams sems ni lus lta bu dang / lus ni sems lta bu dang / sems ngag tu brjod pa lta bur skyed cig ces gsungs so/ /sgron gsal nas 'di ni bshad pa ni 'od kyi rang bzhin gyi lus bskyed de/ ci ltar zhe na/ sems gsum phra ba'i khams</text></item>
<item><p>198b7</p><section></section><text>dang lhan cig tu longs spyod kyi sku'i rnam pas gang skur bskyed pa de ni sems kho na'o/ /lus sems lta bu ni gang gi phyir sems las gzhan gang yang med do/ /ngag tu brjod pa gang yin pa de'i rang bzhin gyis sems kho na skyed cig /de ltar lus ngag yid stong pa nyid kyi rang</text></item>
<item><p>199a1</p><section></section><text>bzhin 'do gsal dang gcig tu byas nas rdo rje 'dzin pa chen por bdag nyid skye bar bya'o zhes so/ /'o na ji ltar byis pa rnams kyis rang gi sems kyi rang bzhin ma nges she na/ gsungs pa/ rlung zhes bya ba la sogs pa'i rdo rje bzlas pa'i rim pas rlung bstan par gyur na sems</text></item>
<item><p>199a2</p><section></section><text>kyi rang bzhin nges pa yin gyis gzhan du ni ma yin no/ /sems ni bar do'i rang bzhin phyin ci ma log pa las so/ /'di ltar skal ba dang mnyam pa'i sems kyi rgyun gyi mtha' ma'i skad cig kun rdzob pa don dam par 'od gsal dang ro gcig pa 'gags pa na skal pa dang mi mnyam par par ma de'i sems</text></item>
<item><p>199a3</p><section></section><text>dang de dang der sgro btags pa bzlog pas skyed par byed de/ sgro btags pa thams cad bzlog pas ni rang bzhin gyis stong pa zhi ba'i bdag nyid can no/ /de ltar yin kyang de'i gnas skabs kyi bye brag la rang bzhin gyis bye brag skye bas snang ba la sogs par rnam par gzhag go/ /de la tha ma'i skad cig gi</text></item>
<item><p>199a4</p><section></section><text>rang bzhin 'od gsal las rnam shes dang po skad cig gis rdzogs pa'i phyir yongs su rdzogs pa snang ba thob ste/ sems kyi de nyid kyi bye brag ma rtogs pa 'di ni zhes mngon par zhen cing snang ba thob pa'o/ /bden pa'i don mthong ba la sogs pa la gegs byed pas ma rig pa'i mun pa dang bcas pa'i</text></item>
<item><p>199a5</p><section></section><text>kun nas nyon mongs pa'i bdag nyid can no/ /de la 'dod chags dang / zhe sdang dang / ma rig pa dang / srid pa dang / nyer len ni nyon mongs pa'i kun nas nyon mongs pa'o/ /bsod nams dang bsod nams ma yin pa'i bdag nyid 'du byed rnams dang / de'i rjes la bag chags kyi bdag</text></item>
<item><p>199a6</p><section></section><text>nyid srid pa ni las kyi kun nas nyon mongs pa'o/ /nying mtshams sbyor ba'i rnam shes la sogs pa'i yan lag bdun ni skye pa'i kun nas nyon mongs pa'o/ /de nas bar do'i rnam pa can gyi sems de nyid nyi ma'i snang ba dang 'dra ste/ ston ka'i nyi ma'i snang ba bzhin du dri ma med pas mig gi dbang</text></item>
<item><p>199a7</p><section></section><text>po la sogs pas 'jig rten gyi khams gzhan du yang phra ba la sogs pa'i dngos po thams cad snang ba dang mtshungs pa'i phyir ro/ /de nyid kyi phyir shin tu cher snang zhing gsal bas snang ba mched pa dang / bdag dang gzhan du btags pas rtog pa dang pha dang ma dang ci rigs par</text></item>
<item><p>199b1</p><section></section><text>'dod chags dang zhe sdang gi sbyor bas sems las byung ba dang dge ba dang mi dge ba'i las mngon par phyogs pas skye ba'i rgyu yin pas thabs te las kyi kun nas nyon mongs pa'i bar do'i rnam pa'i sems de nyid las las kyi dba' rlabs kyis ma'i mngal du khrag dang khu ba 'dres pa las nying</text></item>
<item><p>199b2</p><section></section><text>mtshams sbyor ba'i rnam shes skye bar 'gyur te/ las la rag las pas dbang dang nye bar bsags pa'i las kyi bag chags kyis bsags pa yin pas sems dang / 'dod chags dang bcas pa yin pas chags pa dang rig pa'i bdag nyid can yin pas shes rab dang zla ba'i rnam pa dang 'dra ste/</text></item>
<item><p>199b3</p><section></section><text>dper na ston ka'i zla ba'i 'od zer bzhin no/ /sdug bsngal dang / btang snyoms kyi rnyog pa med pas dwangs pa'i phyir dang / spro ba skyed pa'i phyir khrag dang khu ba'i rang bzhin la sogs pa'i dngos po rnams yid kyi dmigs pa dang mtshungs pas snang ba'o/ /rnam par shes pa ni rlung gi bzhon</text></item>
<item><p>199b4</p><section></section><text>pa dang / las dang nyon mongs pa'i rkyen gyis nying mtshams sbyor ba'i skad cig tu de ltar nus pa dang ldan par bskyed de/ gang gi gnyis la gzugs dang ming gi skad cig la sogs pa'i gnas skabs su rlung dang me dang chu dang sa dang snang ba dang snang ba mched pa dang snang ba thob pa rnams</text></item>
<item><p>199b5</p><section></section><text>tshogs pa gcig la rag las pa'i tshul gyis phan tshun bskyed de/ 'di ltar ngo bo ni bskyed pa'i rim pa ste/ 'od gsal nas ni stong pa ste/ /stong pa las kyang thabs bskyed 'gyur/ /de las shes rab 'byung ba ste/ /de las rlung gnyis skye ba yin/ /rlung las me ni yang dag 'byung / /chu yang</text></item>
<item><p>199b6</p><section></section><text>me las skye ba yin/ /sa ni chu las skye ba ste/ /'di ltar sems can 'byung ba yin/ /zhes bya ba 'dis bstan to/ /de'i rjes su tha ma'i skabs nye bar gyur nas lus kyi sa'i khams bri ste/ de nas chu khams dang / de nas me dang / de nas rlung dang / de'i rjes su rang bzhin dang bcas pa'i snang ba</text></item>
<item><p>199b7</p><section></section><text>dang / de nas snang ba mched pa dang / de nas snang ba thob pa 'gags te/ de'i skad cig tha ma ni skal ba dang mnyam pa'i sems kyi skad cig gzhan skye mi nus shing 'gags pa ni kun rdzob tu 'chi ba zhes brjod do/ /'di'i don dam pa ni 'od gsal gyi rang bzhin kho na yin no/ /rim pa 'di yang /</text></item>
<item><p>200a1</p><section></section><text>sa yi khams ni chu la thim/ chu khams me la thim pa yin/ /me yang phra ba'i khams la ste/ /rlung ni sems la rnam par thim/ /sems ni sems byung kho na la/ /sems byung ma rig pa la ste/ /de las 'od gsal nyid du 'gro/ /'di ni srid gsum 'gog pa yin/ /</text></item>
<item><p>200a2</p><section></section><text>zhes bya bas bstan to/ /de'i rjes su de kho na bzhin du skal ba dang mi mnyam par de'i sems byung ngo / /de ltar 'di ni thog mtha' dang / /bar ma med pa'i 'khor ba yi/ /'khor lo mgal me 'khor ba bzhin/ /phan tshun brgyud de 'khor ba yin/ /de ni bdag byin gyi rlabs kyi rang bzhin du mi shes</text></item>
<item><p>200a3</p><section></section><text>pa'i phyir ro/ /shes pa na ni de nyid ces bya ba la sogs pa ste/ me long la sogs pa ni mdor bstan pa'o/ /khyab pa ni sprul pa'i sku sna tshogs kyis so/ /me long zhes bya ba la sogs pa ni rgyas par bshad pa'o/ /longs spyod rdzogs pa ni rnam par byang ba'i gnas skabs su'o/ /dri ba'i</text></item>
<item><p>200a4</p><section></section><text>sems ni mtshan dpe 'bar ba chog mi shes pa'i lus kyi rnam pa can te kun nas nyon mongs pa'i gnas skabs su'o/ /stong pa dang snying rje tha mi dad pa'i rdo rje'i sku 'di la yod pas rdo rje'i sku ste rdo rje 'dzin pa'o/ /mchod pa ni rnyed pa bzhin du 'dod pa'i yon tan rnams sgrub pa'o/ /bdag</text></item>
<item><p>200a5</p><section></section><text>nyid sangs rgyas thams cad ni rnam par snang mdzad la sogs pa'i rang bzhin no/ /rdo rje sems dpa' ni rdo rje 'dzin pa chen po ste de ston pa'o/ /sgyu ma ni skyes pa dang bud med dang rta dang glang po la sogs pa'i tshul can no/ /dmigs pa ni 'gro ba mthong ba la sogs pa ste/ don dam du med</text></item>
<item><p>200a6</p><section></section><text>la 'on kyang kun rdzob tu'o/ /sgyu ma de ni 'khrul pa rnams kyis don dam par btags pa'o/ /gang gi phyir de lta yin pa de'i phyir dbang po la sogs pa ste/ gzugs dang sgyu ma la sogs pa gang ngo bor ni don dam par ro/ /mnyam par ma bzhag sbyor ba ni a sa ma ba sa hi ta yo ga te/ de la a</text></item>
<item><p>200a7</p><section></section><text>sa ma ni mnyam pa med pa nyid de ting nge 'dzin to/ /ba sa hi ta yo ga zhes pa gnyis ro gcig pa sgyu ma'i rang bzhin no/ /kun la sogs pa ni yul kun du dang / thag nye ring kun nas dang / brtan pa dang g.yo ba thams cad dang / rnam pa kun ni rnam pa sna tshogs pa'o/ /rtag tu mnyam par</text></item>
<item><p>200b1</p><section></section><text>bzhag pa dang ma bzhag pa'i gnas skabs su'o/ /sna tshogs ye shes ni bdag byin gyis brlab pa ste/ de la goms pas rdo rje sems dpa' ni rang nyid kyis mtshan mo ni mngon par 'dod par byas pa'o/ /phyag rgya thams cad ni lha dang mi la sogs pa'i bud med do/ /yang nyon mongs pa la</text></item>
<item><p>200b2</p><section></section><text>sogs pa ste/ 'di 'dra ni smig rgyu la sogs pa dang 'dra bar bdag byin gyi rlabs kyi ting nge 'dzin to/ /nye bar dmigs pa ni bden par sgro btags pa'o/ /sgyu ma ni bdag byin gyi rlabs kyi ting nge 'dzin to/ /rnam par mkhas na ni spang bya dang blang bya'i dbye ba shes pa'o/ /bdag byin gyis</text></item>
<item><p>200b3</p><section></section><text>brlab pa'i dgongs 'grel rdzogs so// //ji skad bshad pa'i bcom ldan 'das rdo rje sems dpa'i khyad par gnyis su med pa'i gzugs bstan par bya ste/ mgon po la sogs pa'o/ /rgyu dang 'bras bu ni byin gyis brlab pa'i 'od gsal gyi bdag nyid gang gi yin pa ni gnyis su med</text></item>
<item><p>200b4</p><section></section><text>pa'o/ /gang gi phyir/ bya ba dang ni byed pa dag /ces bya ba la sogs pa 'chad par 'gyur ro/ /gnyis pa ni snang ba thob pa la sogs pa rim pas skye bas rtogs pa ste/ de'i yul ma yin pas so/ /spyod bsdus las/ /'od gsal las 'od gsal dang tha mi dad pa sgrib pa dang bral bas shin du rnam</text></item>
<item><p>200b5</p><section></section><text>par dag pa'i chos kyi dbyings kyi ye shes ni snang ba thob pa dga' bral gyi bdag nyid can skye'o/ /de la snang ba mched pa nyi ma chen po'i snang ba bzhin du 'jig rten gyi khams mtha' yas pa snang bar byas pa'i me long lta bu'i ye shes mchog tu dga' ba'o/ /de las snang ba ste dga' ba zla ba snang ba bzhin</text></item>
<item><p>200b6</p><section></section><text>du snang ba spro ba bskyed pa'i phyir te/ mnyam pa nyid dang / so sor rtog pa dang / bya ba grub pa rnams kyis ci rigs par rang dang gzhan gyi 'khor pa'i gdung ba zhi bar byed pa'i phyir don gyi rim par 'byung bar gzhag pa gang yin pa de ni ye shes lnga tha dad du gzhag pa bzhin du ldog pa tha dad</text></item>
<item><p>200b7</p><section></section><text>pa'i phyir te gdul bya'i bsam pa dang bstun pas rang don yin no/ /gang gi phyir ji skad bshad pa'i 'od gsal ba las 'od gsal ni cig car nyid du skye'o/ /'di ltar de nyid du rim pas skye bar bshad pa'i mjug thogs su de la stong pa bzhi dang gcig tu gyur pa snang ba'i phung po ltar</text></item>
<item><p>201a1</p><section></section><text>'jig rten gyi khams thams cad snang bar byed pa'i mchog tu dga' ba'i rang bzhin gzugs sku skyes te/ gang gzugs dang ming gi bdag nyid can rdo rje 'dzin pa chen po zhes bya ba dang / skad cig ye shes las byung ba'i/ /spros pa dang ni sdud mdzad pa/ /spros pa'i ye</text></item>
<item><p>201a2</p><section></section><text>shes rlabs phra bas/ /rnam pa sna tshogs du ma'i sku/ /zhes bya ba'i nges don du bshad pa'i ming ni tshor ba dang / 'du shes dang / 'du byed dang / rnam par shes pa'i phung po rnams dang / gzugs ni gzugs kyi phung po ste/ /phung po lnga yi bdag nyid can/ /zhes pa'i don to/ /dngos po</text></item>
<item><p>201a3</p><section></section><text>gcig bsgyur ba ni gang gi phyir srid pa yongs su shes pa kho na las 'das pa yin pa'i phyir shes rab kyi rang bzhin yin pas 'khor ba ma yin snying rje chen po'i bdag nyid yin pas mya ngan las 'das pa ma yin te/ rab tu mi gnas pa'i mya ngan las 'das pa zung du 'jug pa'o/ /'di</text></item>
<item><p>201a4</p><section></section><text>ltar dpal saM pu Ta las/ kun rtog mang po'i mun pas bsgribs gyur pa/ /rlung ni myong zhing mi brtan glog ltar g.yo/ /chags sogs dgag dka' dri mas gos gyur pa'i/ /sems ni rdo rje can gyis 'khor bar gsungs/ /rang bzhin rtog pa dang bral ba/ /'dod chags la sogs dri mas</text></item>
<item><p>201a5</p><section></section><text>ma gos shing / /gzung ba dang ni 'dzin pa med pa'i sems/ /de nyid mya ngan las 'das pa'i mchog tu gsungs zhes so/ /de bas kun nas nyon mongs pa dang / rnam par byang bar dbye ba med do/ /don dam par de bzhin nyid ni kun nas nyon mongs shing rnam par byang bar yang mi 'gyur</text></item>
<item><p>201a6</p><section></section><text>ro/ /rang bzhin gyis yongs su dag pa'i phyir ro/ /glo bur ba'i nyon mongs pa la sogs pa dang / de dang bral ba la sogs pa'i kun rdzob tu kun nas nyon mongs pa dang / rnam par byang bar rnam par gzhag go/ /kun rdzob tu dngos po'i rang bzhin can te/ de nyid don dam par rang</text></item>
<item><p>201a7</p><section></section><text>bzhin med pa ste tha mi dad do/ /gzung 'dzin ni de kho na nyid du rang bzhin med pas te/ de nyid tha mi dad du zhes rang don no/ /gzung ba ni rang bzhin med par shes pa ste/ mngon sum du byed pa'i shes pa ni de'i rnam par 'dzin pa ste/ de gnyis tha mi dad do zhes des don to/ /rtag pa ni yod pa nyid dang</text></item>
<item><p>201b1</p><section></section><text>chad pa ni med pa nyid de don dam par med do/ /kun rdzob dang de'i rang bzhin med pa yod de tha mi dad do/ /stong pa nyid kyi ye shes ni shes rab ste/ de nyid sems can gyi don byed pas snying rje ste/ rtog pa med pa'i gnas skabs su dang po'i snying rje'am kun rtog las byung ba'i 'du byed pas na rang gi</text></item>
<item><p>201b2</p><section></section><text>don du rab tu 'jug pa'i phyir ro/ /de ltar saM pu Ta las/ sems can don byed snying po'o/ /zhes gsungs so/ /rang bzhin med gang shes rab ste/ /thabs ni dngos po'i mtshan nyid can/ /zhes gsungs te/ de gnyis tha mi dad do/ /phung po lnga ni sgrib pa dang bral bas lhag ma ste/ de dang</text></item>
<item><p>201b3</p><section></section><text>bcas pa'i mya ngan las 'das pa dang / phung po lhag ma gang la med pa de ni phung po lhag ma med pa ste/ de la dbye ba med do/ /rnam par dag pa'i phung po rnams kho na rang bzhin med cing mya ngan las 'das pa ste/ gnyis su med pa'i gang zag gi bdag med ni bdag byin gyi rlabs kyi lus dang / chos kyi</text></item>
<item><p>201b4</p><section></section><text>bdag med ni rang bzhin med pa ste gang gi phyir de gnyis tha mi dad de bsdus pa ni dbye ba med pa'o/ /'od gsal ni spros pa thams cad med pas gnyid log pa bzhin te/ de las langs na bden pa ji lta ba bzhin du rtogs par bya'o/ /de gnyis med 'od gsal las tha mi dad par rtag tu gnas pa'i</text></item>
<item><p>201b5</p><section></section><text>phyir ro/ /mnyam par gzhag pa la sogs pa rgyas par bstan pa ni dran pa la sogs pa ste/ dran pa ni gzhan don byed pa la sogs pa mnyam par ma bzhag pa'i skabs su yang de kho na nyid bsam par bya'o/ /dran min ni bsam pa thams cad dang bral ba'i ting nge 'dzin te/ de gnyis 'di la</text></item>
<item><p>201b6</p><section></section><text>med do/ /gang gi phyir 'di gnyis rtag tu 'chang zhing yid bzhin nor bu ltar rnam rtog med kyang gzhan don mdzad pa'o/ /chags pa ni dga' ba'o/ /chags bral ni mchog dang dga' bral lo/ /rim gyis 'byung ba de dag dang bral ba ni gang gi phyir bdag nyid dang ro gcig tu gyur pas mchog ni</text></item>
<item><p>201b7</p><section></section><text>bla na med pa lhan cig skyes pa'i dga' ba nyid kyi sku longs spyod rdzogs pa ste de dang ldan pa'o/ /bskyed pa'i rim pa ni lha'i sku dang / rdzogs pa'i rim pa ni de bzhin nyid do/ /dag pa ni sgrib pa med pa'o/ /mi phyed ni dbye ba'i rtog pa dang bral bas so/ /gzugs can ni bde ba chen po dang</text></item>
<item><p>202a1</p><section></section><text>longs spyod rdzogs pa dang / sprul pa'i sku ste sku gsum mo/ /gzugs med ni rang bzhin med cing 'od gsal chos kyi sku ste/ gzugs dang gzugs can de gnyis tha mi dad do/ /bden pa gnyis ni kun rdzob dang don dam pa'i bdag nyid can no/ /tshul ni mthar thug la</text></item>
<item><p>202a2</p><section></section><text>dbye ba 'gog pa tsam mo/ /bdag gcig pa'am de bzhin no/ /zung du 'jug pa'i sgra don gyi mthar thug kyang de yin te/ gang gi phyir don dam pa rang bzhin med pa dang / kun rdzob ni gcig kyang ma yin pa bzhin du gnyis ka'i yang ma yin no/ /de dang de las gzhan du brjod par bya ba ma</text></item>
<item><p>202a3</p><section></section><text>yin pa nyid do/ /dngos po yod na de dang de las gzhan gyi rtog pa 'byung la/ dngos po rang bzhin med pa rnams la don med pa nyid do/ /phyag rgya chen po ni rdo rje 'dzin pa'i sku'o/ /rnal 'byor chen po ni shes rab tu gyur pa'o/ /bsgom par bya'o zhes pa ni spyod bsdus las/ kun rdzob dang don dam</text></item>
<item><p>202a4</p><section></section><text>gnyis rang bzhin med par 'dir yongs su shes pa bsgom pa'o zhes gsungs so/ /so sor sdud la sogs pa'i yan lag drug gis bsgom par gang bshad pa de nyid du bsdus te tha dad du ma bshad do/ /de la mdor bsdus kyi rim pas so sor sdud dang bsam gtan te/ rdo rje bzlas pa'i</text></item>
<item><p>202a5</p><section></section><text>rim pas srog rtsol gyi yan lag go/ /bdag byin rlabs dang 'od gsal gyi rim pa dag gis ji ltar dang / ngag tu 'dzin pa de 'dzin pa'i yan lag bstan to/ /zung du 'jug pa'i rim pas rjes su dran pa dang ting nge 'dzin gyi yan lag go/ /gang gi phyir so sor sdud pa ni lha rnams bsgom pa ste/</text></item>
<item><p>202a6</p><section></section><text>de dag kun rdzob dang don dam pa'i tshul gyis nges par brtags la rnam par rtog pa dang rnam par dpyod pa'o/ /de nas de kho na nyid la 'jug pa la mngon par phyogs pas dga' ba dang bde ba'o/ /de nas stong pa nyid gcig pa la sems gtad pa ni sems rtse gcig pa ste/ bsam gtan yan lag</text></item>
<item><p>202a7</p><section></section><text>lnga pa'o/ /gzhom du med pa la bsdus pa'i rlung ni srog rtsol lo/ /sgyu ma'i rang bzhin rdo rje 'dzin pa'i sku 'od gsal gyi bdag nyid ni 'dzin pa'o/ /'od gsal gyi rjes su dran pa ni skad cig gis rdo rje 'dzin pa'i skur rdzogs pa ste/ rjes su dran pa'o/ /rdo rje 'dzin pa de nyid zung du 'jug</text></item>
<item><p>202b1</p><section></section><text>pa'i bdag nyid can du bsgom pa ni ting nge 'dzin to/ /sgron gsal gyi rjes su 'brangs pa bsdus shing snying por gyur pa'i bshad pa 'di nyid do/ /khyad par du yan lag drug ni brgyud pa'i snye ma las gsal ba'i phyir 'dir ma bshad do/ /spyod pa ni spros bcas dang / spros med dang / shin tu spros</text></item>
<item><p>202b2</p><section></section><text>med kyi spyod pa gang rung ste/ gang gi phyir dbang du byas nas spyod pa bsdus la/ don gyi de ltar 'dod pa la spyod pa rnams kyis phyi'i shes rab ma dang snyoms par 'jug ste/ mchog tu dga' ba'i bde ba skad cig re re myong ba dang / yongs su rdzogs pa'i skabs su 'khor bar rtag tu dga' ba'i</text></item>
<item><p>202b3</p><section></section><text>tshul du 'gyur ro zhes gsungs so/ /'dir dang por zung du 'jug pa sgom pa dang / de'i khyad par mthar thug pa'i 'bras bu la lhan cig skyes pa'i rang bzhin nyid dang / de sad par byed pa'i phyir phyag rgya bstan pa yang bstan to/ /tha ma shin tu spros med kyi spyod pa ni dang por ye shes kyi phyag rgya</text></item>
<item><p>202b4</p><section></section><text>la sogs par byed la sad par byed pa ni phyi'i phyag rgya nyid kyis so/ /de nyid kyi phyir/ 'di la 'dod kun bde ba'i dga' ston kun/ /'bad pa med bzhin 'grub par 'gyur/ /zhes gsungs so/ /de dang mtshungs pa ni zung du 'jug pa'i rjes su 'gro ba ste/ tha dad du 'dzin pa yongs su spong bar</text></item>
<item><p>202b5</p><section></section><text>byed do/ /de nyid bshad pa ji ltar zhes bya ba la sogs pa'o/ /de ltar na bdag nyid sgra la sogs pa re re kun rdzob dang / don dam zung du 'jug pa nyid shes nas spyod pa la 'bad pa med pa nyid kyang phun sum tshogs pa thams cad lhun grub tu 'byung ngo / /de ltar spyod bsdus las/ kun las the</text></item>
<item><p>202b6</p><section></section><text>tshom nges spangs nas/ /rnal 'byor byis pa bzhin du spyod/ /gang tshe rnal 'byor 'bad med 'gyur/ /de tshe phun sum tshogs pa 'byung / /zhes gsungs so/ /sgron gsal las kyang / rdo rje pad+ma mnyam sbyor bas/ /ye shes gsum gyi dbye ba shes/ /gos dang ma gos blo gros der/ /rtag tu</text></item>
<item><p>202b7</p><section></section><text>bde bas spyod pa yin/ /bkag pa yang ni byas nas su/ /bya dang bya min rnam spangs la/ /pad+ma chu yis ma gos bzhin/ /rang bzhin shes pas gos ni 'gyur/ /sgyu ma lta bu'i ting 'dzin gyis/ /dngos po kun gyi bdag nyid 'phel/ /dam tshig bzhi nyid la gnas shing / /sangs rgyas phrin las</text></item>
<item><p>203a1</p><section></section><text>byed par 'gyur/ /dbang phyug yon tan brgyad dang ldan/ /rang nyid thams cad mkhyen par 'gyur/ /ma lus 'jig rten khams kun don/ /ye shes sku yis rnam par spyod/ /de yi khams ni nam mkha' ste/ /gtso bo gang la kun spyod pa/ /sgyu ma lta bu'i ting 'dzin gyis/ /</text></item>
<item><p>203a2</p><section></section><text>de nyid du ni rtsi bar 'gyur/ /zhes bshad do/ /zung du 'jug pa'i dgongs 'grel rdzogs so// //gsang 'dus bshad pa 'phags pa'i gsung / /de dang mthun pa mtha' drug pa/ /gsum gnad gsal ba'i 'grel pa 'di/ /mtshan mo phyogs bcu'i zla 'od bzhin/ /ye shes bdud rtsi'i rgya</text></item>
<item><p>203a3</p><section></section><text>mtsho 'phel 'gyur de steng 'dzam gling 'dir/ /dpag bsam shing 'khrungs 'gro rnams skye dang yongs su smin pa'i gzhi/ /bdag kyang yun rings gnyis med gnas ni 'gro la nyer bstan cing / /dga' bcas tshogs la sku chen rol pas thub pa'i dbang phyug gyur/ /rim lnga'i dgongs 'grel</text></item>
<item><p>203a4</p><section></section><text>zla ba'i 'od zer zhes bya ba/ paN+Da ti chen po 'jigs med 'byung gnas sbas pas mdzad pa rdzogs so// //shar phyogs dza ga ta la'i paN+Di ta bi b+hU ti tsan+d+ras bsgyur ba'o/[ ]@##/ /rgya gar skad du/ biN+Di kri ta sA d+ha na pany+tsi kA/ bod skad du/ sgrub thabs mdor byas kyi dka' 'grel/ dpal</text></item>
<item><p>203a5</p><section></section><text>rdo rje sems dpa' la phyag 'tshal lo/ /'jig rten gsum gyi spyod pa zhes bya ba la sogs pa'i tshigs su bcad pa la/ dpal ldan tsin+d+ha kA ya'i zhabs kyi man ngag bri bar bya ste/ mdor byas can gyi rim pa'i bsgrub par bya ba la/ 'dir phyag byas so/ /de bzhin du yang rdo rje bzlas pa la/ dang por</text></item>
<item><p>203a6</p><section></section><text>rdo rje bzlas pa'i bsgrub par bya ba la phyag byed pa gsal bar gsungs so/ /de bzhin du rang byin gyis brlab par rang byin gyis brlab pa'i bsgrub par bya ba'o/ /de bzhin du 'od gsal dang zung 'jug la yang / de dang de'i bsgrub par bya ba'o/ /de la phyag 'tshal ba ni 'dud par byed pa'o/ /ci la zhe na sku la ste/</text></item>
<item><p>203a7</p><section></section><text>mdor byas kyi rim pa sgom par byed pa rnams kyis bsgrub par bya ba ste sprul pa'i sku'o/ /rgyal ba rnams kyi ni mi bskyod pa la sogs pa rnams kyi'o/ /de ci lta bu zhe na/ 'jig rten gsum gyi spyod pa las grol te/ 'jig rten gsum gyi spyod pa 'jig rten gyi chos brgyad rnams te de rnams las grol ba'o/ /</text></item>
<item><p>203b1</p><section></section><text>slar nam mkha'i mnyam par gyur pa ste/ nam mkha' ni 'od gsal des mnyam par gyur pa ni ye shes gang yin pa de'o/ /de ltar yang / shu n+ya tA dz+nyA na badzra swa b+hA wa A t+ma ko\u0f85haM zhes bya ba la sogs pa 'dir gsungs pa'i phyir ro/ /phung po dang khams dang skye mched la sogs pa'i rang bzhin nyid kyi phyir dngos po kun gyi</text></item>
<item><p>203b2</p><section></section><text>ngo bo nyid do/ /de ltar yang / phung po rnams dang khams rnams dang / /zhes bya ba la sogs pa spyod bsdus su gsungs so/ /'dod pa'i yon tan lnga dag pa'i sbyor ba dang ar sha la sogs pa'i nyid la las dag pa'o/ /zhi ba la sogs pa'i las kyi sbyor ba las zhi ba la stong pa nyid kyi bdag nyid can nyid kyi yongs su byang</text></item>
<item><p>203b3</p><section></section><text>ba nyid kyi phyir rnam par dben pa yang dag par rdzogs pa'i byang chub skyed pa po nyid kyi phyir mchog tu zhi ba'i rang bzhin no/ /mchog tu gyur pa'i bskyed pa'i rim pa sgom pa po rnams kho na'i rtogs pa nyid kyi phyir rnal 'byor pa nyid kyis rtogs par bya'o/ /byis pa'i rnal 'byor pa rtog ge pa la sogs pa rnams kyi rtogs</text></item>
<item><p>203b4</p><section></section><text>bya ma yin pa nyid kyi phyir rtogs par dka' ba'o/ /gcig dang gcig ma yin pa'i rang bzhin gyis de bzhin gshegs pa thams cad kyi rdul phra rab las yongs su bsgrub pa'i gzugs rnam par dpyad pa'i phyir brtag par dka' ba'o/ /rang bzhin rdzogs pa'i byang chub thob par byed pa po nyid kyi phyir rang dang</text></item>
<item><p>203b5</p><section></section><text>gzhan la phan pa'i mchog go/ /bya ba'i dbye bas sna tshogs pa'i sprul pa byed pa nyid kyi phyir khyab pa'o/ /rnal 'byor bzhi la sogs pa sgom par byed pa la the tshom gyi mtshan ma med pa nyid kyi phyir mtshan ma med pa'o/ /bde ba chen po'i rgyu nyid kyi phyir bde ba'o/ /snga ma bzhin du 'di thun mong ma yin pa'i ngo bo nyid</text></item>
<item><p>203b6</p><section></section><text>du mtshungs pa'i phyir mnyam med mnyam pa'o/ /skye ba la sogs pa'i rnam par rtog pa dang ldan pa'i sku rnam par rtog pa dang rnam par mi rtog pa gcig pa'i sku'o/ /de lta bu'i rang bzhin gyi bstod pa sngon du 'gro bas phyag 'tshal nas/ 'jug pa'i yan lag tu brjod par bya ba la sogs pa bshad pa nye bar rtsom</text></item>
<item><p>203b7</p><section></section><text>pa ni/ dpal ldan zhes bya ba la sogs pas so/ /zhe sdang zhes pa ni/ sgra gcan bzang pos slob dpon gyi mchog tu bris pa brjod par bya ste/ sngags kyi nges pa dang po ste/ /zhes bya ba la sogs pa'i rim pas/ sgrub pa'i thabs thos shing bla ma las gnang ba thob nas dgon pa la sogs</text></item>
<item><p>204a1</p><section></section><text>par shar du phyogs te sems dpa'i skyil krung can gyis snying rje bskyed de mdun du sangs rgyas la sogs pa rnams bltas nas/ de la gsungs pa'i cho gas mchod pa rnam pa bdun dang bdag dbul ba dang / dam pa bdag gis bskyed par bgyi/ /zhes pa la sogs pa yang</text></item>
<item><p>204a2</p><section></section><text>byas nas/ stong pa nyid du lhag par mos pa tha mal pa nyid bsams la skad cig gis bdag nyid rdo rje 'chang chen po'i gzugs kha dog dkar po phyag gnyis pa zhal gcig pa/ sna tshogs pad+ma'i gdan la bzhugs pa/ 'od kyi dkyil 'khor rnam par mdzes pa/ skyes bu chen po'i mtshan sum</text></item>
<item><p>204a3</p><section></section><text>cu rtsa gnyis 'chang ba/ dpe byad bzang po brgyad cus brgyan pa rdo rje dbyings kyi dbang phyug mas 'khyud pa/ sgyu ma lta bu'i lus su bsam par bya'o/ /de nas ye shes sgron ma rdo rje'i ting nge 'dzin gyi tshul gyis badzra d+h+r-i ka ces pa'i sngags kyis phyung ba des mi bskyod pa'i gzugs kha dog nag po</text></item>
<item><p>204a4</p><section></section><text>zhal gsum pa phyag drug pa bdag gi mdun du bltas nas/ slar yang de rang gi lus su chu dang 'o ma'i tshul gyis zhugs pas bdag in+d+ra nI la'i kha dog lta bu mche ba gtsigs shing 'jigs pa/ rang snang gi reg bya rdo rje mas 'khyud pa sgyu ma'i lus nyi ma'i gdan la g.yas su rdo rje dang 'khor</text></item>
<item><p>204a5</p><section></section><text>lo dang pad+ma 'dzin pa/ g.yon dril bu dang yid bzhin gyi nor bu dang ral gri 'chang ba/ zhe sdang rdo rje'i gzugs sems dpa' gsum gyi bdag nyid can du bsam par bya'o/ /de'i ting nge 'dzin la gnas pas/ hUM yig ring ba dbyung ste/ de las bskyed pa'i gshin rje mthar byed la sogs pa'i khro bo</text></item>
<item><p>204a6</p><section></section><text>bcu zhal gsum phyag drug pa rnams so/ /shAkya thub pas thams cad mdzad nas dga' ldan las babs te/ 'dod chags dang bral ba nyid kyis nyan thos rnams de'i lam la so sor bzhag nas theg pa chen po rnams la rnam shes brgyad la sogs pa/ chos la bdag med par rtogs pa/</text></item>
<item><p>204a7</p><section></section><text>sa dang pha rol tu phyin pa'i lam spyad pa las/ zab mo la lhag par mos pa rnams kyis bden pa gnyis rtogs par bya ba'i phyir/ 'dod chags kyis byang chub pa rab tu ston pa'i ched du/ dpal gsang ba 'dus par le'u dang po las gsungs pa 'dod chags chen po'i tshul zhes bya ba'i ting nge 'dzin</text></item>
<item><p>204b1</p><section></section><text>la snyoms par zhugs so/ /de bzhin du bskyed bzhin pa'i rnal 'byor pas kyang dang po sbyor ba byas nas de'i 'og tu 'dod pa la spyod pa rnams kyis thar pa rab tu ston pa'i ched du le'u bcu bdun pa las gsungs pa'i 'dod pa thams cad la nye bar longs spyod pa'i ting nge 'dzin gyis gnas par bya ste/ bu</text></item>
<item><p>204b2</p><section></section><text>mo rnyed nas zhes bya ba la sogs pa rnams kyis so/ /de la zhi ba'i las ni chu'i dkyil 'khor bsgoms nas ting nge 'dzin gsum rdzogs pa'i rnam par snang mdzad kyi rnal 'byor pa rang gi ye shes sems dpa'i thug ka'i dbus su son pa'i 'khor lo la gnas pa'i oM yig bsgoms nas de'i 'od zer</text></item>
<item><p>204b3</p><section></section><text>gyi tshogs kyis bkug pa'i nad pa de nyid du gzhag par bya'o/ /de'i rjes su oM yig las 'phros pa'i spyan ma dang snyoms par 'jug pa'i rnam par snang mdzad kyi tshogs kyis nam mkha'i khams su khyab par bsgom par bya'o/ /de nas thams cad snyoms par zhugs pas gcig pa can du byas</text></item>
<item><p>204b4</p><section></section><text>nas 'od kyi gong bu bdud rtsi'i tshogs des nad pa'i spyi bor phog nas sdig pa thams cad gzhom par bya'o/ /de nas rang gi thugs ka nas phyung ba'i nad pa sdig pa dang bral bar gyur pa mdun du zla ba'i dkyil 'khor la bzhag nas rnam par snang mdzad kyi sprin las sngar gyi 'od zer gzugs kyis rnal</text></item>
<item><p>204b5</p><section></section><text>'byor pa rang gi spyi bo'i bu gnas rab tu bcug ste rang gi rdo rje'i bu gnas dbyung bar bya'o/ /ci ltar byas nas she na rnam par snang mdzad kyi tshogs de rnams kyis slar yang nam mkha' khebs shing g.yogs par bya'o/ /de la de'i dus su de'i mdun na 'dug pa la/ sngar bzhin rang gi phyag rgya</text></item>
<item><p>204b6</p><section></section><text>dang snyoms par zhugs pa'i sangs rgyas kyi sprin byang chub kyi sems kyi rgyun rnams kyis mngon par dbang bskur ba sbyin par bya'o/ /'di yis nad pa ring por mi thogs par dge ba'i yan lag lus rgyas pa skye bar 'gyur ro/ /de bzhin du rnam par snang mdzad kyi rnal 'byor pa/ grong khyer la</text></item>
<item><p>204b7</p><section></section><text>sogs pa rnams su bdud la sogs pa'i nye bar 'tshe ba rnams zhi bar byed par brtsam par bya ste/ dang por sgrub pa pos sems can thams cad la snying rje chen po bskyed nas grong khyer la sogs pa'i steng dang bar snang gi phyogs su/ shing ta la'i sdong bu'i tshad kyi rdo rje chen po 'od zer lnga</text></item>
<item><p>205a1</p><section></section><text>dang ldan ba rang gi gnas su bsgom par bya'o/ /de'i 'og tu de las byung ba'i 'od zer gyi tshogs dus kyi mtha'i me lta bus sems can rnams kyi sdig pa thams cad bsregs par bsams nas/ sems can de rnams rdo rje chen por rab tu gzhug par bya'o/ /de las dbyung</text></item>
<item><p>205a2</p><section></section><text>bar bya'o/ /ji ltar na pad+ma rA ga dang / yid bzhin gyi nor bu dang rdo rjer snang ba dang / nor bu shel ltar dang ba'i lus kyi kha dog dang mtshungs pa'i sems can rnams rang rang gi gnas su gzhug par bya'o/ /phyis nam mkha'i steng du rnam par snang mdzad kyi tshogs rang gi phyag rgya dang snyoms</text></item>
<item><p>205a3</p><section></section><text>par 'jug pa bsams nas/ de las byung ba'i byang chub kyi sems kyi rgyun rab tu 'bab pa rnams kyis bshad ma thag pa'i rim pas sbyangs pa'i sems can rnams la dbang bskur bar bya'o zhes pa ni man ngag go/ /de bzhin du rnam par snang mdzad kyi rnal 'byor pa rims la sogs pa zhi ba'i</text></item>
<item><p>205a4</p><section></section><text>don du/ spyan ma'i cho ga yang bya ste/ 'dir sngags kyi yi ge rnams dang me tog dang dril sogs pa kha dog dkar po nyid du bsam par bya'o/ /de la 'di ni spyan ma'i sngags te/ oM ru ru s+phu ru dz+wa la tiSh+Tha sid+d+ha lo tsa ni sarbA r+tha sA d+ha ni swA hA/ 'dir zhi ba gzi brjid bskyed pa'i don du sngags</text></item>
<item><p>205a5</p><section></section><text>spel bar bya ste/ ji ltar byas nas she na/ swA hA/ de'i mngon du che ge mo shIn+taM ku ru swa ste zhes so/ /de bzhin du dbang chen gyi dkyil 'khor rnam par bsgoms nas rin chen 'byung ldan gyi rnal 'byor pa/ rang gi ye shes sems pa'i thugs kar rin po che'i steng du ting nge 'dzin zhes brjod pa</text></item>
<item><p>205a6</p><section></section><text>swA yig rnam par bsams nas/ de las 'od zer ser po lcags kyu'i rnam pa'i tshogs kyis bsgrub bya bkug la de nyid du gzhag par bya ste/ de'i rjes su ting nge 'dzin sems dpa' las byung ba'i mA ma kI dang snyoms par 'jug pa'i rin chen 'byung ldan gyi chogs kyis nam mkha'</text></item>
<item><p>205a7</p><section></section><text>khebs shing khyab par bsgom par bya'o/ /de nas thams cad snyoms par zhugs pas 'od zer ser po snying por gyur pas gcig pa can du byas nas yang dag par bsdus pa'i byang chub kyi sems 'di bsgrub par bya ba'i lus la dbab par bya'o/ /de nas ting nge 'dzin sems dpa'</text></item>
<item><p>205b1</p><section></section><text>las byung ba'i bsgrub par bya ba sdig pa dang bral ba mdun du rin po che'i dkyil 'khor la bzhag nas rin chen 'byung ldan gyi sprin rnams sngar gyi 'od zer gzugs kyis rnal 'byor pa rang gi spyi bo'i bu gar rab tu bcug nas rang gi rdo rje'i bu gnas dbyung bar bya'o/ /ji ltar zhe na rin chen 'byung</text></item>
<item><p>205b2</p><section></section><text>ldan gyi tshogs de rnams kyis slar yang nam mkha' g.yogs par bya'o/ /de'i dus su de'i mdun du 'dug pa la rang gi phyag rgya dang snyoms par zhugs pa'i rin po che'i sprin byang chub kyi sems kyi rgyun rnams kyis sngar bzhin du dbang bskur ba sbyin par bya'o/ /'dis dgang dka' ba rgyas par</text></item>
<item><p>205b3</p><section></section><text>'gyur ro/ /de bzhin du me'i dkyil 'khor la snang ba mtha' yas su lhag par mos pa'i rnal 'byor pa rang gi ye shes sems dpa'i thugs kar pad+ma dmar po'i steng du ting nge 'dzin sems dpa' aHyig bsgoms te/ de las lcags kyu dmar po'i rnam pa'i 'od zer gyi tshogs rnams kyis</text></item>
<item><p>205b4</p><section></section><text>bsgrub par bya ba bkug nas de nyid du gzhag par bya ste/ de'i rjes su ting nge 'dzin sems dpa' las byung ba'i gos dkar mo dang snyoms par 'jug pa'i snang ba mtha' yas kyi tshogs rnams kyis nam mkha' khebs shing khyab par bsgom par bya'o/ /de nas thams cad snyoms par zhugs</text></item>
<item><p>205b5</p><section></section><text>pa las 'od zer dmar po'i snying por gyur pas gcig pa can du byas nas yang dag par bsdus pa'i byang chub kyi sems 'di bsgrub par bya ba'i lus la dbab par bya'o/ /de nas ting nge 'dzin sems dpa' las byung ba'i bsgrub bya sdig pa med pa mdun du pad+ma'i dkyil 'khor la bzhag nas</text></item>
<item><p>205b6</p><section></section><text>snang ba mtha' yas kyi sprin rnams sngar gyi 'od zer gyi gzugs kyis rnal 'byor pa rang gi spyi bor rab tu bcug nas rang gi rdo rje'i bu gnas dbyung bar bya'o/ /snang ba mtha' yas kyi tshogs kyis nam mkha' khyab par g.yogs par bya'o/ /de'i dus su de'i mdun du 'jug pa la/ rang gi</text></item>
<item><p>205b7</p><section></section><text>phyag rgya dang snyoms par zhugs pa'i snang ba mtha' yas kyi byang chub sems kyi rgyun gyis sngar bzhin du dbang bskur ba sbyin par bya'o/ /dbang du bya ba'i don gyi tshig go/ /de bzhin du don yod grub pa'i phyag rgya chen po bsams nas de'i thugs kar ye shes sems dpa' de'i thugs</text></item>
<item><p>206a1</p><section></section><text>kar ting nge 'dzin sems dpa' rnam par bsam zhing / de las byung ba'i 'od zer gyi tshogs kyis nor dang dbang du bya bar 'dod pa'i skye bo thams cad bkug nas de nyid du gzhug par bya'o/ /de'i rjes su ting nge 'dzin sems dpa' las 'phros pa'i rnam par snang mdzad</text></item>
<item><p>206a2</p><section></section><text>la sogs pa rnams dang byams pa la sogs pa rnams kyis/ rang gi phyag rgya dang lhan cig pa rnams kyis nam mkha' bkang bar bsams nas de bzhin gshegs pa lnga po de rnams kha dog gi dbye bas rnam pa lnga'i byang chub kyi sems kyi rgyun du zhugs pa rnams bsgrub par bya ba'i lus la</text></item>
<item><p>206a3</p><section></section><text>dbab par bya'o/ /sngar bzhin du mdun na 'dug pa la dga' ba'i thugs can gyi sangs rgyas lnga dang byang chub sems dpa' rnams rang gi phyag rgya dang snyoms par zhugs pas dbang bskur ba rab tu rtsol bar byed do/ /rnam pa de lta bus bsgrub par bya ba ring por mi thogs pa nyid du de bzhin</text></item>
<item><p>206a4</p><section></section><text>gshegs pa thams cad kyi yid du 'ong zhing 'jam dpal dang mtshungs par 'gyur ro/ /de nas cir 'gyur zhe na/ 'gro ba thams cad bltas pa dang / skyed pa rab tu thob pa ste bltas pa tsam nyid kyis dbang du byed par 'gyur ro/ /'di ni skye bo thams cad dbang du bya ba'i don gyi tshig go/ /</text></item>
<item><p>206a5</p><section></section><text>'di ni gzhung rgyas pas 'jigs pa'i phyir dang / byed dka' ba nyid kyi phyir rgyud las phyung nas ma brjod do/ /mngon spyod kyi las la sogs pa can ni/ zhi bar byed pa la sogs pa de nyid kyi dbang du byas pa'o/ /phyir bzlog gi de nyid brjod par bya ste gtsug tor 'khor los sgyur ba'i rnal</text></item>
<item><p>206a6</p><section></section><text>'byor dang ldan pas/ gnod mdzes la bka' bsgo bar byes pas 'khrul 'khor dang gsang sngags la sogs pa rab tu sbyor bar byed pa rnams bkug nas phur bus gdab par bya'o zhes pa bsgoms pas phyir bzlog pa'o/ /'khor lo bsgom pa ni phreng ba'i sngags thun gsum du lan bdun</text></item>
<item><p>206a7</p><section></section><text>bzlas par bya'o/ /khro bo ldan zhes pa bzlas te phyir bzlog pa'o/ /gzhan yang de'i phreng ba'i sngags skyes kyi 'dab ma la sogs pa la/ gi wang gis yang dag par bris te lus la bcang bar bya'o zhes pa bris te phyir bzlog pa'o/ /de la 'di ni gtsur tor 'khor los sgyur ba'i phreng ba'i</text></item>
<item><p>206b1</p><section></section><text>sngags so/ /oM uSh+NI Sha tsa kra wa rti b+h+rUM b+h+rUM b+h+rUM sarba lo ki ka lo kot+ta rA Ni yan+t+ra man+t+ra/ tan+t+ra/ bitsU r+N+Na pra yo ga A dI ni/ ye na ke na/ tsin+ma ma kr-i te kr-i tra ni/ kA ri tA ni wA swa yaM me wa/ b+hU tA nI bA/ wa ta to/ /wa pit+ta to wa/ sh+le Sh+ma to/ /wa san+ni pa ta to bA ta ni/ sarba Ni/ ts+tshin+da ts+tshin+da/ b+hin+da b+ha na/ kam+ba kam+pa/</text></item>
<item><p>206b2</p><section></section><text>d+hu na d+hu na/ ha na ha na/ da ha da ha/ pa tsa pa tsa/ ma tha ma tha/ bid+h+waM sa ya bid+h+waM sa ya/ sarba duSh+Ta nA ne ka sha ta sa ha swA hA/ bitsU r+N+Na ya bi tsUr+N+Na ya/ b+h+rUM b+h+rUM b+h+rUM/ oM u Sh+NI Sha tsakra warti hUM hUM hUM phaT swA hA/ de lta bu ni byas pa de'i 'bras bu phyin ci log pa kho nar 'gyur ro/ /don phyir log pa can no zhes pas phyir</text></item>
<item><p>206b3</p><section></section><text>bzlog gi de kho na nyid kyi dbang du byas pa'o/ /de nas 'di dag de kho na nyid dang bral bas bsgrub par bya ba ma yin pas/ de'i 'og tu de la 'jug par bya ste/ de kho na nyid ni byang chub kyi sems gdod ma nas ma skyes pa'i zhi ba ste/ gsang ba 'dus pa'i rgyud phyi mar yang gsungs pa/ thog</text></item>
<item><p>206b4</p><section></section><text>ma tha ma med zhi ba/ /dngos dang dngos med zad pa'i gtso/ /stong nyid snying rje dbyer med pa/ /byang chub sems zhes bya bar dran/ /'di rnams kyang lus la sogs pa rnam par dben pa dang bral bas bsgrub par bya ba ma yin no zhes pas de gsungs pa/ sgrub pa po stong pa nyid du lhag par</text></item>
<item><p>206b5</p><section></section><text>mos pas tha mal pa bsal nas bdag nyid rdo rje 'chang chen po'i gzugs dkar po phyag gnyis pa zhes bya ba la sogs pa nas de ltar rnal 'byor bzhi byed rnal 'byor pa/ hUM yig snying por 'jig rten rab tu bsgom/ /de byung 'gro kun rdo rje sems dpa' bsam/ /langs nas gang gnyis ji bzhin spyod par</text></item>
<item><p>206b6</p><section></section><text>bya/ /zhes pa'i mthar thug pas so/ /sngags kyi bdag nyid can gyi rdo rje 'chang gi sku ni gang zhig rang bzhin med pa'i rang bzhin nyid kyis yongs su shes pa las brdzun pa nyid du nye bar dmigs pa de lus rnam par dben pa'o/ /gzhan yang gang zhig lus ni rigs brgya'i rab tu dbye</text></item>
<item><p>206b7</p><section></section><text>bas brdzun pa nyid de/ rigs ni rnam pa brgyar gsungs pa/ /zhes rtogs shing kun du bltas nas tha snyad byed pa nyid dang gzhon nu dang / lang tsho dang / rgan pa'i gnas skabs kyi rang bzhin nye bar dmigs pa med pa de'i phyir brdzun pa nyid du rtogs pa dang lhag par rtogs pa</text></item>
<item><p>207a1</p><section></section><text>dag las khams gsum du gnas pa'i lus ni brdzun pa nyid de lus rnam par dben pa'o/ /chu'i mthil gyi nang du song ba'i lus ji lta ba bzhin no zhes so/ /hUM yig snying por zhes pa ni yi ge gsum las yang dag par byung ba nyid kyi phyir ro/ /lus ni brdzun pa nyid du shes nas de'i</text></item>
<item><p>207a2</p><section></section><text>rgyu'i yi ge gsum yang brdzun pa nyid du brjod do/ /de yang rlung gi de nyid sngon du song ba dang bral bsam yin no zhes pas de dag gsungs pa/ rlung gi de nyid ni srog ste/ de ni sna'i bug dag nas dkyil 'khor bzhi'i rim gyis 'jug pa dang gnas pa dang ldang ba rnams kyi khri phrag gnyis dang / brgya</text></item>
<item><p>207a3</p><section></section><text>phrag bcu drug tu 'gyur te/ 'jug pa la sogs pa de rnams su oM AH hUM zhes pa'i brdar 'gyur ba can gyis bzlas pa'o/ /de sgom par byed pas/ sna yi rtse mor yungs kar bsam/ /'gro dang mi 'gro yungs kar la/ /zhes bya ba la sogs pas mchog tu mthar thug par gyur pas/ rlung</text></item>
<item><p>207a4</p><section></section><text>thams cad 'gags te brdzun pa nyid du gyur pa'i ngag ni ngag rnam par dben pa ste/ sgra brnyan ji lta ba bzhin no/ /rim pa 'di nyid kyi rlung 'gag pa las gzung bya dang 'dzin pa po dang / 'dzin pa'i rang bzhin gyi sems dang de'i bya ba drug cu lhag pa'i brgya'i rang bzhin yang 'dod chags</text></item>
<item><p>207a5</p><section></section><text>dang bral ba dang / 'dod chags dang 'dod chags bar ma la sogs pa brdzun pa nyid ni sems rnam par dben pa ste/ ji ltar rmi lam gyi sems bzhin no/ /de bzhin du gnyis pa rdo rje'i bzlas pa'i rim pas ngag dang sems dngos po med pa'i rang bzhin yongs su shes nas lta ba drug cu rtsa</text></item>
<item><p>207a6</p><section></section><text>gnyis dang nyon mongs pa dgu bcu rtsa brgyad kyang de kho na'i rang bzhin du 'gyur ro/ /'od gsal du rab tu zhugs nas cis slong bar byed ce na/ zung 'jug gi rim pas 'khor ba ma yin pa'i dam pa'i bde ba nyams su myong ste phyir ldog pa med par 'gyur ro/ /thar pa'i don ci 'grol bar gal 'gyur</text></item>
<item><p>207a7</p><section></section><text>zhes dris pa/ rdo rje theg pa 'dir bskyed pa'i rim pa mngon du byas pas brgyad pa thob nas ji srid rdzogs pa'i rim pa thob pa de srid du bshes gnyen la brten par bya'o/ /lus dang ngag dang sems rnam par dben pa thob pas kyang sa bcu thob cing / sgyu ma lta bu thob ste/ de lhag par</text></item>
<item><p>207b1</p><section></section><text>rtogs shing 'od gsal bas rnam par dag go/ /snang ba med pa las ldang ba'i don du zung du 'jug pa'i rim pas sangs rgyas kyi sku mngon du byas nas/ rdo rje lta bu'i ting nge 'dzin gyis yon tan thams cad kyis brgyan par bzhugs so/ /[(]sgrubs [,]sgrub [)]thabs mdor byas kyi dka' 'grel/</text></item>
<item><p>207b2</p><section></section><text>paN+Di ta bi b+hU ti tsan+d+ras mdzad pa rdzogs so// //shAkya'i dge slong rin chen grub kyis/ dpa' bo'i lo mgo can gyi zla ba'i tshes bcu dgu la rgya dpe la bltas nas/ dpal ri phug gi dben gnas su bsgyur ba'o/[ ]@##/ /rgya gar skad du/ pany+tsa kra ma ar+tha b+hA kar Na nA ma/</text></item>
<item><p>207b3</p><section></section><text>bod skad du/ rim pa lnga'i don gsal bar byed pa zhes bya ba/ byang chub sems dpa' sems dpa' chen po gsung gi mnga' bdag 'jam dpal ye shes sems dpa' la phyag 'tshal lo/ /dpal ldan rdo rje 'chang chen gyis ni legs par gsungs pa yi/ /rgyud rgyal gsang ba</text></item>
<item><p>207b4</p><section></section><text>'dus dang rnal 'byor 'o ma'i rgyud 'dra las/ /mar gyi snying po legs phyung nges par bzung ba lnga/ /'phags pa klu yi dgongs bzhin blo dman don du bshad par bya/ /'jig rten khams 'dir ring gnas bya phyir byang chub klus/ /legs dang bde ba'i don thob gzhan gyi dgongs pa</text></item>
<item><p>207b5</p><section></section><text>shes/ /b+he ta'i yul nas legs byung dge slong dpal ldan te/ /de ming klu sgrub ces bya de yi dgongs pa shes/ /legs don mi mthun kun 'joms legs pa'i don ster ba/ /dpal 'gro gling gi dge slong shAkya'i bshes gnyen la/ /dngos dang yid kyis rin chen bdun gyis</text></item>
<item><p>207b6</p><section></section><text>mnyes par byas/ /de yi stobs kyis gsang don ma rmongs blo la snang / /yun ring spyod pa dus dang bya ba bsam pa'i dbang / /rnam dgus legs brgyan yang dag lta ba rab rdzogs shing / /legs bsgrubs de yi stobs kyis 'phags pa'i 'od zer phog /thugs rje'i stobs can</text></item>
<item><p>207b7</p><section></section><text>nyi ma'i 'od 'dras sems can don la gzigs/ /nyon mongs tha ba rlog pa'i ye shes ral gri yis/ /legs par bcad pa de'i don 'phags pa'i dgongs pa ji bzhin dgrol/ /ku sha'i grong khyer dag na legs bzhugs pa'i/ /dge slong chos kyi blo gros zhes bya bas/ /rim</text></item>
<item><p>208a1</p><section></section><text>gnyis bslab gzhi dang bcas dbye ba bshad/ /des byas byas pa med mthong sems can rnams/ /gsang ba de nyid don la rmongs par gyur/ /mun 'dra'i sgron ma bya phyir bdag gis dga' ba skyes/ /sems can gang dag rtag tu de nyid don la rmongs /'dod rgyal</text></item>
<item><p>208a2</p><section></section><text>zhags pas zin cing gzhung gzhan dang / /de yi nus pa ma mthong bskal dang 'dra/ /de la de nyid don 'di rgyal ba rnams kyis gsungs/ /gsang sngags sku la sogs pa yis/ /bskyed dang rdzogs pa'i rim pa ni/ /tshogs dang slob ma'i dbang du gsungs/ /bskyed pa yi ni rim pa yis/ /</text></item>
<item><p>208a3</p><section></section><text>rags pa'i rtog pa rab spangs nas/ /phyis ni rdzogs pa'i rim pa yis/ /phra ba'i rtog pa sbyong bar byed/ /sngags dang sems dang sgyu ma dang / /rnam dag dang ni gnyis su med/ /ting 'dzin 'di la rang gnas na/ /zhi ba mchog la reg par 'gyur/ /grangs ni sa dang mnyam pa dang / /</text></item>
<item><p>208a4</p><section></section><text>dngos kyi dbang du go rims ni/ /rgyu 'bras rags dang spangs pa dang / /khyab dang mtho dman sa yi dbang / /bsam gtan byed pa'i rnal 'byor pas/ /rtag tu don 'di shes bya ste/ /sgom byed rnal 'byor snod can dang / /rnal 'byor de yis bsams pa dang / /bsgom pa'i thabs dang</text></item>
<item><p>208a5</p><section></section><text>goms pa'i rtags/ /dgos pa skyon dang bcas pa'o/ /de la rnal 'byor snod can ni/ /lta ba dang ni spyod pa dang / /dbang thob dam tshig ldan pa'o/ /bsam pa gzhan gyi don la dmigs/ /thabs ni sems bzung 'bras skye ba'i/ /bsam gtan rnam pa gnyis su gsungs/ /rtags</text></item>
<item><p>208a6</p><section></section><text>ni smig rgyu du ba dang / /srin bu'i me dang mar me dang / /nam mkha' lta bur 'byung ba dang / /gzhan yang 'phar dang ldeg sogs dang / /me 'bar chu 'byung la sogs pa'o/ /bsgoms pa'i dgos pa 'di lta ste/ /rags dang phra ba'i rtog pa spangs/ /dngos grub kun 'brel ngan</text></item>
<item><p>208a7</p><section></section><text>song gi/ /gnas kun bcom mo zhing du skye/ /rtag tu sangs rgyas lung ston 'byung / /bdag dang gzhan la sogs la phan/ /phyogs mtshams kun du snyan par grags/ /de la sogs pa bsam mi khyab/ /skyon ni de las bzlog pa'o/ /phyag na rdo rje'i zhal snga nas/ /bsgom bya</text></item>
<item><p>208b1</p><section></section><text>sgom byed bsgom pa'i thabs/ /dgos pa skyon dang bcas par 'dod/ /bsgom bya ting 'dzin dmigs pa ste/ /'od dang 'od kyi kha dog dang / /sku dang ba thag thig le dang / /nyi zla rdo rje pad+ma dang / /rnal 'byor yul du byed phyir ro/ /lha mo mdzes ldan zhal snga nas/ /rten</text></item>
<item><p>208b2</p><section></section><text>gyi gang zag de mtshan nyid/ /dmigs dang snyoms 'jug 'bras bu skye/ /spyod lam dus dang rtags su 'dod/ /'jam dpal gzhon nu'i zhal snga nas/ /bsgom pa dang ni sems nyams dang / /bdud brtag pa dang spong ba dang / /sa tho ba yi rim pa'o/ /de lta'i man ngag</text></item>
<item><p>208b3</p><section></section><text>ji snyed cig /rdo rje 'chang la sogs pas gsungs/ /bdag gis dka' 'grel gzhan dag tu/ /don 'di legs byed snod ma yin/ /'chad pas nyan par 'dod pa la/ /bshad pa rnam pa gnyis yin te/ /nus dang 'gro ba'i dbang du gsungs/ /lha mo sgrol ma'i zhal snga</text></item>
<item><p>208b4</p><section></section><text>nas/ /bsgrub dang de don bshad pa bzhi/ /'di yi brjod par bya ba gang / /dgos dang 'brel ba ji lta bu/ /dgos pa'i dgos pa ji lta bu/ /de dris lan du 'di skad brjod/ /rgyu dang bsgrub par bya ba yin/ /don ni brjod par bya ba'o/ /de la gnyis te lam 'bras bcas/ /</text></item>
<item><p>208b5</p><section></section><text>lam ni bskyed dang rdzogs pa ste/ /mthar phyin zung 'jug 'bras bu'o/ /dgos pa shes rab rnam gsum gyis/ /rtogs dang bsgom pas dgos grub pa'o/ /thabs dang thang sa las byung ba'i tshul/ /sa bon myu gu ji bzhin du/ /'gyur ba gang yin 'brel ba ste/ /de la rag</text></item>
<item><p>208b6</p><section></section><text>las de phyir ro/ /dgos pa'i dgos pa zhes bya ba/ /rtogs nas gzhan la ston pa dang / /mthar phyin sa la don byed pa'o/ /de phyir de ni sgrol mas bshad/ /rgyal ba rnams kyi dam tshig yin/ /grub pa'i blo gros zhal snga nas/ /mnyam gzhag de nyid ting 'dzin dang / /de yi</text></item>
<item><p>208b7</p><section></section><text>grogs su bcas pa'o/ /mnyam gzhag ting 'dzin rnam gnyis te/ /bskyed pa dang ni rdzogs pa'o/ /dang po bcom ldan rdo rje can/ /skye gnas bzhi dang legs mthun par/ /de bstan gong ma 'og ma ni/ /chos rnams yongs su dag pa ste/ /skye ba med dang</text></item>
<item><p>209a1</p><section></section><text>'gag pa med/ /gang du ma grub shes pa yin/ /ji ltar brtags pa gang yin pa/ /yang dag ngang du ci yang med/ /de thob nye ba'i rgyur gyur pa/ /gang yin de la de skad do/ /grogs ni sngags pa'i rgyan nyid do/ /gsang sngags thams cad ni rim pa gnyis</text></item>
<item><p>209a2</p><section></section><text>grogs dang bcas pa ste slob dpon gyis kyang dang por de rtsom pa la bar chad du mi 'gyur bar bya ba'i phyir phyag 'tshal ba bstan pa'o/ /gang gi phyir rang dad pa'i phyir lha la phyag 'tshal rtsom par 'dod pa de'i phyir/ /mgon po sangs rgyas kun bdag ces bya ba la sogs pa smos</text></item>
<item><p>209a3</p><section></section><text>te/ de la dang por rim pa gnyis kyis sangs rgyas pa'i tshul bstan nas sems can gyi snang ba la thugs rje chen po'i stobs kyis rdo rje 'chang chen po'i sku phyung ba de ni mgon po ste/ gang la skyob par byed pa yod pa de la de skad ces bya'o/ /de ni sangs rgyas thams cad kyi</text></item>
<item><p>209a4</p><section></section><text>bsdus pa'i sku dang sangs rgyas thams cad kyi gtso bo yin pa'i phyir/ /sangs rgyas kun bdag nyid ces bya'o/ /dpal ldan zhes pa ni bsod nams dang ye shes kyi tshogs kyi bdag por gyur nas sems can rnams smin cing grol bar byed pa'i phyir ro/ /dpal</text></item>
<item><p>209a5</p><section></section><text>ldan gyis ni rdo rje 'chang chen po gang mtshon par byed do/ /de nyid ni bde chen te gang gi phyir mi bde ba'i sdug bsngal dang bral te bde ba chen po'i ngo bor bzhugs pa de'i phyir bde ba'o/ /bde ba yang yin la chen po yang yin pas 'di ni bde chen no/ /de lta bu'i don dang</text></item>
<item><p>209a6</p><section></section><text>ldan pa de la phyag 'tshal zhes sbyar ro/ /des cir 'gyur zhe na/ sgrib pa sbyang ba dang / tshogs bsags pa ste bar chad kyi sbyor ba bzlog par 'gyur ro/ /'phags pa dga' bos zhus pa'i mdo las kyang / tshe dang ldan pa de bzhin gshegs pa dang / de bzhin gshegs</text></item>
<item><p>209a7</p><section></section><text>pa'i bstan pa'i gzugs brnyan la phyag 'tshal ba'i gang zag de ni sgrib pa dang nyon mongs pa thams cad spangs pa yin no/ /'khor ba'i chu bo las brgal ba'o/ /sbrul dang rkun po dang rgyal po'i chad pa thams cad spangs pa'o zhes 'byung ba'i phyir ro/ /yang na snying</text></item>
<item><p>209b1</p><section></section><text>gar thabs dang shes rab kyi bar du srog gi sa bon gnas pa ni mgon po ste/ 'byung 'jug rgyun bcad nas rtag tu ngan song las ldog pa'i phyir de la de skad ces bya'o/ /mgon po yang yin la sangs rgyas kun gyi bdag nyid kyang yin pas mgon po sangs rgyas kun bdag nyid</text></item>
<item><p>209b2</p><section></section><text>do/ /de nyid dpal ldan te/ gang la smin cing grol ba yod pa de la de skad ces bya'o/ /de lta bu'i ngang la brtan par gyur pa dang dga' ba la sogs pa rim gyis skyes pa gang yin pa de ni bde chen ste/ gang la mi bde ba dang sdug bsngal spang ba'i thabs yod pa de la de skad</text></item>
<item><p>209b3</p><section></section><text>ces bya'o/ /mthar thug pa'i dbang du mgon po sangs rgyas kun bdag nyid ces smos te/ gang dag rnam par rtog pa'i dra bar chud pa de dag gi gnyen por gyur pa de ni sangs rgyas kun bdag nyid de/ sangs rgyas thams cad kyi ngo bo bdag po yin pa'i phyir ro/ /de ci'i</text></item>
<item><p>209b4</p><section></section><text>phyir zhe na/ sangs rgyas thams cad ni dngos su chos kyi sku yin pa'i phyir ro/ /gzhan las kyang / dus gsum sangs rgyas thams cad ni/ /chos kyi dbyings kyi ngang la gnas/ /thugs rje dang ni las 'phro yis/ /sems can ngo la so sor snang / /zhes 'byung ba'i phyir</text></item>
<item><p>209b5</p><section></section><text>ro/ /'di ni dpal ldan te dper na nam mkha' bzhin yongs la khyab pa'i phyir ro/ /'od srungs kyi mdo las kyang / don dam pa'i sems can thams cad kyi dpal du gyur pa yin te rnam par rtog pa'i 'ching ba bzlog pa'i phyir ro zhes 'byung ba'i phyir ro/ /de bas na de ni</text></item>
<item><p>209b6</p><section></section><text>dpal ldan yang yin la bde ba chen po yang yin pas dpal ldan bde chen no/ /btud de zhes pa ni phyag 'tshal te zhes pa ste/ gang la mnyes par byed pa yod pa de la phyag 'tshal ba'o/ /des ci byed ce na/ bshad ces sbyar ro/ /gang bshad par 'dod pa de ni bstan par 'dod</text></item>
<item><p>209b7</p><section></section><text>pa de'i phyir/ rdo rje bzlas pa'i rim pa bshad bya zhes smras te/ de la rdo rje bzlas pa yin pas rdo rje bzlas pa ste/ sna'i rtse mor rdo rje bsams la bzlas she'o/ /yang na rdo rje bzlas pa ste rdo rje 'chang chen pos bzlas pa yin pas de bzlas she'o/ /yang rdo rje bzlas pa yin pas</text></item>
<item><p>210a1</p><section></section><text>rdo rje bzlas pa ste rdo rje 'chang gi rnal 'byor gyis bzlas she'o/ /gang gi phyir bsgom par bya ba'i yon tan dang dmigs pa dang sgom par byed pa po ston par 'dod pa de'i phyir de la de skad ces bya'o/ /gal te yon tan dang dmigs pa dang byed pa po ma bstan na med pa</text></item>
<item><p>210a2</p><section></section><text>dang ma yin pa la sogs pa'i skyon du 'gyur ro/ /gang gi rjes su 'brangs nas bshad ce na de nyid ston par 'dod pa de'i phyir/ rnal 'byor rgyud kyi rjes 'brangs nas/ /zhes smos te/ rnal 'byor ni ting nge 'dzin te gang las de gtsor ston pa de la de skad ces bya'o/ /rnal 'byor</text></item>
<item><p>210a3</p><section></section><text>gyi rgyud ni rnal 'byor gyi rgyud de/ lha mo bzhis zhus pa la sogs pa'o/ /de'i rjes su 'brangs pa ni de'i rjes su 'brangs pa ste/ de dag dang mi 'gal bar byas te bshad ces sbyar ro/ /kha cig na re rjes su 'brangs pa ni des gtan la phab ces 'chad do/ /gang la gang gis ci lta bur</text></item>
<item><p>210a4</p><section></section><text>gsungs she na/ thabs 'di zhes smos te/ rdo rje bzlas pa 'di zhes sbyar te dang po bstan pa'o/ /'og ma ston par 'dod pa de'i phyir/ bskyed pa'i rim la legs gnas shing / /zhes smos te/ bskyed pa'i rim pa ni bskyed pa'i rim pa sa bon dang phyag mtshan las bskyed pa gang yin</text></item>
<item><p>210a5</p><section></section><text>bde la de skad ces bya'o/ /de la legs par gnas pa ni de sgom par byed pa ste mthar phyin pa'o/ /de'i don ni dang por srid pa skye bzhin tshul dus bon la sogs pa las rigs brgya'i dbye ba la sogs pa bsgom pa'o/ /de ni bzhi ste bsgom pa dang / goms pa'i tshad dang / mthar</text></item>
<item><p>210a6</p><section></section><text>phyin pa'i tshad dang / de'i dgos pa'o/ /bsgom pa ni de la sems yang dang yang du gtod pa'o/ /goms pa'i tshad sku gsung thugs che chung mang nyung gang gi rnam pa la thogs pa med pa'o/ /mthar phyin pa'i tshad ni thams cad lha'i dkyil 'khor du snang ba'o/ /de'i dgos pa ni</text></item>
<item><p>210a7</p><section></section><text>rags pa'i rnam par rtog pa slangs te rdzogs pa'i rim pa bsgoms na gsal bar 'gyur ba'i phyir ro/ /rdzogs pa'i tshad sku gsung thugs che chung mang nyung gang gis rnam pa la thogs pa med pa'o/ /phyin pa'i tshad ni thams cad lha'i dkyil 'khor du snang ba'o/ /de'i dgos</text></item>
<item><p>210b1</p><section></section><text>pa ni rags pa'i rnam par rtog pa spangs te rdzogs pa'i rim pa bsgoms na gsal bar 'gyur ro/ /rdzogs pa'i rim pa ni rdzogs pa'i rim pa'i chos kyi sku dang shin tu nye ba'i rgyur gyur pa'i phyir de la de skad ces bya'o/ /de 'dod pa ni 'dod pa ste/ rdzogs pa'i rim pa</text></item>
<item><p>210b2</p><section></section><text>sgom pa 'dod pa'i rnal 'byor pa la gsungs she'o/ /gsum pa bstan pa'i phyir/ rdzogs pa'i sangs rgyas kyis zhes gsungs te/ yon tan thams cad rdzogs pa gang yin pa de la de skad ces bya'o/ /de ni sangs rgyas te rnam par rtog pa thams cad spangs pa ste</text></item>
<item><p>210b3</p><section></section><text>yon tan thams cad kyis rgyas pa'i phyir ro/ /dngos su na 'dir rdzogs pa'i sangs rgyas ni rdo rje 'chang chen po ste des gsungs pa'o/ /bzhi pa bstan pa'i phyir/ skas kyi rim pa lta bur gsungs/ /zhes smos te skas dang 'dra bas na skas te dper na skas lta bu zhes sbyar ro/ /de la</text></item>
<item><p>210b4</p><section></section><text>skas la ni rim gyis 'dzeg gi cig car ni ma yin no/ /de bzhin du rim pa lnga la'ang rim gyis 'jug gi cig car ni ma yin no/ /skas ni sa la brten pa ste/ de bzhin du rdzogs pa'i rim pa bsgom pa'i tshe/ bskyed pa'i rim pa dpyod pa dang bcas pa la rten par byed do/ /skas la</text></item>
<item><p>210b5</p><section></section><text>ni rtse mor phyin nas bya ba gzhan byed do/ /de bzhin du rim pa lnga'i ting nge 'dzin mthar phyin nas sems can gyi don byed do/ /gang gi phyir sems can thams cad ni rlung gis 'tsho bar byed pa de'i phyir de la de bstan to/ /sems can rnams kyi srog gyur pa/ /zhes pa ni sems can</text></item>
<item><p>210b6</p><section></section><text>thams cad 'tsho bar byed pa ste/ de gang yin zhe na/ rlung zhes bya ba ste/ yang ba dang g.yo ba'i bdag nyid can no/ /des ni 'tsho bar byed pa 'ba' zhig tu ma zad kyi las gzhan yang byed do zhes bstan pa'i phyir/ las kun byed ces smos te/ de la las kun zhes bya ba ni 'di ltar</text></item>
<item><p>210b7</p><section></section><text>las thams cad de 'jig rten gyi lus pa rlung gis byed do/ /gsang ba de kho na nyid kyi rgyud las kyang / 'jig rten las rnams thams cad ni/ /rlung dang rlung bcas kun gyis byed/ /rtag tu rlung dang bral ba ni/ /'jig rten las rnams rgyun bcad 'gyur/ /zhes 'byung ba lta bu'o/ /</text></item>
<item><p>211a1</p><section></section><text>gang gi phyir shes pa dang bral ba'i rlung gis/ yul gyi rnam par rig par mi rung ngo zhes rgol ba de'i lan bstan pa'i phyir/ 'di ni rnam shes bzhon pa ste/ /zhes smos te 'di zhes pa ni rlung ste dngos su na rlung la rang gi rnam par shes pa zhon nas yul gyi rnam par rig par byed ce'o/ /</text></item>
<item><p>211a2</p><section></section><text>de'i dbye ba bstan pa'i phyir/ /lnga yi bdag nyid bcu yang yin/ /zhes smos te/ de la lnga ni lnga ste/ srog 'dzin pa nas khyab byed kyi bar du'o/ /bcu ni dbang po la gnas pa'i rlung lnga ste bcu'o/ /rlung bcu po 'di dag ni rnam par shes pa'i bzhon pa'o zhes 'khor lo rol pa'i rgyud las</text></item>
<item><p>211a3</p><section></section><text>kyang gsungs so/ /rlung gi de nyid rim gyis ni/ /zhes pa ni rlung la rim gyis bslabs nas zhes pa'o/ /ci byed ce na/ sngags kyi de nyid yang dag 'jug /ces smos te/ 'dir nus pa khyad par can mngon du byed pa'i sngags so/ /gzhan las man ni yid ces bya ba ste/ /tra ni skyob par byed pa'o/ /</text></item>
<item><p>211a4</p><section></section><text>zhes kyang 'byung ngo / /yang dag 'jug ces pa ni sngags kyi de kho na nyid la nges par 'jug ce'o/ /des ci byed ce na/ rdo rje bzlas pa rnams la slob ste/ rdo rje bzlas pa ni gong du bshad do/ /de la slob pa ni de yul du byas te sems yang dang yang gtad pa'o/ /rdo rje bzlas gnas rnal 'byor pas/ /zhes</text></item>
<item><p>211a5</p><section></section><text>pa ni/ rdo rje bzlas pa'i ting nge 'dzin dang ldan pas she'o/ /des cir 'gyur zhe na/ sems la dmigs pa thob par 'gyur/ /zhes te 'dir sems la dmigs pas sems la dmigs pa ste/ phyi rol gyi yul la dmigs pa ni ma yin no/ /thams cad sems kyi snang bar lta ba ni sems la dmigs</text></item>
<item><p>211a6</p><section></section><text>pa'o/ /des thob ces pa/ sems kyi mtshan nyid rtogs par 'gyur/ /zhes pa'o/ /sems la dmigs pa thob nas ci byed ce na/ sgyu ma lta bu'i sgom par byed pa de'i phyir sgyu ma lta bu'i ting nge 'dzin gnas zhes te/ gang la sgyu ma'i dpe bcu gnyis nye bar mtshon pa'i sku ni sgyu ma lta bu'i</text></item>
<item><p>211a7</p><section></section><text>ste/ de la sems rtse gcig pa ni sgyu ma lta bu'i ting nge 'dzin la gnas pa'o/ /yang dag mtha' ni rnam par sbyangs/ /zhes pa ni/ sgyu ma lta bu'i sku nyid 'od gsal ba'i bsam gtan gyis rang bzhin med par byed ce'o/ /yang dag mtha' las langs zhes pa ni/ 'od gsal ba'i ngang las</text></item>
<item><p>211b1</p><section></section><text>langs pa'o/ /des ci byed ce na/ gnyis med ye shes thob par 'gyur/ /zhes smos te/ gnyis su med pa ni gnyis su med pa ste/ 'od gsal ba'i bsam pa 'khor ba dang mya ngan las 'das pa la sogs pa gnyis pa thams cad mi dmigs pa ste zung du 'jug pa'i ting nge 'dzin to/ /de thob pa</text></item>
<item><p>211b2</p><section></section><text>ni mngon du byed pa'o/ /yang dag mtha' las zung 'jug ting nge 'dzin la gnas nas zhes pa ni mthar phyin pa'i ting nge 'dzin thob nas zhes pa'o/ /slar zhing gang yang mi slob po zhes pa ni bslab pa dang bral ba'i phyir ro/ /de la zung du 'jug pa ni gnyis te slob pa dang mi slob pa'o/ /mi slob pa ni mi slob</text></item>
<item><p>211b3</p><section></section><text>pa ste/ bslab pa thams cad mthar phyin pa'i phyir ro/ /gzhan las gang du slob pa'i zung 'jug kyang / mi slob pa zhes rab tu grags/ /rdo rje bzlas dang sems la dmigs/ /'og ma dag la 'das pa'i phyir/ /zhes 'byung ba lta bu ste/ 'di ni zung du 'jug pa'o/ /'di zhes pa ni mthar</text></item>
<item><p>211b4</p><section></section><text>phyin pa'i zung du 'jug pa'o/ /gzhan las mthar phyin zung 'jug ces bya ba/ yod med rtag chad don dam dang / /kun rdzob ces bya gnyis su med/ /gcig tu bsre ba yang mi dmigs/ /zhes 'byung ba lta bu'o/ /de lta bu 'di ni rdzogs pa'i rnal 'byor pa ste/ 'dir rdzogs pa ni</text></item>
<item><p>211b5</p><section></section><text>gnyis su med pa'o/ /gang la gnyis su med pa'i ting nge 'dzin yod pa de ni rdzogs pa'i rnal 'byor pa'o/ /rdo rje 'dzin pa chen po yang de zhes pa ni rdo rje 'chang chen po'ang de nyid yin zhes pa'o/ /rnam pa kun gyi mchog ldan pa'i/ /thams cad mkhyen par de nas 'gyur/ /zhes pa ni</text></item>
<item><p>211b6</p><section></section><text>gang la gnyis su med pa'i ting nge 'dzin yod pa de ni thams cad mkhyen pa'i gnas su gyur pa'o/ /'das pa dang ni ma 'ongs dang / /zhes pa la sogs pa ni go sla'o/ /dpal ldan 'dus pa'i rgyud ces pa ni dpal ldan rdo rje 'chang chen pos gsungs pa'i gsang ba 'dus pa'i rgyud</text></item>
<item><p>211b7</p><section></section><text>do/ /rgyud der de nyid de de kho na nyid rnam pa lnga'i sgrub pa'i thabs 'di dag rgyas btab ces pa'o/ /bshad pa'i rgyud kyi rjes 'brangs nas/ /zhes pa ni gong du bshad do/ /bla ma'i kha las rtogs par bya/ /zhes pa ni bla ma'i man ngag las khong du chud par bya'o/ /de ni mdor bsdus pa'o/ /de</text></item>
<item><p>212a1</p><section></section><text>nas rlung gi de kho na nyid rgyas par bshad pa'i phyir/ de la dang po kho na zhes pa la sogs pa smos te/ rlung gi de kho na nyid ni rlung gi de kho na nyid do/ /de ston pa ni gzhung gi tshogs so/ /rtsa ba yang yin la rgyud kyang yin pas rtsa ba'i rgyud do/ /de la 'jug pa ni de la 'jug pa ste de'i rjes su</text></item>
<item><p>212a2</p><section></section><text>'brangs pa'o/ /de nyid ston pa/ sna yi rtse mor yungs kar bsam/ /zhes pa ni rang gi sna'i rtse mor byang chub sems kyi thig le yungs kar tsam pa'o/ /'gro dang mi 'gro zhes pa ni 'byung ba dang 'jug pa gnyis so/ /yungs kar la zhes pa ni thig le yungs kar gyi rnam pa tsam la blo gtad de la bsgom pa'o/ /</text></item>
<item><p>212a3</p><section></section><text>gsang ba'i sngags kyis zhes pa ni yi ge gsum gyis she'o/ /ci byed ce na/ ye shes mchog gi gnas bsgom mo/ /zhes pa ste/ ye shes mchog ni ye shes mchog ste/ de las skyes pa'i ye shes so/ /ye shes ni mchog ste sems can tha mal pa las khyad par du gyur pa'o/ /yang na ye shes mchog ste</text></item>
<item><p>212a4</p><section></section><text>sa dang pha rol tu phyin pa las khyad par du byas pa'o/ /yang na ye shes kyi mchog ste de la dmigs pa las skyes pa'i ye shes kyi mchog 'grub pa'o/ /gnas zhes pa ni rgyu'i don to/ /rgyu des 'bras bu mchog thob par 'gyur te/ yang na gnas ni brten par bya ba ste de la brten te 'grub pa'i</text></item>
<item><p>212a5</p><section></section><text>phyir ro/ /yang na gnas kyis ni skyob par byed de gang la blo gtad pa des rnam par rtog pa las ring du gyur pa'o/ /yang na sna rtse dang 'dra bas sna rtse ste/ rtsa rnam pa bzhi'i rtse mo pad+ma kha bye ba'i tshul can no/ /yungs kar ni thig le yungs kar tsam bsam pa'o/ /gzhan gong dang 'dra/ yang na</text></item>
<item><p>212a6</p><section></section><text>sna'i rtse mo ni rno bar byed pa ste/ de la gnas pa'i rtsa shin tu rno bar byed pa'o/ /rnam par rtog pa'i dra ba gcod pa'i phyir ye shes ni de dang 'dra bar gyur par ro/ /de'i don ni shes pa thams cad skye ba'i rten snying ga'i dbus su byang chub sems kyi thig le bsam mo/ /'gro dang mi 'gro zhes</text></item>
<item><p>212a7</p><section></section><text>pa ni snod dang bcud kyi 'jig rten te thams cad de'i snang bar bsam pa'o/ /gzhan las/ /dngos dang 'dra bar byed pa'i dbang / /sna rtse dag ni rnam pa gsum/ /phyi rol sna'i rtse mo dang / /snying ga thig le bsam par bya/ /'byung dang 'jug dang gnas pa yi/ /ye shes gsum gyi sbyor</text></item>
<item><p>212b1</p><section></section><text>ba yis/ /sems ni thig ler gzhag par bya/ /zhes 'byung ba lta bu'o/ /rin chen kha dog sna lnga pa/ /zhes pa ni rin po che yin pas rin po che ste/ rin po che 'bar ba'i 'od zer kha dog sna lnga pa'o/ /tshad ji tsam zhe na/ yungs kar gyi 'bru tsam zhes pa ste/ che chung yungs kar tsam</text></item>
<item><p>212b2</p><section></section><text>pa'o/ /gnas gang du zhe na/ sna'i rtse mor te rang gi sna'i rtse mor sor brgyad dang bcu drug tshun chad du'o/ /gang gis she na/ rnal 'byor rig pa ste/ thams cad la bsgom zhes sbyar ro/ /rnal 'byor ni ting nge 'dzin gang la yod pa de ni rnal 'byor ro/ /dus ji tsam zhe na/ rtag tu bsgom zhes smos te/</text></item>
<item><p>212b3</p><section></section><text>ji srid du mthar phyin pa'i lam ma thob ba de srid kyi bar du bsgom zhes so/ /de'i don ni dang por mtshan nyid thams cad dang ldan pa'i rnal 'byor gyi yid dang mthun pa'i gnas su nye bar song ste/ sems can gyi don yid la dran pa dang / bskyed pa'i rim pa rigs brgya la sogs pa'i dbye bas</text></item>
<item><p>212b4</p><section></section><text>mthar phyin par byas la/ sngags kyi bsnyen pa'i dus su snying gar ye shes sems dpa' sku gsung thugs kyi ngo bor gnas pa bsams te/ rang gi sna'i rtse mor rin po che 'bar ba kha dog lnga dang ldan pa bsams te rtse gcig pa'i bzlas pa bya'o/ /yang na rin po ni rdo rje rtse lnga pa rtse mo la</text></item>
<item><p>212b5</p><section></section><text>'od zer kha dog lnga dang ldan pa ste/ des sems rin po cher ma sbyor bas rin po che'o/ gzhan gong dang 'dra/ yang na mnal 'dod pa'i don 'byung ba de ni rin po che ste/ byang chub sems kyi khu ba 'byung bas bde ba chen po'i 'khor lo'i sbyor ba gsum gyi rtsa ba'o/ /kha dog lnga ni 'di</text></item>
<item><p>212b6</p><section></section><text>ltar mngon du bya ba dang mdzes pa'o/ /lnga ni lnga ste sbas pa'i 'khor lo'i thig le lnga'o/ /thig le'ang ji tsam zhe na/ yungs kar gyi 'bru tsam mo zhe'o/ /gang du zhe na/ sna'i rtse mo ste/ sna'ang yin la rtse mo'ang yin pas sna'i rtse mo ste/ a wa d+hU tI'i sna'i rtse mor rnal 'byor pas</text></item>
<item><p>212b7</p><section></section><text>bsgom pa'o/ /yang na rin po che ni sems rin po cher gyur pas na rin po che ste srog 'dzin pa'i rlung la sogs pa'o/ /kha dog lnga ni kha dog lnga ste dkar po la sogs pa'o/ /sna ni dngos so/ /de dag gi don yang bskyed pa'i rim pa mthar phyin pa'i rnal 'byor pas rang gi spyi bor bde ba chen</text></item>
<item><p>213a1</p><section></section><text>po ni rtsa bdun cu rtsa gnyis la sogs pa'o/ /de'i dbus kyi sbas pa'i 'khor lo'i 'dab ma bzhi la thig le bzhi dbus dang lngar bsams te/ 'byung ba rlung gi dus su 'gro ba dang 'jug pa'i rlung gi dus su 'ong ba gnas pa la bslab pa ni gong ma'i dbang du byas pa'o/ /'og ma'i</text></item>
<item><p>213a2</p><section></section><text>dbang du byas pa ni dkyil 'khor bzhi'i 'od zer so so las kha dog lnga byung ba'i dus su 'od zer la shes pa'i ngo bo yi ge hUM gi phreng bar gyur te spro ba dang / 'jug pa'i dus su oM gyi phreng bas 'jug pa dag gnas pa la brtan par bya ba'o/ /yang na rin po che ni 'dod pa 'byung bar byed pa'i phyir te</text></item>
<item><p>213a3</p><section></section><text>shes pa thams cad skye ba'i rten snying gar ro/ /der byang chub sems kyi thig le bsam pa rin po che ste/ gang la dgos pa 'byung ba de ni rin po che'o/ /kha dog lnga ni 'byung ba lnga mtshon par byed pa ste/ 'di ltar sa la sogs pa'i rnam pa ltar snang ba'o/ /de ni yungs kar tsam sna rtse ste snying</text></item>
<item><p>213a4</p><section></section><text>gar bsam pa'o/ /chags pa la dga' ba'i rnal 'byor gyi dbang du byas te bshad pa/ rin po che kha dog sna lnga ni/ byang chub sems kyi thig le lnga mdud pa lnga'i nang na gnas pa'o/ /tshad gong dang 'dra/ gang du zhe na/ sna'i rtse mor te/ thabs kyi nor bu la gnas pa'i rtsa'i nang du'o/ /gang</text></item>
<item><p>213a5</p><section></section><text>gis she na/ rnal 'byor pa yis te/ rnal 'byor pa ting nge 'dzin dang ldan pas bsgom pa'o/ /de'i don yang bskyed pa'i rim pa mthar phyin pa'i rnal 'byor pas byang chub sems kyi rtsa'i mdud par thig le lnga bsams te/ phyag rgya mo dang snyoms par 'jug pas dga' ba la sogs pa</text></item>
<item><p>213a6</p><section></section><text>skye ba ni bza' ba'i dbang du byas pa'o/ /yang na lha'i sku 'byung bas rin po che ste/ rang gi rdo rje'i khar byang chub sems kyi khu ba phab ste/ yum gyi mkha' la bton la rim gyis lha'i skur byas te bton pa ni bskyed pa'i rim pa'i dbang du byas pa'o/ /dgongs pas bshad pa ni dgongs</text></item>
<item><p>213a7</p><section></section><text>pas bshad pa ste/ sgra ji bzhin pa ma yin zhing 'dod pa 'byung ba la sogs pa la dgongs te smras pa'o/ /rdo rje'i tshig ces pa ni chos nyid rdo rje yin pas rdo rje'i tshig ste rtogs par dka' ba'i phyir ro/ /yang na rdo rje 'chang gi tshig yin pas na rdo rje'i tshig gi bshad pa'o/ /lha mo yang yin</text></item>
<item><p>213b1</p><section></section><text>la bzhi yang yin pas lha mo bzhi'o/ /des zhus pa ni lha mo bzhis zhus pa'o/ /rtsa ba'i rgyud ma yin pas bshad pa'i rgyud do/ /de las rdo rje'i tshig bshad ce'o/ /snying po las ni snying po mchog /ces pa ni snying po rtsa ba'i thig le'o/ /de las byung ba ni snying po mchog gi thig le'o/ /yang</text></item>
<item><p>213b2</p><section></section><text>na rtsa ba dang yan lag gi rlung ngo / /sangs rgyas kun gyi gsang ba ni sangs rgyas kun gyi gsang ba ste/ sangs rgyas thams cad kyi gsang bar bya'o/ /yon tan thams cad 'byung ba'i gnas/ /zhes pa ni yon tan thams cad 'byung ba'i rgyur gyur pa'o/ /de ni lha mo zhes pa ni bod pa'o/ /bshad</text></item>
<item><p>213b3</p><section></section><text>par bya zhes pa ni dam bca' ba'o/ /ye shes lnga'i dngos de nyid/ /ces pa ni ye shes lnga'i ngo bo rin po che dang rdo rje la sogs pa'o/ /yungs kar gyi ni 'bru tshod tsam/ /zhes pa ni gong du bshad do/ /de yi dbus na gnas pa'i lha/ /zhes pa ni rin po che la sogs pa'i dbus su chud pa'i rlung</text></item>
<item><p>213b4</p><section></section><text>lha'o/ /mi gsal gsal ba'i bdag nyid can/ /zhes pa ni gzhan pa'i yul du ma gyur cing rnal 'byor pa'i yul du gyur pa'o/ /gsang ba 'dus pa la sogs pa ni gong du bshad pa'o/ /gsal bar gsungs zhes pa ni rgyas par gsungs zhes sbyar ro/ /ye shes lnga ni chos kyi dbyings dang / me long</text></item>
<item><p>213b5</p><section></section><text>lta bu dang / mnyam pa nyid dang / so sor rtog pa dang / bya ba nan tan gyi ye shes so/ /de'i rang bzhin ni de'i ngo bo ste/ dbugs lnga'o/ /de nyid 'byung ba sa la sogs pa'i ngo bo'o/ /gong bu'i gzugs kyis phyung zhes pa ni thig le'i gzugs kyis phyung zhes pa'o/ /yang na rags pa'i rnam pa'i gong</text></item>
<item><p>213b6</p><section></section><text>bu'i gzugs te/ 'di ltar rdo rje dang rin po che dang kha dog lnga'o/ /sna yi rtse mor rab tu bsgom/ /zhes pa ni go sla'o/ /rin chen kha dog sna lnga ni gong du bshad pas so/ /srog dang rtsol ba ni rtsa ba'i rlung dang yan lag gi rlung ngo / /yang na gnyis te 'byung ba dang 'jug pa yin zhes so/ /rang sngags snying gar</text></item>
<item><p>213b7</p><section></section><text>bsams nas ni/ /zhes pa ni yi ge a bsam pa'o/ /srog ni thig le gnas par gzhag /ces pa ni rlung gnas pa la bslab par bya'o/ /don de nyid shin tu rgyas par bshad pa la slar bshad pa zhes pa'o/ /rdo rje yang yin la phreng ba yang yin pas rdo rje phreng ba'i rgyud do/ /rdo rje phreng ba yang yin la bshad</text></item>
<item><p>214a1</p><section></section><text>pa'i rgyud kyang yin pas rdo rje phreng ba'i bshad pa'i rgyud do/ /de las bshad ces sbyar ro/ /sna rtser yungs kar zhes pa ni gong du bstan pa de'o/ /srog dang rtsol ba'i brtags pa ste/ /zhes pa ni sna'i rtse mor yungs kar bsgoms pas srog dang rtsol pa'i rlung zlos par byed</text></item>
<item><p>214a2</p><section></section><text>ce'o/ /ji ltar zhe na/ 'od lnga sangs rgyas rnams su bsgom/ /zhes pa ste/ sangs rgyas lnga'i ngo bo 'od zer lngar bsgom zhes pa'o/ /de'i don yang gnas bzhi po gang rung nas 'od zer kha dog lnga 'phro ba dang gsal bar bsam mo/ /steng gi sna nas nges 'byung ba/ /zhes pa ni</text></item>
<item><p>214a3</p><section></section><text>'og gi sna ma yin pas steng gi sna'i bu gnas 'byung ba'o/ /gang dang gang nas 'byung zhe na/ /g.yon dang g.yas dang gnyi ga dang / /dal bar rgyu dang zhes pa 'og nas ston to/ /gang nas gang zhe na/ lkog ma snying ga lte ba dang / gsang ba'i pad+mar zhes pa'o/ /ci byed ce na/ 'gro'o</text></item>
<item><p>214a4</p><section></section><text>ston zhes pa'o/ /de dag gi don yang lkog ma na gnas pa'i rlung de'i dkyil 'khor du gnas te g.yas nas 'gyur ba'o/ /gzhan la yang de bzhin du sbyar ro/ /g.yas pa nas ni 'byung ba yi/ /zhes pa ni lkog ma'i rlung sna bug g.yas pa nas 'byung ba'o/ /gang gi dkyil 'khor yin zhe na/</text></item>
<item><p>214a5</p><section></section><text>me yi dkyil 'khor nyid yin te/ /zhes pa ni smin par byed pa'i phyir te/ de ni me'i dkyil 'khor ro/ /kha dog dmar zhing gsal bas dmar zhing gsal ba'o/ /gang 'gyur zhen pad+ma mgon po ste tshe dpag med 'gyur zhe'o/ /de ni tshe dpag med dang 'dra bas tshe dpag med ce'o/ /yang</text></item>
<item><p>214a6</p><section></section><text>na sa bon byed pa'i phyir ro/ /de'i dbyings ni gru gsum du gnas te/ dbugs 'byung 'jug dang zas zab dang stod du dngas snyigs 'byed pa'i las can no/ /des ni lta bas thag bcad pa'o/ /man ngag nyams su len pa'i rnal 'byor pas slob pa de ni rnam pa gnyis te/ /'di ltar spyir</text></item>
<item><p>214a7</p><section></section><text>slob pa dang bye brag tu slob pa'o/ /bye brag tu slob pa la gnyis te rten can dang rten med pa'o/ /de la rten can gyi dbang du ni dri tshor bar byed pa'i rtsa rnam pa gnyis sna'i rtse mo la gnas te/ rtse mo me tog kha bye ba'i rnam par thig le phra mo bsams la snying gar byang chub sems kyi thig le bsam</text></item>
<item><p>214b1</p><section></section><text>mo/ /gang gi tshe rlung 'byung ba'i dus kyi tshe ba thag gi rnam par byung nas rtse mo'i thig le la thim pa ni 'byung ba la slob pa'o/ /de nyid blo gtad pa ni 'byung ba'i cha la brten pa'i gnas pa la slob pa'o/ /de nas de'i rnam pa de la thim pa ni 'jug pa la slob pa'o/ /snying ga'i thig</text></item>
<item><p>214b2</p><section></section><text>le la blo gtad pa ni 'jug pa'i cha la brten pa'i gnas pa la bslab pa ste slob ma la bshad pa'o/ /rten med mgrin par yi ge a bsams te de las sna bug g.yas su 'od zer kha dog dmar por gyur nas gnas pa la slob pa ni man ngag go/ /gzhan go sla'o/ /sngags</text></item>
<item><p>214b3</p><section></section><text>kyi de kho na nyid ston pa'i rtsa ba'i rgyud la 'jug par bya/ /zhes pa ni gsang ba 'dus pa'i rgyud kyi rjes su 'brang zhes pa'o/ /gang zhe na sngags te/ de bzhin gshegs pa zhes pa ni 'das pa'i sangs rgyas la sogs pa ma lus pa'o/ /sku'i gsang ba ni sku gcig bstan pas</text></item>
<item><p>214b4</p><section></section><text>sna tshogs par snang ba'o/ /gsung gi gsang ba ni gsung gcig gis thams cad go bar byed pa'o/ /de'i snying po ni yi ge gsum mo/ /de ni sngags thams cad kyi snying po yin pas sngags thams cad kyi snying po'o/ /kun du bskul ba ni sangs rgyas thams cad sad par byed pa'o/ /</text></item>
<item><p>214b5</p><section></section><text>sba bar bya bas na mchog tu gsang ba'o/ /de lta bu 'di rdo rje 'chang chen pos gsungs zhes sbyar ro/ /yang na de bzhin gshegs pa thams cad ni rtsa ba dang yan lag gi rlung ngo / /sku dang gsung dang thugs kyi gsang ba ni 'byung ba dang 'jug pa dang gnas pa'o/ /sngags</text></item>
<item><p>214b6</p><section></section><text>thams cad kyi snying po ni gnas pa la dbang thob pa'o/ /bskul ba ni 'ong bas byed pa ste dngos grub thams cad 'brel pa'o/ /yang na de bzhin gshegs pa thams cad ni rtsa stong phrag bdun cu rtsa gnyis so/ /sku gsung thugs kyi gsang ba ni khrag dang khu ba dang chu'i rtsa ba'o/ /</text></item>
<item><p>214b7</p><section></section><text>snying po'i rtse dbus kyi byang chub sems so/ /skul pa ni 'phro bar byed pa'o/ /gzhan las/ stong phrag bdun cu rtsa gnyis kyi/ /rtsa ni dus gsum sangs rgyas te/ /sku gsung thugs zhes grags pa yi/ /khu ba khrag dang chu yi rtsa/ /snying po byang chub sems zhes bya/ /rlung</text></item>
<item><p>215a1</p><section></section><text>bskyod me ni 'bar byas pa/ /rtsa nas khu ba 'og tu 'phro/ /zhes 'byung ba lta bu'o/ /don rtogs pa yi bzlas pa ni/ /zhes pa yang dag pa'i don rtogs pa'i bzlas pa ni ngo bo nyid med ces sbyar ro/ /de la don ni don te brjod par bya'o/ /de gang</text></item>
<item><p>215a2</p><section></section><text>gis rtogs pa'i bzlas pa de ni bzang po yin zhe'o/ /yang na dbugs kyi phreng ba 'bras bu dang bcas pa ni don te de rtogs pa ni bzlas pa bzang ba'o/ /dus gsum sangs rgyas kyis brtags pa/ /zhes pa ni dus kyang yin la gsum yang yin pas dus gsum mo/ /</text></item>
<item><p>215a3</p><section></section><text>der gshegs pas dus gsum gyi sangs rgyas te/ /des brtags pa ni gtan la phab pa'o/ /de ni rdo rje bzlas pa ste/ rdo rje ni de bzhin gshegs pa rnams te/ des gtan la phab pa'i bzlas pa ni rdo rje bzlas pa'o/ /yang na 'byung ba dang 'jug pa dang gnas pa ni dus gsum</text></item>
<item><p>215a4</p><section></section><text>sangs rgyas te/ kyi zhes pa ni la zhes pa'o/ /brtags pa zhes pa ni de la goms par byed pa'o/ /de lta bu de ni rdo rje bzlas pa ste/ 'dir rdo rje ni mi phyed pa'i phyir ro/ /gang gi phyir mi phyed pa'i bzlas pa ni rdo rje bzlas pa'o/ /de'i don yang dang por snying gar yi ge a bsams la de las</text></item>
<item><p>215a5</p><section></section><text>'od zer kha dog lnga byung bas sor bcu drug tshun chad byung ni yi ge gsum gyi sbyor bas bslab par bya'o/ /yang na dus gsum sangs rgyas ni khrag dang chu dang byang chub sems kyi rtse ste bsgom pa'o/ /de'i dbus kyi phyogs su thig le 'pho 'jug dang bcas pa ni rdo rje bzlas pa'o/ /ji lta bur</text></item>
<item><p>215a6</p><section></section><text>bzlas she na/ slob mo za zhing mi bzlas te/ /zhes pa ni gzugs la sogs pa gzhan la bslang bar mi bya'o/ /ma bslangs pa la chags mi bya/ /zhes pa ni rang gi rdzas rnams la'ang chags par mi bya'o/ /gzhan las/ sems dpa' chen po sems can la la dag rang gi rdzas dang</text></item>
<item><p>215a7</p><section></section><text>gzhan gyi rdzas la chags par byed pa ni rtag tu sdug bsngal gyi btson ra na gnas pa'o zhes 'byung ba lta bu'o/ /'dod pa kun la longs spyod cing / /zhes pa ni 'dod par bya bas 'dod pa ste gzugs la sogs pa'o/ /de la longs spyod pa ni de la longs spyod pa'o/ /de'i don yang</text></item>
<item><p>215b1</p><section></section><text>bskyed pa'i rim pa'i phyag rgya chen po'i skus/ gzugs kyi lha mo nas reg bya'i lha mo'i bar gyis mnyes par byed par bsam mo/ /yang na 'dod pa'i don thob par byed par 'dod pa'o/ /de la longs spyod ni ting nge 'dzin gyi yul du byas te bsgom pa ste de'i don ni 'byung ba dang 'jug</text></item>
<item><p>215b2</p><section></section><text>pa dang gnas pa yi ge gsum gyi sbyor bas bslab par bya'o/ /yang na 'dod pa'i zhen pa bzlog par 'dod pa ste/ gang gi tshe dmigs pa la sogs pa la gnas pa'i rtsa kha bye ba'i steng du zla ba dang thig le gnas te rlung 'byung 'jug tshar bcad pa de'i tshe yul gyi rtog pa ldog par</text></item>
<item><p>215b3</p><section></section><text>'gyur ro/ /sngags kyi yan lag ma nyams bzlas/ /zhes pa ni sngags kyi yan lag gi grogs te/ 'di ltar dam tshig dang shes rab dang ting nge 'dzin dang byang chub sems la sogs pa dang ldan par bzlas she'o/ /slar bshad pa ni sngags kyi de kho na nyid slar bshad pa'o/ /</text></item>
<item><p>215b4</p><section></section><text>gang las she na/ dgongs pa lung du bstan pa las she'o/ /de nas dpal ldan snang mdzad che/ /zhes pa ni dpal ldan yang yin la snang mdzad kyang yin pas dpal ldan snang mdzad do/ /rigs thams cad kyi gtso bor gyur pas chen po'o/ /khyab bdag ni khyab bdag ste dngos po dag pa'i ngo bo ni khyab pa ste/</text></item>
<item><p>215b5</p><section></section><text>gang la de yod pa de ni khyab bdag go/ /yang na thams cad la khyab par byed pa'i snying rje chen po dang ldan pa ni khyab bdag go/ /de la gsol ba btab pa ni slar gsol ba'o/ /gsol ba ni gang zhe na/ de bstan pa'i phyir/ sems can thams cad bskyed pa'o/ /sna tshogs gzugs</text></item>
<item><p>215b6</p><section></section><text>can zhes smos te gang gi phyir sems kyis ni sems can thams cad skyed pa por gyur pa'o/ /sna tshogs gzugs can ni lus sna tshogs ston pa'i phyir de la de skad ces bya'o/ /gang zhe na sems 'di zhes pa ste/ sna tshogs pa dang don la sems pa'i phyir ro/ /shA ri'i bus</text></item>
<item><p>215b7</p><section></section><text>zhus pa'i mdo las kyang / rigs kyi bu sems 'dis ni sems can thams cad bskyed pa'o/ /lus 'di ni sems kyis bslangs pa'o/ /de ci'i phyir zhe na/ dngos po thams cad ni sems nyid kyi ngo bo yin pa'i phyir ro zhes 'byung ba lta bu'o/ /sems rnam par dag</text></item>
<item><p>216a1</p><section></section><text>pa nyid yin pa de'i phyir/ dngos po med par gyur kyang zhe'o/ /srid pa gsum na rab tu grags/ /zhes pa ni 'dod pa dang gzugs la sogs pa'i srid pa gsum na sems yod par grags so/ /byang chub sems ni mkha' mnyam pa/ /zhes pa ni</text></item>
<item><p>216a2</p><section></section><text>don dam pa'i byang chub kyi sems nam mkha' dang mnyam pa'o/ /legs par rjes su myong mdzad pa/ /zhes pa ni thob par byed pa'i thabs so/ /'gro ba'i don ni mdzad pa'o/ /zhes pa ni sems can gyi don thogs pa med par byed pa'o zhes bos pa'o/ /ci byed ce na/ bstan</text></item>
<item><p>216a3</p><section></section><text>du gsol ba ste/ skye bo mchog la thabs de bstan du gsol zhes sbyar ro/ /ma bstan na skyon ci yod ce na/ de'i phyir/ bskyed pa'i rim pa dag shes nas/ /zhes pa ste/ bskyed pa'i rim pa'i phyogs tsam shes nas de la mchog tu 'dzin pa'o/ /rgyud la rgyab kyis phyogs zhes</text></item>
<item><p>216a4</p><section></section><text>pa ni rgyud thos pa dang ngu mi len pa'o/ /'di ltar bdag ni slob dpon zhes/ /ma 'ongs pa na smra bar 'gyur/ zhes pa ni bdag ni bskyed pa'i rim pa goms pa'i phyir/ sems can gyi slob dpon du gyur pa'o zhes brjod pa'o/ /bdag gi tshig ni 'di dag nyid/ /yin</text></item>
<item><p>216a5</p><section></section><text>zhes pa ni bdag gis smras pa'i tshig 'di ni yang dag pa'i lta bston pa'i tshig go zhes smra zhing byis pa 'jig pa'o/ /des ni dgongs pa'i byang chub sems/ /ji bzhin don zhes mi shes so/ /zhes pa ni gang zag de lta bus dgongs pas bshad pa ma yin pa mi shes pa'o/ /</text></item>
<item><p>216a6</p><section></section><text>gang gi tshe dgongs pa bzhi dang bcas pa ma shes pa de'i sgra ji bzhin par bzung ste log pa 'jug go/ /gang gi tshe log pa la zhugs pa de'i tshe des rkyen byas te mnar med dmyal bar rtag tu gnas par 'gyur ro/ /des na bdag po bcom ldan 'das/ /zhes pa ni skal ba phun</text></item>
<item><p>216a7</p><section></section><text>sum tshogs pa dang bdud bzhi bcom pa'i phyir bcom ldan no/ /snang mdzad gong du bshad par bas so/ /thub chen ni thub chen te/ sdom pa thams cad rang bzhin gyis thub pa'o/ /legs zhes lan gsungs zhes pa ni go sla'o/ /sngags kyi dbye ba bstan pa'i phyir/ /</text></item>
<item><p>216b1</p><section></section><text>brjod dang zhes pa la sogs pa smos so/ /de la/ tshig gi brjod pa thun mong ste/ /zhes pa ni tshig tu brjod pa ni ngag tu brjod pa ste/ gang la rjod par byed pa'i sngags yod pa de la de skad ces bya'o/ /'dis ni nyan thos la sogs pa dang thun mong du byas pas thun mong ngo / /</text></item>
<item><p>216b2</p><section></section><text>gang gi phyir dmigs pa'i sngags rgyas par 'dod pa de'i phyir/ dmigs par bcas pa sangs rgyas nyid/ /ces smos te/ de la dmigs pa ni yul du gyur pa'o/ /sangs rgyas nyid ces pa ni sangs rgyas kyi sku nyid ces pa ste/ /de yul du byed pa'i ting nge 'dzin</text></item>
<item><p>216b3</p><section></section><text>gang yin pa de la de skad ces bya'o/ /sngags kyi de nyid brda ru bshad/ /ces pa sngags ni yi ge gsum ste/ rlung dang 'dres pa 'di ni brda ru bshad ce'o/ /don dam pa'i sngags bstan pa ni/ don dam de bzhin nyid yin no/ /zhes pa ste/ don dam pa'i sngags ni de</text></item>
<item><p>216b4</p><section></section><text>bzhin nyid de chos bdag med pa nyid do/ /lar gzhan las kyang / mig gi de bzhin nyid rtogs na/ /de bzhin nyid gzhan shugs kyis rtogs/ /gang du de bzhin nyid rtogs pa'i/ /rnal 'byor nges ni chos sku mthong / /zhe'o/ /de nas sngags btu ba bstan pa'i phyir/</text></item>
<item><p>216b5</p><section></section><text>dang po gcig ni dgu dbus nas/ /zhes bya ba la sogs pa smos te/ de la dang po yang yin la gcig kyang yin pas yi ge a'o/ /de ni thabs kyi yi ge sde tshan bdun dang / ring po dang thung ngu'i sde tshan gyis shes rab kyi yi ge'i sde tshan gnyis te dgu'i dbus na zhe'o/ /bcu</text></item>
<item><p>216b6</p><section></section><text>yis ma bcings zhes pa ni sde tshan bcu zhes pa'i ngag ni med do/ /la la dag yi ge es ma bcings zhes 'chad de/ 'di la ni spang bya dang blang bya gang yang med do/ /bcings med ni gong ma nyid do/ /de shes pa ni mchog gi gnas/ /zhes pa ni mchog grub pa'i rgyu'o/ /</text></item>
<item><p>216b7</p><section></section><text>dbyangs dang gsal byed yi ge ste/ /zhes pa ni A li dang kA li'o/ /grangs dgu ni sde tshan dgu'o/ /de'i rjes su 'jug pa ni de'i sgo nas dpog par byed pa'o/ /as bcings zhes pa ni a las byung ba'o/ /gzhan las kyang / a ni yig 'bru kun gyi mchog/ /don chen yi ge</text></item>
<item><p>217a1</p><section></section><text>dam pa yin/ /khong nas byung ba skye ba med/ /tshig tu brjod pa spangs pa ste/ /brjod pa kun gyi rgyu yi mchog /tshig kun rab tu gsal bar byed/ /ces 'byung ba lta bu'o/ /gang gis shes pa 'gro ba'i bla/ /zhes pa ni/ gang gis a'i don shes pa</text></item>
<item><p>217a2</p><section></section><text>ni 'gro ba mtha' dag gi bla mar gyur pa'o/ /yang na dang po zhes pa ni sngon du ste/ gcig ni byang chub sems kyi thig le'o/ /dgu dbus na zhes pa ni 'di ltar rlung dgu ste/ de'i dbus snying gar bsam pa'o/ /bcus ma bcings zhes pa ni khyab byed kyi rlung rgyu ba dang bral ba'i phyir</text></item>
<item><p>217a3</p><section></section><text>ro/ /bcings med ni khyab byed 'gyur ba med ce'o/ /de shes pa ni de bsgom pa'o/ /mchog gi gnas ni rgyu zhes bya ba'i don to/ /grangs dgu ni rlung dgu'o/ /as bcings pa ni srog 'dzin pa'i rlung gis bskyed ce'o/ /yang na dang po'i yi ge a ni dang po gcig ste de bsgom</text></item>
<item><p>217a4</p><section></section><text>pa'o/ /gang du zhe na/ bu ga dgu'i dbus na snying ga'i nyi zla'i steng du'o/ /bcu yis ma bcings te bu ga bcu ni med do/ /de shes pa ni mchog gi gnas/ /zhes pa ni/ bsgoms na mchog 'grub pa'i rgyur 'gyur zhes pa'o/ /dbyangs dang gsal byed yi ge zhes pa ni/ nyi ma dang zla</text></item>
<item><p>217a5</p><section></section><text>ba la A li nyis skor dang kA li nyis skor ba'o/ /gzhan go sla'o/ /'byung ba'i mtha' dang yang dag ldan/ /zhes pa ni wa ste thig le'o/ /cha la sogs pa bcu drug gnas/ /zhes pa ni/ a la sogs pa bcu drug la brten pa'o/ /lnga pa lnga dang yang dag ldan/ /zhes pa ni yi ge nyi shu lnga ste</text></item>
<item><p>217a6</p><section></section><text>dbugs nyi shu rtsa lnga dang sbyar ro/ /bzhi ni gsum du yang dag sbyar/ /g.yas 'gyur ba la sogs pa 'byung ba dang 'jug pa dang gnas par 'gyur ba'o/ /thung ngu ma lus ngag tu 'gyur/ /zhes pa a thung ngu ngag tu 'gyur ba'o/ /yi ge AM bcas ring por bcas/ /zhes pa nas ring por 'gyur nyid dang / /ring</text></item>
<item><p>217a7</p><section></section><text>po sgra dang bcas pa nyid to/ /yon tan sbyor sogs phyis dang mtshungs/ /zhes pa gzhan 'gyur gyi yi ge phyis pa ste/ gang zhig gang med na der 'gyur ba'o/ /yi ge gang zhig sngar bshad pa ni gong du bshad pa de kho na'o/ /gang yang mngon par phyogs pa ni 'og nas ston pa'o/ /bud</text></item>
<item><p>217b1</p><section></section><text>med skyes pa ma ning zhes pa nus pa che chung gi bye brag gis 'dra ba'i phyir ro/ /'byung ba dang 'jug pa dang gnas pa ni nus pa dang gsum du 'dra ba'i phyir de skad ces bya'o/ /'og dang steng du bcas pa ni/ /zhes pa gang la 'og dang steng yod pa ni steng dang 'og ste/ thabs dang shes</text></item>
<item><p>217b2</p><section></section><text>rab kyi bdag nyid can no/ /'dir gsungs pa/ 'byung ba dang ni 'jug pa'i bdag /thabs dang shes rab ngo bo ste/ /gnas pa gnyis su med pa'o/ /rlung ni/ stong pa gnas pa thabs yin te/ 'og tu gnas pa shes rab yin/ /dus gcig steng du 'byung ba yin/ /gnyis</text></item>
<item><p>217b3</p><section></section><text>su med par grags pa'o/ /gang du 'gro dang 'ong ba yi/ /rlung ni bzhon bya shes rab ste/ /de la sems kyi ngo bo yi/ /yi ge zhon byed thabs su bshad/ /gang du rtsa ba shes rab ste/ /yan lag de las byung ba thabs/ /gcig tu sdud pa gnyis med pa/ /'jig rten grags dang rjes</text></item>
<item><p>217b4</p><section></section><text>mthun par/ /steng dang 'og ces rab tu brjod/ /ce'o/ /yang na steng dang 'og ni ste 'dir sna'i rtse mo la 'dzin pa ni steng du bshad do/ /rdo rje'i rtse mo la 'dzin pa ni 'og tu bshad do/ /shes pa ni shes pa ste de shes pa'i rnal 'byor pa'o/ /blo ni nges par sbyar zhes pa ni de la gtad de</text></item>
<item><p>217b5</p><section></section><text>bsgom zhes pa'o/ /brjod pa ni sngags 'di dag ces pa ni tshig tu brjod pa'i sngags 'di dag go/ /dngos med ngo bo las byung ba'o/ /zhes pa ni chos thams cad yongs su dag pa las byung zhes pa'o/ /de'i don yang ji skad du/ rnal 'byor bla na med pa las/ /brjod pa yi ni sngags</text></item>
<item><p>217b6</p><section></section><text>rnams kun/ /thabs dang shes rab yi ge las/ /de yang rang bzhin med pa ste/ /kun gyi rgyud ni de bzhin nyid/ /ces 'byung ba lta bu'o/ /de ni yongs su gyur pa'i gzugs/ /zhes pa ni dmigs pa'i sngags de ni hUM dang rdo rje la sogs pa yongs su gyur pa'i gzugs lha'i skur nye bar</text></item>
<item><p>217b7</p><section></section><text>mtshon pa'o/ /brda ni brda'i sngags so/ /gang zhe na/ de nyid de yi ge gsum mo/ /gnas pa ni sems can la gnas pa ste/ /bcos ma ma yin pas sems can la rang bzhin gyis gnas pa'i mtshan nyid do zhe'o/ /de nyid rgyas par bshad pa'i phyir/ /a yis bshad pa'i ye shes ni/ /sangs rgyas</text></item>
<item><p>218a1</p><section></section><text>kyi ni snying por 'gyur/ /zhes pa ni/ a ni gnas pa ste de ni sangs rgyas thob pa'i rgyur gyur pa'o/ /a ni a ste de las byung ba'i yi ge ni sangs rgyas so/ /de 'byung ba'i rgyur gyur pas na snying po'o/ /hr-i da ste thabs dang shes rab kyi bdag nyid can no/ /</text></item>
<item><p>218a2</p><section></section><text>a ni byang chub sems kyi thig le'o/ /de ni sangs rgyas snying po ste sangs rgyas kyi mchog thob pa'i rgyur gyur zhes pa'o/ /a ni mi g.yo ba'i phyir te chos kyi sku'o/ /sangs rgyas snying po ni sangs rgyas kyi yang dag pa'i thugs yin pa'i phyir ro/ /yang na 'di ni thugs las byung ba'i</text></item>
<item><p>218a3</p><section></section><text>phyir snying po'o/ /hUM gis sems can yang dag spro/ /zhes pa ni/ 'og gi dbang du byas pa ste gang las byang chub sems 'phro bas sems bskyed ce'o/ /steng gi dbang du sems dang ldan pas sems can te sems kyi ngo bo yi ge phreng ba ldan pa'i 'od zer 'byung ba'o/ /</text></item>
<item><p>218a4</p><section></section><text>sangs rgyas sku ni rab tu bsgom/ /zhes pa'ang de nyid de/ byang chub sems las gsang ba'i gzhal yas khang du lha'i 'khor lo bskyed pa dang / steng gi sna rtse las lce'i 'khor lo bskyed pa yang de nyid de 'byung ba'i rlung gi dbang du byas pa'o/ /oM gyis sems can yang dag sdud/ /</text></item>
<item><p>218a5</p><section></section><text>ces pa ni dbugs kyi phreng ba sdud par byed pa'o/ /sangs rgyas sdud par byed pa ni shugs kyis shes par bya'o/ /a ni gnas par gyur pa'o/ /zhes pa ni gnyis te 'byung ba'i cha la brten pa'i gnas pa dang / 'jug pa'i cha la brten pa'i gnas pa'o/ /gzhan go sla'o/ /</text></item>
<item><p>218a6</p><section></section><text>gos dkar la sogs bzlas bshad pa/ /zhes pa ni thun phyed kyi dus su chu dang me dang rlung gi dbang du byas pa'i bzlas pa'o/ /brgya phrag gnyis dang nyi shu lnga/ /zhes pa ni snga dro'i dus kyi thun phyed kyi dbang du byas te me dang mnyam du gnas pa'i rlung nyis brgya nyi shu rtsa lnga me dang mnyam</text></item>
<item><p>218a7</p><section></section><text>du gnas pa'i bar du nyis brgya nyi shu rtsa lnga ste dgu brgya'o/ /de lta bu'i dbang du byas pa nyi khri chig stong drug brgya'o zhe'o/ /nang gi dus ni nang gi dus so/ /'di nyid gsal bar bya ba'i phyir/ /zhes pa ni/ khong du chud par bya ba'i phyir/ /zhes pa'o/ /gsang ba 'dus pa'i</text></item>
<item><p>218b1</p><section></section><text>rgyud kyang yin la phyi ma'ang yin pas gsang ba 'dus pa'i rgyud phyi ma ste/ de las bshad ces sbyar ro/ /gang gi phyir zhe na/ gong ma nyid do/ /dngos po'i sa de nyid rgyas par bstan pa'i phyir/ rig pa'i cho ga 'di yis ni/ /zhes pa la sogs pa smos te/ rig pa'i</text></item>
<item><p>218b2</p><section></section><text>cho ga ni rdo rje bzlas pa'o/ /thun mtshams bzhi ru rab sbyor la/ /zhes pa ni snga dro la sogs pa'i sbyor bas so/ /grangs 'bum ni grangs 'bum ste de'i mtshan nyid can no/ /sngags kyi yan lag ma nyams bzlas/ /zhes pa ni gong du bshad pa bas so/ /de nyid kyis</text></item>
<item><p>218b3</p><section></section><text>spang bar bya ba bstan pa'i phyir/ bsgom pa'i ni bar chad ces smos te spang zhes sbyar ro/ /gang zhe na bar chad do/ /de yang gang gi zhe na/ sgom pa'i ste bsam gtan gyi bar chad spang ba'o/ /gang gis she na rnal 'byor te ting nge 'dzin dang ldan pas so/ /bar chad dngos</text></item>
<item><p>218b4</p><section></section><text>bstan pa'i phyir/ rnal 'byor phyi rol bzlas pa spang / /zhe'o/ /de ci'i phyir zhe na/ phyi rol gyi bzlas pa la dga' ba ni bar du gcod pa'i rgyu yin pa'i phyir ro/ /bzlas pa'i thabs bstan pa'i phyir/ sngags don bcom ldan rdo rje can/ /rdo rje bdag nyid ji ltar zlos/ /zhes</text></item>
<item><p>218b5</p><section></section><text>smos te de la sngags kyi don bcom ldan 'das rdo rje can zlos pa bzhin bzlas she'o/ /phyi rol gyi bzlas pa'i skyon dpe dang bcas pa bstan pa'i phyir/ /dper na glang po rnyed gyur nas/ /zhes pa la sogs pa smos te go sla'o/ /de nas ye shes kyi 'khor lo bsgrub pa</text></item>
<item><p>218b6</p><section></section><text>bstan pa'i phyir/ /gzhan yang rdo rje 'dzin zhes bya ba la sogs pa smos te de la rdo rje 'dzin ni rdo rje 'dzin pa ste rdo rje 'chang chen po'o/ /gang zhig sbyor ba gsum dang ldan pa yis/ /zhes pa ni sbyor ba gsum yi ge gsum gyis sbyor ba dang ldan pa'i rnal 'byor pa gang yang rung ba</text></item>
<item><p>218b7</p><section></section><text>zhig gis she'o/ /spyan drangs zhes pa la sogs pa ni 'og nas ston de 'di ltar/ 'jug pa yis ni spyan drangs te/ /zhes pa ni rlung 'jug pa lcags kyu'i sbyor bas spyan drangs pa'o/ /myur ba yis ni gshegs su gsol/ /zhes pa ni 'byung ba'i rlung gis lha gshegs</text></item>
<item><p>219a1</p><section></section><text>su gsol ba'o/ /gnyi ga min pas bzhugs su gsol/ /zhes pa ni gnas pa'i glu gang gis bzhugs su gsol ba'o/ /yang na rdo rje 'chang ni rang gi sems te/ sna sgo la 'gro ldog byed pa ni gshegs pa bzhugs pa'i sbyor ba'o/ /yang</text></item>
<item><p>219a2</p><section></section><text>na lte ba'i phyogs nas 'bar ba ni 'byung ba'i dbang du byas pa ste bde ba chen po'i gnas nas khu ba 'gugs pa ni 'jug pa'i dbang du byas pa'o/ /snying ga dang rang gi gnas su brten pa ni der bzhugs pa ste gnas pa'o/ /sna tshogs bla med gnas grub pa'o/ /</text></item>
<item><p>219a3</p><section></section><text>zhes pa ni dngos grub rnam pa gnyis thob pa'o/ /myur ba can la sogs pa ni go sla'o/ /gang zhig bsams pa tsam gyis ni/ /zhes pa rdo rje bzlas pa byas pa tsam gyis so/ /des cir 'gyur zhe na/ rnal 'byor can la mchog ster 'gyur/ /zhes pa ste ting nge</text></item>
<item><p>219a4</p><section></section><text>'dzin khyad par can dang ldan pa'i rnal 'byor pa la ni mchog gi dngos grub 'byung zhe'o/ /dang po'i yi ge ni oM ste de'i sbyor ba ni bsam pa'o/ /des cir 'gyur zhe na/ rtag tu dbugs ni rngub par byed/ /ces smos te/ oM gyi sbyor ba la gnas pa de srid du dbugs</text></item>
<item><p>219a5</p><section></section><text>rngub par 'gyur ro/ /brgyad pa'i mtha' ni ha ste/ u ni dngos so/ /thig le ni thig le ste hUM zhes pa'o/ /des ci byed ce na/ dbugs gtong bar byed do/ /'di ni ci dga'i bzlas par bshad/ /ces pa ni 'byung ba dang 'jug pa gang la dga' ba'o/ /yang na nus pa'i sgo</text></item>
<item><p>219a6</p><section></section><text>nas bsdus pa dang rgyas pa la sogs pa'i man ngag gang la 'phrod pa bsam pa'o/ /grangs gong du bshad par bas so/ /de'i rnam grangs bstan pa'i phyir/ /de 'dir gsang zhes pa ni bzlas pa de 'dir gsang bya yin pas na gsang ba'i bzlas pa'o/ /phra mo ni dbang po la</text></item>
<item><p>219a7</p><section></section><text>sogs pa'i yul du ma gyur pa'i phyir ro/ /klog gam kha ton byed mod kyi/ /zhes pa ni klog pa dang kha ton byed pa'o/ /'on kyang zhes pa ni klog pa dang kha ton byed pa med kyang bzlas pa yin zhe'o/ /gang gis gsungs she na/ de bzhin gshegs pa drug pas de</text></item>
<item><p>219b1</p><section></section><text>skad ces gsungs pa/ de'i phyir de la de skad ces bya'o/ /de nyid kyi yon tan bstan pa'i phyir/ rdo rje bzlas pa'i bsam gtan 'di yis she'o/ /ci byed ce na bsgrub par bya/ /zhes sbyar ro/ /cho ga ji bzhin bsten bya zhing / /zhes pa cho ga bzhin du bsgrub ces pa ni zhi ba la</text></item>
<item><p>219b2</p><section></section><text>sogs pa'i las 'grub ces so/ /gang la de lta bu'i nus pa yod pa de ni yon tan no/ /de bas na zhes bya ba ni de'i phyir te/ gang gi phyir rdo rje bzlas pas zhi ba la sogs pa 'grub pa de'i phyir/ /gnyis su med par mnyam par rnam par rgyal ba'i rgyud las kyang de nyid kyi sbyor ba</text></item>
<item><p>219b3</p><section></section><text>gsungs she na/ de nyid bstan pa'i phyir/ mnyam med sngags rab bzlas nas sgrub/ /ces sbyar ro/ /de yang mnyam pa med pa ni mnyam med de gang la de lta bu'i chos yod pa de ni mnyam pa med do/ /de'i sngags bzlas nas 'grub ces sbyar ro/ /gang gis she na/ bsgrub pa'i</text></item>
<item><p>219b4</p><section></section><text>bdag nyid can gyis te/ /zhi ba la sogs pa'i sbyor ba dang ldan pa'i rnal 'byor pa yis bsgrub ce'o/ /dus ji tsam gyis she na/ zla ba gcig gis 'grub ce'o/ /gang 'grub ce na/ khams gsum 'grub par gdon mi za/ /zhes pa ste/ khams gsum thams</text></item>
<item><p>219b5</p><section></section><text>cad bdag gis dbang du 'gyur zhe'o/ /yang na zla ba ni byang chub sems kyi thig le'o/ /gcig ni byang chub sems kyi thig le gcig zla ba sna la thug gi bar du gzung ngo / /des cir 'gyur zhe na/ lus ngag yid gsum yongs su dag par 'gyur ba'o/ /gzhan las/ zla ba'i</text></item>
<item><p>219b6</p><section></section><text>sbyor ba thig le byang chub sems/ /rlung gi 'pho bas thig le sna rtser phyin/ /sdud par byed pas rang gi sna rtser bzhag /gnas la brten na lus ngag yid gsum sdig sbyong zhes/ /zhes pa lta bu'o/ /yang na zla ba ste lte bar zla ba bsam pa'o/ /gcig ni byang chub sems kyi</text></item>
<item><p>219b7</p><section></section><text>thig le'o/ /'byung 'jug gis mgrin pa la thug gi bar du 'gro 'ong byas pas lus ngag yid gsum gyi sdig pa sbyong ba de la de skad ces bya'o/ /rnam shes las ni byung ba'i sngags/ /zhes pa ni rdo rje bzlas pa'o/ /mtshan nyid drug ldan zhes pa ni yon tan drug dang ldan</text></item>
<item><p>220a1</p><section></section><text>pas bzlas nas kyang 'grub ce'o/ /ji ltar byas na 'grub ce na/ rdo rje sems la phyag byas nas/ /zhes pa ni rdo rje sems dpa' mnyes par byas nas zhes pa'o/ /cir 'gyur zhe na/ zla ba nya la rdo rje sems dpa' nyid 'grub pa'o/ /yang na mtshan nyid</text></item>
<item><p>220a2</p><section></section><text>drug ni kha dog gsal ba dang dbyibs gsal ba dang grangs gsal ba dang gnas gzhan nas gzhan du 'gro ba dang brtag pa dang yun thub pa'o/ /rdo rje sems la phyag byas nas/ /zhes pa ni sa bon la rlung 'dus pa'o/ /zla ba nya ni zla ba rgyas pa ste zag pa med pa'i sa bon rgyas</text></item>
<item><p>220a3</p><section></section><text>te de'i tshe 'grub ce'o/ /de la brtul zhugs bshad pa med/ /ces pa ni spyod pa ma bstan pa'o/ /phreng ba mi dgos zhes pa ni go sla'o/ /gzung dang zhes pas sa gzung ba dang rig ma gzung ba'o/ /sbyin sreg ni zhi ba la sogs pa'o/ /gcig nas gcig tu ldog ces pa ni</text></item>
<item><p>220a4</p><section></section><text>gang sbyin sreg gtsor byed pa de'i tshes bslang ba la sogs pa grogs su 'gyur ro/ /gang gi tshes slong bar byed pa de'i tshe sbyin sreg la sogs pa grogs su 'gyur ro/ /gang gi tshe bsam gtan la gnas pa de'i tshe tshogs la sogs pa thams cad grogs su 'gyur ro/ /gang gi tshe spyod pa</text></item>
<item><p>220a5</p><section></section><text>la gnas pa de'i tshe bsam gtan grogs su 'gyur ro/ /la la dag dgag bsgrub pa la tshad ma med do/ /ya yi don gyis ci yang rung / /zhes pa ni rlung gis thams cad 'grub par 'gyur ro/ /ra la sogs pa gsum nyid kyis/ /zhes pa ni me dang chu'i dkyil 'khor gyi bzlas pa bya'o/ /</text></item>
<item><p>220a6</p><section></section><text>gang gi don du zhe na/ /gzhan gyi don te/ gzhan smin pa dang grol bar bya ba'i phyir las rnams la 'jug pa byed ce'o/ /gzhan go sla'o/ /'gro na byis pa bzhin du spyod/ /ces pa ni rtog pa med par spyod pa'o/ /des na mi rtog chos can gyis/ /zhes pa ni gzung ba dang 'dzin pa</text></item>
<item><p>220a7</p><section></section><text>la mi rtog pa'i rnal 'byor gyis 'grub par 'gyur zhes sbyar ro/ /gang 'grub ce na/ gsang sngags rnams ni 'grub par 'gyur/ /zhes pa ste rdo rje bzlas pa 'grub ce'o/ /de nas bsgrub pa'i ming bstan pa'i phyir/ /gsung gi rdo rje bsgrub pa ste/ /zhes smos te gsung gi sngags</text></item>
<item><p>220b1</p><section></section><text>so/ /des nyon mongs pa'i rigs gcod pas rdo rje'o/ /de ston pa'i gzhung gi tshogs la'ang de skad ces bya'o/ /de nas go rims bstan pa'i phyir/ /sngags kyi de nyid rab gsal nas/ /zhes pa ni rdo rjes bzlas pa mthar phyin nas sbyar zhe'o/ /gang la zhe na/ sems</text></item>
<item><p>220b2</p><section></section><text>tsam la ni sbyar zhes pa ste sems tsam la dmigs pa bsgom zhe'o/ /gang gi sgo nas bsgom zhe na/ /ye shes gsum gyi dbye ba yis/ /zhes pa ste snang ba'i ye shes la sogs pa bsgom zhe'o/ /rdo rje bzlas pa'i snod ma yin pa bstan pa'i phyir/ /bla ma la brnyas zhes bya ba la</text></item>
<item><p>220b3</p><section></section><text>sogs pa smos pa ste bla ma ni gnyis te 'dra ba dang mi 'dra ba'o/ /gang la man ngag ston pa de ni rdo rje sems dpa' dang 'dra bas 'dra ba'o/ /gang la dbang bskur ba'i slob dpon de ni rdo rje sems dpa' bas kyang khyad par du gyur pa'o/ /'di lta ste slob dpon la brnyas pa na yul dang</text></item>
<item><p>220b4</p><section></section><text>dus dang byed pa dang las kyis lci ba 'ong ba'o/ /brnyas pa byed pa ni lus ngag yid gsum gyis brnyas pa byed pa'o/ /der yang ma zad sgyu can te sgyu dang g.yo'i dbang du gyur pa'o/ /de yang dad pa med de gsang ba la ma dad pa'o/ /de yang sngags kyis slom ste zlos pa dang</text></item>
<item><p>220b5</p><section></section><text>thos pas sems khengs pa'o/ /de yang glegs bam mthong bas khengs pa ste nga rgyal gyi dbang du gyur pa'o/ /dbang bskur dman pa ni dbang ma thob pa'o/ /de lta bu'i gang zag la dbang dang bzlas pa gtam gyi rim pa'ang brjod par mi bya zhe'o/ /gang gi bla ma la gus zhes</text></item>
<item><p>220b6</p><section></section><text>pa la sogs pa ni go sla'o/ /rim pa lnga'i dka' 'grel don gsal ba zhes bya ba slob dpon klu'i byang chub kyis mdzad pa las rim pa dang po'i bshad pa'o// //gang gi phyir chos thams cad ni sems tsam mo zhes 'byung ba de'i phyir de la de bstan to/ /phyag 'tshal</text></item>
<item><p>220b7</p><section></section><text>'dud cing phyag 'tshal 'dud/ /ces pa ni snang ba dang snang ba mched pa rtogs pa'o/ /phyag 'tshal phyag 'tshal phyag 'tshal 'dud/ /ces pa ni sems gsum gyi ri pas phyag 'tshal zhe'o/ /ji ltar bstod cing phyag 'tshal ba/ /zhes pa ni ji ltar bstod ce na/</text></item>
<item><p>221a1</p><section></section><text>rtogs pa'i tshul gyis so/ /ji ltar tshul chu gzhag ces pa ni dpe brjod pa'o/ /mar la mar gzhag gi rnam pa'ang de bzhin te de ni dpe bkod pa'o/ /rang gi ye shes rang gis ni/ /legs mthong zhes pa ni rang gi ye shes ni rang gi ye shes so/ /</text></item>
<item><p>221a2</p><section></section><text>rang gis mthong ba ni rang mthong ba ste rang gi ye shes kyis rang gi ye shes lta ba bzhin rtogs zhes pa ste des ni sems dang sems las byung ba'i rang rig pa bstan to/ /'dir phyag yin zhes pa ni mthong ba de nyid 'dir phyag 'tshal ba yin zhe'o/ /'on kyang kun mkhyen</text></item>
<item><p>221a3</p><section></section><text>ma thob par/ /zhes pa ni thams cad mkhyen pa'i don ma thob kyi bar du'o/ /cir 'gyur zhe na/ rig pa de ni nye bar dmigs mi 'gyur te rtogs pa'am khong du chud par mi 'gyur zhe'o/ /mun nag ni mun nag ste rab rib kyis khebs pa ni yul mi gsal ba'i rnam</text></item>
<item><p>221a4</p><section></section><text>par gyur pa ste/ des ni dpe bstan to/ /de'i drin gyis cir 'gyur zhe na/ snang ba thob par 'gyur te/ snang ba 'di ni yul du gyur pa'o/ /de la dbang thob pa ni snang ba thob pa'o/ /stong pa nyid ni snang ba'i ye shes so/ /shin tu stong pa nyid snang ba mched pa'i ye shes</text></item>
<item><p>221a5</p><section></section><text>te/ de la ci'i phyir zhe na/ rang bzhin de dang de dag gi rnam pa dang bral ba'i phyir ro/ /bzhi pa thams cad stong pa ni 'od gsal ba'i ye shes so/ /rgyu dang 'bras bu'i bye brag go/ /zhes pa ni gang gi tshe snang ba rgyur gyur pa de'i tshe snang ba mched pa ni de las byung bas 'bras</text></item>
<item><p>221a6</p><section></section><text>bu'o/ /de bzhin du gzhan la yang shes par bya'o/ /de nyid kyi don gzhan yang ston pa'i phyir shes rab dang zhes bya ba la sogs pa gsungs te/ de la shes rab ni snang ba ste 'byed par byed pa'i chos dang ldan pa'i phyir ro/ /thabs ni mched pa'i ye shes te yul gyi rnam</text></item>
<item><p>221a7</p><section></section><text>par rtog pa ldog pa'i thabs mkhas pa'i phyir ro/ /rdzogs pa ni rdzogs pa ste snang ba thob pa'i ye shes so/ /de ci'i phyir zhe na/ rdzogs pa chen po dang shin tu nye ba'i phyir rdzogs pa snang ba thob pa'i ye shes bskyed nas cir 'gyur zhe na/ thams cad stong pa 'od gsal</text></item>
<item><p>221b1</p><section></section><text>'thob/ /ces sbyar ro/ /thams cad stong pa ni snang ba thob pa la sogs pa rang bzhin gyis rnam par dag pa'i phyir ro/ /gzhan go sla'o/ /de'i rnam grangs bstan pa'i phyir snang ba stong pa la sogs pa smos te snang ba dang stong pa ni go sla'o/ /de ni sems te bsags pa'i phyir</text></item>
<item><p>221b2</p><section></section><text>ro/ /rgyu rkyen gyis bskyed pa'i phyir gzhan dbang ngo / /yang na snying gar byang chub sems kyi thig le bsam pa ni yul du gyur pas snang ba'o/ /de la dmigs pas de'i rang bzhin dang bral ba ni snang ba mched pa'o/ /des 'byed pa'i phyir shes rab bo/ /des ni shes pa rang gi</text></item>
<item><p>221b3</p><section></section><text>ngo bo ste dge ba la sogs pa'i bag chags bsags pa dang lus sna tshogs pa'i phyir sems so/ /snang ba'i ye shes ni rgyu rkyen gyis bskyed pa'i phyir gzhan dbang ngo / /des cir 'gyur zhe na/ de'i rang bzhin dang bral bar 'gyur ro/ /rang bzhin yang dgang dang 'bral bar 'gyur</text></item>
<item><p>221b4</p><section></section><text>zhe na de bstan pa'i phyir chags bral zhes bya ba la sogs pa gsungs te/ de la chags pa dang bral ba ni chags bral te chags pa med ce'o/ /bar ma ni bar ma ste chags pa dang bral ba'ang ma yin/ chags pa chen po'ang ma yin pa'o/ /chen po ni chags pa chen po ste yul thams</text></item>
<item><p>221b5</p><section></section><text>cad la lhag par chags pa'o/ /yid la 'gro dang 'ong ba ni 'gro ba dang 'ong ba 'dod pa'o/ /mya ngan la sogs gsum zhes pa ni mya ngan chen po la sogs pa'o/ /zhi ba ni zhi ba ste nges pa'o/ /rnam par rtog pa ni gzung ba dang 'dzin par rtog pa'o/ /yang phyi rol gyi yul la rtog pa</text></item>
<item><p>221b6</p><section></section><text>gang yin pa de la de skad bya'o/ /'jigs pa gsum ni go sla'o/ /sred pa ni sred pa ste skom pa'o/ /nye bar len pa ni las dang 'bras bu len pa'o/ /mi dge ba ni dge ba ma yin pa'o/ /bkres pa ni zas 'dod pa'o/ /skom pa ni skom 'dod pa'o/ /tshor ba ni myong ba'o/ /de ni gsum</text></item>
<item><p>221b7</p><section></section><text>ste tshor ba ni myong ba tsam mo/ /tshor ba bar ma ni myong ba bar ma ste 'og ma cher myong ba'o/ /shin tu tshor ba ni tshor ba chen po'o/ /skad cig ni skad cig pa'o/ /rig pa po ni bdag gis shes snyam pa'o/ /so sor rtogs pa ni so sor 'byed pa'o/ /ngo tsha shes pa ni bdag gam</text></item>
<item><p>222a1</p><section></section><text>chos kyi dbang du byas te kha na ma tho ba la 'dzem pa'o/ /snying rje ni snying rje'o/ /snying brtse ba ni snying brtse ba'o/ /dogs pa ni dogs pa ste/ mi 'grub pa'i bsam pa'o/ /phrag dog ni gzhan gyi yon tan phun sum tshogs pa la sems khong nas 'khrugs pa'o/ /de lta bu</text></item>
<item><p>222a2</p><section></section><text>de gang gis ldog ce na gong bzhin bsgoms pas/ /rang bzhin sum cu rtsa gsum ni rgyu'i sgo nas dbye ba ste/ rten gyi sgo nas ni rang bzhin bsam gyis mi khyab ce'o/ /lus can ni lus can te lus dang ldan pa'i phyir lus can no/ /rang rig pa ni rang rig pa ste rang gi don rig pa'o/ /kun</text></item>
<item><p>222a3</p><section></section><text>rdzob ni rgyu rkyen gyis bskyed pa'i phyir ro/ /mtshan mo ni ldog pa gsum las log pa'o/ /'jam po dang g.yon pa yang de bzhin te zla ba'i dbang du byas pa'o/ /de'i man ngag ni 'di yin te/ zla ba'i dkyil 'khor pad+ma can/ /zhes pa ni zla ba'i dkyil 'khor gyi steng du pad+ma 'dab ma</text></item>
<item><p>222a4</p><section></section><text>brgyad pa bsam pa'o/ /dang po'i yi ge ni a ste thig le dang bcas pa ni i bsam pa'o/ /gang du zhe na snying gar bsam pa'o/ /yang na dkar po'i ngo bo ni zla ba'o/ /dngos su pad+ma ste rtsa pad+ma bzhi pa'o/ /de'i dbus su a ni gnas pa ste gnas pa'i thig le'o/ /de bsgom pa'o/ /</text></item>
<item><p>222a5</p><section></section><text>yang na dbus su a bsams te phyi rol du thig le bsams pa de la de skad ces bya'o/ /des cir 'gyur zhes/ zla ba'i 'od zer ltar snang ste zla ba dang 'dra bas gsal bar gyur pa'o/ /de ni rang bzhin sum cu rtsa gsum gyi sgrib pa dang bral ba'o/ /de nas snang ba mched pa bstan pa'i phyir/</text></item>
<item><p>222a6</p><section></section><text>shin tu ston pa thabs ldan pa/ /zhes smos te de ni go sla'o/ /chags pa ni gong dang 'dra/ zhen pa ni yul la dbral dka' ba'o/ /dga' ba la sogs pa ni go sla ba'o/ /rags pa ni rags pa'o/ /gzhan go sla'o/ /rgyu'i sgo nas ni 'di la rang bzhin bzhi bcu ste rten gyi sgo nas ni</text></item>
<item><p>222a7</p><section></section><text>bsam gyis mi khyab pa'o/ /de bsgom pa'i thabs ni nyi ma'i dkyil 'khor zhes pa ni snying gar nyi ma'i dkyil 'khor bsams te de'i steng du rdo rje bsams pa ni rdo rje'i ming ngo / /thig le gnyis kyi rdo rje'i dbus su a la thig le gnyis kyis brgyan pa'o/ /yang na nyi ma dang 'dra</text></item>
<item><p>222b1</p><section></section><text>bas nyi ma ste shin tu gsal ba'i phyir ro/ /rdo rje ni rdo rje ste byang chub sems dbab pa'i lam du gyur pa dang bde ba skye ba'i skyon du gyur pa ste/ snying ga la sogs pa'i rtsa rnams so/ /de'i dbus su thig le byang chub sems su bsam pa ni thig le'o/ /gnyis ni thig le</text></item>
<item><p>222b2</p><section></section><text>dngos dang nA da'i thig le'o/ /yang na nyi ma ni nyi ma ste 'ju bar byed pa'i phyir ro/ /de'i don ni snying ga'i thig le'o/ /des bdag dang khams gsum thams cad 'od du zhu ba'o/ /de ni snang ba mched pa ste de las de'i rnam par gyur pa'i phyir ro/ /de ni 'joms par byed pa'i</text></item>
<item><p>222b3</p><section></section><text>phyir rdo rje'o/ /thig le gnyis ni thig le gnyis te bdag dang bdag las gzhan pa'o/ /yang na nyi ma ni nyi ma ste gang du nyi ma'i 'od kyis pad+ma kha 'byed pa bzhin du thabs kyi rdo rjes pad+ma kha phye nas rdo rje 'jug pa ni rdo rje'o/ /thig le gnyis kyis brgyan pa ni rdo rje'i rtse mo dang pad+ma'i nang gi byi'u</text></item>
<item><p>222b4</p><section></section><text>mgo la bsam pa'o/ /de dag gis cir 'gyur zhe na/ nyi ma'i 'od zer 'dra ba 'byung / /zhes pa'o/ /de nas snang ba thob pa bstan pa'i phyir/ snang ba thob pa zhes bya ba la sogs pa gsungs te/ de la snang ba thob pa'i rang bzhin ni chags pa bar ma la sogs pa'o/ /rten</text></item>
<item><p>222b5</p><section></section><text>gyis ni bdun gyi bdag nyid do/ /de'i man ngag ston pa'i phyir/ /sa bon thig ler ldan min la/ /zhes smos te sa bon ni thig le ste sa bon yang yin la thig le yang yin pas na sa bon thig le ste/ nyi ma dang zla ba dang rdo rje la sogs pa 'dus te thig ler gyur pa ni de'o/ /</text></item>
<item><p>222b6</p><section></section><text>yang na sa bon dang thig le ni sa bon dang thig le ste/ snying ga'i sa bon la thams cad 'dus pa'o/ /yang na byang chub kyi sems skyed par byed pas na sa bon te rtsa rnams kyi smad kyi char byung nas bu pho dang bu mo dang ye shes skyed par byed pa'i phyir ro/ /de ni thob ste bdag gi dbang du</text></item>
<item><p>222b7</p><section></section><text>'dus pa'o/ /yang na/ snang ba snying gar zla ba'i steng / /snang ba mched pa mgrin par dang / /thob pa spyi bo'i dbus su bsam/ /gang dang gang du bsam pa de'i/ /rang bzhin rnams dang bral bar 'gyur/ /zhe'o/ /rang bzhin phra ba ni re re la gsum gsum gyi dbye bas so/ /</text></item>
<item><p>223a1</p><section></section><text>cir 'gyur zhe na/ brgya dang drug cus so/ /'khrul pa skye ba'i tshul rgyu bstan pa'i phyir/ /rlung gi bzhon pa'i rgyu yis ni/ /zhes smos te rlung la rnam par shes pa zhon nas nyin dang mtshan du yul la dmigs par 'gyur zhe'o/ /dus ji tsam du zhe na/</text></item>
<item><p>223a2</p><section></section><text>skad cig dang skad cig brgya nyi shu la thang cig /de las yud tsam de'i bar du skye zhe'o/ /de nas sems tsam gyi mtshan nyid bstan pa'i phyir rang rig tsam gyi ye shes zhes bya ba la sogs pa smos te rang rig pa ni rang gi sems kyis don rig pa ni rang rig pa'o/ /de ji lta bu zhe</text></item>
<item><p>223a3</p><section></section><text>na/ nam mkha' lta bu ste nam mkha' dang 'dra bar rang bzhin med pa'o/ /dpal nam mkha' dang mnyam pa'i rgyud las kyang / rigs kyi bu/ gzugs dang sgra dang dri dang ro/ /de bzhin reg dang chos la sogs/ /thams cad sems kyi snang ba ste/ /sems las gzhan</text></item>
<item><p>223a4</p><section></section><text>na ci yang med/ /yod med gang du'ang ma grub par/ /shes pa de ni rang rig ste/ /gang du nam mkha' 'drar shes pa'i/ /rnal 'byor de yis sems nyid mthong / /ji ltar nam mkha' dngas pa las/ /kha dog med cing dbyibs med cing / /glo bur sprin gyi snang ba bzhin/ /</text></item>
<item><p>223a5</p><section></section><text>nam mkha' dang 'dra'i sems nyid la/ /nyon mongs dri mas gos par 'gyur/ /ji ltar gnas gzhi med bzhin du/ /mkha' las 'ja' tshon rlung 'byung ltar/ /sems las sems byung de las ni/ /de rnams 'byung ngo de yi tshe/ /skye gnas bzhi la sogs par snang / /zhes</text></item>
<item><p>223a6</p><section></section><text>'byung ba lta bu'o/ /de ltar lta bas thag bcad nas da ni de'i man ngag bsgom pa bstan pa'i phyir/ de yi sgrub pa brjod par bya/ /zhes pa la sogs pa smos te de zhes pa ni sems la dmigs pa'o/ /sgrub pa ni sgrub pa'i thabs te bsgom pa'i man ngag go/ /de brjod pa ni bshad</text></item>
<item><p>223a7</p><section></section><text>pa'o/ /rlung rnams phra ba'i gzugs kyis ni/ /zhes pa ni srog 'dzin pa'i rlung la sogs pa'o/ /shes dang yang dag 'dres 'gyur nas/ /shes pa rlung dang 'dres par 'gyur/ /zhes pa'o/ /dbang po'i lam nas byung nas ni/ /zhes pa ni dbang po'i lam gyi rtsa brgyud nas</text></item>
<item><p>223b1</p><section></section><text>shes pa'o/ /ci byed ce na/ yul rnams la ni dmigs par byed/ /ces pas gzugs la sogs pa la dmigs pa'o/ /rlung phra ba ni rlung phra ba ste/ bdag tu 'byung ba'o/ /shes pa dang 'dres pa ni shes pa dang 'dres pa ste gnyid la sogs pa'i dus so/ /shes pa dang 'dres</text></item>
<item><p>223b2</p><section></section><text>pas ni shes pa dang 'dres pa ste mnyam par bzhag pa'i dus su bdag la A li kA li'i phreng bar gyur pa'o/ /des ci byed ce na/ dmigs par byed ces sbyar ro/ /gang nas 'byung ba ni gong dang 'dra/ yul la dmigs pa ni yul la dmigs pa ste/ dbang po lnga'i rtsa kha bye</text></item>
<item><p>223b3</p><section></section><text>ba'i thig le la ting nge 'dzin gtod ces sbyar ro/ /yang na rlung phra ba ni rlung phra ba ste khams phra ba'i rlung ljang gu'i mdog can no/ /shes pa dang 'dres pa ni de'i bsam gtan gsal nas she'o/ /ci byed ce na/ dbang po'i lam nas byung nas yul la dmigs te byang chub sems</text></item>
<item><p>223b4</p><section></section><text>kyi rtsa ni yar 'phar te byang chub sems kyi bde ba skye ba'o/ /gang tshe snang ba ldan 'gyur zhing / /zhes pa ni thig le la sogs pa gang dang gang du gsal ba'o/ /rlung gi bzhon pa nyid gyur pa/ /zhes pa ni shes pa'i bzhon par gyur pa'o/ /de'i tshe rang bzhin de dag kun/ /ma lus lus pa med</text></item>
<item><p>223b5</p><section></section><text>par 'jug /ces pa ni gang gi tshe rlung dang shes pa 'dres par gyur pa'i bsam gtan mthar phyin pa de'i tshe rang bzhin de dang de dag kun dgag par 'gyur zhe'o/ /rlung ni gang dang gar gnas par/ /zhes pa ni/ rlung mig dang rna ba la sogs pa la gnas nas yul la dmigs pa'i</text></item>
<item><p>223b6</p><section></section><text>dus na'o/ /ci 'byung zhe na/ rang bzhin gzugs dang sgra la sogs pa bsten te 'byung zhe'o/ /ji srid rlung ni rgyu ba zhes bya ba ni 'byung ba dang 'jug pa'o/ /snang ba mi g.yo bar gyur pa/ /zhes pa ni thig le brtan par 'gyur ba'o/ /snang ba gnyis kyi rgyur gyur pa/ /zhes pa ni snang ba</text></item>
<item><p>223b7</p><section></section><text>mched pa dang / thob pa gnyis kyi rgyur gyur pa zhes pa'o/ /bdag gi dngos por rnam par brtags/ /zhes pa ni gnyis te phyogs snga ma dang de'i las phyogs phyi ma bstan pa'o/ /snga ma ltar na bdag rtag pa/ /zhes bya ba dang 'brel to/ /phyogs phyi ma ltar na thams cad sems</text></item>
<item><p>224a1</p><section></section><text>kyi snang bar gyur pa'o/ /sgyu ma dag ni thams cad las/ /bud med sgyu ma khyad par 'phags/ /zhes pa ni gang gi tshe bud med la brten par gyur pa de'i tshe rnal 'byor gyi ye shes skye bar 'gyur ro/ /ye shes gsum gyi dbye ba ni/ /zhes pa ni snang ba la</text></item>
<item><p>224a2</p><section></section><text>sogs pa'i dbye ba'o/ /gsal bar 'di las mtshon par 'gyur/ /zhes pa ni/ gsal bar bud med la brten pas rtogs par 'gyur ba'o/ /'dod chags nyid dang chags bral dang / /de'i bar de zhes pa ni snang ba la sogs pa gsum po ni zhes pa'o/ /dbang po gnyis</text></item>
<item><p>224a3</p><section></section><text>ni sbyor las 'byung / /zhes sbyar ro/ /de la dbang po ni dbang po ste byang chub sems kyi thig le'o/ /'di la gnyis yod pas na dbang po gnyis so/ /gang zhe na/ rdo rje dang pad+ma 'dus pa ste hUM dang phaT kyis sbyor bas so/ /de'i don ni bskyed pa'i rim pa mthar phyin pa'i rnal</text></item>
<item><p>224a4</p><section></section><text>'byor gyis rdo rje dang pad+ma la hUM dang phaT bsams la snyoms par 'jug pa'i cho ga bya ba'o/ /yang na dbang po gnyis ni bde chen dang longs spyod do/ /de'i bde ba'i ro myang ba ni dbang po sbyor ba la sogs pa'o/ /ye shes gnyis ni mnyam sbyor bas/ /zhes pa ni ye shes snang ba dang</text></item>
<item><p>224a5</p><section></section><text>snang ba mched pa gnyis su med pa'o/ /yang na/ ye shes gnyis ni mnyam sbyor dang / /zhes pa ni thabs dang shes rab kyi pha rol pa'o/ /ji skad bshad pa'i bya ba yis/ /zhes pa ni 'phyang ba dang 'khyud pa dang sen mo la sogs pa'o/ /'bad pas ye shes gang thob pa/ /zhes</text></item>
<item><p>224a6</p><section></section><text>pa ni snyoms par zhugs pas byang chub sems phab ste mgrin pa dang snying ga dang lte ba gsum du ye shes gsum skye ba ni snang ba thob pa gsum skye ba'o/ /sa ste tha ma bstan pa'o/ /gang zhig chu skyes rdo rje sbyor/ /zhes pa ni pad+mar rdo rje 'jug pa'o/ /yang na snying ga'i pad+ma las shes</text></item>
<item><p>224a7</p><section></section><text>rab kyi me 'bar te bde ba chen po'i byang chub sems 'gugs par byed ces pa ni chu skyes rdo rje sbyor zhes pa'o/ /yang na ye shes nyid ma chags rnam par rtog pa'i skyon gyis ma gos pas pad+ma'o/ /de nyid ni rdo rje ste rnam par rtog pa'i ngo bo 'joms par byed pa'i phyir ro/ /</text></item>
<item><p>224b1</p><section></section><text>dga' ba nyams su myong ba ni dga' ba nyams su myong ba'o/ /lan cig tsam ni myong nas kyang / /zhes pa ni lan cig tsam phyag rgya ma la brten pa'i bde bas kyang zhe'o/ /rnal 'byor stobs kyis 'grub par 'gyur/ /zhes pa phyis ting nge 'dzin gyis spyan drangs pa</text></item>
<item><p>224b2</p><section></section><text>gshegs su gsol bas 'grub ce'o/ /ye shes 'jug pa'i ngo bo yis/ /zhes pa ni ye shes gsum gyi sbyor bas rang bzhin sdud par byed ce'o/ /dbye ba ji bzhin shes bya la/ /zhes pa ni snang ba la sogs pa dang de'i rang bzhin shes par byas la zhe'o/ /ci byed</text></item>
<item><p>224b3</p><section></section><text>ce na/ rang bzhin de yang slar la ni/ /rtag tu rnal 'byor pas mtshon bya ste sgom pa pos lte ba'i sa bon la blo gtad pa'i 'di ltar dbus su byang chub sems kyi thig le bsams te de'i stobs kyis lte ba'i 'khor lo rgyas pa dang slar thig le la gnas par bya'o/ /ji ltar sprin ni</text></item>
<item><p>224b4</p><section></section><text>sna tshogs shing / /zhes pa la sogs pa ni go sla'o/ /de bzhin rang bzhin thams cad ni/ /zhes pa gong du smos pa'o/ /snang ba gsum gyi rgyu can de/ /zhes pa ni/ thams cad snang ba gsum las 'byung / /zhe'o/ /ma lus yul la zhugs pa ni chags pa la sogs pa skyes pa'o/ /</text></item>
<item><p>224b5</p><section></section><text>'od gsal bar ni zhugs par gyur/ /zhes pa ni 'od gsal ba'i ngang du rnam par dag ces pa'o/ /des ni rang bzhin 'khrul pa dpe dang bcas pa bstan to/ /de nas rang bzhin ma shes pa'i rkyen bstan pa'i phyir de 'dra'i rang bzhin ma shes pas zhes pa ni gong ma lta bu'i rang bzhin</text></item>
<item><p>224b6</p><section></section><text>rgyu la sogs pa dang bcas pa ma shes pas zhes pa'o/ /mi shes mun pas khengs nas ni/ /zhes pa ni gti mug gi mun pas khebs pa'o/ /cir 'gyur zhe na/ 'khor bar 'gyur zhes te/ gang du gang gis she na/ de nyid bstan pa'i phyir/ dge dang mi dge'i las byas</text></item>
<item><p>224b7</p><section></section><text>nas/ 'gro ba lngar ni 'khor zhe'o/ /de'i don yang dge ba bcu gcig la sogs pa'o/ /gang gi phyir mi dge ba'i las dang 'bras bu bstan pa'i phyir/ /mtshams med la sogs byas nas ni/ /zhes bya ba la sogs pa smos te/ mtshams med pa ni mtshams med pa ste mtshams</text></item>
<item><p>225a1</p><section></section><text>med pa'i las so/ /gang zhe na/ pha gsod pa la sogs pa'o/ /des cir 'gyur zhe na/ dmyal la sogs par 'tshod par 'gyur/ /zhes te/ mnar med pa nas yang sos kyi bar du skye zhes pa'o/ /gang gi phyir dge ba'i las dang las kyi rnam par</text></item>
<item><p>225a2</p><section></section><text>smin pa bstan pa'i phyir/ sbyin pa la sogs zhes bya ba la sogs pa smos te/ gang gi chos sbyin pa yongs su btang bar gyur pa des rtag tu phyug por 'gyur ro/ /de bzhin du tshul khrims dang bzod pa la sogs pas lha dang mi'i go 'phang gzugs bzang po la sogs par</text></item>
<item><p>225a3</p><section></section><text>'gyur ro/ /gzhan las kyang / pha gsod pa dang ma gsod dang / /dgra bcom pho mo gsod pa ni/ /sems kyis byas pas ngan song rgyu/ /de bzhin sbyin la sogs pa rnams/ /sems yin de'i bskyed bla med 'gyur/ /dper na mkha' la 'dab gsheg bzhin/ /zhes pa lta bu'o/ /de nas sems</text></item>
<item><p>225a4</p><section></section><text>sa bon du gyur pa bstan pa'i phyir/ /skye ba dpag med stong phrag ni/ /zhes pa skye ba dpag tu med cing bgrang ba las 'das pa'o/ /'dis ni yang dang yang thob pa/ /zhes pa ni sems kyis yang dang yang du thob pa'o/ /log par rtog pa bstan pa'i phyir/ /'di ni sngon</text></item>
<item><p>225a5</p><section></section><text>las rnam smin te/ /zhes pa ni lus kyi bde ba dang sdug bsngal 'di ni sngon las kyi rnam par smin pa'o zhes sems la rmongs pa rnams mya ngan byed do/ /de nas yang dag pa'i rtog pa yon tan dang bcas pa bstan pa'i phyir/ rang bzhin snang ba'i tshul gyis ni/ /zhes bya ba</text></item>
<item><p>225a6</p><section></section><text>la sogs pa smos te rang bzhin brgya drug cu la sogs pa snang ba gsum las skye ba'i tshul gyis zhes pa'o/ /nyon mongs pa de nyid shes na/ /zhes bya ba ni gong dang 'brel pa'o/ /ci byed ce na/ grol bar 'gyur zhe'o/ /gang gis gang / gang las she na/ gong ma dang</text></item>
<item><p>225a7</p><section></section><text>ni dang po dang sbyar te/ ye shes can ni ye shes can te/ gang la rang gi gnas pa'i don shes pa de la de skad ces bya'o/ /srid pa'i gzeb las grol bar 'gyur/ /zhes pa ni srid pa gsum ste 'dod pa'i srid pa la sogs pa las grol bar 'gyur zhes pa'o/ /shes rab</text></item>
<item><p>225b1</p><section></section><text>ngo bo 'di nyid ni/ /zhes pa ni snang ba'i ye shes so/ /zla ba'i dkyil 'khor dag tu brtag /ces pa ni snying gar zla ba'i dkyil 'khor bsam pa ni snang ba'o/ /sems nyid rang gis mthong 'gyur te/ /zhes pa ni snang ba yang sems snang ba'o/ /rang nyid zla ba'i gzugs</text></item>
<item><p>225b2</p><section></section><text>bzhin no/ /zhes pa ni rang gi sems nyid zla ba ltar bsam pa'o/ /de nas zla ba la dmigs pas/ /zhes pa ni zla ba'i dkyil 'khor gsal ba'i rnal 'byor pas she'o/ /rdo rje mtshan mar rab tu brtag /ces pa ni de'i steng du rdo rje bsam pa'o/ /thabs ni snang ba mched</text></item>
<item><p>225b3</p><section></section><text>pa'o/ /zla ba rdo rje mnyam sbyor bas/ /zhes pa ni zla ba'i dkyil 'khor gsal ba'i rnal 'byor pa zhe'o/ /yang na ye shes kyi tshogs kyi yan lag gi rjes la zla ba dang rdo rje dang lha'i sku bsam pa'o/ /phyag rgya bzhis rgyas btab pa ni chos dang las dang dam tshig dang phyag rgya chen pos</text></item>
<item><p>225b4</p><section></section><text>thebs pa'o/ /yang na chos ni longs spyod kyi 'khor lo'o/ /las ni lte ba'i 'khor lo'o/ /dam tshig ni snying ga'i 'khor lo'o/ /phyag rgya chen po ni bde ba chen po'o/ /yang na las kyi rlung ni las kyi phyag rgya'o/ /las kyi rlung ni las kyi phyag rgya ste des de'i gnas nas phab</text></item>
<item><p>225b5</p><section></section><text>pa'o/ /yang na chos kyi phyag rgya ni mgrin pa las byung ba'i lha mo'o/ /las kyi phyag rgya ni zhing skyes dang sngags skyes la sogs pa'o/ /dam tshig gi phyag rgya ni snying ga las byung ba'i lha mo'o/ /des dngos grub thob pa ni phyag rgya chen po'o/ /lha'i nga rgyal 'chang ba ni lha'i rnam pa bsgom</text></item>
<item><p>225b6</p><section></section><text>pa'o/ /de ni yongs rdzogs rnal 'byor gyi/ /zhes pa ni rdzogs pa'i ting nge 'dzin bstan te/ /stong pa gsum ni rnam dag gang / /zhes pa ni stong pa dang rab tu stong pa la sogs pa'o/ /rnam par dag pa ni dbyer med pa'o/ /'od gsal ba ni 'od gsal ba ste rnam par rtog pa'i mun</text></item>
<item><p>225b7</p><section></section><text>pa sel ba'o/ /thams cad stong pa'ang de nyid de rang bzhin thams cad dang bral ba'i phyir ro/ /ye shes gsum ni rnam dag pa/ /zhes pa ni snang ba la sogs pa rnam par dag pa'o/ /thams cad mkhyen pa ni thams cad mkhyen pa ste gang la de yod pa de la de skad ces bya'o/ /'gyur ba</text></item>
<item><p>226a1</p><section></section><text>med cing snang ba med ces pa ni kha dog la sogs par mi 'gyur ba'o/ /snang ba med pa ni snang ba dang bral ba'o/ /gnyis su med pa ni gnyis su dbyer med pa'o/ /mchog tu zhes pa'ang de nyid rnam par rtog pa dang nyon mongs pa'i rnam pa zhi ba'i phyir ro/ /yod</text></item>
<item><p>226a2</p><section></section><text>pa ni yod pa'o/ /med pa ni med pa'o/ /gang la yod pa dang med pa mi dmigs pa de la de skad ces bya'o/ /tshig gi spyod yul min zhes pa ni brjod par bya ba'i yul du ma gyur pa'o/ /de bas zhes pa ni de'i phyir zhes pa'o/ /'od gsal dag pa las zhes pa ni 'od gsal ba'i ngang las</text></item>
<item><p>226a3</p><section></section><text>zhes pa'o/ /ye shes gsum 'byung zhes pa ni zla ba dang rdo rje dang lha'i sku 'byung ngo / /sum cu rtsa gnyis mtshan 'chang ba/ /zhes pa ni mtshan sum cu rtsa gnyis brgyan pa'o/ /yang na spyi bo'i 'khor lo'i rtsa sum cu rtsa gnyis la de skad ces bya'o/ /dpe byad bzang po brgyad cu ni</text></item>
<item><p>226a4</p><section></section><text>gsang ba'i rtsa brgyad pa dang bcas pa'o/ /gzhan las drug cu rtsa bzhi bcu drug bcas she'o/ /gzhan go sla'o/ /de skad du zhes pa ni bskyed pa'i dbang du'o/ /rgya che ba yang yin la rol pa yang yin pas rgya cher rol pa'i mdo'o/ /shAkya thub pa de bzhin gshegs/ /zhes</text></item>
<item><p>226a5</p><section></section><text>pa ni de bzhin gshegs pa shAkya thub pa'o/ /de bzhin nyid du gshegs pas de bzhin gshegs pa'o/ /yang na de bzhin nyid las gshegs pas de bzhin gshegs pa'o/ /mngon par byang chub 'di bzhed na/ /zhes pa ni mngon par byang chub pa rnam pa lnga'i sgo</text></item>
<item><p>226a6</p><section></section><text>nas sangs rgyas par 'dod nas zhes pa'o/ /gang gis ji ltar dgongs she na/ /stong pa chen po sangs rgyas nyid/ /thob par bya zhes dgongs nas kyang / /zhes pa ste thams cad mkhyen pa'i ye shes kyi don dang ldan pas dang por byang chub mchog tu sems bskyed nas</text></item>
<item><p>226a7</p><section></section><text>sems can gyi phyir sangs rgyas nyid thob par bya'o zhes dgongs nas snyoms par zhugs she'o/ /gang du gang la zhe na dngos po dang 'brel pa ste/ nai rany+dza na'i chu 'gram du/ /zhes pa ni/ chu bo nai rany+dza na'i 'gram du/ mi g.yo ting nge 'dzin snyoms pa'i/ /zhes pa ni mi</text></item>
<item><p>226b1</p><section></section><text>g.yo ba yang yin la ting nge 'dzin kyang yin pas mi g.yo ba'i ting nge 'dzin te/ ting nge 'dzin gang la ming de skad ces bya ba yod pa'i ting nge 'dzin de la snyoms par zhugs nas she'o/ /de'i tshe zhes bya ba ni snyoms par zhugs pa de'i tshe bzhugs zhes sbyar ro/ /gang ji ltar</text></item>
<item><p>226b2</p><section></section><text>zhe na/ rdo rje rgyal bas sangs rgyas thams cad do/ /nam mkha'i rdo rje ste chos kyi dbyings kyi pho brang du'o/ /ji ltar na/ til gyi gong bu bzhin du ste/ /dper na til dang 'dra bas na til te til 'bru'i gong bu bzhin du gang nas bzhugs su zhes sbyar ro/ /de nas gleng</text></item>
<item><p>226b3</p><section></section><text>bslang ba'i phyir/ rgyal ba'i sras la se gol dang / /zhes bya ba la sogs pa gsungs te/ rgyal ba'i sras dang byang chub sems dpa' rnams la bcom ldan 'das se gol dang dbyangs kyis gsungs pa/ bsam gtan 'di ni rnam dag min/ /zhes pa ni kun rdzob kyi bsam</text></item>
<item><p>226b4</p><section></section><text>gtan 'dis rnam par dag pa'ang thob par mi 'gyur zhe'o/ /'dis ni mthar thug mi thob ste/ /zhes pa ni bsam gtan 'dis chos kyi sku mi thob ce'o/ /gang gis thob ce na/ nam mkha'i ngos ltar mchog gyur pa/ /zhes pa ni nam mkha' dang 'dra bar dngos po med</text></item>
<item><p>226b5</p><section></section><text>pa'o/ /gang yin ji ltar bya zhe na/ 'od gsal ba ni chos kyi sku'o/ /dmigs shig pa ni sgoms shig pa'o/ /des cir 'gyur zhe na/ de nyid bstan pa'i phyir/ 'od gsal ba yi gnas thob nas/ /zhes pa la sogs pa gsungs te/ de la 'od gsal ba ni chos kyi</text></item>
<item><p>226b6</p><section></section><text>sku'o/ /de'i gnas thob pa ni chos kyi sku thob pa'o/ /thob nas cir 'gyur zhe na/ rang dga'i gzugs su skye bar 'gyur te longs spyod rdzogs pa'i sku dang sprul pa'i sku sna tshogs kyis sems can gyi don thogs pa med par 'gyur ro/ /de'i tshe zhes bya ba ni de'i dus na thob</text></item>
<item><p>226b7</p><section></section><text>par 'gyur ro zhes sbyar ro/ /gang zhe na/ rab dga' rdo rje'i sku/ /kun gyi dbang phyug thob par 'gyur ro/ /rab dga' rdo rje ni rab tu dga' ba'i rdo rje ste bde ba chen po'i sku'o/ /kun gyi dbang phyug kyang de nyid de thams cad kyi mchog tu gyur pa'i sku thob par</text></item>
<item><p>227a1</p><section></section><text>'gyur ro zhes sbyar ro/ /'di lha'i sgra de gsan pa dang zhes bya ba ni go sla'o/ /'di ltar nam phyed dus su zhes pa la sogs pa ni 'od gsal bsgom pa bstan te/ de la/ 'di ltar nam phyed dus su ni/ /zhes pa ni nam phar phyed tshur phyed du'o/ /</text></item>
<item><p>227a2</p><section></section><text>yang na nyi zla kha sbyor du bsams pa de la de skad ces bya'o/ /rgyal ba'i sras ni sangs rgyas shAkya thub pa ste des de kho na nyid kyi don la bsgom pa'o/ /ji ltar zhe na/ sku ni drang po ma yin zhing / /zhes pa ni drang por mi 'dug pa'o/ /gzhan go sla'o/ /thams cad stong</text></item>
<item><p>227a3</p><section></section><text>pa rmad chen po/ /zhes pa ni 'od gsal ba'o/ /de ni rmad du byung ba ste/ /ya mtshan du gyur pa'o/ /dngas shing gsal ba'i ye shes che/ /zhes pa ni rnam par rtog pa'i rnyog pa dang bral bas dngas pa'o/ /de gsal ba'i shes pa ni ye shes chen po yin pa'i phyir de la de</text></item>
<item><p>227a4</p><section></section><text>skad ces bya'o/ /gang la brten nas cir 'gyur zhe na de nyid bstan pa'i phyir/ bla ma nyid kyi bka' drin gyis/ /des na de ni gsal mthong 'gyur/ /zhes te/ bla ma rdo rje slob dpon gyi bka' drin gyis de ma thag tu de gsal bar 'gyur zhe'o/ /'das pa dang</text></item>
<item><p>227a5</p><section></section><text>ni ma 'ongs dang / /da ltar byung ba'i srid gsum ni/ /skad cig de la ma lus mthong / /zhes pa ni khams gsum dang dus gsum skad cig tsam gyis ma lus par mthong ba'o/ /'od gsal ba ni rnam dag 'char/ /zhes pa ni 'od gsal ba mi gtong ba'am</text></item>
<item><p>227a6</p><section></section><text>mnga' ba'o/ /rdo rje lta bu'i ting 'dzin gyis/ /zhes pa ni rdo rje dang 'dra bas rdo rje'o/ /de bas na gang la 'joms par byed pa yod pa de la de skad ces bya'o/ /skya rengs 'char ba'i dus su ni/ /zhes pa ni tho rangs kyi dus su'o/ /chu zla dang ni zhes pa la sogs pa go sla'o/ /</text></item>
<item><p>227a7</p><section></section><text>byang chub snying por zhugs nas ni/ /zhes pa ni chos kyi sku'i ngang la gnas pa'o/ /de yi bdud rnams 'joms par mdzad/ /ces pa ni bdud dang bar du gcod pa ni de'i bdud de phung po'i bdud la sogs pa'o/ /shAkya'i mgon pos yang dag pa'i/ /ye</text></item>
<item><p>227b1</p><section></section><text>shes bla med legs thob nas/ /zhes pa ni chos kyi sku mthong nas zhes pa'o/ /ci byed ce na/ ston par mdzad ces sbyar ro/ /gang gi phyir zhe na/ 'gro ba la skyob cing phan pa'i phyir te/ 'gro ba dang ngan song las bskyab pa'i phyir ro/ /de nyid 'dir ni ston par</text></item>
<item><p>227b2</p><section></section><text>mdzad/ /ces pa ni 'od gsal ba de nyid 'dir ston pa'o/ /mngon par byang chub ston pa ni/ /zhes pa zla ba dang rdo rje la sogs pa'o/ /de nyid ye shes zhes byar bshad/ /ces pa ni mngon par byang chub pa lnga nyid ye shes kyi snang ba yin zhes so/ /gzhan go sla'o/ /</text></item>
<item><p>227b3</p><section></section><text>spyod pa ci dga' spyod byed de/ /zhes pa ni gzugs la sogs pa gang la dga' ba des de la spyod ces bya'o/ /'di ni ma 'ongs rdzogs sangs rgyas/ /zhes pa ni ma 'ongs pa'i dus kyi gang zag rnams kyang sangs rgyas par 'gyur ba'o/ /chags min chags dang bral</text></item>
<item><p>227b4</p><section></section><text>ba min/ /zhes pa ni chags dang chags pa dang bral ba gnyi ga mi dmigs pa'o/ /stong pa ma yin mi stong min/ /zhes pa ni stong pa zhes bya ba'i chos kyi tshul gang yang mi 'grub par bstan to/ /dbu ma yang ni mi dmigs so/ /zhes pa ni gnyis kyi ngo bo las 'das</text></item>
<item><p>227b5</p><section></section><text>pa'i dbu ma zhes bya ba'i tshul gang yang ma grub par bstan to/ /sangs rgyas kun gyi mnyam sbyor ba/ /zhes pa ni sangs rgyas kyis gnyis su med pa'i don to/ /ye shes gsum bral de nyid gang / /dgongs pa yis ni gsungs pa yin/ /zhes pa ni ye shes gsum</text></item>
<item><p>227b6</p><section></section><text>dang bral ba gang yin pa des mchog thob po zhes pa ni dgongs pas gsungs pa'o/ /'di ci la dgongs she na/ 'od gsal ba la dgongs nas gsungs so/ /yang na snang ba'i 'khrul pa dang bral ba la dgongs nas de gsungs so/ /de bzhin dpal ldan gsang</text></item>
<item><p>227b7</p><section></section><text>'dus kyi/ /byang chub sems kyi le'u las gsungs/ /zhes sbyar te/ de ni 'di ltar chos thams cad rnam par dag pa'i don gang yin pa sems nyid yin pa'i don de ni dpal gsang ba 'dus pa'i byang chub sems kyi le'u las gsungs she'o/ /gang gi tshe 'dod chags</text></item>
<item><p>228a1</p><section></section><text>la sogs pa rnam par dag pa ni/ 'dod chags la sogs rnam dag gang / /zhes pa la sogs pa gsungs te/ gang gi tshe chos thams cad sems su 'dus la sems nyid yongs su dag par gyur pa ni sems mthong ba'o/ /de'i tshe 'dod</text></item>
<item><p>228a2</p><section></section><text>chags la sogs pa mi dmigs pa de'i chos kyi tshul mi dmigs so/ /nyid de de bzhin gshegs pas kyang / thams cad stong par gsungs zhes pa ste/ de lta bu de ni thams cad stong pa'o/ /sna tshogs mdo dang rgyud las ni/ /zhes pa mdo sna tshogs dang rgyud sna tshogs las</text></item>
<item><p>228a3</p><section></section><text>gsungs she'o/ /de bzhin gang zhig nyer bstan pa/ /zhes pa ni de bzhin gang bstan pa de ni thams cad stong pa'o/ /chos phung brgyad khri bzhi stong ni/ /thub pa chen pos gsungs pa las/ /zhes pa ni bcom ldan 'das kyis chos kyi phung po brgyad khri bzhi stong gsungs</text></item>
<item><p>228a4</p><section></section><text>she'o/ /mngon par byang chub mtshan nyid ni/ /zhes pa mngon par byang chub pa de nyid ni de ni bla na med pa'i mngon par byang chub pa'o/ /snying po las ni snying por gsungs/ /zhes pa ni zab pa'i phyir ro/ /ral pa gcer bu mgo reg la sogs pa'i don ni gang la rnam par rtog</text></item>
<item><p>228a5</p><section></section><text>pa dang ldan pa'i dus na ni ral pa dang gcer bu dang cod pan 'dus pa spong ba dang len pa'o/ /sna tshogs rtags can de dang de/ /zhes pa ni de lta bu sna tshogs pa'i don to/ /mngon par byang chub 'dod pa rnams/ /zhes pa ni mngon par byang chub 'dod pa'i rnal 'byor pas spang</text></item>
<item><p>228a6</p><section></section><text>zhe'o/ /spangs nas ci byed ce na/ grol bar mi 'gyur zhes sbyar ro/ /lung gzhan las kyang / sems nyid mthong ba'i rnal 'byor gyis/ /gtsang ba dang ni mi gtsang dang / /ral pa dang ni mgo reg dang / /de bzhin chos brgyad thams cad kun/ /gang la gnas kyang</text></item>
<item><p>228a7</p><section></section><text>grol bar 'gyur/ /gang zhig sems nyid mi rtog cing / /rnam par rtog la rab gnas pas/ /sbyin pa gtong zhing tshul khrims bsrung / /bzod dang shes rab rab gnas kyang / /des kyang grol bar mi 'gyur ro/ /bsam gtan dang bral rnal 'byor bas/ /rtag tu spyod la</text></item>
<item><p>228b1</p><section></section><text>'jug byed kyang / /spyod pa nyid kyi 'chang byed 'gyur/ /thabs med spyod pa lcags gzeb 'dra/ /dngos rnams sems kyi 'khrul pa ste/ /cir snang sems nyid rang bzhin no/ /gang tshe sems las tha dad par/ /snang ba dmigs kyi zla gnyis bzhin/ /tha dad med</text></item>
<item><p>228b2</p><section></section><text>las tha dad pa/ /don med pas na mo gsham bzhin/ /dang po de mthong de yi tshe/ /chos kun sems kyi 'khrul par snang / /don dam sems ni thog ma dang / /tha ma dbus la sogs pa med/ /sems la chos kyi tshul med par/ /mthong ba de yis sems nyid mthong / /</text></item>
<item><p>228b3</p><section></section><text>zhes 'byung ba lta bu'o/ /dang po las kyi sbyor ba yis/ /zhes pa ni bskyed pa'i rim pa'i rnal 'byor dang rdo rje bzlas pa'o/ /sa brgyad pa ni thob par 'gyur/ /zhes pa ni bzod pa 'bring po'i sa'o/ /gzhan las kyang / bskyed pa dang ni bzlas pa yis/ /bzod pa 'bring</text></item>
<item><p>228b4</p><section></section><text>po'i sa la gnas/ /zhes pa lta bu'o/ /snang ba gsum po mthong ba dag /ces pa ni ye shes gsum bskyed pa'o/ /cir 'gyur zhe na/ sa bcu la ni gnas par 'gyur/ /zhes pa ni bu'o/ /mngon par byang chub legs thob nas/ /zhes pa ni 'od gsal ba thob</text></item>
<item><p>228b5</p><section></section><text>nas she'o/ /ci byed ce na/ gtsang ma'i gnas su nye bar 'gro/ /zhes pa ste chos kyi sku thob ce'o/ /sangs rgyas zhing nas mi ldog ces pa ni 'khor bar mi ldog pa'o/ /tshe 'di nyid kyis thams cad mkhyen/ /zhes pa ni tshe 'di nyid kyis thams cad mkhyen pa'i bye brag</text></item>
<item><p>228b6</p><section></section><text>dang ldan par 'gyur ro/ /chos dbyings mngon par byang chub pa/ /zhes pa ni mngon par byang chub pa'i rgyu'o/ /chags sogs rol mo rgya chen po/ /zhes pa ni 'dod chags kyi chos so/ /chos dbyings mngon par byang chub pa/ /ji ltar rnyed pa'i sbyor ba yis/ /</text></item>
<item><p>228b7</p><section></section><text>zhes pa ni rnal 'byor gyi ye shes skye ba'i thabs shes pa'o/ /mngon par rtogs par gar 'gyur ba/ /zhes pa ni thabs gang khong du chud pa'o/ /bla med mngon par byang chub pa/ /zhes pa ni bla na med pa'i mngon par byang chub pa 'dod pa'o/ /des ji ltar bya zhe na/ /spros bcas</text></item>
<item><p>229a1</p><section></section><text>la sogs spyod pa yis/ /zhes pa ste/ spyod pa rnam pa gsum mam dgu'am bsam gyis mi khyab pa'o/ /spyod pa des ci byed ce na slob po zhes sbyar ro/ /gang gis slob ce na/ rnal 'byor pa yis te/ ting nge 'dzin dang ldan pas slob/ /ces sbyar</text></item>
<item><p>229a2</p><section></section><text>ro/ /gdod nas dag pa'i rang bzhin can/ /zhes pa ni gang la rnam par rtog pa dang bral ba de la de skad ces bya'o/ /ngo bo nyid kyis de grub na/ /zhes pa ni/ ngo bo nyid kyis dag par rtogs sam mngon du gyur na zhe'o/ /bslab pa'i sbyor bas ci zhig bya/ /zhes pa ni spyod</text></item>
<item><p>229a3</p><section></section><text>pa spyad pa don med ce'o/ /rtog las de bzhin nyid mi skye/ /zhes pa ni rnam par rtog pa las de bzhin nyid mi 'byung zhe'o/ /gang zhig de ltar 'dir rtogs na/ /zhes pa ni rnal 'byor pa gang yang rung ba zhig spyod pa don dam par rtogs na zhe'o/ /ye shes rim pa</text></item>
<item><p>229a4</p><section></section><text>spangs pa yin/ /zhes pa ni don dam pa spangs pa yin zhes pa'o/ /des ci byed ci'i phyir zhe na/ spangs pa'i 'gal ba yin pa'i phyir ro/ /gzhan go sla'o/ /rim pa lnga'i dka' 'grel don gsal ba zhes pa las rim pa gnyis kyi bshad pa'o// //</text></item>
<item><p>229a5</p><section></section><text>de nas rim pa gsum pa bstan pa'i phyir/ rdo rje can rnams kun gyi gtso/ /zhes bya ba la sogs pa smos te/ de la rdo rje dang ldan pas rdo rje can de phyag na rdo rje la sogs pa'o/ /de'i gtso bo yin pas kun gyi gtso bo rdo rje 'chang chen po'o/ /de la phyag 'tshal te zhes pa ni</text></item>
<item><p>229a6</p><section></section><text>gzhan gyi don sgrub pa'i bar du'o/ /phyag 'tshal te bshad ces sbyar ro/ /gang bshad ce na/ bdag la byin gyis brlab pa nyid/ /ces pa ste/ bdag la byin gyis rlob pa ni sgyu ma'i dpe bcu gnyis bar mtshon te rlob ce'o/ /de bshad pa yin pas de la de skad ces bya'o/ /gang</text></item>
<item><p>229a7</p><section></section><text>gi sgo nas gang gis bshad ce na/ brtse bas bdag gis bshad ces pa smos te sems can rmongs pa rnams la snying rje chen po bskyed nas bdag gis bshad ce'o/ /de las dang po bskyed pa'i rim pa'i rjes su 'brangs nas zhes pa ni bskyed pa'i rim pa'i lha'i sku la dmigs</text></item>
<item><p>229b1</p><section></section><text>nas zhes pa'o/ /dbang bskur ba thob cing zhes pa ni bum pa'i dbang bskur ba thob cing zhes pa'o/ /rgyud rnam pa bzhi'i dgongs pa shes pa ni bya ba'i rgyud dang spyod pa'i rgyud dang gnyi ga'i rgyud dang rnal 'byor bla na med pa'i rgyud kyi dgongs pa shes shing zhes pa'o/ /</text></item>
<item><p>229b2</p><section></section><text>yang na dgongs pa lung bstan dang lha mo bzhis zhus pa la sogs pa bzhi shes pa de la de skad ces bya'o/ /yang na 'brel ba'i phyir rgyud de dang me dang mnyam du gnas pa la sogs pa 'bras bu dang bcas pa yod pa de la de skad ces bya'o/ /shes rab dang ldan pa ni shes rab</text></item>
<item><p>229b3</p><section></section><text>yod pa'o/ /lus dang ngag dang yid thob pa 'dzin pa ni bzlas pa dang sems dang lha'i sku'i rnam pa dang ldan pa'o/ /bden pa gnyis la mos pa ni lha'i sgyu ma lta bu dang 'od gsal ba la gces su byed pa'o/ /de lta bu'i rnal 'byor bas slob dpon yang dag par mnyes par</text></item>
<item><p>229b4</p><section></section><text>byas te zhes pa ni rab tu gces pa dang yid la 'thad pa la thug gi bar du sems dang bas 'bul ba'o/ /mnyes nas ci byed ce na/ tshogs kyi mchod pa chen po byas la zhes pa ni tshogs kyi 'khor lo byas la zhe'o/ /chen po ni 'dir 'khor lor shes par bya'o/ /lung</text></item>
<item><p>229b5</p><section></section><text>gzhan las/ spyod pa dgu yi dbang dag tu/ /rnal 'byor pha dang rnal 'byor ma/ /brgya rtsa brgyad nas lnga yi bar/ /zas dang skom yang de bzhin te/ /de bzhin sa gnas bar du mchod/ /ces pa'o/ /lo bcu drug pa rdo rje slob dpon la phul te zhes pa ni bu mo lo bcu drug pa</text></item>
<item><p>229b6</p><section></section><text>phul te zhes pa'o/ /yang na skyed par byed pa'i phyir bu mo'o/ /dga' ba bcu drug ster bas lo bcu drug ma'o/ /slob dpon ni ting nge 'dzin de la phan par byed pa'o/ /phul te zhes pa ni phul du byas shes so/ /yang na bu mo gong dang 'dra/ /lo bcu drug pa ni pad+ma bcu drug gi bar du'o/ /</text></item>
<item><p>229b7</p><section></section><text>slob dpon ni spyi bo'i 'khor lo'o/ /de la phul te zhes pa ni mgrin pa nas rlung gis bzlog ste bde ba chen por gnas pa'o/ /yang na lo bcu drug pa ni 'dir bde ba chen po'i rtsa sum cu rtsa gnyis pa'i bde ba cher skyes pa bcu drug po slob dpon la phul te zhes pa ni snying gar khu ba 'dzag pa'o/ /</text></item>
<item><p>230a1</p><section></section><text>gzhan go sla'o/ /gzhan ni gzhan du shes par bya'o/ /khong stong khyod kyi lus la med/ /ces pa ni lus kyi nang na stong pa med ce'o/ /sha dang rus pa khrag med kyang ston par mdzad ce'o/ /ji ltar zhe na/ nam mkha' la ni 'ja' tshon</text></item>
<item><p>230a2</p><section></section><text>ltar ston zhe'o/ /dper na nam mkha' la ni kha dog sna lnga la sogs pa'i 'ja' tshon de'i rgyu med de ngo bo nyid kyis stong ngo / /de bzhin sangs rgyas thams cad kyi/ /dbang phyug khyod kyi sku yang ston par mdzad ce'o/ /sku la snyun med mi gtsang med/ /ces pa ni rlung la sogs pa'i nad</text></item>
<item><p>230a3</p><section></section><text>dang / bu ga las byung ba'i mi gtsang ba med ce'o/ /bkres dang skom zhes pa ni bkres pa dang skom pa'o/ /de lta bu 'byung ba med kyang ston par mdzad ces sbyar ro/ /gang dang gang gi phyir gang dang mthun par zhe na/ khyod ces pa ste gong du bshad do/ /'jig rten rjes</text></item>
<item><p>230a4</p><section></section><text>'jug phyir zhes pa ni 'jig rten gyi sems can kha drang ba'i phyir ro/ /'jig rten bya ba ston par mdzad/ /ces pa ni sems can dang mthun pa'i las byed pa'o/ /chu zla dang 'dra bas chu zla ste snang ba na rang bzhin med pa'o/ /chos rnams kun la gnas pa med ces pa ni</text></item>
<item><p>230a5</p><section></section><text>'khor ba'i chos thams cad la mi gnas pa'o/ /nga rgyal med pa ni nga rgyal med pa ste/ sems khengs pa med pa'o/ /rmongs pa ni ma rig pa ste de dang bral ba gang yin pa de la de skad ces bya'o/ /dmigs pa med pa ni dmigs pa dang bral ba ste/ de ci'i phyir</text></item>
<item><p>230a6</p><section></section><text>zhe na/ de lta bu rnam par rtog pa dang bral ba'i phyir ro/ /phyag 'tshal ba ni de lta bu'i don dang ldan pa khyod la phyag 'tshal lo zhes pa'o/ /gshegs dang zhes pa la sogs pa'i don ni 'gro ba nas 'chi ba'i tshul gyis bar du rtag tu mnyam par 'jog pa gang yin</text></item>
<item><p>230a7</p><section></section><text>pa de la de skad ces bya'o/ /sgyu ma lta bu'i ting nge 'dzin gyis zhes pa sgyu ma dang 'dra ba'i lha'i rnam pa la dmigs pa'i ting nge 'dzin gang yin pa de la de skad ces bya'o/ /rdzu 'phrul chel rnam 'phrul zhing / /zhes pa ni kun du sku bsam gyis mi khyab pa nas thugs kyi</text></item>
<item><p>230b1</p><section></section><text>bar du'o/ /sna tshogs pa la snyoms par 'jug pa zhes pa ni sku sna tshogs pa la dmigs pa'i ting nge 'dzin gang yin pa de la de skad ces bya'o/ /gzhan go sla'o/ /kun mkhyen ye shes phung po can/ /zhes pa ni thams cad mkhyen pa ni kun mkhyen no/ /sgyu</text></item>
<item><p>230b2</p><section></section><text>ma'i dpes mtshon pa'i sku ni ye shes kyi phung po'o/ /spyir phung po ni gnyis te ye shes kyi phung po dang las kyi phung po'o/ /de la ting nge 'dzin las skyes pa ni ye shes kyi phung po'o/ /rkyen rnam bzhi las skyes pa ni las kyi phung po'o/ /srid pa'i 'khor lo</text></item>
<item><p>230b3</p><section></section><text>ni srid pa'i 'khor lo'o/ /ci'i phyir zhe na las dang nyon mongs pas srid pa gsum du yang nas yang du 'khor ba'i phyir de la de skad ces pa'o/ /de rnam par sbyong ba ni zhi ba la sogs pa'i sbyor bas so/ /de ring zhes bya ba ni dus so/ /bshad pa ni bdag</text></item>
<item><p>230b4</p><section></section><text>byin gyis rlob pa'i rim pa'o/ /de ni rin po che ste gang la dgos pa'i don 'byung ba de ni rin po che'o/ /gtso bo zhes pa ni bod pa'o/ /bdag la bka' drin stsol zhes bya ba ni bdag la chos bshad du gsol zhes pa'o/ /khyod zhabs pad+ma spangs nas</text></item>
<item><p>230b5</p><section></section><text>ni/ /khyod kyi zhabs kyi pad+ma spangs nas skyabs gzhan med pa ste skyabs med pa'o/ /gzhan go sla'o/ /de nas de nyid kyi ming bstan pa'i phyir bdag byin gyis brlab pa'i rim pa ste gong du bshad do/ /gang du rtogs pa bstan pa'i phyir/ /kun rdzob bden pa</text></item>
<item><p>230b6</p><section></section><text>bstan pa ste gang du rgyu rkyen gyis bskyed pa yod pa de ni kun rdzob ste/ de'i dbang du byas na dngos po yod par bden pas kun rdzob kyi bden pa'o/ /rtogs pa dang de'i dus bstan pa'i phyir de ni bla ma'i drin dag gis thob ces pa ste/ bla ma'i drin gyis zhes</text></item>
<item><p>230b7</p><section></section><text>pa ni 'byung khungs kyi dbang du byas pa'o/ /thob pa ni dus de gong du bla ma las thos pa'i dus na thob ce'o/ /thob pa zhes bya ba'ang sa bon gyi tshul dang mngon du gyur pa'i tshul gnyis su 'gyur grang na/ sa bon ni ye shes yod pa'i phyir ma yin/ mngon du gyur</text></item>
<item><p>231a1</p><section></section><text>pa yang ma yin te de la bstan pa med pa'i phyir ro zhe na/ 'di ni bla ma'i man ngag sngon med pa las rtogs pa'i phyir ro/ /gang gi phyir gsum pa rnyed par dka' ba dang ma rnyed pa'i skyon bstan pa de'i phyir gang gis rnyed par ma gyur pa zhes pa</text></item>
<item><p>231a2</p><section></section><text>ni rtog ge ba gang gis kyang rnyed par ma gyur pa'o/ /mdo sde rgyud la sogs pa la/ de ni ngal ba don med 'gyur/ /zhes te mdo sde dang rgyud mang po brtags pa don med par 'gyur/ /gang gi tshe byin gyis brlab pa thob pa'i yon tan bstan pa'i phyir/ bdag la</text></item>
<item><p>231a3</p><section></section><text>byin rlabs rim thob pa/ /zhes smos te bdag la byin gyis brlabs pa gang gis thob pa ni 'gyur zhes sbyar ro/ /gang du zhe na/ de bstan pa'i phyir/ gtso bo sangs rgyas kun bdag nyid/ /ces smos te sangs rgyas thams cad kyi gtso bo'am bdag por 'gyur</text></item>
<item><p>231a4</p><section></section><text>ba'o/ /dus ji tsam gyis she na tshe 'di nyid kyis so/ /gang du zhe na sangs rgyas te mchog 'grub par 'gyur ba'o/ /de nas go rims bstan pa'i phyir bdag byin brlabs pa'i dang zhes pa ni rgyu'i khyad par ro/ /'od gsal ba ni 'bras bu'o/ /gang gi phyir 'bras bu</text></item>
<item><p>231a5</p><section></section><text>bas rgyu snga ma de'i phyir de la de bstan to/ /gzhan go sla'o/ /rnam par rtog pas 'ching bar 'gyur ba dang de'i grol ba po bstan pa'i phyir/ 'gro kun rang dbang med pa ste/ /zhes pa ni 'gro ba kun rgyu rnam par rtog pa ma spangs pas 'bras bu thob pa ma yin pa'o/ /rang dbang</text></item>
<item><p>231a6</p><section></section><text>du ni 'byung ba yin/ /zhes pa bdag la byin gyis brlab pa'i rim pas rang dbang du 'byung ba'o/ /de nas ldang ba'i rim pa bstan pa ni/ de yi rgyu ni 'od gsal ba/ /'od gsal thams cad stong pa yin/ /zhes pa sems can thams cad ni rgyu rang bzhin med pa las</text></item>
<item><p>231a7</p><section></section><text>'byung ba'o zhes pa ni sems can gyi dbang du byas pa'o/ /yang na 'od gsal ba'i ngang las lha'i sku gcig dang du ma'i rang bzhin du 'byung ba ni slob pa'i dbang du byas pa'o/ /sems gang gis ni byis pa rnams 'khor ba'i 'ching bas bcings/ zhes pa ni rnam par rtog pa dang ldan pa'i</text></item>
<item><p>231b1</p><section></section><text>sems gang yin pa des don la shed ma bye ba rnams bcings she'o/ /gang zhags pas bcings pa'i sems can de ni de nyid las gzhan du ni 'gro'i/ de'i sdug bsngal nyams su myong ngo / /de bzhin du nyon mongs pa'i zhags pas bcings pa'i sems can de ni 'khor ba'i gnas de nyid</text></item>
<item><p>231b2</p><section></section><text>las sangs rgyas kyi sar 'gro bar mi nus so/ /'khor ba'i sdug bsngal nyid nyams su myong ngo / /de bas na/ sems de nyid kyis rnal 'byor pa/ /bde gshegs gnas su 'gro'o zhes pa ni sems rnam par rtog pa dang bral bas ni sangs rgyas kyi sar 'gro zhe'o/ /don dam pa'i dbang du</text></item>
<item><p>231b3</p><section></section><text>byas te bshad pa/ rnam par rtog pa dang bral ba'i bden pa 'dir ni dngos po gang yang skye ba med ce'o/ /'chi ba med ce'o/ /sems ni rang bzhin rnam dag par/ /'khor ba nyid ni shes par bya/ /zhes pa ni 'khor ba thams cad rang bzhin gyis rnam par dag par bsam pa'o/ /</text></item>
<item><p>231b4</p><section></section><text>rlung gi sbyor ba med par ni/ /zhes pa ni rdo rje bzlas pa med par zhe'o/ /sems kyi rang bzhin gzung du med/ /ces pa ni/ sems la dmigs pa bsgom du med/ /ce'o/ /sems kyi rang bzhin rgyur gyur pas/ /zhes pa ni chos rnams thams cad sems las byung bas zhes pas</text></item>
<item><p>231b5</p><section></section><text>ni de'i phyir zhes pa'o/ /las dang skye ba kun du 'byung / /zhes pa ni las rnam pa bzhi dang skye ba bzhi 'byung zhe'o/ /de nyid rlung dang yang dag ldan/ /zhes pa ni shes pa dang rlung 'grogs te byed ce'o/ /rnam shes gsum po slar yang ni/ /rnal 'byor pa yi lus su 'byung / /zhes</text></item>
<item><p>231b6</p><section></section><text>pa ni sgyu ma lta bu'i sku 'byung ba'o/ /sgyu ma'i lus zhes de la bshad/ /ces pa la sogs pas ni rnal 'byor pa'i phung po la sogs pa thams cad sgyu ma'i dpe bcu gnyis kyis nye bar mtshon pa'i lha'i skur bsam pa'o/ /de nas sgyu ma lta bu'i sku la mchod pa'i go bstan pa'i phyir/ /de bas</text></item>
<item><p>231b7</p><section></section><text>bdag nyid mchod la 'jug /ces pa la sogs pa smos te/ thams cad bdag gis snang ba sgyu ma tsam yin pa de'i phyir bdag mchod par bya zhe'o/ /bdag nyid sangs rgyas thams cad dang / /zhes pa ni sangs rgyas thams cad kyi ngo bo yang dag nyid yin zhe'o/ /byang chub sems dpa'</text></item>
<item><p>232a1</p><section></section><text>thams cad nyid/ /ces pa ni byang chub sems dpa' thams cad kyi ngo bo'ang bdag nyid yin zhe'o/ /de bas kun nas 'bad pa yis/ /bdag nyid rtag tu mchod par bya/ /zhes pa ni sangs rgyas dang byang chub sems dpa'i ngo bo yin pa de'i phyir thams cad 'bad pa</text></item>
<item><p>232a2</p><section></section><text>mchod ce'o/ /de'i ni bdag mchod pa'i snod du rung bar bstan pa'o/ /gang gi phyir/ mchod pa'i rdzas dang thabs bstan pa/ /de'i phyir/ sngags dang phyag rgya'i sbyor ba dang / /zhes pa la sogs pa smos te/ de la sngags ni mchod pa dbul ba'i sngags so/ /phyag rgya'ang</text></item>
<item><p>232a3</p><section></section><text>de'i phyag rgya'o/ /dkyil 'khor ni mchod pa'i dkyil 'khor ro/ /gzhan go sla'o/ /yang na sngags ni yid skyob ba'i phyir te snying gar bsgom pa'i a'o/ /phyag rgya ni des rnam par rtog pa thams cad la 'debs pa'i phyir ro/ /de ni snying po len pa'i phyir dkyil 'khor ro/ /de nas</text></item>
<item><p>232a4</p><section></section><text>klad pa'i gzhal yas khang nas byang chub sems 'og gi me klong du 'bab pa ni sbyin sreg go/ /de thams cad sgyu mar bsam pa'o/ /zhi ba dang ni zhes pa la sogs pas ni sgyu ma lta bu las bstan te/ de la sgyu ma lta bu'i skur bsams te zhi ba ni gdug rtsub zhi bar byed pa'i</text></item>
<item><p>232a5</p><section></section><text>sbyor ba ste snang mdzad kyi sbyor bas so/ /rgyas pa ni rin chen 'byung ldan gyi sbyor bas so/ /dbang la snang ba mtha' yas kyi sbyor ba'o/ /mngon spyod la ni don yod grub pa'i sbyor ba'o/ /dgug pa la sogs pa'i sbyor ba la ni rdo rje 'chang gi sbyor bas so/ /gang gis she na</text></item>
<item><p>232a6</p><section></section><text>sngags la sogs pa'i sbyor bas so/ /ji ltar zhe na/ dbang po'i gzhu dang mtshungs par bya/ /zhes pa ni dbang po'i gzhu dang 'dra bas mtshungs pa ste/ dper na dbang po'i gzhu la ni kha dog la sogs pa dang ldan yang ngo bo nyid med do/ /de bzhin du las kyi tshogs</text></item>
<item><p>232a7</p><section></section><text>thams cad kyang de ltar bsam par bya'o/ /yang na zhi ba lte ba'i 'khor lo la byang chub sems kyi thig le bsams pa'o/ /de la rgyas pa ni smad kyi rlung g.yos pas lus la byang chub kyi sems kyi thig le gang ba'o/ /des rnam par rtog pa 'joms pas mngon spyod kyi las so/ /gang gi</text></item>
<item><p>232b1</p><section></section><text>tshe byang chub sems la dbang thob pa de'i tshe dbang zhes sbyar ro/ /dgug pa ni bde ba chen po'i gnas nas byang chub sems 'gugs pa'o/ /sgeg dang nye bar longs spyod dang / /zhes pa ni sgeg pa dang / 'dod pa lnga la longs spyod pa'o/ /gzhan go sla'o/ /dbang po gang dang</text></item>
<item><p>232b2</p><section></section><text>gang las gyur/ /de dang de yi ngo bor byas/ /zhes pa ni gzugs la sogs pa lha mo drug sgyu mar bsam zhe'o/ /des cir 'gyur zhe na/ mnyam par ma bzhag sbyor ba yis/ /sangs rgyas kun dang mnyam par sbyor/ /zhes pa ste mnyam par ma bzhag kyang sangs rgyas</text></item>
<item><p>232b3</p><section></section><text>dang mnyam par mthong zhes pa'o/ /de nas de'i yon tan bstan pa'i phyir/ kun nas kun du thams cad dang / /zhes pa la sogs pa smos te/ de la dus kun dang rnam pa thams cad du sangs rgyas kun gyi bdag por 'gyur zhe'o/ /dngos grub ni gang thob ce na/ de'i phyir/ rang nyid</text></item>
<item><p>232b4</p><section></section><text>kyis ni de mthong 'gyur/ /zhes pa ste rnal 'byor pa rang gis zhing khams yongs su dag pa de mthong zhe'o/ /yon tan gzhan yang gtso bo bde ba chen po'o/ /kun gyi rang bzhin zhes pa ni sangs rgyas kun gyi rang bzhin no/ /sems dpa' chen po ni rdo rje 'chang chen po'o/ /</text></item>
<item><p>232b5</p><section></section><text>'gro ba la sogs pa ni go sla'o/ /mkha' las skad cig dag gis rnyed/ /ces pa ni nam mkha' dang 'dra ba'i chos kyi dbyings las 'byung zhe'o/ /yang na lte ba'i phyogs kyi khu ba ni gtso bo bde ba'i rang bzhin no/ /sems dpa' chen po ni de la dmigs pa'i ting nge 'dzin to/ /'gro</text></item>
<item><p>232b6</p><section></section><text>ba ni btsun mo'i b+ha ga'o/ /'ong ba ni rlung gi lcags kyus bkug pa'o/ /gnas pa ni lte ba'i phyogs na gsal ba'o/ /des zas dang skom ni bkres pa dang skom pa'i gdung ba sel ba de la de skad ces bya'o/ /de gang la brten pas 'byung zhe na btsun mo'i b+ha ga la brten</text></item>
<item><p>232b7</p><section></section><text>pas skad cig tsam gyis rnyed ce'o/ /des cir 'gyur zhe na/ srid pa gcod par 'gyur ba zhes smos te/ srid pa gsum po 'joms pa'o/ /'gro la rab mchog ston zhes pa ni 'gro ba la sku sna tshogs ston zhe'o/ /gzhan go sla'o/ /gang gi phyir byin gyis brlab pa</text></item>
<item><p>233a1</p><section></section><text>ma shes pa'i skyon bstan pa de'i phyir bdag byin gyis brlab pa'i man ngag ces bya ba la sogs pa smos te de la bdag byin gyis brlab pa'i man ngag ni gzhung gi tshogs so/ /gang gis bla ma las ma bsgrubs/ /zhes pa ni sems can gang dang gang</text></item>
<item><p>233a2</p><section></section><text>gis bla ma'i man ngag ma thob pa de dang des phyir ldog ces sbyar ro/ /de'i phyir/ mchod pa thams cad yongs spangs nas/ /zhes pa ni mchod pa gzhan mi bya'o/ /bla ma mchod la yang dag brtsam/ /zhes pa ni bla ma la thams cad mnyes par bya'o/ /gzhan go</text></item>
<item><p>233a3</p><section></section><text>sla'o/ /rim pa lnga'i don gsal bar ston pa las rim pa gsum pa'i bshad pa'o// //de nas rim pa bzhi pa bstan pa'i phyir/ thams cad stong pa nyid ston pa'o/ /zhes pa la sogs pa smos te/ gang gis gang la ston zhe na/ de bstan pa'i phyir ston pa po rdo rje</text></item>
<item><p>233a4</p><section></section><text>sems dpa' zhes smos te/ de la don dam pa'i rdo rje la sems dpa' rdo rje sems dpa'o/ /thams cad stong pa ni 'od gsal ba'o/ /de ston pa gang yin pa de la de skad ces bya'o/ /de la phyag 'tshal te bshad ces sbyar ro/ /gang gis gang gi phyir zhe na/ bzhi</text></item>
<item><p>233a5</p><section></section><text>pa mngon par byang chub pa'i rim pa bdag gis bshad ce'o/ /de nas slob dpon gyi yon tan bstan te/ 'di ni zhes pa lhag ces sbyar ro/ /gang bas lhag ce na/ rang byung bcom ldan 'das zhes pa ni rdo rje 'chang la sogs pa'o/ /gcig bsdus bdag nyid</text></item>
<item><p>233a6</p><section></section><text>che ba'i lha/ /zhes pa ni gcig tu bsdus pa'i bdag can no/ /de bas lhag ces sbyar ro/ /gang bas lhag ce na/ rang byung bcom ldan 'das zhes smos te/ 'od gsal ba'i man ngag dngos su ston pa'i phyir ro/ /rdo rje slob dpon de bas lhag /ces pa ni gong ma dang</text></item>
<item><p>233a7</p><section></section><text>'brel ba'o/ /de ni yang dag mnyes byas te/ /zhes pa ni rdo rje slob dpon mnyes pa ni gong du bshad do/ /dus ji tsam zhe na/ lo'am yang na zla ba la/ /zhes pa la sogs pa ni go sla'o/ /tshogs kyi dkyil 'khor dbus su ni/ /zhes pa ni 'dus pa'i dkyil 'khor gyi</text></item>
<item><p>233b1</p><section></section><text>dbus su zhes pa'o/ /cho ga ji bzhin mchod par bya/ /zhes pa ni phyi nang gi mchod pa mang po dbul ba'o/ /de nas 'dod yon lnga spyod pas/ /zhes pa ni gzugs la sogs pa'o/ /rnal 'byor chen po mnyes zhes pa ni rdo rje slob dpon mnyes pa'o/ /snyoms par 'jug</text></item>
<item><p>233b2</p><section></section><text>pa'i cho ga ni sbyor ba byed pa'o/ /des cir 'gyur zhe na/ snang ba bskyed pa ni snang ba'i ye shes skyes zhes pa'o/ /yang na tshogs kyi dkyil 'khor ni spyi bo'i 'khor lo'o/ /ci'i phyir zhe na/ yi ge bdun cu rtsa gnyis tshogs pa'i phyir ro/ /de'i dbus ni/ rtsa'i mdud pa'o/ /</text></item>
<item><p>233b3</p><section></section><text>cho ga ji bzhin mchod pa ni der dbus thig le la blo gtad de bsgom pa'o/ /'dod yon lnga spyod pas zhes pa spyi bo las 'byung ba'i rtsa'i rtse mor thig le la blo gtad pa'o/ /rnal 'byor chen po mnyes zhes pa ni byang chub sems 'bab pa'o/ /snyoms par 'jug pa ni dus der</text></item>
<item><p>233b4</p><section></section><text>phyag rgya ma dang snyoms par 'jug pa'o/ /des ci byed ce na/ snang ba'i ye shes bskyed pa'o/ /byang chub sems ni rab 'bad pas/ /zhes pa ni byang chub sems phyung ba'o/ /ka la sha sogs dag tu gzhag /ces pa ni bum pa dang nya phyis la sogs pa gzhag pa'o/ /gzhan</text></item>
<item><p>233b5</p><section></section><text>go sla'o/ /de nas bla ma la bstod pa ni/ khams gsum las ni rnam grol zhing / /zhes pa ni khams gsum gyi rnam par rtog pa las grol zhe'o/ /nam mkha' dang ni mnyam gyur pa/ /zhes pa nam mkha' dang 'dra bas nam mkha' ste de dang mnyam pa'o/ /'dod pa rnams</text></item>
<item><p>233b6</p><section></section><text>kyis ma gos pa/ /zhes pa ni gzugs la sogs pa 'dod par bya ba dang / byed pa thams cad dang bral ba'i phyir ro/ /dmigs pa med pa ni dmigs pa med pa ste/ dmigs pa'i rnam pa dang bral ba de la rtogs pa'i tshul gyis phyag 'tshal lo zhe'o/ /phung po rnams dang</text></item>
<item><p>233b7</p><section></section><text>khams rnams dang / /zhes pa la sogs pa'i don ni rnam par rtog pa dang ldan pa'i phung po dang skye mched la sogs pa dang bral ba'o/ /rnam rtog med cing kun rtog med/ /ces pa ni rnam par rtog pa dang kun du rtog pa dang bral zhe'o/ /thugs ni rab tu mi gnas pa/ /</text></item>
<item><p>234a1</p><section></section><text>zhes pa ni thugs rnam par rtog pa la mi gnas pa'o/ /bsam gyis mi khyab pa yi thugs/ /zhes pa ni dpag cing gzhal du med pa gang yin pa de la de skad ces bya'o/ /ci ltar nam mkha' gnas med cing / /zhes pa ni nam mkha' la ni gnas dang gnas pa dang</text></item>
<item><p>234a2</p><section></section><text>gnas pa byed pa po med do zhe'o/ /spros med gos pa med ces pa ni spros pa dang gos pa dang spros pa'o/ /dgos pa po dang spros pa'i chos la sogs pa dmigs shing dmigs su med do/ /ltar zhes pa ni de bzhin du'o/ /mkha' dang mnyam pa ni nam mkha' dang 'dra ba'o/ /</text></item>
<item><p>234a3</p><section></section><text>thams cad stong pa'i rang bzhin can/ /zhes pa ni 'od gsal ba'o/ /mngon par byang chub blta bar 'tshal/ /zhes pa ni 'od gsal ba rtog par 'tshal zhes pa'o/ /gzhan go sla'o/ /las dang 'bras bu las grol zhing / /zhes pa ni de kho na nyid las kyang /</text></item>
<item><p>234a4</p><section></section><text>'di lta ste 'od gsal ba ni dge ba mi dmigs/ sdig pa mi dmigs dge ba po mi dmigs/ sdig pa po mi dmigs/ dge ba'i chos dang mtshan nyid mi dmigs/ sdig pa'i chos dang mtshan nyid mi dmigs/ dge ba'i 'bras bu mi dmigs so/ /sdig pa'i 'bras bu</text></item>
<item><p>234a5</p><section></section><text>mi dmigs so/ /chos thams cad rang bzhin gyis rnam par dag pa'i phyir ro zhe'o/ /gzhan go sla'o/ /de nas bla ma'i man ngag sbyin pa bstan pa'i phyir mtshan mo snang ba'i cha ste zhes pa la sogs pa gsungs te/ de la mtshan mo ni snang ba'i cha'o/ /nyi ma shar dang 'dra bar gsal</text></item>
<item><p>234a6</p><section></section><text>ba ni snang ba mched pa'o/ /mtshams ni nyin mo dang mtshan mo'i mtshams te de gang yin zhe na/ snang ba thob pa'o/ de nas 'od gsal ba la sogs pa bstan pa'i phyir mtshan min zhes pa la sogs pa gsungs te/ de la don dam pa'i bden pa 'od gsal ba ni mtshan mo ste snang ba dang</text></item>
<item><p>234a7</p><section></section><text>bral ba'o/ /nyin par snang ba mched pa dang bral ba'o/ /mtshams ma yin te snang ba thob pa dang bral ba'o/ /de gang yin zhe na byang chub ste mngon par byang chub pa 'od gsal ba'o/ /gang gi yul zhe na/ rnal 'byor pa ste ting nge 'dzin dang ldan pa'i yul lo/ /lhag ma gang du</text></item>
<item><p>234b1</p><section></section><text>bshad par bas/ /slob dpon mchog ni rab rib bral bas/ shes rab ni rnam par rtog pa dang bral ba'i slob dpon gyis bstan zhe'o/ /gang la bstan zhe na slob ma ste rin po che lta bu'i gang zag la'o/ /de la bstan pa ni bstan pa'o/ /de la gang bstan zhe na phyir rol byang chub bstan zhes</text></item>
<item><p>234b2</p><section></section><text>pa ni/ phyi'i mngon par byang chub pa bstan pa'o/ /des ci byed ce na/ nang gi mngon par byang chub pa ston te nang gi bde ba rnyog bral zhes bya ba ni rnam par rtog pa dang bral ba'i bde ba'o/ /dngos gang yin zhe na sangs rgyas ye shes te sangs rgyas kyi mi rtog pa'i ye shes skad cig tsam gyis</text></item>
<item><p>234b3</p><section></section><text>thob ce'o/ /mthar 'byung ba zhes pa la sogs pa ni stong pa zhes sbyar ro/ /de'i don ni mthar 'byung ba stong pa'o/ /mthar 'byung ba'i rgyu stong pa'o/ /mthar 'byung ba'i chos stong pa'o/ /de ci'i phyir zhe na/ don dam pa la ni mtha' dang mtha'i chos dmigs su med pa'o zhes de kho na</text></item>
<item><p>234b4</p><section></section><text>nyid kyi rgyan las 'byung ngo / /gzhan yang de bzhin du shes par bya'o/ /de nas nyams su blang ba bstan pa'i phyir/ man ngag thob pa'i slob ma yis/ /zhes bya ba la sogs pa smos te/ de la man ngag ni 'od gsal ba'o/ /thob pa ni rtogs pa'o/ /gang gis gang rtogs pa de la de</text></item>
<item><p>234b5</p><section></section><text>skad ces bya'o/ /yis zhes pa ni brlab ces pa dang sbyar ro/ /gang zhe na rnal 'byor gnyis la brlab par bya'o/ /gnyis po de nyid bstan pa'i phyir ril po 'dzin pa dang zhes pa la sogs pa gsungs te de'i don 'og nas bstan to/ /mgo bo nas ni rkang pa'i bar/ /zhes pa ni mgo</text></item>
<item><p>234b6</p><section></section><text>bo nas rkang pa'i bar ro/ /snying gar phyin pa'i bar zhes pa ni snying ga la thug gi bar du'o/ /rnal 'byor yang dag mtha' 'jug ces pa ni don dam pa la 'jug pa'o/ /de'i don ni 'di ltar lus thams cad 'byung ba bzhir 'dus te/ dang po sa chu la thim pa'am/ yang na rlung</text></item>
<item><p>234b7</p><section></section><text>chu la thim/ chu sa la thim/ me yang sa'i ngang la thim pa ni snying ga'i dbang du byas pa'i man ngag go/ /yang na snying ga dang ldan pas snying ga ste/ mgrin par pad+ma 'dab ma bzhi dang ldan pa'i dbus su byang chub sems kyi thig le bsams te/ 'dab ma bzhi</text></item>
<item><p>235a1</p><section></section><text>la yi ge bzhi bkod pa ni man ngag go/ /lung gzhan las kyang / dang po sa ni chu la thim/ chu yang me la thim 'gyur te/ /me ni rlung la thim 'gyur nas/ /rlung yang rang bzhin med par gyur/ /de tshe rtags lnga rim par</text></item>
<item><p>235a2</p><section></section><text>skye/ /zhe'o/ /yang na snying ga dang nye bas snying ga ste/ lte ba'i phyogs su 'dab ma bzhi dang brgyad dang bcu drug la sogs pa'i rnam par bsams te/ phyi nas nang du 'dus pa ni lte ba'i dbang du byas pa'o/ /yang na snying ga dang 'dra bas snying ga ste/</text></item>
<item><p>235a3</p><section></section><text>bde ba chen po'i 'khor lor bsam pa ni man ngag go/ /de ni ril por 'dzin pa'i rnal 'byor gyi dbang du byas pa'o/ /rjes su gzhig pa'i dbang du bya ba ni/ rgyu ba dang ni mi rgyu nyid/ /ces pa ni snod dang bcud kyi 'jig rten no/ /yang na rgyu ba ni</text></item>
<item><p>235a4</p><section></section><text>rlung rgyu ba'i dbang du byas pa'o/ /mi rgyu ba ni khyab byed kyi rlung ngo / /dang po 'od gsal bar byas te/ /zhes pa ni don dam pa'i man ngag bsgom pa'o/ /de'i don yang dang por lte ba'i zla ba'i steng du thig le bsams te/ rlung gis bskyod pa nas tha ma lus</text></item>
<item><p>235a5</p><section></section><text>kyi ba spu la thug gi bar du til gyi gang bu bzhin du gang nas bde bar gyur te/ de la dmigs nas sgyu ma lta bur gyur/ /tha ma rang bzhin med par bsams pa'o/ /phyi nas de bzhin bdag nyid byed/ /ces pa ni lha'i skur slar ldang pa'o/ /gzhan go sla'o/ /</text></item>
<item><p>235a6</p><section></section><text>'od gsal ba'i dbang du byas pa ni dang por 'od gsal ba zhes bya ba ni don dam pa'i bden pa'o/ /de'i don yang lung gzhan las bshad par bya ste/ chos rnams rang bzhin rnam dag pas/ /ngo bo nyid med bzang po yin/ /stong pa nyid ni rab rtogs pa'i/ /</text></item>
<item><p>235a7</p><section></section><text>don nyid gsal ba pa ru bshad/ /sems ni yongs su dag pa ste/ /dus dang khams la sogs mi dmigs/ /rtog dang rtag pa'i rgyu 'bras med/ /rnal 'byor de ni 'od gsal te/ /rnam rtog mun pa sel phyir ro/ /de ni rnam pa gnyis su ste/ /</text></item>
<item><p>235b1</p><section></section><text>slob pa dang ni mi slob pa'o/ /slob pa bsam gtan rnam pa gnyis/ /ril 'dzin dang ni rjes gzhig go/ /gnas bzhi so so'am gcig tu ni/ /bsams te 'byung ba nam mkhar sdud/ /de ni ril por 'dzin pa'o/ /lus rnams byang chub sems</text></item>
<item><p>235b2</p><section></section><text>kyis ni/ /til gyi 'bru bzhin gang gyur nas/ /thams cad de yi ngo bor gyur/ /de nyid sgyu ma rang bzhin med/ /rjes su gzhig pa'i dbang du'o/ /de yi ye shes gang yin pa/ /de ni ye shes 'od gsal lo/ /de yi 'bras bu gang yin pa/ /sgyu</text></item>
<item><p>235b3</p><section></section><text>'phrul lha yi rnam pa'o/ /'od gsal gtan la dbab pa ni/ /sgyu 'dra'i dngos por gang 'dod pa/ /mthar phyin byed na tshad ma med/ /mnyam par gzhag pa'i rnal 'byor pa/ /don ni don dam shes bya ste/ /rjes la sangs rgyas sku 'byung ba'o/ /'di ni</text></item>
<item><p>235b4</p><section></section><text>kun rdzob bden par 'dod/ /yang na bden gnyis so so ru/ /yul du byed pa 'di yi dus/ /phyi ni gnyis ka gcig 'dus nas/ /yul du byed phyir de skad do/ /zhes 'byung ba lta bu'o/ /rim pa lnga'i dka' 'grel don gsal ba zhes bya ba las/ /</text></item>
<item><p>235b5</p><section></section><text>rim pa bzhi pa'i bshad pa'o// //de nas zung du 'jug pa'i rim pa bstan pa'i phyir/ mgon po rgyu dang 'bras bcas nyid/ /ces bya ba la sogs pa smos te/ de la mgon po ni rdo rje 'chang chen po'o/ /rgyu dang 'bras bur bcas gang 'bras bu skyed par byed pa de ni rgyu'o/ /</text></item>
<item><p>235b6</p><section></section><text>gang de las byung nas don byed nus pa de ni 'bras bu'o/ /rgyu dang 'bras bu gnyis su med pa thugs su chud pa ni/ gnyis pa thams cad rnam spangs la zhe'o/ /ci byed ce na/ phyag 'tshal nas bshad ces sbyar ro/ /gang zhe na/ zung du 'jug pa'i rim pa tha ma bshad ce'o/ /zung du</text></item>
<item><p>235b7</p><section></section><text>'jug pa'i rim pa bshad pa de nyid rgyas par bstan pa'i phyir/ 'khor ba dang ni mya ngan 'das/ /zhes bya ba la sogs pa gsungs te/ de la 'khor ba ni ma rig pa nas rga shi'i bar du yang dang yang du 'khor/ mya ngan las 'das pa ni 'khor ba'i sdug bsngal las thar pa'o/ /'di dag ni</text></item>
<item><p>236a1</p><section></section><text>gnyis su snang ba'i phyir gzung ngo / /gang la de gnyis gnyis su med par yod pa de ni zung du 'jug pa'o/ /gang du kun nas nyon mongs pa/ /zhes pa la sogs pa'ang gong bzhin no/ /gang gi tshe dngos po'i chos rnam pa dang bcas pa ni rnam bcas so/ /ci'i phyir zhe na/</text></item>
<item><p>236a2</p><section></section><text>dmigs pa'i rnam pa dang bcas pa'i phyir ro/ /dngos po med pa ni rnam pa med pa'o/ /rnal 'byor pa ni gnyis med spyod/ /ces pa ni rnal 'byor pa gnyis su med cing gnyis su dbyer tha mi dad de gcig gi ngo bo yang mi dmigs pa 'di ni zung du 'jug pa'o/ /gzung du 'dzin pa ni gzung ba dang 'dzin</text></item>
<item><p>236a3</p><section></section><text>pa ste yul dang yul can no/ /de gnyis su med cing gcig gi ngo bo yang mi dmigs pa ni zung du 'jug pa'o/ /rtag dang chad pa ni rtag pa dang chad pa ste de'i blo med pa ni zung du 'jug pa'o/ /gzhan las ci ste mchis zhes bgyis na ni rtag par 'gyur ro/ /ma mchis zhes bgyis na ni</text></item>
<item><p>236a4</p><section></section><text>chad par 'gyur te/ dbu ma'i lam ni dmigs su med do zhe'o/ /shes rab ni rab tu 'byed pa'i mtshan nyid can no/ /snying rje ni snying rje'o/ /de gnyis su med pa gang yin pa de la de skad ces bya'o/ /rim 'di sangs rgyas spyod yul lo/ /zhes pa ni sangs rgyas kyi yul yin gyi gzhan</text></item>
<item><p>236a5</p><section></section><text>gyi ma yin pa'i phyir ro/ /thabs dang shes rab snyoms 'jug par/ /zhes pa ni thabs dang shes rab kyi pha rol tu byed pa'o/ /'dis ni spyod pa la bslabs pa'ang shes par bya'o/ /lhag mar bcas pa ni phung po lhag ma dang bcas pa'o/ /lhag med pa ni lhag med pa'o/ /'di</text></item>
<item><p>236a6</p><section></section><text>dag gnyis su med pa ni zung du 'jug go/ /gang zag gi bdag ni gang zag la bdag tu 'dzin pa'o/ /chos la 'dzin pa ni chos la bdag tu 'dzin pa'o/ /bdag tu 'dzin pa gnyis dang bral ba'i phyir ro/ /bdag byin rlabs pa ni kun rdzob kyi bden pa'o/ /'od gsal ba ni don</text></item>
<item><p>236a7</p><section></section><text>dam pa'i bden pa'o/ /gnyis su med pa ni zung du 'jug pa'o/ /ril por 'dzin pa ni ril por 'dzin pa'o/ /rjes su gzhig pa ni rjes su gzhig pa'o/ /gnyis su med pa ni zung du 'jug pa'o/ /'jug pa dang gnas pa dang ldang ba ni rlung gsum 'dus pa'o/ /de'i</text></item>
<item><p>236b1</p><section></section><text>dbye ba med pa ni zung du 'jug pa'o/ /de bzhin nyid la dmigs pa ni mnyam pa la gzhag pa'i dus so/ /gang du ldang ba ni rjes las thob pa'o/ /mnyam pa la gzhag pa dang rjes las thob pa gnyi ga yongs su dag cing dbyer med pa ni zung du 'jug pa'o/ /gnyid log pa ni</text></item>
<item><p>236b2</p><section></section><text>gnyid log pa'o/ /sad pa ni sad pa'o/ /gang la gnyid log pa dang sad pa gnyis med pa ni zung du 'jug pa'o/ /gzhan go sla'o/ /chags dang chags pa med las grol zhing zhes pa chags pa med pa las grol zhing gnyis su med pa'o/ /mchog tu dga' ba'i lus dang</text></item>
<item><p>236b3</p><section></section><text>ldan/ /zhes pa ni gang ltar 'dod pa'i skur 'byung ba'o/ /'khor ba srid dang gnas byed pa/ /zhes pa ni 'khor ba ji srid du sangs rgyas gnas par byed pa'o/ /de lta bu'i ting nge 'dzin gang yin pa de la de skad ces bya'o/ /gzhan go sla'o/ /sgyu 'phrul dra bar mngon sangs</text></item>
<item><p>236b4</p><section></section><text>rgyas/ /zhes pa ni gnyis su med pa'i ngang du sangs rgyas pa'o/ /lung gzhan las kyang / gang tshe bcom ldan rdo rje can/ /sangs rgyas thams cad 'dus pa'i sku/ /mchog tu brjod pa'i bdag nyid can/ /'di yi thugs kyi ye shes las/ /dag pa dang ni ma dag med/ /</text></item>
<item><p>236b5</p><section></section><text>'di la sgrib dang mi sgrib med/ /'khor ba mya ngan 'das pa med/ /mnyam gzhag dang ni rjes thob med/ /'di la don dam kun rdzob med/ /snang ba dang ni mun pa dang / /pho dang mo dang ma ning med/ /'jig rten 'jig rten 'das pa med/ /'di la gnyis sogs</text></item>
<item><p>236b6</p><section></section><text>dbye ba kun/ /rang bzhin gyis ni rnam par dag /'di la gnyis kyi dngos po rnams/ /rdzas su yod pa ma yin te/ /tshul med gnyis kyi sa bon med/ /gcig tu yang ni gyur pa med/ /de thob 'dod pa'i rnal 'byor gyis/ /don dam pa yi</text></item>
<item><p>236b7</p><section></section><text>ngang la gnas/ /langs nas khams gsum thams cad lta/ /sgyu ma dang 'dra'i bdag nyid can/ /'dus pa lnga yi bar du'o/ /tha ma gcig ni rnam pa ste/ /de yi snying gar thig le bsam/ /rjes kyi rtog pa bzlog pa'i phyir/ /thig le phra mo brgya</text></item>
<item><p>237a1</p><section></section><text>yi bar/ /slar 'dus gcig gi rnam par blta/ /de 'ong 'dus pas rang bzhin med/ /ces de kho na nyid kyi rgyud las gsungs so/ /zung 'jug go 'phang la gnas pa/ /slob bzhin pa yi rnal 'byor che/ /zhes pa ni zung 'jug slob pa'i</text></item>
<item><p>237a2</p><section></section><text>dbang du byas pa'o/ /gzhan dag las kyang / gnyis med ye shes 'dod pa yis/ /spyod pa gsum dang thig le bsam/ /de nyid ting 'dzin mthar phyin pas/ /phyis ni gang la'ang mi slob bo/ /zhes 'byung ba lta bu'o/ /ji ltar bdag nyid de bzhin dgra/ /zhes</text></item>
<item><p>237a3</p><section></section><text>pa ni bdag dang dgra gnyis su med pa'o/ /gzhan yang de bzhin du shes par bya'o/ /sbas pa'i brtul zhugs kun bsgrubs na/ /phun sum tshogs pa thams cad 'grub/ /ces pa ni spros bcas la sogs pa'i spyod pa dang / zung du 'jug pa'i ting nge 'dzin la gnas na mchog gi</text></item>
<item><p>237a4</p><section></section><text>dngos grub thob ces sbyar ro/ /gzhan las kyang / gnyis su med pa'i ting 'dzin dang ma chags pa'i spyod pa la brten pa'i rnal 'byor pa de ni sangs rgyas thams cad dang mnyam par 'gyur ro/ /lha dang klu dang gnod sbyin la sogs pa thams cad kyis phyag bya ba dang</text></item>
<item><p>237a5</p><section></section><text>mchod pa'i gnas su 'gyur ro zhes rgya cher gsungs so/ /dpal ldan gnod sel gsang ba de nyid legs bsdus pa/ /yon tan kun 'dzin rgyal sras zab mo'i don la dpog par mi nus kyang / /gang zag bdag bas dman la phan phyir 'di ni bdag gis</text></item>
<item><p>237a6</p><section></section><text>brtsams/ /'di la nyes gyur ci mchis mkhas dang 'phags la bzod par gsol/ /'dod rgyal zhags pas zin pa kun la gsang phyir gsal ma byas/ /de ni gang zag dman pa'i don du 'di las bdag ni dga' ba skyes/ /dge ba'i rtsa ba</text></item>
<item><p>237a7</p><section></section><text>'di yis khams 'dir don gsal ring gnas shing / /'di la brten nas gang dag dngos grub rnam gnyis thob par shog/ //rim pa lnga'i dka' 'grel don gsal ba zhes bya ba slob dpon klu'i byang chub kyis mdzad pa rdzogs so//</text></item>
<item><p>237b1</p><section></section><text>@##/ /rgya gar skad du/ tsar+ya sa muts+tsha ya pra dI paM nA ma TI kA / bod skad du/ spyod pa bsdus pa'i sgron ma zhes bya ba'i rgya cher bshad pa/ byang chub sems dpa' sems dpa' chen po 'jam pa'i dbyangs la phyag 'tshal lo/ /skye bo ma rig mun pas khebs shing rtag tu mig</text></item>
<item><p>237b2</p><section></section><text>ldongs dge la 'dun pa med/ /de dag rjes su gzung phyir rgyal ba rnams kyi dam pa bstod/ /gsang mchog bla med don nyid rtag tu bde ba dam pa skyes/ /rgyal ba yis ni gsang ba bshad pa gzhi la dgongs/ /don dam rigs min rigs gzhan rnams la nyan thos la sogs gsungs/ /</text></item>
<item><p>237b3</p><section></section><text>theg chen rigs can dman dang mchog la sogs par bya ba'i rgyud/ /spyod pa'i rgyud dang gnyi ga'i rgyud dang rnal 'byor bla ma'i rgyud/ /gsungs par gang gyur de la sgo gsum dang bas phyag 'tshal te/ /mtha' drug la sogs bshad pa'i tshig la rab brten nas/ /kun du bzang po</text></item>
<item><p>237b4</p><section></section><text>rjes dran de la phan par bya ba'i phyir/ /rgyal ba'i 'dus pa bshad pa'i rgyud bcas la brten nas/ /de nyid sgrub pa'i rim la rtag tu dga' ba skyes/ /mi g.yo gsang ba mchog gi don rtogs shing / /rdzogs pa'i don la mnga' brnyes ston pa yis/ /rim pa lnga dang de yi spyod pa</text></item>
<item><p>237b5</p><section></section><text>brtsams/ /bden la mkhas gyur rnal 'byor gang zhig gis/ /ma phyed gyur pa gang yin de phye bas/ /de ni dam pa'i lung bstan mchog tu gyur/ /bshad dang mtha' drug la sogs rnam mang po/ /gzhi dang 'bras bu rang bzhin legs par byed/ /rgyal po stobs can snying</text></item>
<item><p>237b6</p><section></section><text>po yis/ /sngon 'gro 'brel pa kun rdzob de/ /don ni rnam pa gsum du 'dus/ /rgyu dang thabs dang 'bras bu'o/ /rgyu ni theg chen rigs can te/ /dge ba'i chos kyis rnam par brgyan/ /thabs ni rnam pa gnyis yin te/ /dbang bskur de nyid spyod dang bcas/ /'bras bu</text></item>
<item><p>237b7</p><section></section><text>sku gsum thun mong grub/ /yang na spong bar byed dang bcas/ /de nyid don rnams legs bsdus pa/ /mar me bzhin du dgrol bar bya/ /gang zhig bla ma dam pa la/ /mi gus de yi phyir ma byas/ /de kho na nyid kyi sgrub pa'i thabs 'di ci'i phyir rtsom zhe na/ 'di ltar theg pa</text></item>
<item><p>238a1</p><section></section><text>chen po'i rigs can gyi gang zag gis 'bras bu mchog thob par bya ba'i phyir ro/ /'o na gsang ba 'dus pa zhes bya ba la sogs pa rnal 'byor chen po'i rgyud rnams su gsungs pa ci'i phyir ma yin zhe na/ rtsod pa'i dus su sems can tshe thung ba dang / longs</text></item>
<item><p>238a2</p><section></section><text>spyod zhen pa dang / shes rab chung ba rnams kyis rtogs par bya ba'i phyir ro/ /yang na de'i dus su rgyud khyad par can rnams la 'jug par yang mi 'gyur ro/ /gsang ba de kho na la 'jug pa las kyang / /dus bzhi rtsod pa rgyas pa'i tshe/ /tshe thung shes rab chung ba dang / /</text></item>
<item><p>238a3</p><section></section><text>longs spyod shin tu zhan pa yis/ /gsang la 'jug pa'i skal med la/ /byang chub sems dpa' rnams kyis ni/ /sems can lugs kyi bstan bcos byed/ /rtsod pa'i dus su phan 'dogs 'gyur/ /zhes 'byung ba lta bu'o/ /'o na rim pa re res sam/ 'on</text></item>
<item><p>238a4</p><section></section><text>te thams cad kyis phan 'dogs par 'gyur/ de la phyogs dang po ltar na ni skas kyi rim pa ma yin par 'gyur ro/ /phyi ma ltar na yang / rim pa gcig gis mngon sangs rgyas/ /zhes pa ma yin par 'gyur ro zhe na ma yin te/ 'di ltar de nyid kyi rnam pa can gyi gang zag</text></item>
<item><p>238a5</p><section></section><text>gi dbang du byas te rim pa re res kyang phan 'dogs par 'gyur ro/ /gzhan la rag las pa ni gang zag gi dbang du byas te rim lnga la sogs pa'o/ /gzhan yang rim pa gcig la yang skas kyi rim pa zhes bya ste/ thos pa la sogs pas 'jug ste skas bzhin</text></item>
<item><p>238a6</p><section></section><text>no/ /bsgom pa'i dbang du byas pa yang dang po ni skad cig ma'i rnal 'byor la 'jug go/ /de nas skad cig ma bcu la sogs pa ste/ skas kyi rim pa bzhin no/ /de ni yan lag la 'jug par bya ste/ de la/ dngos med rnam dag nam mkha' mnyam/ /zhes pa</text></item>
<item><p>238a7</p><section></section><text>la sogs pas dang por slob dpon gyis rang dad pa'i lha la phyag 'tshal ba'o/ /de la dngos po med pa ni dngos po med pa ste/ gang la gzung ba dang 'dzin pa'i rnam pa dang bral ba de la de skad ces bya'o/ /yang na snying gar byang chub sems kyi thig le gsal ba de</text></item>
<item><p>238b1</p><section></section><text>la yang de skad ces bya ste/ 'od gsal ba dang shin tu nye ba'i phyir ro/ /ma lus tshig med yi ge bral/ /zhes pa ni dngos po dang dngos po med pa thams cad sgra'i brjod byar ma gyur te/ ci'i phyir zhe na/ thams cad rang bzhin gyis dag pa'i phyir ro/ /yang tshig dang yi ge las</text></item>
<item><p>238b2</p><section></section><text>'das pa ste/ rdo rje 'das pa'o/ /'das dang ma 'ongs kun du son pa ni sgyu ma lta bu ste/ 'das pa la sogs pa'i dus thams cad du ji lta ba de ltar don byed do/ /yang na 'das pa la sogs pa ni sprul pa la sogs pa'o/ /der son pa ni khyab pa ste bde ba chen po'i khu ba'o/ /</text></item>
<item><p>238b3</p><section></section><text>kun du ma lus thams cad stong / /zhes pa ni 'od gsal ba'i ye shes so/ /de la phyag 'tshal ba ni rtogs pa'i sgo nas so/ /yang na de ni 'khor lo bzhi dang sbyar te/ dngos med rnam dag ni bde ba chen po'o/ /tshig med yi ge bral zhes pa ni longs spyod do/ /ma 'ongs kun du</text></item>
<item><p>238b4</p><section></section><text>song zhes pa ni chos kyi 'khor lo'o/ /ma lus thams cad stong zhes pa ni sprul pa'o/ /de la dmigs pa ni phyag 'tshal ba'o/ /da ni sgrub pa'i thabs 'di rtsom pa gang la dgongs she na/ rdo rje'i theg pa 'di la sngags kyi sgor spyod pa ni rnam pa gnyis te zhes gsungs na/ gang</text></item>
<item><p>238b5</p><section></section><text>la shes rab dang ting nge 'dzin khyad par can yod pa de ni rdo rje theg pa'o/ /de'i sngags kyi sgor spyod pa ni de nyams su len pa'o/ /'di la gnyis yod pas gnyis te/ bskyed pa rdzogs pa'i dbang dag tu/ /gang zag gnyis ni thub pas gsungs/ /she'o/ /gang yin zhe na/</text></item>
<item><p>238b6</p><section></section><text>gsang sngags la mchog tu gzhol ba dang / nang la mchog tu gzhol ba ste/ sngags zlos pa la brtson pa dang / bsgom pa la brtson pa'o/ /yang na bskyed pa'i rim pa dang / rdzogs pa'i rim pa'i rigs can gang yin pa de la de skad ces bya'o/ /de'i dbang du zhes bya ba ni</text></item>
<item><p>238b7</p><section></section><text>tshig lhag ma'o/ /yang na thos pa'i pha rol tu phyin pa ni thos pa sngon du song ba'o/ /gang gis thos pa sngon du song zhing ma rmongs la yang dag pa'i shes rab dang ldan pa des brtsams she'o/ /gang gi phyir zhe na/ sems can thams cad rjes su gzung bar bya ba'i phyir du'o/ /sems</text></item>
<item><p>239a1</p><section></section><text>can thams cad kyi tshogs dang / slob ma thams cad ni/ de rjes su gzung ba de dag theg pa chen po'i chos la rab tu gzhug pa'i phyir du'o/ /de ni rgyud chen po las kyang de la dgongs pas don med do zhe na ma yin te/ mdo dang rgyud las gsungs pa'i tshig</text></item>
<item><p>239a2</p><section></section><text>yang dag par gsal bar bya ba'i phyir te/ mdo sde dang rgyud sde thams cad na mi gsal ba tshig gsal ba dang / zur phyin pas don legs par dgod par bya ba'i phyir ro/ /mi gsal ba yang gang zag gnyis kyis rtogs par byed pa ma yin nam/ de 'dir ci'i phyir bstan pa</text></item>
<item><p>239a3</p><section></section><text>la de'i phyir byis pa so so'i skye bo rnams kyis khongs su chud par bya ba'i phyir zhes smos te/ rgyud kyi don dgongs pa can la sogs pa blo ma byang ba'i gang zag gis rtogs par bya bar mi nus te/ des rtogs par bya ba'i phyir yang 'di brtsams zhes so/ /gang la brten te</text></item>
<item><p>239a4</p><section></section><text>brtsams she na/ tshig snyan cing zhes pa nas btud de zhes pa'i bar te go sla'o/ /sgrub pa'i thabs 'di yang dus gang la dgongs she na/ rtsod pa'i dus su'o/ /dus gzhan la ma dgongs pa ci'i phyir zhe na/ sngon byung bar gyur pa ni mi rigs so zhe'o/ /de la sgrub pa'i yan lag ni</text></item>
<item><p>239a5</p><section></section><text>sgrub pa'i rim pa'o/ /mar me ni dpe ste/ gang gis gang la gsal bar byed pa yod pa de la de skad ces bya'o/ /sngon byung bar gyur pa ni mi rigs zhes pa ni dus gsum du 'byung ba mi 'thad do/ /de zhes pa ni gong ma dang 'brel ba'o/ /ci'i phyir zhes pa ni 'dri ba'o/ /lan du rdzogs ldan</text></item>
<item><p>239a6</p><section></section><text>zhes pa ni sbyin pa la sogs pa rab dang ldan pa dang / tshe dang bsod nams dang shes rab la sogs pa rab dang ldan pa ni rdzogs ldan no/ /'bring dang / tha ma dang / tha ma'i yang tha ma ci rigs su sbyar ro/ /de bshad pa 'jig rten pa rnams tshe dang / nad med pa phun sum</text></item>
<item><p>239a7</p><section></section><text>tshogs pa ni tshe khyad par can dang ldan pa ste/ skye dgu'i tshe lo brgya khri ba la sogs pa'o/ /sbyin pa dang tshul khrims la sogs pas ni/ byang chub kyi phyogs kyis chos bsdu'o/ /de dag dang ldan pa ni de dag mnga' ba'o/ /des cir 'gyur zhe na/ bstan bcos la gnas</text></item>
<item><p>239b1</p><section></section><text>shing yongs su tshol ba ste/ phyi'i mdo la sogs pa yongs su tshol ba'o/ /de kho na nyid shes pa la zhugs pa ni rdzogs pa'i rim pa chos kyi dbyings la zhugs pa ste/ rdo rje 'chang chen po'o/ /zab cing rgya che ba ni de'i zhal nas gsungs pa'i chos te/ rtogs par dka' ba dang / don</text></item>
<item><p>239b2</p><section></section><text>rgya chen po ston pa'o/ /ji ltar ston zhe na/ sbas pa'i sgra'i sgo nas te/ ma byin par len pas sangs rgyas zhes bstan pas kyang go bar 'gyur ro/ /de ci'i phyir zhe na/ shes rab mchog dang ldan pa'i phyir ro/ /lung gzhan las kyang / gang tshe stong gsum dum bu la/ /sems</text></item>
<item><p>239b3</p><section></section><text>can tshe dang bsod nams dang / /las dang shes rab la sogs pa/ /rab tu gyur pa rdzogs ldan dus/ /'bring ni gsum ldan dus yin te/ /tha ma gnyis ldan dus su 'dod/ /tha ma'i tha ma zhes bya ba/ /bskal pa rtsod pa'i dus su sbyor/ /gsum po'i bstan pa 'di</text></item>
<item><p>239b4</p><section></section><text>dag la/ /rgyal ba'i bka' la yid ches 'gyur/ /phyis ni de las bzlog pa'o/ /zhes 'byung ba lta bu'o/ /'o na gzhan las/ rdzogs ldan dang ni gnyis ldan dang / /rtsod pa'i dus te bzhi po la/ /rgyal ba'i bka' la rmongs gyur pas/ /bstan pa rjes 'jug</text></item>
<item><p>239b5</p><section></section><text>rnams kyis byed/ /ces pa 'di ci'i phyir zhe na/ lan du rdzogs ldan ni bskal pa dang po'i ma yin no/ /'o na gang yin zhe na/ rtsod pa'i dus la rtsod pa'i rdzogs ldan gyi dus la sogs pa ste/ dang po ni slob dpon gyis brtsams pa mthong bas shes par 'gyur ro/ /de nas</text></item>
<item><p>239b6</p><section></section><text>brdar brtags pas shes par 'gyur ro/ /de nas legs par bshad pas shes par 'gyur ro/ /de nas yang dang yang du bshad pas shes par 'gyur ro/ /de dag ni rtsod pa'i dus bzhi dang sbyar ro/ /de bstan pa'i phyir de ltar ni rtsod pa'i dus te zhes pa la sogs pa ni go sla'o/ /</text></item>
<item><p>239b7</p><section></section><text>don la rton par bya zhing chos kyi rjes su 'brang zhes pa ni don la tshad mar byed pa'o/ /don gyi dbang 'di mthong nas zhes pa ni don dngos su rtogs nas zhes pa'o/ /bskyed pa'i go rims zhes pa la sogs pa ni 'og nas ston to/ /sngags kyi de khon nyid ni sngags ma nor ba'o/ /yang</text></item>
<item><p>240a1</p><section></section><text>na sngags kyi de kho na nyid ni rdo rje bzlas pa'o/ /phyag rgya'i de kho na nyid ni bskyed pa'i rim pa dang / sgyu ma lta bu'o/ /bdag gi de kho na nyid ni sems la dmigs pa'o/ /chos kyi de kho na nyid ni 'od gsal ba'o/ /lha'i de kho na nyid zung du 'jug pa'i sku'o/ /de bshad</text></item>
<item><p>240a2</p><section></section><text>pa'am de gsal bar bya ba'i phyir slob dpon gyi mdo dang rgyud dang rtogs pa'i rjes su 'brang zhe'o/ /de kho na nyid mi shes pa'i nyes pa lung gis bsgrub pa'i phyir ro/ /bcom ldan 'das kyis zhes bya ba la sogs pa gsungs te/ bskal pa bye ba ni bskal pa chen po bye ba'i bar</text></item>
<item><p>240a3</p><section></section><text>du'o/ /bsgrub kyang zhes pa ni tshig gi lhag ma'o/ /de nyid bral na 'grub mi 'gyur/ /zhes pa ni de kho na nyid kyi man ngag lnga dang bral na 'grub par 'gyur te/ bya rog gi so rtog pa bzhin no zhes bya bar dgongs so/ /lung gzhan yang bshad pa'i phyir lha mo bzhi zhus zhes bya ba la sogs pa</text></item>
<item><p>240a4</p><section></section><text>smos te/ thub pa chen po ni dus gsum gyi sangs rgyas te/ rdo rje 'chang chen po'o/ /des gsungs pa'i chos ni thub pa chen pos gsungs pa'i chos te/ du zhe na/ brgyad khri bzhi stong ni 'dod chags la sogs pa'i gnyen por ro/ /gang gis de nyid mi shes pa zhes pa ni gang gis de kho na nyid</text></item>
<item><p>240a5</p><section></section><text>bzlas pa la sogs pa mi shes na'o/ /thams cad 'bras bu med pa ni gang bsgoms pa 'bras bu med pa'o/ /de ci'i phyir zhe na/ sgra tsam gyis ni dngos po'i rtog pa gang yang spong bar mi byed kyi/ rdo rje bzlas pa la sogs pas ni dngos po'i rtog pa spong bar byed pa'i phyir ro/ /kyang</text></item>
<item><p>240a6</p><section></section><text>zhes pa ni mi mthun pa'i rgyan no/ /rdo rje slob ma ni rdo rje 'chang gi slob ma dang 'dra ba'i phyir te/ des gsol ba btab pa/ de kho na nyid mi shes par 'tshang rgya bar mi 'gyur zhes pa ni gang gis de khon nyid mi shes na bsgom par mi 'gyur la/ ma bsgoms na nyon mongs pa rnam par rtog pa</text></item>
<item><p>240a7</p><section></section><text>spong bar mi 'gyur ro zhes pa'o/ /de bas na gsung rab kyi sgo nas nyan par 'tshal lo zhes pa ni lung gi sgo nas thos par 'dod pa'o/ /gang gi phyir zhes pa ni gong dang 'brel ba ste/ theg pa chen po pa ni phyi pa dang nang pa'o/ /rtog ge pa ni rigs pa'i sgor zhugs pa'o/ /gzhan go</text></item>
<item><p>240b1</p><section></section><text>sla'o/ /lan du yang dag pa gang yin pa de ni de kho na nyid do zhes pa ni rdo rje bzlas pa la sogs pa 'di ni yang dag pa dang 'dra ba'i phyir de skad ces bya'o/ /yang na yang dag pa'i don dam pa'o zhe'o/ /mi slu ba yang dngos po dang mthun pa ste/ dung la ser por shes pa ma yin gyis/ dung la dkar</text></item>
<item><p>240b2</p><section></section><text>por shes pa bzhin no/ /mi slu ba gang yin zhe na/ yang dag pa'i tshul can gyi bdag nyid can gyi ting nge 'dzin te/ don dam pa thob pa'i thabs su gyur pa'o/ /de nyid dris pa dang lan du/ gang bden pa gnyis gnyis su med pa'i mtshan nyid can te/ bskyed pa nas sgyu ma lta bu'i bar te kun</text></item>
<item><p>240b3</p><section></section><text>rdzob kyi bden pa'o/ /'od gsal ba ni don dam pa'i bden pa'o/ /gnyis su med pa ni rtog pa dang mi rtog pa dbyer med pa'i rang bzhin zung du 'jug pa'o/ /de la slob pa thams cad ni ting nge 'dzin dang 'brel to/ /mi slob pa ni 'bras bu'o/ /'bras bu zhes bya ba yang gnyis te/ rdo rje bzlas pa la</text></item>
<item><p>240b4</p><section></section><text>brten pa dang / de dang 'brel ba'i dngos grub ni 'bras bu'i gnas skabs pa'o/ /chos kyi sku ni mthar thug pa'o zhes bya bar dgongs so/ /bden pa gnyis ni dris pa'i lan du dang po kun rdzob dang gnyis pa don dam ni gong du bshad do/ /bden pa gnyis kyi mtshan nyid ji lta bu lags zhes</text></item>
<item><p>240b5</p><section></section><text>pa ni bden pa gnyis kyi rang bzhin gang zhes pa dang / lan du bcom ldan 'das kyis rdo rje gtsug tor gyi rgyud las gsungs te zhes pa las rdo rje gtsug tor kho na zhes pa mdzes pa ma yin no zhe na 'di ni rdo rje gtsug tor kho na'i rjes su zhugs pa'i gang zag gi dbang du byas pa'o/ /de la dris pa'i lan du gsang ba'i</text></item>
<item><p>240b6</p><section></section><text>bdag po zhes pa ni bos pa ste/ chos thams cad ni chos thams cad do/ /gang yin zhe na phung po dang zhes pa la sogs pa ste go sla'o/ /yang bris pa bdag cag lta bu zhes pa la sogs pa smos te/ bdag cag lta bu ni bdag dang 'dra ba zhes bya ba'i tha tshig go/ /thog ma med pa nas phyi rol gyi</text></item>
<item><p>240b7</p><section></section><text>dngos po rnam pa sna tshogs su mngon par zhen pas shes pa ni tshe rabs thog ma med pa nas ma rig pa'i stobs kyis yul la 'dod chags dang zhe sdang la sogs pa bskyed nas de'i bag chags kun gzhi la zhen par chags pa'o/ /des cir 'gyur zhe na/ yod pa dang zhes bya ba la</text></item>
<item><p>241a1</p><section></section><text>sogs pa smos te/ phyi dang nang gi gzugs la sogs pa yod pa dang / rtag pa dang ther zug par gyur te/ de spang ba'i phyir ro/ /med pa ni chad par lta'o/ /gcig ni gcig ste mu stegs kyis brtag pa'i bdag lta bu'o/ /du ma ni rdul phra rab sil bu'o/ /de dag tu</text></item>
<item><p>241a2</p><section></section><text>gyur pa spang ba'i phyir/ /rdzogs pa'i rim pa'i go rims kyi ting nge 'dzin la slob ces pa ni tha mal pa'i rtog pa spang ba'i phyir bskyed pa'i rim pa la slob par byed do/ /rim pa gzhan la yang de bzhin te/ go rims ji lta ba bzhin du slob ces pa ni rim gyis bslab pa'am/ cig car</text></item>
<item><p>241a3</p><section></section><text>gyis bslab pa'am/ 'on te rim pa ci rigs sam go rims gang zhe'o/ /lan du rim gyis 'jug par bya'i/ cig car ni ma yin no zhes pa ni rim pa lnga dang gcig gi dbang gis de ni gnyis so/ /de ci'i phyir zhe na/ 'di ltar 'jig rten na gang zag rigs ni gnyis te/ de nyid kyi rnam pa</text></item>
<item><p>241a4</p><section></section><text>can dang / gzhan la rag las pa'o/ /dang po'i dbang du lam lnga'o/ /phyi ma ltar na ni lam gcig ste/ rim pa lngas 'jug par byed pa'i phyir ro/ /'o na rdo rje bzlas pa kho na rim gyis 'jug par ji ltar bya zhe na/ 'di ltar dang po ni thos pa'i shes rab kyis 'jug go/ /de nas bsam pa dang</text></item>
<item><p>241a5</p><section></section><text>bsgom pa'i rim pa bzhin no/ /'on bsgom pa'i rim pas ji ltar 'jug ce na/ 'jug pa rdo rje'i bzlas pa ni cig car 'jug pa 'bras bu med pa'i don ni dang po rjes su dran pa'i rnal 'byor la 'jug go/ /de nas skad cig ma'i rnal 'byor la 'jug go/ /de nas kha dog la dmigs so/ /</text></item>
<item><p>241a6</p><section></section><text>de nas kha dog dang dbyibs gnyis ka la dmigs so/ /de nas sdud pa dang gnas par byed do/ /de nas rdo rje bzlas pa byed do/ /de bas na rdo rje bzlas pa bsgom pa yang rim pa bzhin no/ /gzhan la yang de dag shes par bya'o/ /de yang gang las shes she na/ de'i lung bstan pa'i phyir bcom</text></item>
<item><p>241a7</p><section></section><text>ldan 'das nyid kyis zhes bya ba la sogs pa gsungs te/ bcom ldan 'das kho nas lang kar gshegs pa las gsungs kyi/ gzhan gyis gsungs pa ni ma yin no/ /gang la gang gis zhus te gsungs she na/ de nas bcom ldan 'das la zhes bya ba la sogs pa smos te/ thub pa chen po</text></item>
<item><p>241b1</p><section></section><text>bcom ldan 'das nyid la blo gros chen pos zhus te gsungs so/ /sdud pa po yang yon tan ji lta bu dang ldan zhe na/ byang chub sems dpa' sems dpa' chen po ste/ rang byang chub par bya ba dang / gzhan byang chub la dgod pa'i bsam pa dang ldan pa de la de skad ces bya'o/ /chen po ni 'dir</text></item>
<item><p>241b2</p><section></section><text>chos dang dus dang bsam pa la sogs pa rgya che ba'i phyir ro/ /ci'i phyir zhus she na/ rang gi sems snang ba'i rgyu rnam par dag par bya ba'i phyir te/ rang gi rgyud dang gzhan gyi rgyud la 'khor ba'i sa bon yod pa de sbyang ba'i thabs yod par bya ba'i phyir zhus zhes so/ /de nyid ni go sla'o/ /lan du</text></item>
<item><p>241b3</p><section></section><text>blo gros chen po zhes pa ni bos pa ste/ yang dag pa'i don dang ldan zhing spobs pa khyad par can dang ldan pa'i blo gros chen po zhu ba zhus pa legs so/ /sems rtse gcig tu bsdus la gus par nyon la yid la zung shig dang ngas bshad do zhes pa lhag ma'o/ /gang zhe na rang gi sems</text></item>
<item><p>241b4</p><section></section><text>snang ba'i rgyud ni snang bas 'jug pas bdag gi cig car ni ma yin no zhes pa ni gong du bshad zin to/ /dang po'i dpe dgod pa shing a mra'i 'bras bu ni rim gyis smin par 'gyur gyi cig car ma yin no zhes pa ni yul gang zhig na shing a mra zhes bya ba yod pa de la dpe dgod pa ste/ shing a</text></item>
<item><p>241b5</p><section></section><text>mra yang dang po sa bon 'byung bar byed do/ /gang gi tshe sa bon rkyen gzhan dang ldan pa de'i tshe myu gu 'byung bar 'gyur ro/ /gang gi tshe myu gu rkyen gzhan dang ldan pa de'i tshe sdong bu 'byung bar 'gyur ro/ /gang gi tshe sdong bu rkyen gzhan dang ldan pa de'i tshe/ yal ga dang / lo ma dang / me tog dang /</text></item>
<item><p>241b6</p><section></section><text>'bras bu rim gyis 'byung bar 'gyur ro/ /don ni go sla'o/ /dpe gnyis pa dgod pa/ rdza mkhan gyi snod rnams kyang rim gyis byed kyis zhes pa ni rdza mkhan grags pa'i yul pa la dpe dgod pa ste/ dper na rdza mkhan mkhas pa rdza ma'i las dang bya ba la goms pa kha cig ni dang</text></item>
<item><p>241b7</p><section></section><text>por 'jim pa brdung ba dang / bsre ba dang / g.yog pa dang / sreg pa'i bar du byed kyi cig car ma yin no/ /de ci'i phyir zhe na/ 'jig rten pa'i rdza ma de ni rim gyis 'byung ba'i mtshan nyid yin pa'i phyir ro/ /gzhan go sla'o/ /de ma grags pa'i gang zag kha cig ni lung gi rjes</text></item>
<item><p>242a1</p><section></section><text>su mi 'jug la/ rgyas pa la dga' ba kha cig ni lung de'i rjes su yang mi 'jug pas de'i phyir dpa' bar 'gro ba'i ting nge 'dzin zhes pa la sogs pa gsungs te/ bcom ldan 'das zhes pa ni bdud bzhi bcom pa dang yon tan thams cad dang ldan pa'i ston pa la bos pa'o/ /</text></item>
<item><p>242a2</p><section></section><text>byang chub sems dpa' ni byang chub sems dpa' ste/ des bslab pa thams cad la rlom sems ma mchis te/ lhag pa'i shes rab kyi bslab pa la sogs pa la thod rgal ma yin par 'jug pa gang yin pa de ji ltar bslab ces pa'i lan du/ blo gros brtan pa zhes pa ni bos pa'o/ /dper</text></item>
<item><p>242a3</p><section></section><text>na zhes pa ni dpe dgod pa ste/ bslab pa la rim gyis 'jug pa ni 'phong slob pa dang 'dra zhes pa'i tha tshig go/ /ji ltar 'dra zhe na/ de'i phyir 'phong gi slob dpon nam/ 'phong gi slob ma zhes pa la sogs pa smos te/ thog mar ba glang gi ko ba la phog par byed do zhes pa ni 'phong slob</text></item>
<item><p>242a4</p><section></section><text>pa gang zhig gi shing ring po la ba glang gi ko ba 'then te/ de la dang por ni 'dom bdun la slob po/ de nas 'dom dgu dang nyi shu dang / lnga bcu la sogs pa la slob po/ de la phog par ma gyur pa de srid du slob par byed do/ /phyis mig 'dzums la sogs par byas par yang 'phog pa</text></item>
<item><p>242a5</p><section></section><text>ni de'i mthar phyin pa'i chad do/ /skyes bu de dang por ba glang gi ko ba la slob/ ci'i phyir zhe na/ de ni nus pa zhen pa'i phyir te/ ba glang gi ko ba dang ko ba tsam las chung ba ni phog par mi 'gyur ro/ /de bas na dang por ba glang gi ko ba la phog par byed do/ /gzhan go sla'o/ /de'i don bstan</text></item>
<item><p>242a6</p><section></section><text>pa'i phyir/ blo gros brtan pa'i zhes bya ba smos te/ dpa' bar 'gro ba ni thogs pa med par 'gro ba ste/ ting nge 'dzin gang gis mi mthun pa'i tshogs 'joms pa de la de skad ces bya'o/ /de la gnas pa ni de mthar phyin pa'o/ /phyis chos gang la yang mi slob pa ni 'og ma la mi slob</text></item>
<item><p>242a7</p><section></section><text>pa ste gnas skabs pa'o/ /gang na bslab bya thams cad bral bas mi slob pa ste/ mthar thug par bshad pa'o/ /de ci'i phyir zhe na zhes pa ni gang dang 'brel pa'o/ /ting nge 'dzin la lags par bslab pa'i phyir zhes pa ni skyon thams cad dang bral bas bslab pa'o/ /skyon de yang gang</text></item>
<item><p>242b1</p><section></section><text>zhen 'di ltar lta ba dang ldan pa/ spyod pa dang ldan pa/ dbang thob pa/ dam tshig dang ldan pa/ gsang thub pa/ tshod rig pa/ gtor ma dang / sbyin sreg dang ldan pa/ bdud kyi slu ba dang bral ba/ khams dang / dus dang / zas dang / skom gyi tshod shes pa/ phyin ci log gi chos spangs pa/ sa'i tshad</text></item>
<item><p>242b2</p><section></section><text>shes pa la sogs pa dang ldan pa'o/ /des cir 'gyur zhe na/ byang chub sems dpa'i yon tan gyi chos thams cad mngon sum du 'gyur te/ stobs dang mi 'jigs pa dang gzungs dang ting nge 'dzin la sogs pa dam pa rnams kyis dam pa dang khyad par du byas pa thams cad thod par 'gyur te/</text></item>
<item><p>242b3</p><section></section><text>gang gis skyon spangs pa des yon tan gyi tshogs thams cad thob ste/ dper na rta dang ba glang lta bu'o/ /gzhan go sla'o/ /thog ma nyid du ni sangs rgyas kyi theg pa'i bsam pa la slob bo zhes pa la sogs pas ni don gyi go rims ji lta ba bzhin du ste/ 'di ni rnam pa gnyis te/ spyi'i dbang du byas</text></item>
<item><p>242b4</p><section></section><text>te bshad pa la sangs rgyas kyi theg pa'i bsam pa ni rjes su dran pa'i rnal 'byor ro/ /theg pa gsar la dran pa gcig pa ni skad cig ma'i ting nge 'dzin to/ /rtog pa'i rnal 'byor ni bskyed pa la skad cig ma mang po bsgom pa'o/ /las dang po pa'i ting nge 'dzin la gnas pa ni bskyed pa la brtan par</text></item>
<item><p>242b5</p><section></section><text>gyur pa'o/ /rigs brgya'i dbye ba la sogs pa ni 'og nas 'byung ba'o/ /sku rdo rje'i ting nge 'dzin la gnas pa ni rten gyi gsal ba'o/ /A li ni A li bcu drug go/ /kA li ni gsal byed sum cu rtsa gnyis te/ des ngag rnam par dben pa ni tha mal pa'i bzlas pa'o/ /rdo rje bzlas pa ni</text></item>
<item><p>242b6</p><section></section><text>rdo rje dang 'dra ba la sogs pa'i bzlas pa'o/ /des cir 'gyur zhe na/ gsung rdo rje'i ting nge 'dzin la gnas pa'o zhes pa ni gsung gang gis nyon mongs pa 'joms par byed pa gang yin pa de la de skad ces bya'o/ /de nas ci byed ce na/ rang bzhin snang ba'i rim gyis zhes pa ni lam gyi dbang du</text></item>
<item><p>242b7</p><section></section><text>byas te/ snang ba dang / snang ba mched pa dang / snang ba thob pa la 'jug pa'o/ /des cir 'gyur zhe na/ sems kyi ting nge 'dzin la snyoms par 'jug par gyur te/ sems la dmigs pa mthar phyin par 'gyur ba'o/ /des ci byed ce na/ sgyu ma'i dpe bcu gnyis kyis 'jug ste/</text></item>
<item><p>243a1</p><section></section><text>thig le'i ngang las byung ba'i lha'i sku mang ba'am nyung ba gang rung zhig la dmigs pa'o/ /de nas de nyid sgyu ma dang / smig rgyu dang / sprul pa dang / chu zla dang / brag ca dang / mig yor la sogs pa'i skur byed pa'o/ /des cir 'gyur zhe na/ sangs rgyas kyi dbang bskur</text></item>
<item><p>243a2</p><section></section><text>ba thob ste/ phyogs bcu'i sangs rgyas thams cad kyis bdag la chos kyi rgyal po lta bu'i dbang bskur bar 'gyur ro/ /des ci bya zhe na/ stong pa chen po bco brgyad rim gyis don dam pa'i bden pa la 'jug ste/ phyi stong pa nyid nas dngos po med pa'i ngo bo nyid stong pa nyid kyi bar gyis</text></item>
<item><p>243a3</p><section></section><text>chos thams cad rnam par dag cing rang bzhin gyis 'od gsal ba chos kyi dbyings rtogs par byed do/ /'on ye shes 'od gsal ba de gang la brten nas skye zhe na/ ril por 'dzin pa ste/ spyi bo nas rkang pa'i bar du bsdus pa las skye zhe'o/ /des cir 'gyur zhe na/ nyon mongs</text></item>
<item><p>243a4</p><section></section><text>pa thams cad rnam par dag par 'gyur te/ 'dod chags dang khong khro dang nga rgyal la sogs pa dang bral bar 'gyur ro/ /de dang bral bas sangs rgyas kyi dngos grub thams cad thob par 'gyur ro/ /de las ci 'byung zhe na/ 'bras bu'i snang ba gsum ste ye shes kyis rim gyis dang po</text></item>
<item><p>243a5</p><section></section><text>snang ba'o/ /de nas snang ba mched pa dang thob pa 'byung ngo / /de nyid rang bzhin med pa'am gnyi ga'i rnam pa la dmigs pa de'i tshe zung 'jug gi ye shes skye bar 'gyur ba ni gnyis su med pa'i rnam pa'o/ /gzhan go sla'o/ /khyad par gyi dbang du byas pa ni rdo rje bzlas pa nyid la yang de</text></item>
<item><p>243a6</p><section></section><text>dag yongs su tshang bar byed do/ /'o na dang po'i dus su sems la dmigs pa ci'i phyir zhe na/ rdo rje bzlas pa la yang de dag rim gyis tshang ste/ rdo rje bzlas pa la sogs re re la yang lnga lnga ste/ nyi shu rtsa lnga'i bdag nyid can gang zag lnga yis 'grub pa yin zhe'o/ /de bshad pa/ gang zhig yi ge</text></item>
<item><p>243a7</p><section></section><text>gsum la dmigs/ /dang po yis ni dus yin te/ /de nyid sems kyi snang ba dang / /sgyu 'dra stong zhing gnyis su med/ /gnyis pa'i dbang du bshad bya ba/ /thig le 'gro ldog sgyu 'dra dang / /rang bzhin med cing gnyis su med/ /sems la dmigs pa rnam pa lnga'o/ /gsum pa'i dbang du bshad</text></item>
<item><p>243b1</p><section></section><text>bya ba/ /sgyu 'dra'i sku nyid sems snang ste/ /spro dang bsdu dang rang bzhin med/ /gnyis med gnyis kyi tshul yang med/ /bzhi pa rig 'dzin man ngag ni/ /zhu ba 'gro 'ong sems snang zhing / /sgyu ma'i lus nyid rnam par dag /de nyid gnyis su med pa'o/ /lnga pa yi ni sbyor ba yang / /</text></item>
<item><p>243b2</p><section></section><text>spros sku 'byung 'jug dang po ste/ /ye shes snang ba sgyu 'dra zhing / /rang bzhin kun bral gnyis su med/ /ces 'byung bas khyad par gyi re re la yang go rims rgyas pa ste/ slob dpon klu sgrub kyi zhal snga nas kyis kyang / gang tshe 'ben la slob pa bzhin/ /bskyed pa lnga dag rim bzhin te/</text></item>
<item><p>243b3</p><section></section><text>gang zag rnam pa kha cig la/ /re re yang ni 'ben slob bzhin/ /zhes gsungs pa'i phyir ro/ /de la dang po'i dbang du byas te bslab pa/ /sangs rgyas kyi theg pa'i bsam pa ni rdo rje bzlas pa dang / de'i dge ba'i chos dran pa'o/ /de las theg pa gsar la dran pa gcig pa ni rdo rje bzlas</text></item>
<item><p>243b4</p><section></section><text>ba'i rjes su bsgrub pa skad cig ma'o/ /rtog pa'i rnal 'byor ni rlung dang sngags la sems yang dang yang du gtod pa'o/ /las dang po pa'i ting nge 'dzin la gnas pa ni rdo rje bzlas pa'i gsal ba'o/ rigs brgya'i dbye ba ni rlung thams cad kyi gnas dang kha dog dang dus kyi bye brag go/ /</text></item>
<item><p>243b5</p><section></section><text>sku rdo rje'i ting nge 'dzin thob pas de la gnas te rdo rje bzlas pa'i rten no/ /ngag rnam par dben pa ni ngag dben pa'am ngag kho na dben pa'o/ /gsung rdo rje'i ting nge 'dzin la gnas pa ni rdo rje'i gsung dang 'dra ba'o/ /sems rnam par dben pa la 'jug pa ni rlung nyid sems kyi snang bar 'dod</text></item>
<item><p>243b6</p><section></section><text>pa'o/ /sgyu ma'i dpe ni rlung de nyid sgyu ma la sogs pa dang 'dra bar gyur pa'o/ /de'i dus su sangs rgyas kyi dbang bskur ba thob ste/ sangs rgyas thams cad kyis lung ston par gyur to/ /stong pa bco brgyad la sogs pa ni bshad zin te/ de nyid rang bzhin med par 'dod pa'o/ /de las</text></item>
<item><p>243b7</p><section></section><text>gnyis su med pa ni dang po'i dbang du byas pa'i zung 'jug go/ /rdo rje bzlas pa la ji lta ba de ltar dmigs pa la yang shes par bya ste/ sgyu ma lta bu dang 'od gsal ba dang / zung du 'jug pa yang ngo / /slob dpon gyis gsungs pa/ sangs rgyas kyi theg pa la sogs pa/ rim pa du ma dgod pa yang / /</text></item>
<item><p>244a1</p><section></section><text>dngos su lnga po ston pa ste/ re re rim 'jug sbyor ba la'ang / /ngas ni bsams te smras pa yin/ /'di la the tshom bya ba med/ /ces pa dang / tog dkar po brtsegs pa las kyang / /rigs kyi bu rim gyis 'jug pa'i go rims ni cig car 'jug par shes par bya ste/ cig car</text></item>
<item><p>244a2</p><section></section><text>'jug pas ni rim gyis 'jug pa la de lta ma yin no/ /de ci'i phyir zhe na/ rim gyis 'jug pa'i go rims ni gang zag gnyis la bsams pa'i phyir ro zhes pa lta bu'o/ /sngon gyi 'phen shugs kyi stobs kyis mngon du gyur ces pa ni zung du 'jug pa gnyis su med pa/ bslab pa thams cad dang</text></item>
<item><p>244a3</p><section></section><text>bral ba/ gzung ba mi dmigs/ 'dzin pa mi dmigs/ rgyu mi dmigs/ rgyu dang rkyen gyi 'bras bu mi dmigs/ bdag dang sems can dang srog la sogs pa mi dmigs pa'o/ /'o na sprul pa'i sku la sogs pa ji ltar 'byung zhe na/ sngon gyi smon lam la sogs pa dang las kyis ji ltar</text></item>
<item><p>244a4</p><section></section><text>yang snang ste/ zla ba dang chu zla bzhin no/ /'o na dngos su'am/ dngos su ma yin yang snang zhe na/ dang po ltar na ni longs spyod rdzogs pa la sogs pa tha dad pa dang dmigs pa med pa la sogs pa nyams par 'gyur ro/ /phyi ma ltar na ni ri bong la sogs pa'i rwa yang ngo zhe na ma yin te/ thugs</text></item>
<item><p>244a5</p><section></section><text>rje'i stobs kyis ji ltar yang snang ste/ sgyu ma bzhin no zhes bya bar dgongs so/ /gzhan go sla'o/ /las dang po pa la sogs pa sngon du ma song na cir 'gyur zhe na lus rnam par dben pa med par ngag rnam par dben pa la 'jug mi nus te/ ci'i phyir zhe na/ tha mal pa'i lus ma spangs pa'i</text></item>
<item><p>244a6</p><section></section><text>phyir ro/ /gang gi phyir dang po tha mal pa'i lus ma spangs par bya ba gzhan la 'jug par mi nus pa de'i phyir dang po lus rnam par dben pa la 'jug ste/ ba glang gi ko ba bzhin no/ /gzhan las/ nad kyis zin pa'i lus la ni/ /las rnams kun la mthu med pa/ /de bzhin nyon mongs pas</text></item>
<item><p>244a7</p><section></section><text>zin pa'o/ /las rnams kun la mthu med do/ /zhes pa dang / gzhan yang / bskyed pa yi ni sbyor med par/ /rdzogs pa pa la dngos grub med/ /ces 'byung ba'i phyir ro/ /rim pa gzhan la yang de ltar shes par bya'o/ /bcom ldan 'das kyis go rims nges pa 'di ci'i phyir mdzad ce na</text></item>
<item><p>244b1</p><section></section><text>lan du/ bcom ldan 'das kyi don gyi dbang 'di la gzigs nas zhes pa ni/ med na mi 'byung ba 'di la gzigs nas zhes so/ /gang med na gang mi 'byung zhe na/ rdo rje bzlas pa med na sems la dmigs pa mi 'byung ste/ sa bon dang myu gu la sogs pa lta bu'o/ /gang yod na de</text></item>
<item><p>244b2</p><section></section><text>'byung ste/ de la rag las pa'i phyir ro/ /de'i phyir go rims gsungs she'o/ /'o na don gyi 'bras bu yang rim pa zhig gam/ /de las gzhan pa zhig ce na/ de'i phyir rim gyis 'jug pas rdzogs pa'i rim pa la bslabs pas shes pa gong bzhin du bslab pa'o/ /des cir 'gyur</text></item>
<item><p>244b3</p><section></section><text>zhe na/ 'bras bu cig car pa thob ste/ don dam pa'i bden pa thob pa'i phyir ro/ /'o na bsal ba dang thob pa yang gang zhe na/ rnam par rtog pa ni bsal bar bya ba ste/ sgrib par byed pa'i rang bzhin yin pa'i phyir ro/ /gang 'od gsal ba ni thob par bya ba ste/ 'bras bu bde ba chen po dang / skyob</text></item>
<item><p>244b4</p><section></section><text>pa dang phan 'dogs pa'i phyir ro/ /de'i phyir bsal bya ni rim gyis sel te skas lta bu'o/ /thob bya ni gnyis te gong ma thob pa dang / de dang 'brel pa thob pa ni 'bras bu gnas skabs pa ste skas lta bu'o/ /'od gsal ba thob pa ni mthar thug pa ste/ pha rol gyi 'gram bzhin no</text></item>
<item><p>244b5</p><section></section><text>zhes bya bar dgongs so/ /gang las shes she na lung las shes pa'i phyir ro/ /bcom ldan 'das kyis zhes bya ba la sogs pa gsungs te/ blo gros chen po zhes pa ni bod pa'o/ /me long gis zhes pa'i dpe dgod pa ste/ dper na me long gi g.ya' sel ba'i dus su ni</text></item>
<item><p>244b6</p><section></section><text>rim gyis sel te/ bzhin mthong ba ni cig car ro/ /de'i gsal ba de yang gsal ba phyung ba ni ma yin te/ g.ya' bsal ba rim bzhin pas gsal ba thob par byed do/ /de bzhin du zhes pa ni dpe dang 'brel pa ste/ me long gi gzugs dang 'dra bar zhe'o/ /don bshad pa</text></item>
<item><p>244b7</p><section></section><text>sems can thams cad kyi rang gi sems snang ba'i zhes bya ba la sogs pa ni bshad zin to/ /gzhan go sla'o/ /'dir bshad pa zhes pa ni gnas skabs 'dir lung gzhan gyis bshad pa'o/ /sems can dang po'i las can ni las dang po pa'i rnal 'byor ro/ /dam pa'i don la 'jug</text></item>
<item><p>245a1</p><section></section><text>pa ni chos kyi sku thob par bya ba'i phyir zhe'o/ /thabs 'di zhes pa ni rim pa drug pa'o/ /rdzogs pa'i sangs rgyas kyis zhes pa ni rdo rje 'chang la sogs pas so/ /skas kyi rim pa lta bur zhes pa ni skas kyi rim pa dang 'dra bar te/ 'dis ni 'jig rten gyi gang zag dang /</text></item>
<item><p>245a2</p><section></section><text>de'i khyad par dang dgos pa dang / thabs dang / gsung ba po dang / dpes nyan pa po rtog pa sngon du gtong ba tshim par 'gyur ro/ /gzhan go sla'o/ /spyod pa bsdus pa ni spyod pa nyung ngu byas pa ste/ gzhung rgyas pas 'jigs pa'o/ /the tshom yongs su gcod pa ni ngo bo la the tshom</text></item>
<item><p>245a3</p><section></section><text>za ba dang / thams cad kyi go rims dang / gcig gi go rims dang / dgos pa dang rkyen dang / lung dang mi 'gal ba dang / mdo dang / rigs pa dang / dpe dang / dus dang / grangs la sogs pa la the tshom za ba thams cad bsal ba ste/ le'u gang la the tshom yongs su gcod</text></item>
<item><p>245a4</p><section></section><text>pa yod pa'i le'u de la de skad ces bya'o/ /klu sgrub kyis gsungs pa/ gang zag blo la ngo bo dang / /mtha' dag phyogs gcig go rims dang / /dgos pa dang ni skyon dag dang / /rgyud mdo rigs pa dpe dang dus/ /grangs la sogs pa'i rang bzhin la/ /ma grub ma nges 'gal bar</text></item>
<item><p>245a5</p><section></section><text>'dzin/ /de yis som nyi bzlog pa'i phyir/ /ngo bo la sogs rnam par bshad/ /ces pa dang / slob dpon gyi zhal nas/ gang zhig klu yi dgongs med par/ /'dod rgyal 'ba' zhig bshad pa la/ /sdug bsngal 'ba' zhig dge rtse med/ /ces 'byung bas bla ma'i dgongs pa</text></item>
<item><p>245a6</p><section></section><text>btsal bar bya'o/ /spyod pa bsdus pa'i sgron ma'i 'grel pa las le'u dang po'i bshad pa'o// //de nas le'u gnyis pa bshad par bya ste/ dang po rang gi lus rnam par dben pa la ji ltar bslab par bgyi zhes pa ni thabs gang gi sgo nas zhes dris pa dang / lan du khams bzhi pos</text></item>
<item><p>245a7</p><section></section><text>lus mngon par bskyed pa las shes pa 'dis ni lus kyi rgyu ston te/ sa'i khams dang / chu dang me dang rlung ste/ gyen du rgyu ba la sogs pas bskyed pa'o/ /spungs pa bzhin du gnas zhas pa dpe dgod pa ste/ 'bras kyi phung po bzhin no/ /gang spungs she na sha'i kham tshad ces pa la sogs pa</text></item>
<item><p>245b1</p><section></section><text>smos te/ sha'i kham tshad mang po spungs pas lus 'di sha'i phung po'o/ /lung ston pa las gcig tu 'dzin pa'i phung po 'di phyogs la sogs pa'i chas phye na sha'i kham tshad 'dus pa ste/ dper na g.yag rnga dang ni'u gsing gi tshul zhe'o/ /gzhan go sla'o/ /yang na phung po lnga ni</text></item>
<item><p>245b2</p><section></section><text>gzugs la sogs pa'o/ /de bas na lus 'di ni phung po lnga la sogs pa bsdus pa'i phyir phung po 'di 'bru'i phung po bzhin no/ /dper na zhes bya ba ni dpe dgod pa'o/ /gzhan go sla'o/ /de nyid gang las shes she na bzang skyong gis zhus pa las zhes bya ba la sogs pa smos te/ lus 'di</text></item>
<item><p>245b3</p><section></section><text>la rnam par shes pa gang na yang mi gnas zhes pa ni mig nas yid la thug pa la lus 'di ma grub po/ /'on te grub na ni sems gzugs can du 'gyur ro/ /ma grub na ni rnam par shes pa med na lus skye bar mi 'gyur te/ nam mkha' bzhin no/ /zhes bya bar dgongs so/ /de'i phyir</text></item>
<item><p>245b4</p><section></section><text>nyon cig ces bya ba ni gong dang 'brel pa'o/ /bden pa ma mthong bas ni rnam par shes pa mi shes mi mthong ste zhes pa ni sems mthong ba'i dus bstan te/ gang tshe don dam pa'i bden pa mthong ba de'i tshe/ /rnam par shes pa mthong zhe'o/ /ji ltar mthong zhe na/ lag mthil zhes pa'i</text></item>
<item><p>245b5</p><section></section><text>dpes bstan te/ bden pa mthong ba'i dus su dngos po thams cad sems kyi snang ba la sems nyid gang du yang mi snang ngo zhes pa dang / sems nyid gang du yang mi mthong ba'o zhe'o/ /don dam par gang du yang ma grub na kun rdzob tu ji ltar grub ce na/ de'i phyir phung po zhes bya ba la sogs pa smos</text></item>
<item><p>245b6</p><section></section><text>te/ phung po dang khams dang skye mched ni phung po dang khams dang / skye mched de thog ma med pa nas tha mal pa'i rang bzhin du gnas pa ni nyon mongs pa'i ngo bor gnas pa'o/ /de ltar zhes pa ni nyon mongs pa'i phung po spangs nas zhes pa'o/ /cir 'gyur zhe na/ de bzhin gshegs pa</text></item>
<item><p>245b7</p><section></section><text>thams cad kyis rdul phra rab las bsgrub pa'i ngo bo nyid du snang ste zhes pa/ phung po la sogs pa'i zhen pa bzlog nas phyag rgya chen po'i sku'i tshogs su byed do/ /de nyid gang las shes she na/ gsang ba 'dus pa zhes bya ba rnal 'byor chen po'i rgyud las zhes bya ba la sogs pa smos</text></item>
<item><p>246a1</p><section></section><text>ta/ de nyid 'og nas rgyas par 'chad do/ /de yang dang po nyid du rigs brgya'i dbye ba bstan pa ni thog ma nyid du phung po gcig tu 'dzin pa dang / rigs gcig dang lngar 'dzin pa la sogs pa'i gnyen por rigs brgya'i dbye ba bstan par bya'o zhe'o/ /de la gzugs kyi</text></item>
<item><p>246a2</p><section></section><text>phung po'i tshogs ni rnam par snang mdzad ces pa la sogs pa la/ gzugs dang 'dra ba'i phyir te/ gang gis mtshan dang dpe byang la sogs par 'dzin pa dang de dag pas der 'gyur ba'o/ /de yang rnam par dbye ba zhes pa ni gzugs la dbye ba yod pas rigs la yang dbye ba bshad</text></item>
<item><p>246a3</p><section></section><text>par bya'o/ /gzhan ni gzhung rgyas pas 'jigs pa dang / go sla ba nyid kyi phyir ma bshad do/ /de dag gi don ni 'di skad du ston te/ dang por bskyed pa'i rim pa sngon du 'gro ba dang bcas pa bsgoms nas de'i grogs su 'gyur ba bzlas brjod dang / tshogs dang gtor ma dang sbyin</text></item>
<item><p>246a4</p><section></section><text>sreg dang / /dam tshig nyams pa bshags pa dang / 'byung po bzlog pa'i cho ga dang / bgegs brtag pa la sogs pa rdzogs par byas nas gsal zhing yun thung ba dang sku gcig tu bya'o/ /de la ni gsum dang / lnga dang / brgyar 'gyur te lugs su 'byung ba'o/ /de la legs pa'i</text></item>
<item><p>246a5</p><section></section><text>goms pa dang / sku lnga dang / gsum dang / gcig tu 'gyur te sku la bslab pa'o//de nas bdag nyid thugs ka'i rtags la bsdus te/ de las 'khor lo dang / rdo rje dang pad+ma la bslab par bya'o/ /de las ni lnga dang brgyad la bslabs te/ lugs su 'byung ba'o/ /de las lnga dang gsum</text></item>
<item><p>246a6</p><section></section><text>dang gcig tu bya ste/ lugs las bzlog pa'o/ /de ltar thugs kyi rtags la bslabs nas yi ge la bsdus te/ dang po gcig dang de nas brgya'i bar dang / de las bzlog pa ni bslab pa la yang gong bzhin te/ 'dis ni tha mal pa'i rtog pa ldog par byed do/ /de bas na dang por</text></item>
<item><p>246a7</p><section></section><text>kha dog la bslab par bya'o/ /de nas dbyibs la bslab par bya'o/ /de nas rtags la bslab par bya'o/ /des thogs pa med pa'i rnal 'byor thob par 'gyur ro zhes bya bar dgongs so/ /rdzogs pa la gnas pa rnams kyis ni de la skur byas te/ rten dang brten pa'i tshul du bdag</text></item>
<item><p>246b1</p><section></section><text>nyid kyis bsgom par bya'o/ /rigs brgya'i dbye ba bshad zin kyang rigs lngar 'gyur ba mi shes nas dris pa/ ji ltar na mdor bsdus na rnam pa lngar 'gyur ba gang lags zhes pa ni rgyal rigs dag dang rten gyi ngos nas 'gyur na ji ltar lngar 'gyur zhes dgongs so/ /de'i</text></item>
<item><p>246b2</p><section></section><text>lan du khams bzhi po bdag las gzugs kyi phung po mngon par 'grub par 'gyur te/ de yang phung po 'di sha'i gzugs can dang / de la brten pa ni sas byas te rdzas thams cad gcig tu sdud pa ni chus byas so/ /smin par byed pa ni mes byas so/ /yang zhing zo bdog bde ba ni</text></item>
<item><p>246b3</p><section></section><text>rlung gis byas so/ /ji srid 'phel ba ni nam mkhas byas so/ /de bas na de nyid rigs lnga'i ngo bo'o/ /gzugs kyi phung po la sogs pa 'byung ba lnga las gyur pa ni gzugs dang / tshor ba dang / 'du shes dang / 'du byed dang / rnam par shes pa'i phung po lnga po 'di ni 'byung ba</text></item>
<item><p>246b4</p><section></section><text>bzhi rgyur gyur pa dang / kha cig ni dngos su rgyu'o/ /kha cig ni rgyud nas so/ /de dag rnam par dag pa ni sangs rgyas lnga ste/ go sla'o/ /de yang gang la shes she na/ de'i phyir gsang ba 'dus pa las shes pa la sogs pa smos te/ nam mkha' dbyings kyi dbus gnas par/ /zhes</text></item>
<item><p>246b5</p><section></section><text>pa ni gru gsum chos kyi 'byung gnas so/ /dkyil 'khor rdo rje kun las skyes pa ni hUM la sogs pa las skyes pa'i de bzhin gshegs pa rnams so/ /zhi ba rdo rje 'dzin 'dod na/ /zhes pa ni rdzogs pa'i rim pa sgom par 'dod pa'o/ /bsdu ba dag kyang rab tu bya/ /zhes pa ni rigs gcig tu</text></item>
<item><p>246b6</p><section></section><text>gyur pa'o/ /lung gzhan gyi dbye ba ni go sla bas ma bshad do/ /lus rnam par dben pa bsdus pa'i the tshom gcod pa ni gcig tu 'dzin pa dang / gsum du 'dzin pa dang / lngar 'dzin pa dang / brgyar 'dzin pa dang / de nyid bdag tu 'dzin pa dang / phung po lhar mi shes pa dang / lha</text></item>
<item><p>246b7</p><section></section><text>yang rigs brgya dang gcig dang lugs su 'byung ba dang / lugs las bzlog pa dang / de dag sngon du 'gro ba dang / lung dang rigs pa la the tshom za ba sel ba ste/ gang gis gang gi the tshom za ba yongs su gcod pa'i le'u de la de skad ces bya'o/ /spyod pa bsdus pa'i sgron ma zhes bya</text></item>
<item><p>247a1</p><section></section><text>ba'i 'grel pa las le'u gnyis pa'i bshad pa'o// //da ni le'u gsum pa rdo rje bzlas pa bshad par bya ste/ de yang ji lta bu yin pa mi shes nas/ dris pa/ bcom ldan 'das ngag rnam par dben pa la ji ltar bslab par bgyi zhes pa ni ngag rnam par dben pa</text></item>
<item><p>247a2</p><section></section><text>thabs gang gi sgo nas shes par bya zhes dris pa dang / lan du dang po'i go rims bstan par bya ste/ phung po dang khams dang skye mched la sogs pa bshad ma thag pa ni lus rnam par dben pa ste zhes pa ste/ lus gcig tu 'dzin pa ldog pa'i phyir ro/ /de la lha rnam par dgod pa</text></item>
<item><p>247a3</p><section></section><text>ni phung po dang / khams dang skye mched la lha dgod pa'o/ /thams cad kyi thun mong gi dngos grub dang / mchog gi dngos grub thams cad la phan 'dogs pa'o/ /rags pa'i rnal 'byor zhes bya ba ni/ rags pa'i rtag pa bzlog pa dang / rags pa la dmigs pa'i phyir ro/ /</text></item>
<item><p>247a4</p><section></section><text>bskyed pa'i rim pa mthar phyin nas ci byed ce na/ ngag rnam par dben pa la slob ste/ rlung dang sngags dang rdo rje bzlas pa la dmigs pa'i ting nge 'dzin du 'gyur ba'o/ /gang gi spyod yul yin zhe na/ rdo rje la sogs pa'i rigs can gyi yul yin te/ gzhan gang gi yang yul ma yin no/ /</text></item>
<item><p>247a5</p><section></section><text>gang gi ma yin zhe na/ theg pa chen po pa rnams kyi yul ma yin te/ rnam par rig pa po dang / bya ba dang spyod pa dang / gnyi ga'i rgyud la gnas pa rnams kyi yul yin no/ /rdo rje theg pa nang pa yang kun gyi yul ma yin te/ bskyed pa'i rim pa la yang rags pa la dmigs pa'i phyir</text></item>
<item><p>247a6</p><section></section><text>ro/ /de dag gi yul ma yin pa yang ci'i phyir zhe na/ shin tu phra ba'i phyir te rtog ge pa'i yul ma yin zhing / lung dang zhe 'gras pa'i yang ma yin te/ de bas na de bshad par bya'o zhes pa'i don to/ /ngag rnam par dben pa yang thabs gang dang gang gis byed ce na sngags kyi de kho na</text></item>
<item><p>247a7</p><section></section><text>nyid de/ ma nor ba'i bzlas pa'o/ /de yang gang gi grogs su 'gyur zhe na/ rlung gi de kho na nyid kyi rim pa dang bral bas na mi shes te/ de bas na rlung nye ba'i grogs su 'gyur ro/ /rlung zhes bya ba yang gang yin zhe na/ srog dang rtsol ba ste/ gnas pa ni srog go/ /'byung ba dang</text></item>
<item><p>247b1</p><section></section><text>'jug pa ni rtsol ba'o/ /yang na 'byung ba ni rtsol ba'o/ /'jug pa ni srog go/ /yang na rtsa ba'i rlung lnga ni srog ste/ yan lag gi rlung ni rtsol ba'o/ /yang na rlung dngos ni srog ste/ de'i las ni rtsol ba'o/ /de yang gang las shes she na/ gsang ba 'dus pa las te/ rin chen</text></item>
<item><p>247b2</p><section></section><text>kha dog sna lnga pa ni rdo rje rtse lnga pa'o/ /tshad ji tsam zhe na/ yungs kar tsam ste/ yungs kar dang 'dra ba'i tshad do/ /gar bsgom zhe na rang gi sna'i rtse mo'i sor bzhi tsam du bsgoms la de la rlung bsdu'o/ /gang gis she na/ rnal 'byor rig pas te/ ting nge 'dzin gyis yang dang yang du</text></item>
<item><p>247b3</p><section></section><text>gtad de bsgom pa'o/ /dus ji tsam zhe na/ rtag tu ste ji srid du 'bras bu ma thob pa de srid kyi bar du bsgom zhe'o/ /yang na rin po che dang 'dra bas rin po che ste/ rang gi sna'i rtse mo la thig le yungs kar tsam bsams la/ rang gi snying gar yang de bzhin te/ 'dis ye shes lnga skye bar</text></item>
<item><p>247b4</p><section></section><text>gyur pas kha dog lnga'o/ /yungs kar la sogs pa ni gong bzhin no/ /yang na rin chen kha dog sna lnga pa ni byang chub sems kyi thig le yungs kar tsam pa'o/ /gnas gar bsgom zhe na sna'i rtse mo ste/ mig la sogs pa la ye shes kyi rtsa kha bye ba la bsgom par bya'o zhe'o/ /yang na</text></item>
<item><p>247b5</p><section></section><text>rang gi rdo rje rtse mo lnga pa'i nor bu'i cha la bde ba chen po'i 'khor lo'i dbus kyi mdud pa'i nang du byang chub kyi sems kyi thig le yungs kar tsam pa zhig bsams la rang bzhin lte ba'i phyogs su yang de bzhin te de la 'byung ba dang 'jug pa la bslab par bya'o zhe'o/ /yang na/</text></item>
<item><p>247b6</p><section></section><text>rin chen kha dog sna lnga pa/ /zhes pa ni sku gsung thugs kyi sna rtse re re la gnas pa ste/ 'dis 'bras bu rin thang med pa thob pa'i phyir rin po che'o/ /yungs kar gyi 'bru tshad tsam pa ni tshad 'dzin pa ste/ gang gi gzugs yungs kar dang mnyam pa de la yungs kar tsam zhes bya'o/ /rdo rje'i</text></item>
<item><p>247b7</p><section></section><text>tshig ni rtogs par dka' ba'i phyir te/ dgongs pas bshad pa'o/ /yang na rdo rjes gzhan 'joms par byed pa bzhin du tshig 'di bstan pa'i don la gnas na gzhan nyon mongs pa 'joms par byed do/ /yang na rdo rje ni rdo rje sems dpa' ste/ de'i ngag gi tshogs 'di yang rdo rje'i tshig</text></item>
<item><p>248a1</p><section></section><text>go/ /nges pa'i don dang drang ba'i don gyi dbye bas zhes pa ni nges pa'i don du phra mo'i rnal 'byor la drang ba'i don du bskyed pa'i rim pa'o zhes bya ba dgongs so/ /bskyed pa'i rnal 'byor yang gang zhe na/ de'i phyir bskyed pa'i rim pa sgom par byed pas zhes bya ba smos te/ gang</text></item>
<item><p>248a2</p><section></section><text>gis sems can skye ba dang mthun par byas pas bskyed pa'i rim pa ste/ kha cig ni sgo nga las skyes pa dang mthun pa'o/ /kha cig ni rdzus te skyes pa dang mthun pa'o/ /kha cig ni drod gsher las skyes pa dang mthun pa'o/ /kha cig ni mngal nas skyes pa dang mthun par byas pa'o/ /de'i</text></item>
<item><p>248a3</p><section></section><text>dbang du byas pa bshad pa/ sna'i rtse mor yungs kar gyi 'bru tshad tsam pa'i rang gi lha'i mtshan ma rdo rje la sogs pa kha dog dang dbyibs dang tshul dang ldan par bsgom par bya'o/ /cig shos bshad pa/ A li dang kA li ni thabs dang shes rab kyi yi ge'o/ /de nyid las btus nas</text></item>
<item><p>248a4</p><section></section><text>gsum du 'dod pa'i oM AHhUM ngo / /bud med dang skyes pa dang ma ning ni gzhung 'di nyid kyi dpe dgod do/ /'jug pa dang gnas pa dang ldang ba ni dbugs kyi dbang du byas pa ste/ oM ni 'jug pa'o/ /hUM ni ldang ba'o/ /AHni gnas pa'o/ /gang gis gang las 'byung ba gnas par byed ce</text></item>
<item><p>248a5</p><section></section><text>na/ dkyil 'khor bzhi ste 'og nas bshad par bya'o/ /ye shes lnga yi rang bzhin dbugs/ /zhes pa ni kha dog lnga dang ldan pa'i rlung ngo / /'byung ba lnga yi ngo bo nyid/ /ces pa ni sa dang chu dang me dang rlung dang nam mkha'i ngo bo nyid gyen du rgyu ba la sogs pa'o/ /gong bu'i gzugs</text></item>
<item><p>248a6</p><section></section><text>kyis phyung nas ni/ /zhes pa ni thig le'am/ yi ge'am/ sku dang mtshan ma dang kha dog rags pa'i ngo bor ro/ /gnas gang du zhe na/ steng gi sna'i rtse mor rab tu brtag ste/ sna'i rtse mo la sems gzung bar bya zhing yang dang yang du de la brtag par bya'o zhes bya bar dgongs so/ /des bka'</text></item>
<item><p>248a7</p><section></section><text>dgongs pa can gzhan ston pa yin no zhe na ma yin te/ de'i phyir dgongs pa lung ston pa las bshad de zhes bya ba la sogs pa smos te de nas bcom ldan 'das rdo rje can zhes pa ni rigs drug pa rdo rje 'chang chen po'o/ /rdo rje snying po mchog 'dzin pa/ /zhes pa ni don dam pa spros pa</text></item>
<item><p>248b1</p><section></section><text>dang ngal ba thugs su chud pa'o/ /'gro ba gcig pu zhes pa ni sems can gyi don mtha' dag byed pa'i bdag po rdo rje 'chang nyid do/ /'o na thub pa sangs rgyas gzhan ma yin nam zhe na/ de nyid kyang rdo rje 'chang chen po'i sku nyid yin pa'i phyir ro/ /gal te de lta na ni de ltar snang bar mi rigs so zhe</text></item>
<item><p>248b2</p><section></section><text>na/ ma yin te bcom ldan 'das kyi thugs rje chen pos ji ltar yang snang ngo / /de lta gang gis phyag 'tshal zhe na/ sdud pa po thugs rje chen po'i snang ba las byung ba des phyag 'tshal zhe'o/ /gsol ba btab pa ni go sla'o/ /lan du/ khyod gsang dgongs pa ma rtogs pa/ /zhes pa</text></item>
<item><p>248b3</p><section></section><text>ni lag na rdo rje khyod kyis gsang ba chen po'i dgongs pa can ma rtogs pa slar 'dri bar byed pa legs so zhes pa'o/ /byang chub sems ni rlung gyur cing / /zhes pa ni rang gi khu ba byang chub sems nyid rlung du gyur pa'o/ /de yang gnyis te de nyid rlung du gyur pa dang / de las rlung du gyur pa las de nyid ni ma yin</text></item>
<item><p>248b4</p><section></section><text>te/ g.yo ba dang brtan pa gcig gis gcig spangs pa dang / don dam par yang 'gyur ro/ /'dir ni de las byung bar brtag par bya ste/ 'dir dang po byang chub sems las srog 'dzin pa'i rlung la sogs par gyur to/ /nam mkha' la ni rnam gnas pa/ /zhes pa ni don dam pa'i</text></item>
<item><p>248b5</p><section></section><text>bden pa la gnas pa'o/ /de la yang gnyis te/ ngo bor gnas pa dang thob pa'i rgyur gyur pa'o/ /ngo bor gnas pa ni byang chub sems dang rlung gnyis ye nas rang bzhin gyis rnam par dag pa'o/ /thob pa'i rgyur gyur pa ni byang chub sems dang rlung las bde ba skye bar 'gyur ro/ /gang</text></item>
<item><p>248b6</p><section></section><text>gi tshe bde ba skyes pa de'i tshe rnam par rtog pa 'gag par 'gyur ro/ /gang gi tshe rnam par rtog pa 'gags pa de'i tshe mi rtog pa'i ye shes skye bar 'gyur ro/ /gang gi tshe mi rtog pa'i ye shes skyes pa de'i tshe chos kyi sku thob par 'gyur bar dgongs so/ /yang na steng gi don gyi nam</text></item>
<item><p>248b7</p><section></section><text>mkha' ni bde ba chen po'o/ /de la gnas pa ni mchog gi haM ngo / /yang na go 'byed pa'i don ni shong bas nam mkha' ste/ gang du snying gi dbus su shes pa'i rten byas nas bag chags la sogs pa shong bar byed pa'o/ /yang na steng gi don gyi nam mkha' ste/ de'i dbus na gnas pa ni</text></item>
<item><p>249a1</p><section></section><text>byang chub sems te/ rlung mi shigs pa'o/ /yang na nam mkha' la sprin 'byung / de las char pa 'bab ste/ de'i gnas su gyur pa'o/ /de bzhin du mgrin par gyen du gyur pa gnas pas zas kyi ro myang ba'i char pa 'bab pa'o/ /ji srid du nam mkha' na nyi ma dang / zla ba</text></item>
<item><p>249a2</p><section></section><text>dang / skar ma dang / sprin dang / na bun dang / ri'i rgyal po stong la sogs pa mang po'i rten du gyur pa ste/ de bzhin du lte ba'i 'khor lo las/ A li dang kA li dang / oM dang / me 'bar ba la sogs pa'o/ /sems can rnams kyi srog gyur pa/ /zhes pa 'di ltar srog ni 'phel ba dang</text></item>
<item><p>249a3</p><section></section><text>'grib pa dang gnas pa dang dar ba la sogs pa byed de/ de yang rlung gis byed do zhe'o/ /rlung de nyid kyang du zhe na/ lnga yi bdag nyid bcu ming can/ /zhes pa ni rtsa ba'i dbang du ni lnga dang / dbang po la brten pa'i yan lag gi dbang du ni lnga ste bcu'o/ /rlung bcu po 'di yang tshul lam/</text></item>
<item><p>249a4</p><section></section><text>rdzas kyis tha dad gnas she na/ rdzas kyis tha dad de/ gnas dang dus dang las dang dkyil 'khor so so ba nyid kyi phyir ro zhes 'dod do/ /yang na tshul gyis tha dad pa yang yin te/ rlung gcig yin yang rgyu dang dus la sogs pas tha dad pa nyid kyi yang phyir ro/ /yang na tshul 'di ni gtso bo dang</text></item>
<item><p>249a5</p><section></section><text>grogs kyi rnam pa'o/ /zhes pa la la dag 'dod do/ /rten 'brel bcu gnyis grags pa zhes pa ni srog 'dzin pa dang / thur du sel ba la sogs pa blun pa nyid kyi phyir yang ngo / /de bzhin du rlung dang shes pa dang yul la sogs pa la ltos nas rten 'brel bcu gnyis su gzhag go/ /</text></item>
<item><p>249a6</p><section></section><text>de ci'i phyir zhe na/ thams cad rlung dang 'dres pa las byung ba'i phyir ro/ /ngo bo nyid ni rnam pa gsum/ /zhes pa ni gzugs can dang / gzugs med dang / shin tu med pa'i bye brag gis rnam pa gsum mo/ /yang na go 'byed par byed pas nam mkha'o/ /'dis 'tsho ba dang shin tu gces</text></item>
<item><p>249a7</p><section></section><text>pa'i phyir srog go/ /yang ba dang g.yo ba'i bya ba byed pa'i phyir yang zhing g.yo ba ste 'dir gsum mo/ /yang na 'byung ba dang / 'jug pa dang / gnas pa'i bye brag gis gsum mo/ /yang na bud med dang skyes pa dang / ma ning gi rten can gyis gsum mo/ /rlung zhes bya ba'i</text></item>
<item><p>249b1</p><section></section><text>byang chub sems/ /dbang po kun gyi gtso bo yin/ /zhes pa ni dad pa'i dbang po la sogs pa mchog tu gyur pa 'dis bskyed pas na dbang po'i gtso bo'o/ /yang na dbang po thams cad la khyab pa nyid dang / skyed pa nyid dang / dbang sgyur ba nyid dang / yongs su sgrub pa nyid dang</text></item>
<item><p>249b2</p><section></section><text>rgyu ba zlog pa nyid kyi phyir yang gtso bo'o/ /yang na dbang po rnams 'phel ba nyid dang / 'grib pa nyid dang / gnas pa nyid kyi phyir yang gtso bo'o/ /'di ltar mi mngon phra ba las/ /rtag tu gsal ba brjod pa yin/ /zhes pa ni so so'i skye bo'i yul ma yin zhing rnal 'byor gyi</text></item>
<item><p>249b3</p><section></section><text>mngon sum gyis gsal bar gyur pa nyid kyi phyir de la de skad ces bya'o/ /'gro ba yul sogs las byed pa/ /'di ni de la brtan pa yin/ /zhes pa ni 'gro ba gang dag 'gro ba dang / 'dug pa dang / nyal ba dang / 'greng ba dang / 'chag pa dang / sdud pa dang / steg</text></item>
<item><p>249b4</p><section></section><text>pa dang / 'khyud pa dang / dgod pa dang / lta ba dang / nyan pa dang / snom pa dang / smra ba dang / reg pa dang / khro ba dang / nga rgyal la sogs pa dge ba dang / mi dge ba dang / lung du ma bstan pa thams cad rlung gis byed pa'o/ /zhi ba dang ni zhes pa la sogs pa'i don ni zhi</text></item>
<item><p>249b5</p><section></section><text>ba dang rgyas pa la sogs pa'i bye brag thams cad rlung gis byed par 'gyur ro/ /de yang kha cig ni rlung gcig gis byed/ kha cig ni gnyis 'dus pa la sogs pas byed do/ /de bas na rlung gi las ni bsam las 'das/ /bsdu ba rnam pa gnyis su 'gyur/ /gang zhig nyon mongs</text></item>
<item><p>249b6</p><section></section><text>dbang gyur dang / /de bzhin ting 'dzin las byung ba'o/ /zhes 'byung ba'i phyir ro/ /klog dang bsam gtan rnam par spangs/ /zhes pa ni klog pa ma yin/ kha ton byed pa ma yin/ lta ba ma yin/ sems pa'i bar du ma yin/ de las gzhan la rtse gcig pa ma yin no/ /de ci'i phyir zhe na/</text></item>
<item><p>249b7</p><section></section><text>de las gzhan pa dang de ni mi mthun par 'gyur te/ gang mi mthun pa de ni gcig la gcig bsgrib par 'gyur ro/ /gcig la gcig bsgrib pa de ni gcig gis gcig spang bar 'gyur ro/ /gcig gis gcig spangs pa de ni gang spangs pa de'i 'bras bu mngon du bya bar mi nus so/ /de bas na</text></item>
<item><p>250a1</p><section></section><text>rigs kyi bu gang zhig gis 'byung ba dang 'jug pa dang / gnas pa'i bzlas pa'i dus su klog pa la sogs pa spong ngo / /rdo rje bzlas pa'i dus su sems la dmigs pa la sogs pa'i bsam gtan spang bar bya'o/ /'byung ba'i dus su 'jug pa spang ngo / /'jug</text></item>
<item><p>250a2</p><section></section><text>pa'i dus su ni 'byung ba spang ngo / /gnas pa'i dus su ni 'byung ba dang 'jug pa spang ngo / /'byung ba dang 'jug pa'i dus su gnas pa spang ngo zhes bya bar dgongs so/ /bdag po rang nyid zlos pa ste/ /zhes pa ni gtso bor bya ba ste/ gang gi tshe rdo rje bzlas pa gtso bor byas pa de'i tshe ni sems la</text></item>
<item><p>250a3</p><section></section><text>dmigs pa dang / bskyed pa'i rim pa dang / tshogs la sogs pa ste/ de dag thams cad kyang rdo rje bzlas pa'o/ /ci'i phyir zhe na/ rdo rje bzlas pa la phan par byed pa'i phyir te/ dper na lha sbyin gyi dpung la lha sbyin gyi tshogs bzhin no/ /nyin dang mtshan mo bye brag gis/ /nyi zla rab tu</text></item>
<item><p>250a4</p><section></section><text>sbyor ba yin/ /zhes pa ni 'di ltar nyin mo ni thabs kyi bzlas pa'o/ /mtshan mo ni shes rab kyi bzlas pa'o/ /des ci byed ce na/ dngos po med 'gro khyab pa ste/ gang gi chos kyi sku thob pa'i thabs su gyur pa de la de skad ces bya'o/ /de ni rnam pa gnyis te/ dngos su dang brgyud</text></item>
<item><p>250a5</p><section></section><text>nas rgyur gyur pa'o/ /de la de nyid kyi rnam pa can gyis gang zag gi dbang du byas nas rlung gnas pa la bzlas pa na dngos su rgyur gyur pa'o/ /gzhan la rag las pa'i gang zag gi dbang du byas pa rdo rje bzlas pa la sogs pa 'brel pa dang go rims nges pa'i tshul gyis phyag rgya chen po'i mchog</text></item>
<item><p>250a6</p><section></section><text>thob pa ni brgyud nas rgyur gyur pa'i phyir ro/ /de rnam pa can gyi dbang du byas nas gang gi tshe thob ce na/ byang chub sems kyi rlung gcig pu zhes pa ni gnas pa la brten pa'i rlung ngo / /gnyis pa la sogs pa ni ma yin te/ bslab par bya ba ma yin pa'i phyir ro/ /dge ba ni 'jug pa'o/ /mi</text></item>
<item><p>250a7</p><section></section><text>dge ba ni 'byung ba ste/ 'di ni yul la chags pa nyid dang / zhen pa nyid dang / rangs pa nyid dang / khro ba nyid dang / rtog pa rags pa la 'jug pa nyid kyang rtog pa'i sa bon len pa nyid kyi phyir mi dge ba'o/ /de las zlog pa'o/ /gnyi ga spangs pa ni gnas pa'o/ /des na nam mkha'</text></item>
<item><p>250b1</p><section></section><text>'dra ste/ nam mkha' dang 'dra bar 'dus ma byas pa nyid dang / kha dog med pa nyid dang / dbyibs med pa nyid dang / rnam par rig byed med pa nyid dang / dge ba med pa nyid dang / mi dge ba med pa nyid dang / lung du ma bstan pa nyid dang / sgra med pa nyid dang / sgras brjod pa med</text></item>
<item><p>250b2</p><section></section><text>pa nyid dang / brjod pa'i yul med pa nyid dang / snang ba med pa nyid la sogs pa thob po zhe'o/ /'di dag gis ci bstan zhe na/ klu sgrub kyi zhal nas/ ngo bo dang ni rnam dbye gsum/ /gtso dang shes pa'i khyad par dang / /gang gi rang bzhin rgyur gyur dang / /dag pa'i las dang ma</text></item>
<item><p>250b3</p><section></section><text>dag las/ /spang bya dang ni spong byed dang / /dus dang spong ba'i khyad par dang / /bstan pa'i dus dang 'bras bu'i dus/ /dgongs pa lung bstan rjes 'brangs nas/ /skye bo mchog la bstan pa yin/ /zhes gsungs so/ /de nyid mi shes nas rgyas par 'dod nas dris pa ni go sla'o/ /</text></item>
<item><p>250b4</p><section></section><text>lan du de nas de bzhin gshegs pa kun dang zhes bya ba la sogs pa smos te/ 'dis ni rgyud 'di nyid las rtsa ba dang yan lag gi rlung gi dbye ba zhig rgyas par bstan te/ lung dang man ngag gis shin tu rgyas par ni 'og nas ston to/ /ko Ta khya zhes pa la sogs pa ni rlung bcu po 'di'i brdas bshad de/</text></item>
<item><p>250b5</p><section></section><text>'og nas srog dang zhes bya ba la sogs pa go rims bzhin no/ /brda'i don sngags dang 'dra ba'i brda can ni rlung bcu po yin te/ brda bshad pa la dgos pa ci zhig yod ce na/ 'di ltar 'dis ni dam pa la brten nas rtogs pa dang / dam pa ma yin pa'i yul yin par bstan to/ /de nyid ci'i</text></item>
<item><p>250b6</p><section></section><text>phyir zhe na/ 'di ltar brdal ma goms shing brda yod par mi shes pa theg pa chen po'i rigs can ma yin pa/ log pa'i bla ma la brten pa/ yang dag pa'i bla ma la 'jug par mi 'gyur ba lta ba log pa la zhen pa/ yang dag pa'i lta ba la rtog pa sngon du mi gtong ba gang dag dang por ni bla ma dam</text></item>
<item><p>250b7</p><section></section><text>pa spong bar 'gyur ro/ /bla ma dam pa spangs pa de'i tshe bka' dgongs pa can la 'jug par 'gyur ro/ /gang gi tshe bka' dgongs pa can la zhugs pa de'i tshe de la sgra ji bzhin par 'dzin par 'gyur ro/ /gang gi tshe sgra ji bzhin par gzung ba de'i tshe log pa'i lta ba dang spyod pa la 'jug par 'gyur ro/ /</text></item>
<item><p>251a1</p><section></section><text>gang gi tshe log pa'i lta ba dang spyod pa la 'jug pa de'i tshe gang zag de ni 'jig rten 'di ru tshe thung ba dang / nad mang ba dang longs spyod zhen pa la sogs pa sdug bsngal thams cad skyed par 'gyur ro/ /'di nas shi 'phos nas kyang ngan 'gro ngan song log par ltung bar 'gyur ro/ /de ci'i phyir</text></item>
<item><p>251a2</p><section></section><text>zhe na/ las ngan pa'i 'bras bu mi slu ba'i phyir ro/ /de bas na sangs rgyas kyi brda sgra ji bzhin pa ma yin pa ni rdo rje'i tshig ces bya ste/ 'di la ni su la yang rtog gi sngon du gtong ba med do/ /gang gi tshe rtog pa dang bral ba de'i tshe yang dag pa'i bla ma 'jug par 'gyur ro/ /yang dag pa'i bla ma zhugs</text></item>
<item><p>251a3</p><section></section><text>pa de'i tshe ni yang dag pa'i gdams ngag thob par 'gyur ro/ /yang dag pa'i gdams ngag thob pa de'i tshe yang dag pa'i sgrub pa la gnas par 'gyur ro/ /yang dag pa'i sgrub pa la gnas pas 'bras bu thob par 'gyur te/ 'jig rten gyi yon tan dang / 'jig rten las 'das pa'i yon tan</text></item>
<item><p>251a4</p><section></section><text>dpag tu med pa thob par 'gyur ro/ /brda can gyi dbye ba de nyid mi shes nas dris pa dang / lan du rlung lnga ni lus kyi cha la gnas nas lus kyi bya ba rnams byed do zhes pa la/ rlung lnga ni rlung lnga ste rtsa ba'i rlung ngo / /lus kyi cha ni lus kyi cha ste de la gnas pa ni lus kyi cha la gnas pa'o/ /des</text></item>
<item><p>251a5</p><section></section><text>ci byed ce na/ lus kyi bya ba rnams byed de/ lus kho na'i bya ba byed pas lus kyi bya ba byed do/ /rlung lnga ni yan lag dag gi rlung ste/ mig la sogs pa nas lus kyi bar du'o/ /gnas pa ni der bzhugs par mdzad pa'o/ /de nyid bshad par 'dod nas gsungs pa/ srog ces</text></item>
<item><p>251a6</p><section></section><text>bya ba'i rlung ni 'dir 'tsho bar byed pa'i phyir ro/ /gnas gang na gnas she na/ snying ga na gnas pa ste/ de la brten nas gnas pa'o/ /gang gi rigs yin zhe na/ mi bskyod pa ste g.yo bar mi byed pa'i phyir mthun pa'o/ /des ci byed ce na/ 'phel ba nyid dang 'grib pa nyid dang / gnas pa nyid la sogs pa</text></item>
<item><p>251a7</p><section></section><text>byed do/ /thur du sel ba ni thur du sel ba ste/ 'dis thur sel gyi bya ba byed pas thur du sel ba'o/ /'di yang yang ba nyid dang / g.yo ba nyid dang / go 'byed pa nyid dang / bshang ba dang gci ba sel ba dang / smin pa nyid dang / byang chub kyi sems 'bab pa nyid dang / zlog pa nyid</text></item>
<item><p>251b1</p><section></section><text>dang / sa bon len pa nyid dang / dbugs 'byung ba nyid dang / lam bsgrub pa nyid kyi phyir ro/ /gyen du rgyu ba ni gyen du rgyu ba ste/ 'di yang dbugs 'byung ba nyid dang / 'jug pa nyid dang / smra ba nyid dang / mgrin pa 'dor ba nyid dang / mchu sgul ba nyid dang / 'o byed pa nyid</text></item>
<item><p>251b2</p><section></section><text>dang / /za ba nyid dang / 'thung ba nyid dang / za ba dang 'thung ba'i ro myong ba nyid dang / dngas snyigs 'byed pa nyid dang / stod kyi rtsa 'byed pa nyid dang / 'gog pa nyid dang / lus brten pa nyid kyi phyir ro/ /me dang mnyam du gnas pa ni drod dang mnyam du gnas pa ste/</text></item>
<item><p>251b3</p><section></section><text>'di yang pho ba 'gul ba nyid dang / phung po drod snyoms pa nyid dang / phung po chags par byed pa nyid dang / phung po'i bya ba la phan 'dogs pa dang / zas dang skom lhag pa gnas su 'gro ba nyid dang / zas dang skom gyi tshad snyoms par byed pa nyid kyi phyir ro/ /khyab byed ni</text></item>
<item><p>251b4</p><section></section><text>khyab byed de/ 'dis phung po thams cad la khyab byed do/ /'di yang 'gro ba nyid dang 'dug pa nyid la sogs pa'i bya ba yang zo mdog bde ba thams cad byed do/ /de dag gis ni rtsa ba'i rlung lnga bshad do/ /yan lag gi rlung bshad par 'dod nas gsungs pa/ rgyu ba'i rlung ni gzugs so/ /</text></item>
<item><p>251b5</p><section></section><text>zhes pa ni gzugs kyi yul ma yin pas 'di ni gzugs so/ /bshad pa/ rdzi ma 'gul ba dang / mig gis tho yul gyi tshor ba dang / mig zlog pa nyid dang / 'gul ba nyid dang / dang ba nyid dang / lta ba nyid dang / sdug pa nyid dang / mi 'bral ba nyid dang / yul la chags par</text></item>
<item><p>251b6</p><section></section><text>byed pa nyid dang / mig gi rnam par shes pa go 'byed pa nyid dang / gzugs kyi 'dod pa 'byung ba nyid dang / zlog pa nyid kyi yang yin phyir ro/ /mig la ji lta bar rna ba la sogs par yang de de bzhin no/ /dkyil 'khor bzhi ni sa dang / chu dang / me dang / rlung dag go/ /lha mo bzhi</text></item>
<item><p>251b7</p><section></section><text>ni gos dkar la sogs pa ste/ 'di dag ci rigs su sbyar bar bya'o/ /de dag kyang steng gi sgo las 'byung ba'i dus su kha dog gang du 'byung ba dang / gnas gang du 'byung ba dang / rigs gang gi ngo bor 'byung ba dang / dus ji tsam nas 'byung ba dang / grangs dur 'byung ba mi shes nas</text></item>
<item><p>252a1</p><section></section><text>dris pa dang / len du/ dpal de kho na nyid bsdus pa zhes bya ba la sogs pa gsungs te/ sangs rgyas lnga yi rigs gnas par/ /zhes pa ni 'byung zhes sbyar te/ sangs rgyas lnga'i rigs dang mthun par 'byung zhe'o/ /gnas gang nas 'byung zhe na/ sna rtse'i</text></item>
<item><p>252a2</p><section></section><text>bu ga las te/ rang gi sna'i bu ga nas 'byung zhe'o/ /du 'byung zhe na/ rlung lnga ste/ srog 'dzin pa la sogs pa'o/ /de nyid rgyas par bshad pa/ g.yas pa nas ni 'byung ba'i khams/ /zhes pa ni sna bug g.yas pa nas 'byung ba'i rlung ste/ byed pa med cing rang gi mtshan nyid 'dzin</text></item>
<item><p>252a3</p><section></section><text>pa'i phyir 'di ni khams so/ /gang yin zhe na/ me'i dkyil 'khor te/ smin par byed pa'i bye brag yod pa nyid kyi phyir ro/ /kha dog ji lta bu yod ce na/ dmar po ste dmar po cher gyur pa'i phyir ro/ /chung ba ni gzhi de la gnas pa dkar po dang / ser po dang / ljang gu dang / mthing</text></item>
<item><p>252a4</p><section></section><text>ga'i bye brag nyid dang yang ldan pa'i phyir ro/ /rigs gang yin zhe na/ pad+ma mgon po ste/ ma chags shing skyob pa'i phyir ro/ /yang na ma chags pa'i sems dang ldan pa la skyob pa'i phyir de la de skad ces bya'o/ /yang na pad+ma mgon po ni tshe dpag tu med pa ste/ dmar ba nyid dang smin par byed pa</text></item>
<item><p>252a5</p><section></section><text>nyid du mthun pa nyid kyi phyir de la de skad ces bya'o/ /gzhan la yang de ltar shes par bya'o/ /de ltar rlung gi de kho na nyid bstan nas/ da ni sngags kyi de kho na nyid bstan par bya ba'i phyir/ rdo rje slob mas gsol ba zhes bya ba la sogs pa ste/ de kho na nyid bsdus pa la sogs pa rtsa ba'i rgyud ni</text></item>
<item><p>252a6</p><section></section><text>rtsa ba kho na'i rgyud do/ /rgyud phyi ma'i don phyi ma rgyas par ston pa'o/ /de la ci gsungs she na/ sngags tsam gsungs zhes pa ni gzhan ma gsungs te/ lhag ma 'gog pa'o/ /'o na gang las gsungs she na/ bshad pa'i rgyud las te/ 'di bshad pa'i rgyud yin pas bshad</text></item>
<item><p>252a7</p><section></section><text>pa'i rgyud do/ /de las ci gsungs she na/ sngags btu ba la sogs pa gsungs so zhes bya bar sbyar ro/ /de nas bshad pa'i rgyud ma rtogs pa'i skyon bshad pa ni bshad pa'i rgyud ma rtogs shing zhes pa ni bshad pa'i rgyud khong du ma chud pa'o/ /phyi rol gyi sngags ni bsam gtan dang bral</text></item>
<item><p>252b1</p><section></section><text>ba'i sngags te/ de la mngon par zhen pa ni de la chags pa ste/ dar dkar gyi mar me bzhin no/ /des ci mi rtogs she na/ de kho na nyid kyi don mi rtogs pa'o/ /de bas na gang du bshad pa'i rgyud ma rtogs pas ni phyi rol gyi sngags tsam la 'jug par 'gyur ro/ /phyi rol gyi</text></item>
<item><p>252b2</p><section></section><text>sngags tsam la zhugs pas ni nang gi sngags la 'jug par mi nus so/ /nang gi sngags la zhugs par ma gyur pa de'i tshe nang gi bsam gtan dang bral bar 'gyur ro/ /nang gi bsam gtan la zhugs par ma gyur pa de'i tshe rnam par rtog pa spang bar mi 'gyur ro/ /rnam par rtog pa ma</text></item>
<item><p>252b3</p><section></section><text>spangs pa de'i tshe bdud kyis slu ba 'byung zhing mi rtog pa'i shes pa mi skye bar 'gyur ro/ /de bas na dang por sngags kyi de kho na nyid shes par bya'o/ /de yang gang las 'byung zhe na/ sbrul la sogs pa'i sngags rnams ni/ /A li kA li 'dus las 'byung / /zhes pa ni sbrul la sogs pa'i</text></item>
<item><p>252b4</p><section></section><text>mtha' can dang / mtha' med pa dang / btus pa dang / sbrul lta bu ste/ de dag ni A li dang kA li 'dus pa las yang dag par 'byung ste/ dper na ri las gser 'byung zhes pa bzhin no/ /'o na yi ge gsum brda dang bcas pa gang las 'byung zhe na/ 'di ltar mi shigs pa ste/ rlung</text></item>
<item><p>252b5</p><section></section><text>mi shigs pa las 'byung ba'o/ /de yang / lte ba'i dbus gnas rgyal po yis/ /snying ga'i rlung ni bskyod byas te/ /'bar ba mar me'i rtse lta bus/ /brda yi sngags kyi skyed par byed/ /ces pa lta bu'o/ /sngags kyi rgyud bshad nas/ sngags btu ba bshad par bya ste/ sngags</text></item>
<item><p>252b6</p><section></section><text>thams cad ni sbrul la sogs pa ste/ de yang gsum du 'gyur ro/ /dpe bstan pa 'jig rten na yang skyes pa dang / bud med dang ma ning ste gsum yod pa bzhin du sngags kyang rnam pa gsum mo/ /de ci'i phyir zhe na/ yi ge gsum ni sngags thams cad kyi bdag po ste/ 'di ltar</text></item>
<item><p>252b7</p><section></section><text>rigs brgya dang lnga dang rigs gsum ste/ de yang bdag po yin bzhin du'o/ /de ji ltar 'gyur zhe na/ re re zhing mi shigs pa dang / lhan cig ces pa ste/ 'byung ba dang / 'jug pa dang / gnas pa mi shigs pa'i rjes su 'jug cing de dang lhan cig tu 'gyur ro/ /de nas sngags kyi</text></item>
<item><p>253a1</p><section></section><text>las bshad pa'i phyir/ /da ni zhes bya ba la sogs pa smos te/ de la bya ba ni las te gang gi phyir rlung gi lus kyi bya ba la sogs pa byed pa bzhin du sngags kyis kyang byed do/ /de ci'i phyir zhe na/ sngags ni nus pa'i bdag nyid yin te/ nus pa dang ldan pa des bya ba</text></item>
<item><p>253a2</p><section></section><text>gzhan la 'jug par byed do/ /de yang bskyed pa'i byed pa dang ldan pa ni yi ge gsum las lha'i skur 'byung ste/ 'di las oM la sogs pa 'dus pa dang ma 'dus pa las lha'i sku gcig dang du ma la sogs pa 'byung bar 'gyur ro/ /'dzin pa'i las ni lus kyi mtshan nyid 'dzin</text></item>
<item><p>253a3</p><section></section><text>pa ste/ 'phel ba dang 'grib pa dang gnas par byed do/ /sa bon bskyed pa las ni dbang po gnyis ni rdo rje dang pad+ma snyoms par 'jug pa'i dus su'o/ /thur du bltas pa ni 'dod chags kyi mes zhu bar gyur pa'o/ /gsang ba'i sna'i bu ga ni rdo rje'i sbu gu nas 'byung ba'o/ /ci byed ce na/</text></item>
<item><p>253a4</p><section></section><text>sems can rnams bskyed de/ mer mer po la sogs pa rim gyis skye ba'o/ /de nyid kyis mchog 'grub pa'i las ni srog dang rtsol ba stong du song ste/ steng gi sna'i bu ga las byung nas dbang po'i sgo sad pa ni dbang po la gnas pa'i rtsa kha bye ba'o/ /g.yon dang g.yas la sogs pa'i rim pas shes pa ni thun phyed pa dang po la</text></item>
<item><p>253a5</p><section></section><text>sogs pa'i bye brag gi grangs nyi khri chig stong drug brgya 'thon pa'o/ /lhun gyis grub pa ni rdo rje bzlas pa ste/ rdo rje dang 'dra bar byed pa'i phyir ro/ /des ni mchog gi dngos grub 'grub par 'gyur ro/ /thun mong gi dngos grub sgrub pa'ang bstan par bya ste/ lce rtse shin tu mi bskyod</text></item>
<item><p>253a6</p><section></section><text>cing / /zhes pa ni g.yo bar mi 'gyur ba'o/ /zhi ba ni lte ba'i rlung la brten pa'i bzlas pas ni zhi ba dang bsrung ba 'grub par 'gyur ro/ /snying ga'i rlung la brten pa'i bzlas pas ni rgyas pa ste/ lo tog sgrub pa dang / bu tsha bskyed pa dang / nor phyugs 'phel ba dang / bcud dgug pa</text></item>
<item><p>253a7</p><section></section><text>dang / tshe bsring ba la sogs pa 'grub par 'gyur ro/ /mgrin pa'i rlung la brten pas ni dbang ste/ lha'i bu mo dgug pa la sogs pa dang / rgyal po la sogs pa dbang du bya ba dang / khugs su gzhug pa yang ngo / /gsang ba'i rlung la brten par ni drag po ste/ rmongs pa dang /</text></item>
<item><p>253b1</p><section></section><text>rengs pa dang / lkugs pa dang / smyo 'bros pa dang / bsad pa dang / bskrad pa dang / dbye ba dang / 'thab pa dang / dpral ba dang / g.yul bzlog pa dang / ri rab bshig pa la sogs pa 'grub par 'gyur ro/ /zas sbyong ba la sogs pa'i las bstan pa'i phyir/ yi ge gsum pa zhes</text></item>
<item><p>253b2</p><section></section><text>bya ba la sogs pa gsungs te/ yi ge gsum po 'dis zas sbyong ste/ AH ni rtogs par byed pa nyid do/ /oM gyis ni 'bar bar bya ba nyid do/ /hUM gis ni sbyong bar byed pa'o/ /yang na de las bzlog pa ste ci rigs so/ /kha zas ni rtog med pa'i dbang du byas te/ sha lnga la sogs pa'o/ /</text></item>
<item><p>253b3</p><section></section><text>yang na ni spyi bo dang / mgrin pa dang / snying ga sbyong ba ste/ 'os su byed pa'i las can no/ /gzhan go sla'o/ /de nas yi ge btu ba ston te/ de la yi ge btu ba 'di yang gang las shes she na/ dgongs pa lung ston pa zhes bya ba la sogs pa smos te/ de yang tshogs kyi 'khor lo'i dbang du</text></item>
<item><p>253b4</p><section></section><text>byas te rnal 'byor pa lha'i dkyil 'khor du byas pa dgu ni gtso bo'o/ /de'i dbus na rigs dang po'i ngo bo gcig po pa ni rdo rje 'chang chen po'o/ /'di yang bcur 'gyur ba ni med do/ /yang na sha dang bdud rtsi bcu la spyod kyang des ma bcings pa ni de'i rtog pa dang bral ba'o/ /de ni</text></item>
<item><p>253b5</p><section></section><text>bcings med ces bya ste/ zhes pa ni chags pa med pa ste/ yi ge las byung ba'i dbang du byas pa'o/ /yang na dang po ni yi ge drug ste/ de'i gcig ni yi ge a'o/ /dgu'i dbus na zhes pa ni shes rab kyi sde tshan ring po dang thung ngu'i bye brag gis dgu'i dbus na'o/ /gang zhig bcu</text></item>
<item><p>253b6</p><section></section><text>yis ma bcings pa ni 'di la sde tshan bcu pa ni med do zhe'o/ /de shes pa ni mchog gi gnas zhes pa ni mchog thob pa'i rgyu'o/ /yang na dang po gcig ni byang chub kyi sems kyi sa bon yi ge a'i gzugs can no/ /'di ni bu ga dgu'i dbus snying gi nang na gnas pa'o/ /'di la bu ga</text></item>
<item><p>253b7</p><section></section><text>bcu bar gyur pa ni gang yang med do/ /de ni mchog gnas te sting ga'i 'khor lo'o/ /as bcings pa ni a dang rjes su 'jug pa'o/ /de shes pa'i khyad par bstan pa/ gang gis de shes 'gro ba'i bla/ zhes pa ni yi ge'i don de gang gis gang gi sgo nas shes rab gsum mthar phyin</text></item>
<item><p>254a1</p><section></section><text>pa bslabs pa de ni 'gro ba thams cad kyi mchog tu 'gyur ba'o/ /'jig rten las 'das pa'i yon tan bstan pa'i phyir ro/ /gang gis shes nas zhes pa la sogs pa smos te/ gang gis yi ge shes pa de ni nyon mongs pa dang / shes bya'i sgrib pa la sogs</text></item>
<item><p>254a2</p><section></section><text>pa rnam par grol zhe'o/ /'byung ba'i mtha' ni k+Sha ste/ 'dis rnal 'byor pa'i gsang ba'i gzhal yas khang du bzhugs nas las thams cad byed do/ /gzhan go sla'o/ /cha la sogs pa bcu drug gnas/ /zhes pa ni ha'o/ /lnga pa lnga ni ma ste haM ngo / /bzhi ni gsum du nges par</text></item>
<item><p>254a3</p><section></section><text>sbyar/ /zhes pa ni haM dang k+Sha la sogs pa la brten nas 'dir rnal 'byor pas dbugs dbyung ba dang 'jug pa dang gnas pa la bslab par bya'o zhe'o/ /yi ge gsum po gang zhe na/ AM ni AM ste gnas pa'o/ /ring po ni hUM zhes pa'o/ /yon tan sbyor ba ni tshe bsring ba la sogs pa ste oM mo/ /</text></item>
<item><p>254a4</p><section></section><text>thung ngu ni a thung ngu ste/ ngag ma lus pa'i rgyur gyur cing lhan cig tu gnas zhes pa'o/ /don dam par na yi ge zhes bya ba ji lta bu yin zhe na/ gcig min du ma ma yin te/ /gcig dang du ma'i rnam par bral/ /zhe'o/ /ya yi don gyis ci yang rung / /zhes pa ni ya ni rlung ste/ gsang ba'i rlung la</text></item>
<item><p>254a5</p><section></section><text>brten pas ni drag po'i las thams cad 'grub par 'gyur ba'o/ /gzhan gong du bshad par bas so/ /sngags kyi de kho na nyid ni sngags ma nor ba ston pas sngags kyi de kho na nyid do/ /de la gang du thung ngu zhes bya ba de nyid mi shes nas dris pa dang / lan du 'di na gsung rab 'chad pa</text></item>
<item><p>254a6</p><section></section><text>dag ni zhes bya ba la sogs pa smos te/ 'jig rten gyi khams 'di ni de bzhin gshegs pa'i gsung rab 'chad pa dang / nyan pa dang / klog pa dang / kha ton byed pa la sogs pa'o/ /byA ka ra Na'i tshig sngon du byas nas zhes pa ni byA ka ra Na'i sgra dngos po dang las kyis la sogs pa</text></item>
<item><p>254a7</p><section></section><text>sngon du btang ba'i sgra'i don 'ba' zhig gi rjes su 'brang gi zhes pa ni sgra kho na la 'jug gi don la ma yin no zhe'o/ /yi ge'i don la gang du 'jug na skabs 'dir don la thos pa la sogs pas mdzub mos zla ba ston pa ltar ni ma yin no zhe'o/ /de ci'i phyir zhe na/ sangs rgyas rnams kyi spyod</text></item>
<item><p>254b1</p><section></section><text>yul te/ shugs kyi dam pa ma yin pa rnams kyi yul ma yin par bstan to zhe'o/ /'o na sgra yang gang gi rang bzhin yin zhe na/ de'i phyir sgra ni A li dang kA li rnams kyi rang bzhin zhes pa ste/ rjod par byed pa thams cad ni A li dang kA li'i ngo bo nyid do zhe'o/ /A li dang kA li zhes pa yang</text></item>
<item><p>254b2</p><section></section><text>gang yin du zhig ce na de'i phyir/ A li ni a la sogs pa ste/ 'di la bcu drug yod pas na 'di ni bcu drug go/ /kA li ni ka la sogs pa sde tshan bdun no/ /'di la sum cu rtsa gsum yod pas 'di ni sum cu rtsa gsum mo/ /gzhan go sla'o/ /ka'i don dang de ston pa'i sgra la sogs</text></item>
<item><p>254b3</p><section></section><text>pa a las 'byung ngo zhes pa de yang gang las shes she na/ de'i phyir bcom ldan 'das kyis lang kar gshegs pa'i mdo las gsungs zhes pa la sogs pa smos te/ 'dir lang kar gshegs pa kho na las gsungs zhes pa ni ma yin te/ gsungs pa kho na zhes sbyar ro/ /dpe dgod</text></item>
<item><p>254b4</p><section></section><text>pa'i phyir/ skyes bu la la zhig ces pa la sogs pa ni go sla'o/ /tshig dang ngag la sogs pa ni ming dang yi ge dang bstan bcos te/ de'i bye brag gam khyad par rnam par shes pa ni gang yin zhe na/ lan du a zhes bya ba 'di yin te zhes bya ba la sogs pa smos te/ de la a zhes bya ba ni mi</text></item>
<item><p>254b5</p><section></section><text>shigs pa'i thig le ste/ sgra thams cad kyi rgyur gyur pa'o/ /de nyid dgongs pa can yin no zhe na/ ma yin pa'i lung gzhan yod pa'i phyir/ mtshan yang dag par brjod pa las kyang zhes bya ba la sogs pa smos te go sla'o/ /gang gis gang gi mtshan dang dpe byad nges par brjod</text></item>
<item><p>254b6</p><section></section><text>pa de la de skad ces bya'o/ /a ni yig 'bru kun gyi mchog /ces pa ni yi ge gang las mchog tu gyur pa de ni yig 'bru kun gyi mchog ste/ yi ge thams cad skyed pa dang khyab pa nyid do/ /de nyid bstan pa/ don chen yi ge dam pa yin/ /zhes pa don khyad par ston pa nyid dang / 'byung ba nyid</text></item>
<item><p>254b7</p><section></section><text>dang / 'thob pa nyid la sogs pa dang ldan pa nyid kyi phyir ro/ /khong nas 'byung ba skye ba med/ /ces pa ni gang khong nas 'byung ba de ni khong nas 'byung ba ste/ skyes bu rnams kyi snying gi nang nas 'byung ba'o/ /tshig tu brjod pa spangs pa ste/ /zhes pa ni ngag gi brjod pa las 'das zhes pa'i tha tshig</text></item>
<item><p>255a1</p><section></section><text>go/ /brjod pa kun gyi rgyu yi mchog /ces pa ni A li dang kA li thams cad 'byung ba gang yin pa de la de skad ces bya'o/ /tshig kun rab tu gsal bar byed/ /ces pa ni sgra thams cad gsal zhing zur phyin par byed ce'o/ /de skad gsungs pa ni thub pa chen pos bka' stsal</text></item>
<item><p>255a2</p><section></section><text>pa'o/ /lung gzhan las kyang gsal bar ston pa yod pas de'i phyir smras pa/ de bas na zhes bya ba la sogs pa gsungs te/ bsam gtan ma lus pa'i sgo ni thabs te/ gang gis chos thams cad kyi chos nyid thob pa'i thabs su gyur pa gang yin pa de la de skad ces bya'o/ /de'i tshig ni de ston</text></item>
<item><p>255a3</p><section></section><text>pa'i sgra'i tshogs so/ /de'i rgyur gyur pa dang khyad pa la sogs pa gang yin zhe na/ /a'o/ /de'i rang gi mtshan nyid ji lta bu zhe na/ skye ba med pa ste/ gang la skye ba dang bral ba de ni skye ba med pa'o/ /skye ba med pa zhes bya ba yang yod pa'i tha snyad 'gog pa 'ba' zhig tu zad kyis</text></item>
<item><p>255a4</p><section></section><text>med pa'i tha snyad bsgrub pa ni ma yin no zhe'o/ /de ci'i phyir zhe na/ med par 'gag pa yin pa nyid kyi phyir ro/ /lhan cig skyes pa'i yi ge yin par yang gsungs te zhes pa ni gang skye ba mer mer po la sogs pa'i dus na skye ba ste/ de yang gang las shes she na/ de'i phyir/ rdo rje dkyil 'khor brgyan</text></item>
<item><p>255a5</p><section></section><text>zhes bya ba'i rgyud las zhes bya ba la sogs pa smos te/ rdo rje'i dkyil 'khor ni rdo rje'i dkyil 'khor te/ rdo rje sems dpas gtso bo byas pa'o/ /de la mjes pa'am des mdzes par bstan te/ de'i gzhung gi tshogs gang yin pa de la de skad ces bya'o/ /de las ci bstan zhe na/ de'i phyir</text></item>
<item><p>255a6</p><section></section><text>snying gi dbus ni mi shigs pa zhes pa ni gnas bstan pa ste/ gang na gnas na snying gi dbus te/ snying gi dbus na rtsa pad+ma 'dab ma brgyad pa'i tshul can gyi dbus su'o/ /gang gnas she na/ mi shigs pa ste rlung mi shigs pa rgyal po a'i ngo bor gnas so/ /ji ltar gnas she na/ 'bar zhing</text></item>
<item><p>255a7</p><section></section><text>zhes pa'o/ /dpe nyid bshad pa/ mar me dag kyang mtshungs zhes pa ni gang las gsal zhing mi g.yob yod pa de la de skad ces bya'o/ /de'i don nyid bshad pa/ mi 'gyur mchog tu phra ba ste/ /zhes pa ni dngos po dang mtshan ma gzhan du mi 'gyur zhing rtog ge bas mi shes pas de'i</text></item>
<item><p>255b1</p><section></section><text>phyir de la de skad ces bya'o/ /de bas na zhes bya ba ni de'i phyir te/ gang gis gang du bshad pa de'i phyir zhe'o/ /de bzhin gshegs pa thams cad a'i rigs su gyur pa ni mi g.yo bar gyur pa ste/ gang rnam par rtog pa thams cad g.yo ba med pa de la de skad ces bya'o/ /a rgyur gyur pa ni as</text></item>
<item><p>255b2</p><section></section><text>lus skyed par byed pa dang / a las nges par byung ba ni yi ge 'byung bar byed pa gang yin pa de la de skad ces bya'o/ /brjod bzhin pa ni 'gag pa'i ngo bo nyid ces pa ni ngag gi tshogs thams cad skad cig ma ste/ gang phyis brjod par 'byung ba na sngar brjod pa 'gags te dper na chu bo bzhin no/ /</text></item>
<item><p>255b3</p><section></section><text>rnam par rtog pa'i mtshan nyid can/ /zhes pa ni yid kyi rnam par shes pa rtog bcas kyi gzung ba'i cha'o/ /de yang dag pa ji lta ba bzhin shes nas zhes pa ni dngos po dang mthun pa ste/ yid kyi rnam par shes pa'i gzung ba'i cha yin pa dang / a las byung bar shes pa'o/ /sgra dang sgra</text></item>
<item><p>255b4</p><section></section><text>ma yin pa la ltos pa med pa yang a las byung bar shes pa'o/ /sems can gyi bsam pa'i dbye bas shes pa ni sems can gyi bsam pa'i tshogs dpag tu med pa dang / mthun par sgra sna tshogs kyis chos ston pa'o/ /de ci'i phyir zhe na/ gang gis ngag gcig pas ni gang yang 'dul</text></item>
<item><p>255b5</p><section></section><text>bar mi 'gyur bar dgongs so/ /yi ge yang don dam par yongs su dag pa yin no zhe'o/ /de yang gang las shes she na/ /de nas bcom ldan 'das kyis zhes bya ba la sogs pa gsungs te/ don la brtag pa ni don la brtag pa ste/ rgyu dang lam dang 'bras bu la dpyad cing de sngon du bya'o/ /</text></item>
<item><p>255b6</p><section></section><text>yi ge la rton par mi bya ba ni yi ge la dpyad pa dang / yi ge mngon du mi bya'o/ /'o na yi ge la mi rton pa ci'i phyir zhe na/ de'i lan du yi ge'i rjes su 'jug pa ni yi ge la gzhol ba'o/ /des cir 'gyur zhe na/ don nyams par byed cing gzhan yang khong du chud par mi byed do zhes pa ni don</text></item>
<item><p>255b7</p><section></section><text>brjod pa las 'das te/ yi ge la rtog na ni chos thams cad rang bzhin med pa mi rtogs pa'o/ /de ci'i phyir zhe na/ brjod pa dang bral ba ni gcig gis gcig spangs pa ste/ rta dang ba glang bzhin no/ /yi ge las gzhan pa ni don dam pa ste/ yi ge bsten pas shes par mi 'gyur ba</text></item>
<item><p>256a1</p><section></section><text>ni gong bzhin no/ /de bas ni yi ge ni don ma yin no/ /'o na yi ges don mi brjod pa ma yin nam/ yi ge zhes bya ba 'dis ci zhig byed ce na ma yin te/ yang dag pa'i don brjod pa'i brdar gyur pa'i phyir ro/ /'o na des brjod par 'gyur ro zhe na'ang ma yin te/ brjod par bya</text></item>
<item><p>256a2</p><section></section><text>ba mi 'grub pa'i phyir ro/ /'o na des ci zhig byed ce na/ brda byed pa'i phyir ro/ /brda zhes bya ba ni ci zhig bstan par bya'o/ /yod pa ma yin pas mi rung ngo zhe na ma yin te/ dngos po med pa nyid bstan bya'o/ /bstan bya zhes bya ba yang ci rdzas su yod pa ma yin nam zhe na ma yin te/</text></item>
<item><p>256a3</p><section></section><text>rdzas su med pa la yang de ltar snang ba'i blo skye ste/ gang la ci ltar snang ba de ni bstan par bya'o/ /'o na de nyid brjod par bya ba ma yin no zhe na/ ma yin te/ brjod par bya ba yang ma grub pa'i phyir ro/ /'o na yi ger snang ba nyid yod pa ma yin nam/ ci'i phyir de la med ces bya zhe</text></item>
<item><p>256a4</p><section></section><text>na/ ma yin te/ yi ge yang snang ba tsam nyid na rang bzhin gyis rnam par dag pa ste/ me long gi gzugs brnyan bzhin no/ /'on kyang kun rdzob tu ni don byed pa'i ngo bor rnam par gnas so/ /brda zhes bya ba yang ji lta bu zhig ce na/ la las sor mo'i rtse mo gcig la dngos po gcig</text></item>
<item><p>256a5</p><section></section><text>bya ba la sogs pa smos te/ sor mo'i rtse mos bstan pa ni byis pa la sor mo bsgreng ste des zla ba bstan na don la rtog pa ni nam mkha'i zla ba rtog pa bzhin no/ /sgra la rtog pa ni sor mo zla bar rtog pa bzhin no/ /sor mo 'dis zla ba ston pa ni gzhan la shes pa bskyed pa'i don du brda phrad sla</text></item>
<item><p>256a6</p><section></section><text>bar byed do/ /dngos po la ni de lta ma yin no/ /gzhan yang sgra la ni don med kyi sor mo bzhin no/ /don la ni don yod par 'gyur te nam mkha'i zla ba bzhin no/ /don med pa'i sgras kyang de ston par mi nus te/ mdzub mos zla ba ston pa bzhin no/ /gzhan go sla'o/ /tshig la yang dbye ba du zhig</text></item>
<item><p>256a7</p><section></section><text>yod ce na/ rnam pa bzhi yod de zhes pa ni 'di la bzhi yod pas na rnam pa bzhi'o/ /de yang gang zhe na/ mtshan nyid kyi tshig dang zhes pa la sogs pa'o/ /de nyid mi shes nas dris pa/ mtshan nyid kyi tshig kyang gang yin zhe na/ rang gi rnam par rtog pa gzugs la mtshan mar mngon par zhen pa las byung</text></item>
<item><p>256b1</p><section></section><text>ngo zhes pa ni gzugs kyi shes pa rkyen bzhi las skyes pas te/ de las yi ge'i gzugs snang ngo / /de las sgrar 'byung ngo / /de bas na gang la yod pa de la de skad ces bya'o/ /de la rmi lam gyi tshig gang zhe na/ sngon myong ba'i yul rjes su dran pa ni rmi lam ma yin pa'i dus na myong</text></item>
<item><p>256b2</p><section></section><text>ba'i yul gyi bag chags shes pa la yod pa'o/ /de'i bag chags rmi lam ni myong ste/ de las byung ba'i tshig dang / rtog pa'i yul med pa las byung ba ni sngon ma mthong ba'i yul rmi lam na mthong ste/ de las byung ba'i tshig go/ /de la rmi lam gyi tshig ces ci'i phyir zhe na/ rmi lam</text></item>
<item><p>256b3</p><section></section><text>na brdar btags kyang rung / sad nas brdar btags kyang rung ste/ rmi lam gyi yul las byung ba'i phyir rmi lam gyi tshig ces bya'o/ /gnas ngan len gyi rnam par rtog pa la mngon par zhen pa'i tshig gang zhe na/ sems can rnams kyis mngon byas pa'i las ni thog ma med</text></item>
<item><p>256b4</p><section></section><text>pa'i dus nas bsags pa'i dge ba dang / mi dge ba dang / lung du ma bstan pa'i las rnams te/ de dag rang gi rnam par rtog pa'i bag chags kyis yongs su bsgos shing rjes su dran pa las byung ba'o/ /thog ma med pa'i dus kyi tshig gang zhe na/ lan du thog ma med pa'i dus</text></item>
<item><p>256b5</p><section></section><text>nas spros pa la mngon par zhen pa ni nam mkha' nam yod pa'i dus nas rang gi gzugs la sogs pa la btags shing yul du byas te de la zhen cing chags pa'o/ /de'i bag chags rang gi shes pa la bzhag ste/ de'i sa bon langs nas phyis yul dran zhing rang gi tshig 'byung ba'o/ /</text></item>
<item><p>256b6</p><section></section><text>rigs pa 'dis na zhes pa ni gtan tshigs de'i phyir zhes pa ste/ 'di ni lung gi gtan tshigs so/ /sgra rnams ni sgra rnam pa bzhi'o/ /gang las byung zhe na/ yi ge a las byung ba ste/ mi shigs pa las skye zhes pa'i tha tshig go/ /a de yang rtag pa'am mi rtag pa zhig ce na/ mi</text></item>
<item><p>256b7</p><section></section><text>'gyur ba ni mi 'jig pa ste zhes pa/ de nyid gzung ba dang / 'dzin pa gzhan du mi 'gyur ba'i tshul gyis rtag pa ste/ btags pa'o/ /don dam par ni rtag pa dang / mi rtag pa zhes bya ba gang du yang ma grub po/ /sgra mi bden pa ni mi rtag pa ste/ sgra skad cig ma yin pa'i phyir mi</text></item>
<item><p>257a1</p><section></section><text>rtag pa nyid do/ /des bstan pa'i don ni rtag pa dang mi rtag pa gang du yang ma grub po/ /de ci'i phyir zhe na/ ma bcos pa thog ma tha ma med pa ste/ de dag gis dmigs pa la sogs pa dang bral zhes pa ni lhag ma'o/ /de yang gang las shes she na/ tshul gcig par bstan pa'i</text></item>
<item><p>257a2</p><section></section><text>mdo las gsungs zhes sbyar te/ chos 'di sgra skad dag gis lung bstan te zhes pa ni rgyu dang 'bras bu dang lam dang spang bar bya ba thams cad sgra'i tshogs kyis bstan zhing bshad ces pa'o/ /sgra dang don zhes bya ba yang ci rdzas su yod pa zhig yin nam/ 'on te ma yin zhe na ma yin te/ chos</text></item>
<item><p>257a3</p><section></section><text>dang sgra dag 'dir ni snang mi 'gyur/ /zhes pa ni don dam par brjod par bya ba dang rjod par byed pa gnyis su med cing dbyer med pa'o/ /'o na gnyis su med par shes pa des ci zhig bya zhe na/ chos nyid tshul gcig ni gnyis su med pa ste/ shes par bya ba'i yul lo/ /de la 'jug</text></item>
<item><p>257a4</p><section></section><text>par byed pa ni de rton par byed pa'i rnal 'byor pa'o/ /des cir 'gyur zhe na/ bzod mchog bla na med la reg par 'gyur/ /zhes pa ni bzod pa gsum dang / chos kyi mchog gsum dang / rab tu dga' ba nas bcu pa ni ltos nas bla na med pa'o/ /kun du 'od kyis ni dngos su bla na med</text></item>
<item><p>257a5</p><section></section><text>pa ste/ de la reg pa ni de thob par 'gyur ba'o/ /de dgongs pa can ma yin nam zhe na ma yin pa'i phyir lung gzhan bshad 'dod nas gsungs pa/ rnam par snang mdzad mngon par byang chub pa zhes bya ba spyod pa'i rgyud las shes pa la sogs pa gsungs te/ gsang ba'i bdag po zhes</text></item>
<item><p>257a6</p><section></section><text>pa ni bod pa ste/ gang gis zhus pa de'i lan gdab pa'i phyir ro/ /gsang sngags kyi mtshan nyid ni rnam par mi rtog pa'i ye shes rgyu dang bcas pa'o/ /ye shes de nyid gang yin zhe na/ de bzhin gshegs pa thams cad kyis ma byas pa ni ma bcings pa ste/ bya ba dang byed pa la sogs pa</text></item>
<item><p>257a7</p><section></section><text>dang bral zhe'o/ /rjes su yi rang ba ma yin pa ni yi rang ba'i yul med pa'i phyir ro/ /gzhan go sla'o/ /de ltar ngag gi dbye ba dang rgyud dang nus pa la sogs pa bshad nas/ de nas gsung rdo rje bstan te/ de'i phyir rdzogs pa dang ma rdzogs pa zhes bya ba la sogs pa smos te/ 'dis ni</text></item>
<item><p>257b1</p><section></section><text>skabs 'di nyid kyi dgongs pa bstan to/ /de nyid bshad pa lung gang las shes she na/ de'i phyir mi'am ci'i rgyal pos zhus pa'i mdo las zhes bya ba la sogs pa smos te/ mi'am ci'i bdag po zhes pa ni bod pa'o/ /sems can thams cad kyi sgra skad gang tsam las byung zhes pa ni sgra gang las</text></item>
<item><p>257b2</p><section></section><text>byung ba mi shes nas dris pa'o/ /de'i lan du sems can thams cad kyi sgra skad ni nam mkha' las 'byung ngo zhes pa ste/ sgra thams cad ni rang bzhin med cing 'dus ma byas pa las byung bar dgongs so/ /de'i gzhi las the tshom du gyur nas dris pa/ /sgra skad khong pa'i nang nas mi 'byung ngam</text></item>
<item><p>257b3</p><section></section><text>zhes pa ni lus dang sems 'dus pa'i sgra khong pa nas mi 'byung ngam zhes dris pa'o/ /lan du/ khong pa nas 'byung ngam/ sems las 'byung zhes dris pa ni lus sems gnyis kyi brtag pa 'dri ba'o/ /de'i lan du/ lus las kyang ma yin/ sems las kyang ma yin no zhes pa ni</text></item>
<item><p>257b4</p><section></section><text>lus dang sems gnyi ga las mi 'byung ba'o/ /de gnyi ga las mi 'byung ba'i de ci'i phyir na zhes dris pa dang / lus las mi 'byung ba'i lan gdab pa lus ni bems po ste/ rig pa'i ngo bo ma yin pa'o/ /sems dpa' ma yin pa'i phyir g.yo ba med pa'o/ /rgyu dang rkyen ma</text></item>
<item><p>257b5</p><section></section><text>yin pas byed pa med pa'o/ /dpe bstan pa rtsa la sogs pa dang 'dra'o/ /'o na sems ni de las bzlog par 'byung ngo zhe na ma yin te/ gang la 'phel 'grib dang / yul bstan pa dang / reg pa la sogs pa ma yin pas gzugs med pa'o/ /'di na'o zhes med pas bstan</text></item>
<item><p>257b6</p><section></section><text>du med pa'o/ /go gcod pa dang sgrib pa med pas thog ma med pa'o/ /dge ba dang mi dge ba med pas rnam par rig pa med pa'o/ /de'i phyir sgra'i rgyu ma yin no/ /de ltar lus sems gnyi ga rgyu ma yin na gang las 'byung snyam nas dris pa dang / lan du sems can rnams kyi sgra ni nam mkha'</text></item>
<item><p>257b7</p><section></section><text>las byung bar rtogs so zhes pa ni sems can gyi ngag gi tshogs kyi sgra ni stong pa las byung zhe'o/ /gzhan yang rgyu yod snyam nas nam mkha' med na sgra gang las 'byung zhes dris pa dang / rgyu gzhan med pa'i phyir nam mkha' ma gtogs par gzhan las sgra 'byung bar 'gyur te mi 'gyur</text></item>
<item><p>258a1</p><section></section><text>ro zhes bya ba ste go sla'o/ /nam mkha' las sgra 'byung ba nyid kyang ci'i phyir snyam pa la/ nam mkha'i ngo bo nyid ni sgra ste/ nam mkha'i rang bzhin ni sgra'i rang bzhin zhe'o/ /de nyid ci'i phyir snyam pa la/ rnam par rig ma thag tu 'gag ste mi rtag cing gzung du med pa'i phyir</text></item>
<item><p>258a2</p><section></section><text>ro/ /'gags nas cir 'gyur zhe na/ nam mkha'i ngo bo nyid du yang dag pa gnas te stong par 'gyur zhe'o/ /'o na yi ge ni nam mkha'i ngo bo nyid yin yang gnas ma yin no snyam pa la/ chos thams cad ni nam mkha' dang mnyam ste nam mkha' ltar rang bzhin med pa'o/ /rnam par rig</text></item>
<item><p>258a3</p><section></section><text>pa med pa ni rnam par rig pa dang bral ba'o/ /rnam par shes par bya ba ma yin pa ni gnyis su med pa'i phyir ro/ /'o na sgra yang mi 'byung ba nyid do zhe na/ rang bzhin med pa yang sgra'i brdas brjod pa des ni sgra brjod pa nyid de/ gang gis gang brjod pa des ni sgra brjod pa nyid do/ /'o na de nam</text></item>
<item><p>258a4</p><section></section><text>mkha' dang 'dra ba ma yin no zhe na/ brjod pa de yang tha snyad de sgyu ma tsam nyid do/ /des cir 'gyur zhe na/ brjod pa 'di 'dra bar rab tu shes pa ni sgra nyid nam mkha' dang 'dra bar shes pa'o/ /chos gang la yang / mngon par mi chags pa ni yul dang yul can du ma grub cing de'i rnam</text></item>
<item><p>258a5</p><section></section><text>pa dang bral ba'i phyir ro/ /ma chags pas cir 'gyur zhe na rnam par mi 'phro ste/ yul thams cad la mi 'dzin pa'o/ /mi 'phro bas cir 'gyur zhe na mi 'khor te/ skye rga na 'chi'i sdug bsngal las grol zhe'o/ /mi 'khor bas ci 'gyur zhe na/ mi phyed pa ste/ mya ngan las 'das pa dang</text></item>
<item><p>258a6</p><section></section><text>dbyer med pa'o/ /gzhan go sla'o/ /stong pa dang gang zag tu yang bzod ces pa ni stong pa dang gang zag gi rnam pa dang bral ba'o/ /'o na gang zag nyid dam de las gzhan gnas med pa zhes bya ba nyid tsam na stong pa'i phyir ro/ /de ci'i phyir zhe na/ mtshan ma'i ngo bo nyid mtshan ma med pa ste/</text></item>
<item><p>258a7</p><section></section><text>gdod ma nas stong pa'i phyir ro/ /rmi lam gyi ngo bo nyid kyis smon pa med pa'o zhes pa ni rmi lam gyi gzugs la sogs pa dang bral ba med par ye nas bral ba nyid 'dra ba'i phyir ro/ /gzhan go sla'o/ /'o na chos thams cad rab tu 'byung zhing rnam par dag pa nyid yin na/ de lta na ni chos kyi sku thob</text></item>
<item><p>258b1</p><section></section><text>nas sems can thams cad kyi don byed pa dang / bdag la bsnyen bkur byed pa med par 'gyur ro zhe na/ chos thams cad ni rang bzhin gyis dag pa stong pa nyid yin yang don byed pa dang bkur sti la sogs pa ni yod par 'gyur te/ de yang gang las shes she na/ chos thams</text></item>
<item><p>258b2</p><section></section><text>cad du 'jug pa bstan pa'i mdo las gsungs zhes sbyar ro/ /lha'i bu zhes pa ni yon tan brjod pa sngon du 'gro bas bos pa'o/ /sgra grags pa la 'jug pas zhugs pa ni byang chub sems dpa'i spyod pa la zhugs pa'o/ /gzhan go sla'o/ /ngag rnam par dben pa bsdus pa la</text></item>
<item><p>258b3</p><section></section><text>the tshom gcod pa ni rlung dang sngags dang de'i rang bzhin dang / 'bras bu dang / gang zag gi khyad par dang / nus pa dang / las dang yon tan dang / de nyid kyi lung rgyud dang mdo dang / rigs pa la sogs pa ma grub pa dang / the tshom za bar gyur pa de rnam par bcad pa'i phyir ro/ /</text></item>
<item><p>258b4</p><section></section><text>gang la de yod pa de la de skad ces bya'o/ /spyod pa bsdus pa'i sgron ma'i 'grel pa las le'u gsum pa bshad pa'o// //de nas sems rnam par dben pa la bslab par bya ste/ de'i phyir rdo rje slob mas gsol ba zhes bya ba la sogs pa smos te/ sems rnam par dben pa la slob</text></item>
<item><p>258b5</p><section></section><text>par 'tshal na zhes pa ni sems yongs su dag pa dang / dngos po sems tsam du byed par 'dod pa'o/ /zab mo la lhag par mos pa ni bsgom pa la mchog tu gzhol ba'o/ /de la gnyis te/ de kho na nyid la gzhol ba dang / mngon par rtogs pa la gzhol ba las 'dir ni dang po'i dbang du</text></item>
<item><p>258b6</p><section></section><text>byas pa'o/ /de la phan par bya ba ni des mchog gi dngos grub thob par bya ba'i phyir zhe'o/ /rdo rje slob dpon ston pas bshad du gsol/ /zhes pa ni bdag cag gi sems kyi som nyi bsal du gsol zhe'o/ /de skad ces dris pa dang / lan btab pa/ de bzhin gshegs pa thams cad kyi</text></item>
<item><p>258b7</p><section></section><text>man ngag ni nus pa khyad par can gang la yod pa de la de skad ces bya'o/ /de nyid gang zag thams cad kyi thun mong gi spyod yul yin nam snyam pa la kha phyir bltas pa rnams kyi spyod yul ma yin pa zhes pa ni kha phyir bltas pa ni gnyis te/ spyi'i dbang du byas pa dang / bye brag gi dbang du byas pa'o/ /</text></item>
<item><p>259a1</p><section></section><text>de la spyi'i dbang du byas pa ni phyi rol mu stegs pa sangs rgyas kyi bstan pa dang zhe 'gras pa/ log pa'i bdud kyis bslus pa/ dam pa ma yin pa bsten pa/ dam pa yang dag par spong ba ste/ de'i yang yul ma yin no/ /bye brag gi dbang du byas pa ni 'phags pa nyan</text></item>
<item><p>259a2</p><section></section><text>thos dang / rang rgyal ba dang / sa dang pha rol tu phyin pa la gnas pa'i yang ma yin no/ /de bas na gsang ba 'dus pa spangs pa'i bya ba'i rgyud dang / spyod pa'i rgyud dang / gnyi ga'i rgyud dang / bla na med pa'i rgyud gzhan la gnas pa'i yang ma yin no/ /de ci'i phyir zhe na/ de dag ni 'di'i</text></item>
<item><p>259a3</p><section></section><text>rigs can ma yin te/ gang rigs can ma yin pa de ni 'di la 'jug par mi byed do/ /gang ma zhugs pa des ni nyon mongs pa spong bar mi 'gyur ro/ /gang gi nyon mongs pa spangs pa de ni 'bras bu rnam pa gnyis thob par mi byed do/ /de bas na de dag kyang phyir bltas pa yin no/ /'o na dge</text></item>
<item><p>259a4</p><section></section><text>slong dag pa gang zhig gis/ /gsang ba mchog ni spyad par bya/ /zhes bya ba ci zhig ce na/ de ni dge slong gi bslab pa dang bral bsam yin gyis/ dge slong gi bslab pa la gnas pa des 'grub par 'gyur ro/ /de ci'i phyir zhe na/ de ni gzhi dang ma bral ba'i phyir ro/ /'o na dge slong gi bslab</text></item>
<item><p>259a5</p><section></section><text>pa la mi gnas pa'i gang zag gis mchog 'grub par 'gyur gyi/ dge slong gi bslab pa la gnas pas ni ma yin no zhes 'byung ngo zhe na ma yin te/ mi gnas pa zhes bya ba ni gnyis te/ spangs nas mi gnas pa dang skyes nas mi gnas pa'o/ /de la spangs nas mi gnas pa ni dper na lha</text></item>
<item><p>259a6</p><section></section><text>sbyin grong khyer dang bral na grong khyer na mi gnas pa ste/ de lta bu ni ma yin no/ /'di ni skyes nas mi gnas pa ste skyes bu bong tshad khru gang la gnas pa ma yin zhes pa lta bu'o/ /de bas na 'di ni bogs phyung ba'o/ /mi gnas zhes bya ba 'di yang sgra bye brag med pa yin te/ bcom ldan 'das</text></item>
<item><p>259a7</p><section></section><text>kyis bka' stsal la/ rigs kyi bu mi gnas pa zhes bya ba ni sgra bye brag med pa ste gnas skabs kyis shes par bya'o/ /gnas skabs kyang gang du bya zhe na/ 'di ltar dge ba'i gnas skabs su mi dge ba spangs nas mi gnas/ dge ba bogs phyung ste mi gnas so/ /mi dge</text></item>
<item><p>259b1</p><section></section><text>ba'i gnas skabs su ni de las bzlog pa'o/ /gang de la phan pa ni theg pa chen po gsang ba 'dus pa'i rnal 'byor ro/ /yul ma yin pa ni de las gzhan pa'i rigs so/ /de bas na gsang ba 'dus pas ni thams cad grol na thabs gzhan yang don med par 'gyur ro/ /shin tu zab pa ni</text></item>
<item><p>259b2</p><section></section><text>rtogs par dka' ba'o/ /sangs rgyas rnams kyi spyod yul ni sangs rgyas kyis mkhyen pa'i yul du gyur pa'o/ /de gang yin zhe na sems te/ don la sems pa dang sna tshogs pa'i phyir ro/ /sems de yang mtshan nyid ji lta bu zhe na/ gnas med pa zhes bya ba la sogs pa gsungs te go sla'o/ /</text></item>
<item><p>259b3</p><section></section><text>de nyid gang las gsungs she na/ rgyud thams cad bstan pa zhes bya bas bstan to/ /'o na sems kyi mtshan nyid de'ang gang la bstan nas shes par bya zhe na/ rdo rje theg pa la gnas nas/ /sangs rgyas nyid thob par 'dod pa zhes pa la rdo rje theg pa ni shes rab dang snying rje khyad par can nyid lam</text></item>
<item><p>259b4</p><section></section><text>du bshad do/ /de la gnas pa ni sgrub pa po nyid do/ /des thob par bya ba gang yin zhe na/ 'bras bu sangs rgyas nyid de/ zag bcas dang zag med kyi sa bon spangs pa dang rgyas pa'i sangs rgyas so/ /thob par 'dod pa ni rag las pa ni rag las pa'i tshul gyis 'brel pa'o/ /des gang</text></item>
<item><p>259b5</p><section></section><text>la brten zhe na/ dge ba'i bshes gnyen bla ma dam pa la brten zhing bla ma mnyes par bya'o/ /bla ma las kyang ci btsal zhe na/ rang gi sems kyi ngo bo nyid de/ sems kyi rang bzhin bla ma la brten nas shes par bya'o zhe'o/ /bla mas kyang gang la brten zhe na/ de bzhin gshegs pa'i</text></item>
<item><p>259b6</p><section></section><text>rgyud la brten nas shes par bya'o zhes bstan pa'i phyir ji skad du bcom ldan 'das kyis zhes bya ba la sogs pa gsungs te/ rigs kyi bu zhes pa ni bod pa'o/ /mnyam par gzhag pas rang gi sems so sor rtogs shig ces pa ni legs par lung bstan pa ste/ mnyam par</text></item>
<item><p>259b7</p><section></section><text>gzhag pa ni bsgom pa'o/ /des rang gi sems so sor rtogs shig ces pa ni sems ji lta bu yin pa shes par gyis shig pa'o/ /de nyid gang la brten nas rtag snyam pa la/ dpal rnam par snang mdzad ces bya ba la sogs pa smos te/ byang chub ni don dam pa'i bden pa'o/ /</text></item>
<item><p>260a1</p><section></section><text>de nyid gang yin snyam pa la/ rang gi sems yang dag pa lta ba bzhin du yongs su zhes pa ste/ rgyu dang 'bras bu mi dmigs pa la sogs pa'o/ /'o na sems de yang gcig gam du ma zhe na/ gcig pa ste de gang las shes she na/ sde snod gsum gyi tshul las zhes pa la sogs</text></item>
<item><p>260a2</p><section></section><text>pa smos te/ gcig pu 'gro zhing ring du rgyu/ /zhes pa ni sems ni gcig pu yin te bgrang ba'i rdzas dang bral ba'i phyir ro/ /de skad cig kyang gnas par mi byed pas 'gro ba'o/ /gang du zhe na ring du ste/ nyi ma bdun gyi lam yang skad cig tsam gyis phyin par byed pa ste/ de'i phyir de la de skad</text></item>
<item><p>260a3</p><section></section><text>ces bya'o/ /gang na gang gnas shes/ lus kyi phug ni snying gi dbus su'o/ /lus med dbang po ni rang gi sems te/ thams cad la dbang byed pa nyid dang / bstan du med pa nyid dang / thogs pa med pa nyid kyi phyir yang ngo / /gdul bar dka' ba'i sems kyang de nyid de/ ri gzar po'i chu</text></item>
<item><p>260a4</p><section></section><text>bzhin no/ /de gang gis 'dul zhe na/ yang dag pa'i chos dge ba'i phyogs su gtogs pas 'dul bar byed do/ /btul nas cir 'gyur zhe na/ bdud kyi bcings las grol bar 'gyur te/ phung po'i bdud dang 'chi bdag gi bdud la sogs pa las grol zhing chos kyi sku yang myur du thob</text></item>
<item><p>260a5</p><section></section><text>par 'gyur ro zhes bya bar dgongs so/ /de bas na zhes bya ba ni de'i phyir te gong ma dang 'brel to/ /sgyu ma lta bu'i ting nge 'dzin mngon sum du byed pa 'dod pas shes pa ni chos kyi sku thob par 'dod pas zhes sbyar ro/ /ci byed ce na/ g.yeng ba dang sgrib pa thams cad spangs te zhes pa ni 'du</text></item>
<item><p>260a6</p><section></section><text>'dzi dang / rtogs pa dang / nyon mongs pa dang / shes bya'i sgrib pa thams cad spangs pa ste zhe'o/ /des kyang chog par mi 'gyur ba'i phyir/ rdo rje slob dpon mnyes par byas te zhes pa ni rdo rje sems dpa' dang 'dra ba'i slob dpon yin pa'i phyir ram/ yang na rdo rje dang 'dra bar slob pa'i</text></item>
<item><p>260a7</p><section></section><text>phyir ro/ /de mchod pas ci'i phyir zhe na/ shin tu drin che ba'i phyir ro/ /drin yang gang zhig yod ce na/ de bzhin gshegs pa thams cad kyi man ngag yang dag pa thob pa ste/ de bzhin gshegs pa'i man ngag ni de bzhin gshegs pa thob pa'i thabs kyi man ngag go/ /de thob par byed pa ni</text></item>
<item><p>260b1</p><section></section><text>rdo rje slob dpon no/ /rdo rje slob dpon gyis kyang gang gi rjes su 'brangs nas rtogs par byed ce na/ dpal ye shes rdo rje kun las btus pa zhes bya ba la sogs pa smos te/ bshad pa'i rgyud ni bshad pa'i rgyud de rtsa ba'i rgyud ni ma yin no/ /de'i rjes su 'brangs pa ni de las rtogs</text></item>
<item><p>260b2</p><section></section><text>par byed pa'o/ /gang rtogs par byed ce na/ rnam par shes pa gsum gyi rang bzhin te/ snang ba'i rang bzhin la sogs pa rtogs par byed ce'o/ /de yang rgyas par ni lang kar gshegs pa las bstan pas de la 'jug par bya ste/ blo gros chen po zhes pa ni bod pa'o/ /sems</text></item>
<item><p>260b3</p><section></section><text>la rtog pa po gang zhig snyam pa la/ byang chub sems dpa' zhes smos so/ /des kyang su'i sems la brtags par bya snyam pa la/ rang gi sems zhes bya ste/ rang gi ji lta ba bzhin la yang de ltar ro/ /ji ltar brtags nas shes par 'dod ce na/ gzung ba'i yul lo/ /'dzin pa'i</text></item>
<item><p>260b4</p><section></section><text>sems so/ /dkar po la sogs pa 'di yang sems kyi las so/ /de shes par 'dod pa ni khong du chud par 'dod pa'o/ /ji ltar bya zhe na/ spang bar bya ba spangs pas mthong bar 'gyur ro/ /spang bar bya ba'ang gang zhig yin zhe na/ 'du 'dzi'i tshogs ni phyi rol gyi g.yeng ba'o/ /gnyid</text></item>
<item><p>260b5</p><section></section><text>ni 'jug pa rang dbang med par sems sdud pa'o/ /sgrib pa ni nyon mongs dang shes bya'i sgrib pa ste/ thar pa mya ngan las 'das pa la sgrib pa'o/ /de med par bya ba ni spang bar bya/ sems zhes bya ba yang du zhig ce na/ rnam par shes pa gsum ste/ snang ba la sogs pa'o/ /de yang</text></item>
<item><p>260b6</p><section></section><text>rgyu'am 'bras bu'i de nyid gang yin pa mi shes so zhe na/ mtho ris zhes bya ba la sogs pa smos te/ sa 'og dang sa stengs la sogs pa yang sems kyi snang ba yin pas rgyur gyur pa'o/ /sems de yang dge ba dang mtshungs par ldan pa'i dus na mya ngan las 'das par yang snang ngo / /mi dge</text></item>
<item><p>260b7</p><section></section><text>ba dang mtshungs par ldan pa'i dus na 'khor ba yang snang ste/ dper na me long gi gzugs bzhin no/ /rgyu ba ni bcud kyi 'jig rten no/ /mi rgyu ba ni snod kyi 'jig rten no/ /gzung ba ni yul te gzugs la sogs pa'o/ /de la 'dzin pa sems te mig gi rnam shes la sogs pa'o/ /</text></item>
<item><p>261a1</p><section></section><text>rten cing 'brel bar 'byung ba'i yan lag bcu gnyis ni ma rig pa nas rga shi'i bar te/ shing rta'i 'khor lo bzhin 'khor ba'i phyir ro/ /dge ba ni dad pa la sogs pa ste/ bde ba'i rgyur gyur pa'i phyir ro/ /mi dge ba ni 'dod chags la sogs pa ste/ sdug bsngal</text></item>
<item><p>261a2</p><section></section><text>gyi rgyur gyur pa'i phyir ro/ /gzhan go sla'o/ /de dag kyang sems las byung bas sems rgyur gyur pa'o/ /de yang sems las tha dad pa'am gcig pa yin zhe na/ gnyis ka'i rnam pa ma yin pa'i phyir/ bzang skyong zhes bya ba la sogs pa smos te/ 'khor ni ma rig pa nas</text></item>
<item><p>261a3</p><section></section><text>rga shi'i bar du ste/ 'khrul pa'i stobs kyis 'khor ba'i phyir ro/ /las de las gzugs can ma yin pa ni bstan du med pa'i phyir ro/ /'o na sa bon gang las byung zhe na/ rnam par shes pa las mngon par grub pa ste/ de las gzhan pa'i rgyu ni med do/ /de ni spyir bstan pa ste/ khyad par</text></item>
<item><p>261a4</p><section></section><text>gyi dbang du byas te bshad pa/ lus kyi 'khrul 'khor ni lus kyi skye ba'o/ /rnam par shes pa'i khams ni dmigs pa rnam par rig pa dang byed pa med pa'i phyir ro/ /lus sna tshogs la 'jug pa ni lus thams cad skyed par byed pa'o/ /'o na de nyid byed pa por 'gyur ro zhe na ma yin te/ rnam par</text></item>
<item><p>261a5</p><section></section><text>shes pa'i khams 'di ni lus skyed par byed pa'i phyir byed pa po yang yin no zhes pa ni lus bskyed pa'i gtan tshigs 'dis byed pa po yin te/ bdag dang 'dra ba ni med do/ /ci'i phyir zhe na/ gzugs can ma yin pa nyid dang / mi rtag pa nyid dang ther zugs ma yin pa nyid dang gcig ma yin pa</text></item>
<item><p>261a6</p><section></section><text>nyid dang / du ma ma yin pa nyid kyi'ang phyir ro/ /'o na rnam par shes pa 'di gang la brten zhe na/ rnam par shes pa'i khams 'di ni chos kyi dbyings la brten te/ gang rnam par dag cing mi gnas pa'i phyir dang / de las 'byung ba dang / de la 'jug pa nyid kyi phyir ro/ /de'i phyir mi</text></item>
<item><p>261a7</p><section></section><text>zad pa ni khams gzhan las khyad par du gyur pa'i phyir ro/ /rnam par shes pa yang blo ji lta bu zhig yin zhe na/ blo phun sum tshogs pa ste/ blo mchog dang ldan pa'o/ /de ci'i phyir zhe na/ sngon gyi lus kyi gnas rjes su dran pa'i phyir te/ sngon gyi gnas rjes su dran pa'i shes pa yin</text></item>
<item><p>261b1</p><section></section><text>pa'i phyir ro/ /de'i dpe bstan pa rnam par shes pa'i khams 'di ni zhes bya ba la sogs pa ste go sla'o/ /de nas rnam par shes pas lus ji ltar len pa mi shes nas dris pa/ rnam par shes pa lus las 'pho ba de'i rang bzhin ji lta bu lags zhes pa ni rnam par shes pa lus yang dang yang du</text></item>
<item><p>261b2</p><section></section><text>len pa ji ltar len zhes bya ba'i tha tshig go/ /de'i len du ma rig pa dang mtshungs par ldan pas dman pa'i lus len to/ /shes rab mchog dang mtshungs par ldan pas mchog gi lus len to zhes bya ba ni lhag ma'o/ /'o na rnam par shes pa de sus bstan par nus she na/ de bzhin</text></item>
<item><p>261b3</p><section></section><text>gshegs pas bstan par bya ba yin te zhes pa ni rnam par shes pa 'di ni shes rab mchog dang ldan pa'i phyir de bzhin gshegs pas bstan pa'o zhes pa dang / rnam par shes pa 'di ni gzhan gyi yul ma yin pa'i phyir/ de bzhin gshegs pas bstan pa'o zhe'o/ /de</text></item>
<item><p>261b4</p><section></section><text>bzhin gshegs pas bstan dgos pa ci'i phyir snyam pa la/ de bzhin gshegs pa ma gtogs pa gzhan med do zhes pa ni/ de bzhin gshegs pa ma gtogs par rnam par shes pa ston pa gzhan gyis ni mi nus so/ /gang gi tshe rnam par shes pa ma</text></item>
<item><p>261b5</p><section></section><text>bstan pa de'i tshe ni rnam par shes pa shes par mi 'gyur ro/ /rnam par shes pa ma shes pa de'i tshe ni chos thams cad mi shes par 'gyur ro/ /chos thams cad mi shes pa de'i tshe ni bsgom pa yang med/ spang ba yang med/ 'bras bu thob pa yang med do/ /gzhan go sla'o/ /rgyal po'i</text></item>
<item><p>261b6</p><section></section><text>bu gzhon nu sman chen ni skabs 'dir sdud pa'o/ /tshe rabs lnga brgya'i zhes bya ba 'dis ni log par rtog pa po dang / log par rtog pa'i dus dang / gang la log par rtog pa spong ba dang / ji ltar rtog pa dang / spong ba'i dus la sogs pa bstan to/ /de la rnam par shes pa zhes bya ba yang</text></item>
<item><p>261b7</p><section></section><text>mi shes nas dris pa dang / lan du sa bon gyi zhes bya ba la sogs pa smos te/ sems kyi sa bon gyi myu gu skyed pa ni go sla'o/ /ci'i phyir rnam par shes pa shes pa zhes bya snyam pa la/ dag ba'i las kyang rab tu shes so zhes pa la sogs pa smos so/ /gzhan go sla'o/ /de nas rnam</text></item>
<item><p>262a1</p><section></section><text>par shes pa'i dbye ba rgyas par mi shes nas dris pa dang / lan du rnam par shes pa ni 'od gsal ba las byung ba'o zhes pa ni don dam pa rgyu yin par bstan to/ /de nyid ni sems dang yid ces bya ste zhes pa ni sems 'di'i rnam grangs bstan to/ /kun nas nyon mongs pa ni</text></item>
<item><p>262a2</p><section></section><text>'khor ba'i chos so/ /rnam par byang ba ni mya ngan las 'das pa'i chos so/ /de'i rtsa ba can ni de'i rgyu can te/ 'dis ni sa bon thams cad la bstan to/ /de bas na rnam par shes pa 'dis gzhan thams cad bskyed do zhe'o/ /de las bdag dang gzhan du rtog pa rnam pa gnyis 'byung zhes pa ni</text></item>
<item><p>262a3</p><section></section><text>sa bon bslang ba'i stobs kyis bdag dang bdag gi gsang ba phra mo zhes rtog par 'gyur ro/ /rnam par shes pa de zhes pa ni bzhon pa byed de/ gang la zhon zhe na/ rlung la zhon te dbang po'i lam du zhugs par byed do/ /rlung las cir 'gyur zhe na/ me de drod du 'bar ba'o/ /de 'dus pa las cir</text></item>
<item><p>262a4</p><section></section><text>'gyur zhe na/ 'du ba'i bdag nyid chu'o/ /de las cir 'gyur zhe na brten par bya ba'i bdag nyid sa'o/ /de las cir 'gyur zhe na/ phung po lnga dang zhes bya ba la sogs pa smos te/ de nas sems las byung ba ni rnam par shes pa gsum zhes pa ni snang ba la sogs pa'o/ /yongs su</text></item>
<item><p>262a5</p><section></section><text>gsal bar nyams su myong ba ni gzugs la sogs pa'o/ /des cir 'gyur zhe na/ rang bzhin rnams 'byung zhes pa ni 'dod chags dang bral ba la sogs pa 'byung bar 'gyur ro/ /de nyid gang yin pa dang / dang por rnam grangs mi shes pas/ de'i log par rtog pa bsal ba'i</text></item>
<item><p>262a6</p><section></section><text>phyir dris pa dang / lan du bcom ldan 'das kyis zhes bya ba 'dis ni gsungs pa po bstan to/ /shes rab dang thabs ni skyes pa dang bud med de shugs kyis ma ning yang nye bar mtshon pa'am bstan pa yin la/ nye bar thob pa ni gsal ba ma yin no/ /gzhan go sla'o/ /de la snang ba la</text></item>
<item><p>262a7</p><section></section><text>sogs pa rnam grangs bstan nas/ de nyid kyi mtshan nyid gang dang gang zhes dris pa dang / lan du bcom ldan 'das kyis zhes bya ba gsungs te/ sems ni snang ba gsum mo/ /kha dog dang dbyibs dang bral ba ni kha dog dang dbyibs med pa'o/ /nam mkha'i mtshan nyid can ni dpe</text></item>
<item><p>262b1</p><section></section><text>'god pa'o/ /nam mkha' bzhin du rnam par rtog pa dang bral ba'o zhes pa dang / yang zhes bya ba ni bstan pa'o/ /snang ba'i mtshan nyid sems gsum gyi mtshan nyid do/ /rjes su myong ba ni phyis myong ba ste/ rang bzhin zhe'o/ /so sor brtag par bya'o zhes pa ni ma 'dres par brtag</text></item>
<item><p>262b2</p><section></section><text>pa'o/ /'di lta ste zhes pa ni 'di lta bu yin te zhe'o/ /dang po kun du snang ba ni snang ba gsum mo/ /phyi nas rang bzhin zhes pa ni 'khrul ba'i rang bzhin te de las 'byung ba'o/ /snang ba zhes bya ba la sogs pas ni rnam pa'i dbye ba bstan to/ /de la snang ba'i mtshan nyid gang zhe na zhes pa ni snang</text></item>
<item><p>262b3</p><section></section><text>ba'i mtshan nyid mi shes nas 'dri ba ste/ mtshan nyid ni ci/ dpe gang dang 'dra zhes bya ba'i tha tshig go/ /rnam pa med pa'i rang bzhin zhes pa ni dkar po la sogs pa'i rnam pa dang bral ba'o/ /lus dang ngag med pa ni lus dang ngag mi dmigs pa'o/ /ji ltar zhes pa ni dper na zhes</text></item>
<item><p>262b4</p><section></section><text>sbyar te/ ston gyi dus kyi nam mkha' ni ston gyi dus kyi nam mkha' bar snang ngo / /dri ma med pa ni sprin med pa'o/ /de la zla ba shar ba ni mi gsal ba'i rnam par shes pa'o/ /de'i don yang gang yin zhe na rang bzhin gyis gsal ba'i rnam pa ste/ 'di la byed pa po ni med do/ /dngos</text></item>
<item><p>262b5</p><section></section><text>po ma lus pa thams cad la dmigs pa ni rnam gnyis te/ dngos po'i dngos la dmigs pa dang / dngos po'i chos nyid la dmigs pa'o/ /dngos po'i dngos la dmigs pa ni 'dir dpe snang ba'i dbang du byas pa'o/ /dngos po'i chos nyid la dmigs pa ni rnam pa</text></item>
<item><p>262b6</p><section></section><text>gnyis te/ thob pa'i rgyu la dmigs pa dang / chos nyid dngos la dmigs pa'o/ /thob pa'i rgyu la dmigs pa ni 'dir lam gyi snang ba'o/ /chos nyid dngos la dmigs pa ni 'bras bu'i snang ba'o/ /'di ni don dam pa'i byang chub sems zhes pa ni 'bras bu'i snang</text></item>
<item><p>262b7</p><section></section><text>ba'o/ /oM zhes bya ba ni brdar brtags pa 'ba' zhig tu zad do/ 'di dag thams cad kyang lam gyi snang ba'i dbang du byas pa'o/ /de nas snang ba mched pa'i mtshan nyid bshad par bya ste/ gzung ba dang 'dzin pa'i rnam pa med pa ni yul dang yul can gyi rnam pa dang bral</text></item>
<item><p>263a1</p><section></section><text>ba'o/ /lus dang ngag med pa ni gong du bshad do/ /ston gyi dus kyi nyi ma'i 'od zer gyis ni thams cad 'ju zhing gsal ba'o/ /de dang 'dra bar shin tu gsal ba ni dang ba'i ngo bo nyid du gsal ba'o/ /dri ma med pa ni glo bur gyi dri ma dang bral ba'o/ /kun du bzang</text></item>
<item><p>263a2</p><section></section><text>po gnyis pa ni kun du bzang po dang 'dra ba'o/ /rim pa gnyis ni kun rdzob ste/ gzhan go sla'o/ /snang ba thob pa gang zhe na zhes pa ni snang ba thob pa'i dngos po mi shes nas 'dri ba'o/ /nam mkha'i mtshan nyid ni nam mkha'i ngo bo nyid do/ /nam mkha' ltar rtog pa dang bral zhe'o/ /</text></item>
<item><p>263a3</p><section></section><text>mtshams kyis smag la bab pa ni nam phyed kyi dus su'o/ /gzhan go sla'o/ /de ltar sangs rgyas thams cad kyi man ngag stong pa gsum gyi mtshan nyid bstan zhes pa ni snang ba dang / snang ba mched pa dang / snang ba thob pa'i mtshan nyid 'khrul pa ni snang ba rang bzhin dang bcas pa 'byung</text></item>
<item><p>263a4</p><section></section><text>ba'o/ /lam ni sku dang thig le la sogs pa la gnas pa'o/ /'bras bu ni don dam pa dang kun rdzob gnyis la dmigs pa lugs las bzlog pa'o/ /dpe'i snang ba ni zla ba dang nyi ma dang / mun pa lta bu'o/ /de la 'khrul ba'i snang ba gsum bshad par bya ste/ de la yang rnam pa</text></item>
<item><p>263a5</p><section></section><text>gsum ste/ dus la ltos pa dang / pho dang mo'i rten la ltos pa dang / dbang po'i rten la ltos pa'o/ /de la dus la stos pa ni mer mer po la sogs pa'i rim gyis 'khrul ba yang rim gyi 'byung ngo / /pho dang mo'i rten la ltos pa ni brgya drug cu'o/ /mig la sogs pa'i dbang</text></item>
<item><p>263a6</p><section></section><text>po la ltos pa ni brgya dang bcu phrag lnga dang drug tu 'gyur ro/ /gzhan go sla'o/ /de yang gang las shes zhes sam nyis gyur nas dris pa dang / lan du gsang ba 'dus pa'i rgyud phyi ma las gsungs te zhes bya ba la sogs pa smos te/ rkyen las byung ba gang dang gang zhes pa ni yul dang</text></item>
<item><p>263a7</p><section></section><text>rnam par rtog pa de dang de zhes bya ba'o/ /dbang po ni dbang po lnga'o/ /yul ni gzugs la sogs pa'o/ /dbang po dang yul gnyis las skyes pa ni rnam par shes pa'i tshogs drug go/ /skyob ba ni ngan 'gro srid pa las skyob pa'o/ /gzhan yang rang bzhin gang las</text></item>
<item><p>263b1</p><section></section><text>nyon mongs pa gang 'byung / /'on te mi 'byung na ni ci'i phyir 'khrul pa zhes bya zhe na/ rang bzhin rnam pa brgyad cu las zhes bya ba la sogs pa smos te/ de la rang bzhin brgyad cu ni rtsa ba ste sa bon lta bu'o/ /nyon mongs pa dgu bcu rtsa brgyad ni khong khro ba la sogs pa ste/ 'di ni de</text></item>
<item><p>263b2</p><section></section><text>las byung bas 'bras bu lta bu'o/ /de las gzhan 'byung bas lta ba drug cu rtsa gnyis ni 'jig tshogs kyi lta ba'i dbye ba ste/ 'di bsdus na ni 'jig tshogs su lta bar 'dus par 'gyur ro/ /des cir 'gyur zhe na/ log par spyad pa'i stobs kyis ngan song gsum du skye bar</text></item>
<item><p>263b3</p><section></section><text>'gyur ro/ /de nas dpe'i snang ba don dang bcas pa bstan pa'i phyir/ shes rab dang stong pa'i ye shes te/ de nyid kyi dpe bstan pa'i phyir zla ba lta bu ste/ gang gis snying ga'i thig le la blo gtod pa gang yin pa de la de skad ces bya'o/ /thabs kyi ye shes ni snang ba mched</text></item>
<item><p>263b4</p><section></section><text>pa'i ye shes so/ /de'i dpe ni nyi ma'i snang ba lta bu ste/ gang gi 'od kyis gang la khyab pa de la de skad ces bya'o/ /snang ba nye bar thob pa'i ye shes ni yul dang sems la dbang thob pa ste/ mtshams kyi mun nag gi dpe dgod pa ste/ 'dir thams cad thig le</text></item>
<item><p>263b5</p><section></section><text>gcig gi rnam par gyur pa gang yin pa de la de skad ces bya'o/ /de nas 'od gsal ba'i ye shes bshad pa/ rnam par shes pa gsum ni gong du bshad pa nyid do/ /ji lta bu'i rnam pa yin zhe na/ nam mkha'i mtshan nyid can ni nam mkha' dang 'dra ba'o/ /rnam pa med pa ni</text></item>
<item><p>263b6</p><section></section><text>dmigs pa'i rnam pa dang bral ba'o/ /'gro dang 'ong ba dang bral ba ni 'gro ba dang 'ong ba med pa ste/ gang la dmigs pa dang bcas pa dang / dmigs pa dang bral ba dang rnam pa dang bral ba gang yin pa de la de skad ces bya'o/ /de lta bu'i sems de ni sems nyid 'od gsal ba ste/ de ltar</text></item>
<item><p>263b7</p><section></section><text>sems don dam par skye ba med pa 'gag pa med pa'i ngo bo yin na ji ltar don byed par 'gyur zhes 'dri ba bstan pa'i phyir ji ltar na nyin dang mtshan du lus la spro zhing sdud par byed ces pa ni ci'i phyir nyin dang mtshan du yul la spro zhing slar sdud ces pa'i tha tshig go/ /gang zhig 'dir me la/</text></item>
<item><p>264a1</p><section></section><text>tshe byed ces pa ni sems gang rnam par rtog pa la sogs pa'i 'jigs pa sel bar byed pa mi rigs zhes pa'i don to/ /ci'i phyir zhe na/ sems gzung 'dzin dang bral ba'i phyir ro/ /su zhig ni sems pa med par byed ces pa ni don la sems par byed pa</text></item>
<item><p>264a2</p><section></section><text>po yang su zhig yin zhes pa ste/ de'i rnam pa dang bral ba'i phyir ro/ /'dod chags dang 'dod chags dang bral ba zhes bya ba la sogs pa 'dis ni 'dir sems rang bzhin med pa yin na ji ltar de las rang bzhin dang / nyon mongs pa rnams dang / lta ba rnams 'byung bar</text></item>
<item><p>264a3</p><section></section><text>'gyur zhes dris pa dang / de dag thams cad sems rang bzhin med pa yin yang 'byung ba'i phyir/ rdo rje slob dpon gyis smras pa zhes pa ni lan 'debs pa'o/ /rnam par shes pa zhes bya ba la sogs pa ni bshad zin to/ /kyang zhes pa ni mi mthun pa'i rgyan</text></item>
<item><p>264a4</p><section></section><text>no/ /snang ba dang bcas pa ni yul dang bcas pa ste/ 'di ni kun rdzob tu bshad do/ /rlung gi khams dang lhan cig me la tshe byed ces pa ni/ rlung la shes pa zhon nas des mel tshe byed pa'o/ /rlung gi mtshan nyid kyang ji lta bu zhe na/ gzugs med pa ste/ gzugs</text></item>
<item><p>264a5</p><section></section><text>rags pa'i rnam pa dang bral ba'o/ /de'i las bstan pa'i phyir g.yo zhing bskyed pa la sogs pa zhes bya ba la sogs pa ston pa ni yang ba nyid dang g.yo ba nyid dang / rang la yod pa ni mtshan nyid do/ /nges gzhan la de lta bu byed pa'i las so/ /de gang las shes she na/ rjes su dpag pa</text></item>
<item><p>264a6</p><section></section><text>las te/ gang gi rtags la brten nas gang shes par byed pa de la de skad ces bya'o/ /rnam par shes pa zhes bya ba la sogs pa ni go sla'o/ /de skad ces bya ba de nyid kyang gang la brten nas shes par bya ba de nyid mi shes so zhe na/ de'i phyir rnam par shes pa 'pho ba'i mdo</text></item>
<item><p>264a7</p><section></section><text>las zhes bya ba la sogs pa smos te/ rlung gi khams gzugs can ma yin yang zhes pa ni thogs pa dang bcas pa'i gzugs med kyang zhes pa'i don to/ /bstan du yod cing gzung du yod par snang ngo zhes pa ni kun rdzob tu snang ba'o/ /gzhan go sla'o/ /rang rig tsam</text></item>
<item><p>264b1</p><section></section><text>gyi ye shes ni/ /zhes pa ni rang snang ba tsam gyi ye shes so/ /ji ltar yin zhe na/ nam mkha' 'dra bar mtshan nyid med/ /ces pa ni nam mkha' bzhin du dngos po'i rnam pa dang bral zhe'o/ /'o na dbye ba med dam zhe na/ 'on kyang de la dbye ba yod do zhes pa ni gzung 'dzin dang</text></item>
<item><p>264b2</p><section></section><text>bral ba yin yang dbye ba yod do zhe'o/ /du zhe na/ 'di la dbye ba ni rnam pa gsum mo/ /ci'i phyir zhe na/ nyin mo dang / mtshan mo dang / mtshams kyi bye brag gis zhes bstan pa'i phyir bar mtshams nyin dang mtshan mo'i bdag ces pa'o/ /don gang zhe na/ snang ba la sogs</text></item>
<item><p>264b3</p><section></section><text>pa ste bshad zin to/ /de'i gzhi yang gang yin zhe na bshad pa'i phyir/ de'i gzhi yang bshad par bya/ /zhes pa ni rnam par shes pa'i gzhi bye brag dang bcas te bshad do zhe'o/ /gang yin zhe na/ phra ba'i gzugs can ni rnam par shes pa'o/ /rlung dang ni zhes pa ni rlung</text></item>
<item><p>264b4</p><section></section><text>nyid do/ /ye shes dag ni 'dres gyur pa/ /zhes pa ni rlung dang shes pa 'grogs pa'o/ /dbang po'i lam nas byung nas ni/ /zhes pa ni dbang po la brten pa'i rtsa las byung ba'o/ /yul rnams la ni dmigs par byed/ /ces pa ni gzugs la sogs pa la dmigs pa'o/ /</text></item>
<item><p>264b5</p><section></section><text>gang tshe snang ba ldan gyur pa/ /zhes pa ni yul gyi rnam pa dang bcas pas so/ /des cir 'gyur zhe na/ rlung ni bzhon pa ste/ shes pa rlung la zhon te/ /des de ltar 'gyur ro zhe'o/ /de las cir 'gyur zhe na de tshe rang bzhin de thams cad 'byung ste/ 'khrul ba'i rang</text></item>
<item><p>264b6</p><section></section><text>bzhin dang / nyon mongs pa dang lta ba thams cad 'byung zhe'o/ /rang bzhin yang gang dang gang du 'byung zhe na/ rlung ni gang dang gang gnas pa/ /rang bzhin de dang de 'byung 'gyur/ /zhes pa ni rlung dang shes pa 'grogs te yul la dmigs pa las 'byung zhes bya ba'i</text></item>
<item><p>264b7</p><section></section><text>tha tshig go/ /don 'di nyid gsal bar bya ba'i phyir zhes pa ni 'di kho na ste snang ba gsum mo/ /ye shes de yang ji lta bur 'byung ba yin zhe na/ ye shes skad cig ma ste/ rgyun ni ma yin no zhe'o/ /phyogs bcur rab tu khyab pa ni phyogs bcur rab tu khyab pa'o/ /de gang</text></item>
<item><p>265a1</p><section></section><text>las gsungs she na/ dgongs pas bshad pa las gsungs she'o/ /de nyid mi shes nas dris pa/ ji ltar na ye shes skad cig mar 'byung ba yin zhe na/ zhes pa ni ye shes skad cig ma yin pa ci'i phyir zhes pa ste/ lan du/ skad cig ces</text></item>
<item><p>265a2</p><section></section><text>bya ba'i bar du ste go sla'o/ /nam mkha' snang byed ces bya ba yang gang yin/ gang las log pa yin zhe na/ nam mkha' ni zhes bya ba la sogs pa smos te/ go 'byed pa'i don gyis ni nam mkha' ste/ gsal bar byed pa ni mthong bar byed pa ste/ gang gis bsgribs par mi</text></item>
<item><p>265a3</p><section></section><text>byed pa de la de skad ces bya'o/ /de dang 'dra ba yang gang yin zhe na/ shin tu gsal ba'i ye shes rtog pa dang bral ba'o/ /srin bu me khyer ni ma yin no zhes pa ni ldog pa ste mar me lta bu dang / du ba yang ma yin zhes sbyar ro/ /snang ba g.yo ba yang gang yin zhe na/ khams phra</text></item>
<item><p>265a4</p><section></section><text>ba ni rlung ste/ de dang shes pa lhan cig tu 'jug pa'o/ /gzhan go sla'o/ /sems dpa' med pa gang yin zhe na zhes pa ni sems dpa' med pa'i rang gi mtshan nyid mi shes nas dris pa'o/ /ma rig pa ste zhes pa ni len te/ gang gis gang gi rnam pa mi shes pa de ni ma rig pa'o/</text></item>
<item><p>265a5</p><section></section><text>de las kyang ci 'byung zhe na/ de rnams ma lus par 'byung ste/ rlung las rang bzhin rnams 'byung bar 'gyur zhes pa'i don to/ /gzhan go sla'o/ /mi 'am ci'i rgyal po ljon pas zhus pa'i mdo las zhes pa ni mdo dang mi 'gal bar bya ba'i phyir ro/ /yang dag par rdzogs pa'i sangs rgyas</text></item>
<item><p>265a6</p><section></section><text>ni mar me mdzad la sogs pa'o/ /thogs pa med pa'i ye shes mthong ba dang ldan pa ni mngon du gyur pa mchog gi ye shes dang ldan pa'o/ /de ci'i phyir zhes pa ni de nyid la the tshom du gyur nas dris pa'o/ /de'i len du sems can thams cad kyi 'das pa'i sems rgyun zad pa ni</text></item>
<item><p>265a7</p><section></section><text>log pa'i sems dang bral ba'o/ /gzhan go sla'o/ /sems dang sems las byung ba dang / sems dang mi ldan pa la sogs pa de dag kyang gang gis rab tu shes she na/ de bzhin gshegs pas shes te thams cad mkhyen pa nyid gsum dang ldan pa'i phyir ro/ /de ltar shes</text></item>
<item><p>265b1</p><section></section><text>pa'i phyir thogs pa med pa'i ye shes dang ldan zhes sbyar ro/ /thogs pa med pa'i ye shes zhes bya ba yang sems can thams cad kyi sems dang de nyid sgyu ma tsam dang / rang bzhin med pa dang / chos kyi sku la sogs pa skad cig dang thang cig dang yud tsam dang / mig btsums pa la sogs pa</text></item>
<item><p>265b2</p><section></section><text>tsam gyis shes pa'i phyir ro/ /rig pa 'dis na zhes pa gtan tshig de'i phyir zhes pa'i tha tshig go/ /thugs kyi ting nge 'dzin la gnas pa ni sems la dmigs pa nyid do/ /smon pa po ni bdag go/ /smon lam ni smon lam nyid do/ /smon par bya ba ni 'bras bu mchog dang thun mong gi dngos grub po'o/ /</text></item>
<item><p>265b3</p><section></section><text>de spong ba ni de thams cad sems kyi snang ba tsam yin pa'i phyir ro/ /de ltar sems la dmigs pa cir 'gyur zhe na/ bdag la byin gyis brlab pa la mngon par phyogs pa ste/ sgyu ma lta bu thob pa'am mngon du bya ba'am/ bsgom par 'dod pa'o/ /rtsa ba'i rgyud las</text></item>
<item><p>265b4</p><section></section><text>zhes pa ni bshad pa'i rgyud ma yin pa'i nges par gzung ba dang bcas pa'o/ /mnyam par gzhag pas zhes bya ba ni ting nge 'dzin la snyoms par 'jug pas so/ /rang gi sems la so sor rtogs shing zhes pa ni rang gi sems la nan tan du gyis shig pa ste/ rang gi sems dge</text></item>
<item><p>265b5</p><section></section><text>ba'am/ mi dge ba'am/ lung du ma bstan pa'am/ 'khor ba'am mya ngan las 'das pa'am/ blang bar bya ba'am dor bar bya ba'am/ btang snyoms su bya ba 'am/ rdzas su yod pa'am/ rdzas su med pa'am zhes brtag par bya'o/ /de ltar bshad pa'i rgyud la brten</text></item>
<item><p>265b6</p><section></section><text>pa ni bshad pa'i rgyud dang mi 'gal bar byed pa'o/ /snang ba'i rjes su 'brang ba ni snang ba la mngon par zhen pa'o/ /des cir 'gyur zhe na/ rang gi sems ji lta ba bzhin du ma rtogs pa ni sems kyi chos nyid mi shes pa'o/ /las su smra ba ni las dang las kyi 'bras bu yod par smra</text></item>
<item><p>265b7</p><section></section><text>ba'i sems can dag go/ /'khor ba thog ma med pa'i rang gi rtog pa las byung ba ni thog ma med pa nas bsags pa'i bag chags kyis bsgribs pa'o/ /cir 'gyur zhe na/ dar gyi srin bu bzhin du ste/ rang gi 'ching bas bcings pa ni dar gyi srin bu lta bu'o/ /rang nyid kyi sdug bsngal gyis 'dir</text></item>
<item><p>266a1</p><section></section><text>gzhan las byung ba ma yin par bstan to/ /sems la dmigs pas ni spong bar byed pa ste go sla'o/ /'di dag gis ni sems la dmigs pa spros pa dang bcas pa ste bshad do/ /'di dag kyang de nyid kyi rnam pa can gyi gang zag gi dbang du byas nas zla ba'i man ngag</text></item>
<item><p>266a2</p><section></section><text>bshad do/ /gzhan la rag las pa'i dbang du byas te/ 'dir kun rdzob kyi bden pa la snyegs par byed do/ /spyod pa bsdus pa'i sgron ma'i don 'di nyid du sems la dmigs pa'i the tshom yongs su gcod pa ni 'dir sems kyi ngo bo dang rgyu dang las dang 'khrul pa la sogs pa'o/ /</text></item>
<item><p>266a3</p><section></section><text>spyod pa bsdus pa'i 'grel pa las le'u bzhi pa'i bshad pa'o// //rdo rje slob mas gsol pa zhes bya ba la sogs pa 'dis ni sems dang sems las byung ba mtha' dag gi don shes par 'dod pa ste/ rnam par shes pa sna tshogs ni rnam par shes pa mtha' dag ces bya ba'i tha tshig</text></item>
<item><p>266a4</p><section></section><text>go/ /rnam par shes pa gsum gyi rang bzhin snang ba ni gzugs med pa zhes pa ni rnam par shes pa gsum bstan du med cing thogs pa med pa'o/ /'o na rlung gzugs can yin no snyam pa la/ rlung gi khams kyang gzugs med pa/ /zhes pa ste/ rlung yang kha dog dang dbyibs</text></item>
<item><p>266a5</p><section></section><text>dang rnam par rig byed pa'i phyir ro/ /'o na/ las gzugs can yin no snyam pa la las kyang gzugs med pa ste zhes pa ni dge ba dang sdig pa'i las la gzugs med do/ /gang gzugs med pa de la rnam par rig pa med/ /gang la rnam par rig pa med pa de la bstan du med cing thogs</text></item>
<item><p>266a6</p><section></section><text>pa med do zhe'o/ /phan tshun shes pa med pa ni tha dad pa ma yin pa'i phyir ro/ /lung gi tshig las stong pa nyid du gsungs/ /zhes pa ni bka' las rang bzhin med par yang bshad ces pa'i don to/ /gzhan go sla'o/ /de la dang po kho nar zhes pa ni thog ma nyid du'o/ /dge ba dang</text></item>
<item><p>266a7</p><section></section><text>mi dge bar ni spong ba dang 'jug pa ste/ ma byin par len pa dang / 'dod par lta ba la thug gi bar du'o/ /de'i rang gi mtshan nyid ni de'i rang bzhin rnam par gzhag par bya ba'o/ /de nyid kyang rgyas par bshad pa dge ba bcu ni nyon mongs pas bskyed pa'i mi dge ba spong ba</text></item>
<item><p>266b1</p><section></section><text>bcu'o/ /de las bzlog pa ni spong ba ma yin pa ste/ dang du len par byed ces pa'i tha tshig go/ /'di dag kyang gang las 'byung zhe'o/ /lus dang ngag yid las kun du 'byung ba'o zhes pa ste/ 'di ltar lus las ma byin par len par 'byung ba la sogs pa 'og nas ston par 'gyur</text></item>
<item><p>266b2</p><section></section><text>ro/ /de yang gang las 'byung zhe na/ lus las 'byung ba'i phyir/ bcom ldan 'das kyis zhes bya ba la sogs pa gsungs te/ de las lus kyi nyes par spyod pa ni gsum mo zhes pa ni ma byin par len pa dang / srog gcod pa dang / mi tshangs par spyod pa'o/ /ngag gi nyes par spyod</text></item>
<item><p>266b3</p><section></section><text>pa bzhi ni tshig 'khyal pa dang / ngag rtsub mo dang / phra ma dang / brdzun no/ /yid kyi gsum ni chags sems dang / gnod sems dang / log par lta ba'o/ /de dag la yang ci'i phyir mi dge ba zhes bya zhe na/ 'bras bu sdug bsngal bskyed pa nyid dang / dam pas smad pa nyid</text></item>
<item><p>266b4</p><section></section><text>dang / g.yeng ba sna tshogs bskyed pa nyid dang / bde ba'i skabs mi phyed pa nyid kyi phyir ro/ /de bas na 'dis mnar med pa'i sdug bsngal la sogs pa bskyed pa de yang mi dge ba las byung la de yang rab 'bring gi bye brag gis sdug bsngal gyi bye brag yod pa'i phyir ro/ /de bas na 'dis ni</text></item>
<item><p>266b5</p><section></section><text>bde ba'i skabs su dbye ba med cing sdug bsngal myong ba'i rnam pa gang yin pa de la de skad ces bya'o/ /de dag gi dbye ba yang du zhig ce na/ nyes par spyod pa ni gnyis te/ gang zhe na/ tha mal pa ni thams cad kyi thams cad du dge ba dang bral ba'o/ /lci ba ni gang gis tshogs pa'i nyon</text></item>
<item><p>266b6</p><section></section><text>mongs pa byed pa'o/ /lci ba zhes bya ba de yang gang zhe na/ pha ma ni rang gi lus bskyed pa'o/ /bla ma ni dbang bskur zhing man ngag ston pa ste/ bla ma khyad par can no/ /de gsod pa ni mtshams med pa'o/ /rdeg pa ni nye ba'i las so/ /de las gzhan pa'i srog gcod pa</text></item>
<item><p>266b7</p><section></section><text>dang / ma byin par len pa la sogs pa ni sdug bsngal gyi rgyur gyur pa dang / dam pa ma yin pa'i phyir tha mal pa'o/ /gzhan go sla'o/ /de ltar nyon mongs pa dbye ba dang bcas pa bshad nas nyon mongs pa'i rten gyi gang zag kyang yin zhe na/ pha rol tu phyin pa drug rnam par 'dor</text></item>
<item><p>267a1</p><section></section><text>ba ni pha rol tu phyin pa drug dang du mi len cing mi spyod pa'o/ /yid shin tu rmongs pa ni rgyu dang 'bras bu dang de kho na nyid mi shes pa'o/ /de dang gang ldan pa de las nyon mongs pa 'byung bas 'di ni nyon mongs pa'i rten gyi gang zag go/ /nyon mongs pa'i 'bras bu yang gang</text></item>
<item><p>267a2</p><section></section><text>zhig yin zhe na/ ngan 'gror mchog tu gzhol ba ni ngan 'gro la dga' ba ste/ des 'bras bu mnar med pa la sogs pa thob pa'o/ /des na 'dis ni 'khor ba'i chos dang rgyu dang thabs dang 'bras bu bstan te nyon mongs pa sa bon dang bcas pa'i gang zag ni rgyu'o/ /ma byin par yin pa la</text></item>
<item><p>267a3</p><section></section><text>sogs pa ni thabs so/ /des ngan song gsum por skye ba 'di ni 'bras bu'o/ /des dge ba'i chos spong ba 'di ni las su dgongs te/ de ltar sems ma rtogs pas 'khor ba'i chos su gyur pa bstan nas/ da ni sems dben pa zhes mya ngan las 'das pa shes par bya ba'i phyir/</text></item>
<item><p>267a4</p><section></section><text>rang bzhin snang ba'i rim gyis zhes bya ba la sogs pa smos te/ rang bzhin ni 'khrul pa'i rang bzhin no/ /'khrul pa'i rang bzhin dang bral ba ni snang ba ste/ rim gyis zhes bya ba ni snang ba thob pa la thub pa'o/ /des cir 'gyur zhe na/ sems rnam par dben pa ni sems rtog pa dang bral</text></item>
<item><p>267a5</p><section></section><text>ba ste/ gang gi nyon mongs pa rnams dang bral ba'i sems gang yin pa de la de skad ces bya'o/ /sems dben pa zhes bya ba yang ji lta bu yin/ ci dge ba'am mi dge ba la dmigs pa'am/ de'i rnam pa can zhig yin nam zhe na/ ma yin pa'i phyir lus dang ngag yid kyi leg par spyod</text></item>
<item><p>267a6</p><section></section><text>pa ni dge ba bcu po ste/ ma byin par len pa spong ba la sogs pa'o/ /de la yang mi dmigs shing de'i rnam pa dang bral zhe'o/ /'o na nyes par spyod pa la rtog gam zhe na/ nyes bar spyod pa ni mi dge ba bcu ste/ ma byin par len pa dang / srog gcod pa la sogs pa la mi sems mi</text></item>
<item><p>267a7</p><section></section><text>rtog go/ /gang gi phyir zhe na zhes pa ni sems rnam par dben pa dge ba dang mi dge ba la mi rtog pa de nyid ci'i phyir zhes pa'o/ /de'i lan du dge ba dang mi dge ba'i rang bzhin ni de'i mtshan nyid do/ /de gang las 'byung zhe na/ stong pa gsum las byung ste snang ba dang snang ba mched pa dang / snang ba</text></item>
<item><p>267b1</p><section></section><text>thob pa gsum las byung ba'o/ /gang gi stobs kyis ji ltar byung zhe na/ rlung gis bzhon pa'i dbang gis te/ shes pa rlung la zhon zhing rlung lhan cig tu 'byung bar 'gyur ba'o/ /de yang dus ci tsam du 'byung zhe na skad cig la ste/ mig btsums pa la sogs pa'i bar du'o/ /byung</text></item>
<item><p>267b2</p><section></section><text>nas kyang ci byed ce na/ yul rnams rjes su myong nas te gzugs la sogs pa dmigs shing tshor ba nyams su myong bar 'gyur ro/ /de nas gar 'gro zhe na/ yang dang yang du 'od gsal bar 'jug par 'gyur te/ dus thams cad du 'od gsal ba rang bzhin gyis dag pa'o zhes pa 'dis</text></item>
<item><p>267b3</p><section></section><text>shes pa rang bzhin gyi 'od gsal bar bstan to/ /de ltar shes nas lam gyi snang ba gsum la blo gtad pas dri ma dang bral ba'i 'od gsal ba thob par 'gyur ro/ /de bas na dge ba'i rten can gyis ni rgyu bstan to/ /de nyid lam gyi snang bas ni thabs bstan to/ /snang ba gong ma dang</text></item>
<item><p>267b4</p><section></section><text>'od gsal bas ni 'bras bu bstan to/ /rang bzhin dang 'khor ba'i chos kyis ni 'di'i spang bar bya ba'i mi mthun pa'i phyogs bstan to/ /de nyid kyang gang las shes snyam pa la/ dgongs pa bla na med pa las/ /zhes bya ba la sogs pa smos te/ 'dir ji skad du bshad pa de skad du</text></item>
<item><p>267b5</p><section></section><text>dgongs pa bla na med pa las bshad ce'o/ /ji ltar sprin ni sna tshogs shing / /zhes pa ni dus dang khyad par gyi sgo nas sprin sna tshogs pa ste mang po'o/ /de dag kyang gang zhig gi ngang du gcig pa'am tha dad ce na/ kun rdzob tu tha dad pa'o/ /gang gis tha dad ce na/ mdog dang dbyibs</text></item>
<item><p>267b6</p><section></section><text>kyi tha dad pa ste/ dkar bo dang ljang gu'i bar dang / gru bzhi dang zlum po la sogs pas tha dad pa'o/ /tha dad pa de yang dus rnam pa thams cad du tha dad pa'am 'on te ma yin zhe na ma yin te/ nam mkha'i dbyings su byung nas ni/ /zhes pa ni med pa las byung ba'o/ /de nyid du ni thim</text></item>
<item><p>267b7</p><section></section><text>par 'gyur/ /zhes pa ni nam mkha' nyid kyi ngang du gnyis dang gsum gyi dbye ba med par 'gyur ro zhes bya bar dgongs so/ /des ni dpe bstan te/ de nyid kyi don bstan pa'i phyir/ de bzhin rang bzhin thams cad ni rang bzhin brgyad cu po ma lus pa'o/ /snang ba gsum gyi rgyu can ni</text></item>
<item><p>268a1</p><section></section><text>snang ba gsum po las byung bas te 'di ni srid pa skye bzhin pa'i snang ba thob pa dang / mched pa dang snang ba'am/ yang na de las bzlog pa'o/ /ma lus yul la zhugs nas ni/ /zhes pa ni rang bzhin ma lus pa gzugs dang sgra la sogs pa la zhugs pa'o/ /des</text></item>
<item><p>268a2</p><section></section><text>cir 'gyur zhe na/ yul nyams su myong ste/ nyon mongs pa dang / lta ba thams cad 'byung ste bshad zin to/ /de nas gang du 'gro zhe na/ 'od gsal bar yang 'jug par 'gyur te/ rang bzhin thams cad kyang rnam par dag cing spros pa dang bral bar 'gyur ro zhes bya bar dgongs</text></item>
<item><p>268a3</p><section></section><text>so/ /de lta bu'i don ma shes pa'i skyon bstan pa'i phyir/ de 'dra'i rang bzhin ma shes pas zhes pa ni gong dang 'brel te/ 'di ni rmongs pa'i phyir 'di ni gti mug gi rnam grangs so/ /mi shes mun pas khebs pa rnams ni sems dang sems las byung ba dang / ma rig pa'i don mi shes</text></item>
<item><p>268a4</p><section></section><text>pas she'o/ /de'i stobs kyis ci byas she na/ dge dang mi dge'i las byas nas/ /zhes pa ni dge ba bcu la spyad pa'o/ /des cir 'gyur zhe na/ 'gro ba lngar ni 'khor bar 'gyur te/ dge bas ni lha dang mir 'gyur ro/ /mi dge bas ni ngan song gsum du 'gyur ro/ /'o na sems</text></item>
<item><p>268a5</p><section></section><text>can gang gi 'gro zhe na/ /mtshams med la sogs byas nas ni/ /zhes pa ni pha ma dang dgra bcom pa la sogs pa gsod pa'o/ /gang du skye zhe na/ dmyal ba la sogs par 'tshed par 'gyur te/ dmyal ba la'ang yang sos dang / thig nag nas mnar med pa'i bar du 'gyur ro/ /</text></item>
<item><p>268a6</p><section></section><text>mtho ris kyang gang gis 'grub ce na/ sbyin sogs dge ba byas nas ni/ /zhes pa ni sbyin pa dang / snyan par smra ba dang / don spyod pa dang / don mthun pa'am/ yang na pha rol tu phyin pa drug la sogs pa byas pas so/ /cir 'gyur zhes/ mtho ris la sogs pa dag tu mchod de/ mi</text></item>
<item><p>268a7</p><section></section><text>yul bzhi po dang / rgyal chen bzhi'i ris dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed dang / bsam gtan dang po la sogs par 'gyur ro/ /skye ba ji tsam gyi bar du 'grub ce na/ skye ba dpag med stong</text></item>
<item><p>268b1</p><section></section><text>phrag ni bskal ba dpag tu med pa stong phrag gcig dang / gnyis dang gsum la sogs par skye ba len par 'gyur ro/ /de bas na skye ba de srid du lus de srid kyi sdug bsngal myong bar 'gyur ro/ /de ma rtogs pa'i gang zag la log pa'i mya ngan yod pa ni/ 'di ni zhes pa lus 'di dang</text></item>
<item><p>268b2</p><section></section><text>sdug bsngal 'di'o/ /sngon las rnam smin ni dang po'i las kyi 'bras bu yin no zhes mya ngan byed do/ /su mya ngan byed ce na/ rmongs pa rnams ni mya ngan byed/ /ces pa ni sems dben pa la rmongs pa ni 'dir rmongs pa'o/ /mya ngan byed pa ni sdug bsngal byed pa'o/ /'o na de gang gi</text></item>
<item><p>268b3</p><section></section><text>shes pa de cir 'gyur zhe na/ shes pa'i yon tan bstan pa/ rang bzhin snang ba'i tshul can dag /ces pa ni rang bzhin dang rgyu dang 'bras bu'o/ /de las cir 'gyur zhe na/ nyon mongs lta ba de bzhin skye ste rang bzhin dang / nyon mongs pa dang lta ba la sogs pa snang ba gsum las</text></item>
<item><p>268b4</p><section></section><text>skye bar shes pa'o/ /de'i ming ci zhe na/ gang zag de ni ye shes can/ /zhes pa ni ye shes gsum dang ldan pa de la de skad ces bya'o/ /des cir 'gyur zhe na/ srid pa'i gzeb las grol bar 'gyur/ /zhes pa ni khams gsum gyi nyon mongs pa las grol bar zhes pa'o/ /de</text></item>
<item><p>268b5</p><section></section><text>nyid kyang mdor bsdus pa yin pas/ de rgyas par gang las bshad ce na/ mi'am ci'i rgyal po ljon pas zhus pa'i mdo las zhes pa la sogs pa smos te/ kha cig mdo dang 'gal ba'i rtog ge ba bsal ba'i phyir de skad ces bya'o/ /sems kyi spyod pa ni sems kyi snang ba'o/ /'dus</text></item>
<item><p>268b6</p><section></section><text>ma byas pa ni rgyu rkyen dang bral ba'o/ /gzugs can ma yin pa ni gang la sgrib pa med pa de la de skad ces bya'o/ /de'i bzhon pa rlung yang gzugs can ma yin te/ chags pa dang thogs pa gnyis dang bral ba'i phyir ro/ /sems gcig de dang 'dra ba yang ma yin te/ 'jig</text></item>
<item><p>268b7</p><section></section><text>rten thams cad kyi sems kyi rang bzhin shes pa de ni 'jig rten thams cad kyi sems kyang 'dus ma byas su shes pa'o/ /des cir 'gyur zhe na/ nyon mongs pa 'byung bar mi 'gyur te/ nyon mongs pa dang bral zhing mya ngan las 'das pa thob par 'gyur ba dgongs so/ /rigs pa'i</text></item>
<item><p>269a1</p><section></section><text>don ni gtan tshigs kyi don to/ /'di ni nye bar byed pa ste rigs pa'am gtan tshigs 'di'i stobs kyis zhes bya ba'i tha tshig go/ /cir 'gyur zhe na/ thar pa las mngon par phyogs par 'gyur ro zhes sbyar ro/ /gzhan go sla'o/ /de bas na dge ba bcu yang 'dir ni</text></item>
<item><p>269a2</p><section></section><text>spang bar bya'o/ /de yang gang las shes she na/ rdo rje gcod pa las zhes bya ba la sogs pa smos te/ chos kyang spang bar bya na zhes pa ni dge ba bcu yang spang bar bya zhes bya ba'i tha tshig go/ /chos ma yin pa ci smos zhes pa ni sdig pa byed pa lta ci smos zhes pa'o/ /de'i lung de yang</text></item>
<item><p>269a3</p><section></section><text>gzhung 'di dag dang mi mthun nam snyam pa la/ gsang ba 'dus pa zhes bya ba la sogs pa smos te/ dge ba bcu'i las kyi lam ni gzhi mthun pa nyid de ma byin par len pa spong bar byed pa bsam pa dang bcas pa ste/ bdag ni ma byin par len pa spong pa'o/ /thabs ni 'di yis spong ngo / /</text></item>
<item><p>269a4</p><section></section><text>spangs pa'i 'bras bu ni 'di lta bu zhig thob po zhes bya ba'o/ /de ma spangs pas cir 'gyur zhe na/ ye shes spangs te mi rtog pa'i ye shes spangs pa'o/ /ci'i phyir zhe na/ gnyis la sogs pa la dmigs pa ni rtog bcas kyi shes pa ste/ rtog pa dang bcas pa dang / rtog pa med pa'i</text></item>
<item><p>269a5</p><section></section><text>shes pa ni gcig gis gcig spangs pa dang / lhan cig par 'gal ba'i phyir ro/ /sems de yang gang yin zhe na/ dge ba'i bshes gnyen te/ 'bras bu mchog gang gis ster ba de la de skad ces bya'o/ /gzhan go sla'o/ /lung gzhan yang bshad pa/ sems dge ba'i bshes</text></item>
<item><p>269a6</p><section></section><text>gnyen yin pa nyid kyang gang gis shes she na/ de'i phyir rab 'byor gyis gsol pa zhes pa ni sems dge ba'i bshes gnyen yin par shes par 'dod nas dris pa'o/ /chos thams cad dben pa dang stong pa lags na zhes pa ni chos thams cad rang bzhin med pa dang stong pa nyid lags na zhes pa'o/ /</text></item>
<item><p>269a7</p><section></section><text>ji ltar sems can rnams la kun nas nyon mongs pa 'byung bar 'gyur zhes pa ni sems can yang rang bzhin med pa yin na kun nas nyon mongs pa lta ci smos zhes bya bar dgongs so/ /gal te kun nas nyon mongs pa'i ngo bo nyid yin na ji ltar rnam par byang bar 'gyur te/ gcig gis gcig</text></item>
<item><p>269b1</p><section></section><text>spangs pa yin pa'i phyir ro/ /mi 'gyur ba nyid kyang ci'i phyir snyam pa la/ dben pa ni kun nas nyon mongs par mi 'gyur rnam par byang bar mi 'gyur te/ dben pa ni rnam par rtog pa thams cad kyis dben pa'o/ /kun nas nyon mongs pa dang rnam par byang ba ni rnam par rtog pa</text></item>
<item><p>269b2</p><section></section><text>yin te/ rigs kyi bu gnyis su rtog pa 'di ni rnam par rtog pa'o/ /gnyis po 'di ni res 'jog tu rtog kyang rnam par rtog pa'o zhe'o/ /'o na dben pa dang stong pa nyid de yis gang dag 'tshang rgya'am/ de las gzhan zhig gis 'tshang rgya zhe na/ dben pa'am stong pa nyid</text></item>
<item><p>269b3</p><section></section><text>kyis 'tshang mi rgya zhes pa ste de nyid kyi rnam pa dang bral ba'i phyir ro/ /'og ma ltar na yang mi 'gyur te/ sangs rgyas nyid kyang yod pa ma yin la/ rgyu dang rkyen yod pa ma yin no zhes dris pa dang lan du rab 'byor de ji snyam du sems zhes pa ni bsam pa ci zhig yod ces pa ste/ bsam</text></item>
<item><p>269b4</p><section></section><text>pa ni shin tu rigs par dka' ba'i phyir ro/ /sems can rnams yun ring po nas ngar 'dzin pa dang nga yir 'dzin pa la spyod ces pa ni thog ma med pa nas ngar 'dzin pa ni bdag tu 'dzin pa'o/ /nga yir 'dzin pa ni bdag gi pha'o/ /bdag gi ma'o zhes 'dzin pa'o/ /de bzhin</text></item>
<item><p>269b5</p><section></section><text>no zhes pa ni de lta bu yin no zhes pa'o/ /ngar 'dzin pa dang nga yir 'dzin pa de nyid 'o na yod pa zhig yin nam zhe na/ 'on kyang ngar 'dzin pa dang nga yir 'dzin pa stong pa yin mod ces pa ste/ don dam par ni chos thams cad bdag tu 'dzin pa dang bdag gir 'dzin pas stong pa</text></item>
<item><p>269b6</p><section></section><text>nyid do zhe'o/ /'o na 'khor ba'i rgyu yang gang yin zhe na/ ngar 'dzin pa dang nga yir 'dzin pas sems can rnams 'khor ba na 'khor ram zhes pa ni bdag dang bdag gir 'dzin pas sems can rnams bcings te 'khor bar 'khyams pa ni 'khor ro zhes pa'o/ /'o na</text></item>
<item><p>269b7</p><section></section><text>mya ngan las 'das pa zhes pa 'di gang zhig yin snyam pa dang / gang las shes snyam pa la las kyi sgrib pa thams cad rnam par dag pa'i mdo las zhes bya ba la sogs pa smos te/ ci skye ba med pa/ skye ba'am zhes pa ni sems nyid skye ba med par gnas pa de ci skye ba gzhan</text></item>
<item><p>270a1</p><section></section><text>du skye ba'am zhes pa'i don to/ /de ni ma lags so zhes pa ni skye ba med pa skye ba la sogs par mi 'gyur ba'o/ /mi 'gyur kyang sems can dmyal bar gal te na 'gyur ro zhe na/ skye ba ma mchis pa nyid kyang ma mchis na zhes pa ni skye ba med pa nyid kyang rnam par</text></item>
<item><p>270a2</p><section></section><text>dag na zhe'o/ /ngan 'gror ma mchis par 'gyur ba lta ga la mchis zhes pa ni ngan 'gro dang ngan 'gror 'gro ba po yang mi dmigs zhes pa'i tha tshig go/ /gzhan go sla'o/ /chos thams cad dge bar gyur na ngan 'gror 'gro bar mi 'gyur ram zhe na/ mi 'gyur te/ de yang gang</text></item>
<item><p>270a3</p><section></section><text>las shes she na/ de bzhin gshegs pa'i mdzod kyi mdo las zhes bya ba la sogs pa smos te/ chos thams cad la ma dad pa med pas mngon par dad cing lhag par mos na zhes pa ni dge ba'i chos thams cad dang / sangs rgyas dang chos dang dge 'dun la ma dad pa med cing le lo dang</text></item>
<item><p>270a4</p><section></section><text>khong khro ba la sogs pa med pa'o/ /de ngan 'gror 'gro bar mi 'gyur ram zhe na/ sems de yang ngan 'gror 'gro bar mi 'gyur te/ ngan 'gro thams cad kyi sa bon gtan nas spangs pa'i phyir ro/ /sa bon spangs pa nyid kyang ci'i phyir zhe na/ dge ba'i chos dang ldan pa'i phyir te/ /</text></item>
<item><p>270a5</p><section></section><text>'di ltar dge ba gang na yod pa de na nyon mongs mi 'byung la gang la nyon mongs pa med na de la ngan 'gro med de snang ba dang mun pa bzhin no/ /dge bas kyang nyon mongs pa spong ba nyid ci'i phyir zhe na/ nyon mongs pa rnams la phung po med do/ /</text></item>
<item><p>270a6</p><section></section><text>gang la phung po med pa de ni mi 'gro ba'i chos can yin pa'i phyir ro/ /'o na chos kyi sku nyid kyang gang gis thob par 'gyur zhe na/ nyon mongs pa thams cad rnam par dben pa ni nyon mongs pa dang bral ba'o/ /bral ba de nyid ni chos kyi sku'o/ /'o na 'khor bar ji ltar skye zhe na/ rgyu rkyen</text></item>
<item><p>270a7</p><section></section><text>tshogs pa dang phrad pa las skye/ /zhes pa ni rgyu dang [(]rgyen [,]rkyen [)]tshogs pa dang phrad pa las shes pa skye zhes pa ste/ ming dang gzugs la sogs pa go rims bzhin no/ /skye ba de yang skad cig ma yin pa'i phyir 'gag par 'gyur te/ skad cig las mi gnas pa'i phyir ro/ /de bas na</text></item>
<item><p>270b1</p><section></section><text>nyon mongs pa rnams 'jig pa'i chos can yin pas 'di ni 'jig pa'i chos can no/ /de ltar yang sngon gyi slob dpon rnams kyis ma gsungs so zhe na ma yin te/ slob dpon klu sgrub kyi zhal snga nas kyis kyang gsungs zhes sbyar ro/ /klu sgrub nyid tshad ma ma yin no zhe</text></item>
<item><p>270b2</p><section></section><text>na/ de bzhin gshegs pas de ltar lung bstan pa'i phyir ro/ /de'i don ni go sla'o/ /de ltar las mtha' rnam par 'byed pa 'di bstan pas ci byed ce na/ sems can sdug bsngal gyi rgya mtsho la gnas pa rnams sgrol bar byed do/ /lung dang rigs pa dag gis shes</text></item>
<item><p>270b3</p><section></section><text>pa ni rgyud dang mdo dang mi 'gal ba dang / mngon sum dang / rjes su dpag pa dang / grags pa dang / rang gi dam tshig dang mi 'gal ba 'di nyid kyis mi 'gal bar byas pa'o zhe'o/ /lung gi gsung ba po yang gang zhig yin zhe na/ thugs rje chen po'i bdag nyid de/</text></item>
<item><p>270b4</p><section></section><text>de bzhin nyid las thugs rje'i stobs kyis gshegs pa gang yin pa des gsungs she'o/ /de yang gang la gzigs she na/ sems can sdug bsngal gyi dba' klong du ltung ba ni sdug bsngal gyi chu bos ded cing g.yengs pa'o/ /skyobs dang dpung gnyen med pa ni mgon</text></item>
<item><p>270b5</p><section></section><text>dang skyob par byed pa ma mthong ba la gzigs pa'o/ /gzigs nas ci byed ce na/ kun rdzob kyi bden pa'i tshul gyis zhes pa ni sgyu ma lta bu'i sku yis so/ /nyon mongs pa'i ngo bo nyid yongs su shes pas shes pa ni 'dod chags la sogs pa'i rnam pa yongs su shes pa'o/ /</text></item>
<item><p>270b6</p><section></section><text>'dis ni gzhan gyi sems shes pa nyid du spang ba bstan to/ /shes nas kyang ci zhig mdzad ce na nyon mongs pa rnam par dag par mdzad pa ni nyon mongs pa spong ba'i thabs dpag tu med pa bka' stsal zhe'o/ /kun rdzob kyi bden pa de nyid la gnas pa yin nam zhe na/ don</text></item>
<item><p>270b7</p><section></section><text>dam pa'i bden pas rnam par sbyangs nas 'od gsal ba'i ngang la snyoms par zhugs zhes sbyar ro/ /las kyi mtha' ni las kyi mtha' ste las kyi 'bras bu'o/ /de rnam par 'byed pa ni gsal bar byed pa'o/ /the tshom yang du skye zhe na/ las dge ba ma yin snyam pa dang</text></item>
<item><p>271a1</p><section></section><text>dge ba med pa dang / dge ba gang du yod snyam pa dang / dge ba gang las 'byung snyam pa dang / dge ba'i 'bras bu med snyam pa dang / ma yin snyam pa dang / 'bras bu du zhig yod pa dang / lung dang 'gal ba dang / mdo dang man ngag dang / rigs</text></item>
<item><p>271a2</p><section></section><text>pa dang / 'gal ba dang / skyon la sogs pa la the tshom za ba de nges par gzung ba mtha' la gnas pa 'dis gcod pa de la de skad ces bya'o/ /dge ba la ji lta bar mi dge ba la yang de ltar te/ mi dge ba ma yin snyam pa nas mang du byas pa'i skyon la thug pa'i bar du de</text></item>
<item><p>271a3</p><section></section><text>ltar nges par gzung ba dang / sems nyid rang bzhin med pa la the tshom za ba dang / med na dge ba dang mi dge ba gang las 'byung snyam du the tshom za ba dang / 'byung na dag pa ma yin snyam pa la sogs pa'i the tshom yang 'dis yongs su gcod par byed do/ /spyod pa bsdus pa'i</text></item>
<item><p>271a4</p><section></section><text>sgron ma zhes bya ba'i bshad pa las le'u lnga pa rgyas par bshad pa'o// //de nas sgyu ma lta bu'i ting nge 'dzin gang zag gang yin pa dang / dngos po ji lta bu yin pa dang / 'bras bu gang thob pa la sogs pa mi shes nas dris pa dang / lan du lha'i de kho na nyid ni lha'i de</text></item>
<item><p>271a5</p><section></section><text>kho na nyid do/ /bsam gyis mi khyab pa ni gzhung dang de'i rnam pa'o/ /sus gsungs she na/ sangs rgyas thams cad kyis bshad de/ 'gas bshad pa ni ma yin no/ /bla ma brgyud pa'i rim pa las 'ongs pa ni sangs rgyas kyi bka' de nyid bla ma las 'ongs pa yin gyi gzhan</text></item>
<item><p>271a6</p><section></section><text>ni ma yin no/ /su'i yul yin zhe na/ sa bcu'i dbang phyug ni sa bcu'i byang chub sems dpa' ste/ de'i yang yul ma yin pa ni shin tu zab pa'i phyir ro/ /sa bcu zhes bya ba yang gang zhig yin zhe na/ chos kyi sprin spyi'i sa bcu ste/ des ni zung du 'jug pa slob pa la gnas</text></item>
<item><p>271a7</p><section></section><text>zin pas ma yin no/ /'on gang zhig yin zhe na chos kyi mchog chung ngu ba ste/ de la ma sbyangs pa'i phyir de'i yul ma yin no/ /'di la yang ci'i phyir sa zhes bya zhe na/ brtan par bya ba'i phyir te/ 'di la brten nas gong mar bgrod pa'i phyir ro/ /bgrod pa dang longs spyod</text></item>
<item><p>271b1</p><section></section><text>pa'i phyir yang sa zhes bshad do/ /dengs khong du chud par bya'o zhes pa ni ngas khong du chud pa ji lta ba de ltar khyod kyis kyang khong du chud par bya'o zhes bya ba'i don to/ /rang gi sems ni rang gi shes pa ste/ don dang mthun pa ni yang dag pa'o/ /ji lta ba bzhin zhes pa ni ji ltar gnas pa'o/ /</text></item>
<item><p>271b2</p><section></section><text>de yongs su shes pa ni rnam par ma rig pa ma yin pa'o/ /phung po khams dang skye mched rnams la yang med pa ni rang bzhin stong pa nyid kyi phyir ro/ /rang bzhin gyis stong pas ni bshig nas stong pa la sogs pa gsal ba yang yin no/ /sems tsam du snang ba ni dgag pa smos</text></item>
<item><p>271b3</p><section></section><text>pa ste/ ma yin par dgag pa'o/ /sems de yang cir snang zhe na/ mtshan thams cad dang ldan pa'i lha'i skur snang ste/ thig le la sogs pa'i rnam pa las dran pa tsam mam/ rim gyis mtshan sum cu rtsa gnyis dang dpe byad brgyad cus brgyan pa'i lha'i skur longs pa gang</text></item>
<item><p>271b4</p><section></section><text>yin pa de la de skad ces bya'o/ /de'i dpe gang zhig yin snyam pa la rmi lam la sogs pa ste/ sgyu ma dang / smig rgyu dang / chu zla dang / mig yor la sogs pa'i rnam pa 'dra bar blta bar bya'o/ /de yang gang gi sku yin zhe na/ sangs rgyas kyi yid kyi rang bzhin gyi sku ste/ 'di</text></item>
<item><p>271b5</p><section></section><text>la gzung ba dang 'dzin pa'i rnam pa gzhan ni med de chu zla bzhin no/ /yang dris pa brten pa'i lus ni gzugs kyi phung po ste/ de med pa ni de rnam par dag pa nyid do/ /de bas na sems kyang med de nam mkha'i me tog bzhin no/ /sems med na lus kyang med de/ sa bon</text></item>
<item><p>271b6</p><section></section><text>dang myu gu bzhin no zhes lung gi tshig las gsungs pa ni bka' las bshad pa'o/ /sems gcig pus lha'i sku ji ltar rdzogs par 'gyur zhes pa ni sems rdzas su med pa las lha'i rdzas rnam pa gzugs can ji ltar 'byung bar 'gyur te mi 'gyur ro/ /'on te lung de</text></item>
<item><p>271b7</p><section></section><text>tshad ma ma yin na dmigs pa'i lta ba can rnams ni yod par lta ba'o/ /lung dang rtogs pa ni lung dang rigs pa'o/ /de med pa ni de dang bral ba'o/ /des cir 'gyur zhe na/ yid ches par mi 'gyur te/ nges pa'i shes pa mi skye'o/ /de bas na zhes pa ni de'i phyir bshad du</text></item>
<item><p>272a1</p><section></section><text>gsol zhes sbyar ro/ /de'i lan btab pa/ mdo sde la sogs pa'i tshul la zhugs pa ni mdo sde dang rgyud dang rtog pa'i gzhung la gnas pa'o/ /bskyed pa'i rim pa la gnas pa'i sgom pa po ni las dang po pa'i gang zag go/ /des kyang shes par mi</text></item>
<item><p>272a2</p><section></section><text>'gyur ro zhes sbyar ro/ /gang shes par mi 'gyur zhe na/ yid kyi rang bzhin gyi lha'i sku ni gong du bshad pa nyid do/ /gang la brten nas mi 'gyur zhe na/ sgyu ma lta bu zhes bya ba la sogs pa'o/ /de bas na zhes bya ba ni de'i phyir te gong dang 'brel to/ /khong du chud par bya'o</text></item>
<item><p>272a3</p><section></section><text>zhes bya ba gong dang sbyar ro/ /gang gi rjes su 'brangs she na/ rnal 'byor gyi rgyud kyi rjes su 'brangs nas zhes pa ni gang la ting nge 'dzin gtso bor ston pa de la de skad ces bya'o/ /rjes su 'brangs pa ni de la brten pa'o/ /ci byed ce na rdo rje sems dpa' rdzogs par 'gyur ba ni</text></item>
<item><p>272a4</p><section></section><text>mtshan dang dpe byad du ldan pa'i sku rdzogs par 'gyur ba'o/ /de bskyed pa'i rgyu dang de la phan pa'i rkyen ni rgyu dang rkyen no/ /de khong du chud par bya ba ni de shes par bya bas shes pa'o/ /de la skyu ma lta bu'i sku rgyu dang rkyen du bcas pa 'di yang ci don dam par yod pa kho na'am zhe na/</text></item>
<item><p>272a5</p><section></section><text>ma yin te yang dag par na zhes pa ni don dam par zhes pa'o/ /sems ni snang ba'o/ /kha dog dang dbyibs dang bral ba ni kha dog dang dbyibs med pa'o/ /nam mkha' mnyam pa ni nam mkha' dang 'dra ba'o/ /'o na snang ba tsam du yang med pa ma yin nam zhe na ma yin te/ de lta mod</text></item>
<item><p>272a6</p><section></section><text>kyi zhes pa ni de ltar rang bzhin med kyang zhes pa'o/ /snang ba tsam ni kun rdzob tsam du'o/ /snang ba gsum po rlung la brten pa ni shes pa rang rlung dang lhan cig tu gyur pa'o/ /des na/ rlung gis rnam par shes pa bcings/ /zhes pa ni don phyir te gong dang 'brel pa'o/ /rlung gis</text></item>
<item><p>272a7</p><section></section><text>bcings zhes pa ni rlung gis 'khyam du bcug pa nyid do/ /gzhan ni bshad zin to/ /sman chen gyis dris pa'i lan gsungs pa/ rnam par shes pa'i sku'i rang bzhin ci lags zhes pa'i rnam par shes pa'i sku'i mtshan nyid ci 'dra zhe'o/ /de'i lan du sman chen zhes pa ni bod pa'o/ /</text></item>
<item><p>272b1</p><section></section><text>sgyu ma mkhan gyi mi'i rang bzhin ni bdag gis ni sgyu ma byas pa'o/ /'di ni sgyu ma'i gzugs nyid de/ 'di la ni rta dang ba lang med do/ /'di la dpung bu chung gi tshogs dang / stag dang / seng ge la sogs pa med do zhes rtog gi 'di ni ba lang ngo zhes bya ba la sogs par mi rtog go/ /</text></item>
<item><p>272b2</p><section></section><text>ma'i grib mchu'i nang du byung ba yang byis pa shed ma bye ba dag ni 'di ni ma yin te/ rkang lag dang mgo la sogs pa dang ldan pa'i phyir ma yin no snyam du sems kyi/ mkhas pa shes rab can ni de ltar mi sems so/ /mig dang nam mkha'i rang bzhin yang mig 'khrul pas rnam pa sna</text></item>
<item><p>272b3</p><section></section><text>tshogs su snang ba dang / nam mkha' 'o zi las sbrul du snang ba lta bu'o/ /de bas na de ci 'dra ba de ltar srid pa'i rang bzhin yang 'phrul nas snang ba nyid do/ /skye ba med pa nyid kyis zhes bya ba ni skye ba dang bral ba'i rang bzhin kho nas thog mar 'chi bas byas pa'i gzugs blta</text></item>
<item><p>272b4</p><section></section><text>bar bya'o zhes bya ba ni/ gzugs rang bzhin med cing sgyu ma'i rnam pa ltar blta bar bya'o/ /gzhan go sla'o/ /rnam par shes pa'i rang bzhin gyi gzugs kyi khyad par gyi dpe yang gang zhig yin zhe na/ rtsig pa'i ri mo me long gi nang du snang ba dang 'dra ste/ dper na skyes bu</text></item>
<item><p>272b5</p><section></section><text>zhig gis rtsig pa'am ras sam/ 'jag ma la snang mdzad dam/ mi bskyod pa la sogs pa kha dog dang dbyibs su ldan pa byas te/ de'i gzugs brnyan me long gi nang du bstan na me long gi nang du bstan pa'i gzugs de la ni kha dog med/ dbyibs med/ ras dang /</text></item>
<item><p>272b6</p><section></section><text>rtsig pa dang 'jag ma med/ sa dang tshon gyi kha dog med/ sha dang khrag dang rus pa med de/ 'on kyang gzugs dang me long gi stobs kyis ji ltar yang snang ngo / /de bzhin du zhes pa ni me long gi gzugs de dang 'dra bar zhe'o/ /rdo rje sku'i ngo bo nyid du bdag nyid sprul te</text></item>
<item><p>272b7</p><section></section><text>zhes pa ni rim gyis sam cig car gyis rdo rje sems dpa'i sku'i rang bzhin du bdag nyid bskyed pa'o/ /ji lta bu zhe na/ rnam pa thams cad kyi mchog dang ldan pa ni rgyan cha dang kha dog la sogs pa thams cad dang ldan pa'o/ /sku lta bas chog mi shes pa skyes bu chen po'i sku</text></item>
<item><p>273a1</p><section></section><text>lta bas mi ngoms pa'o/ /mtshan sum cu rtsa gnyis ni lces gdong khebs pa la sogs pa'o/ /de bzhin du dpe byad bzang po brgyad cus kyang brgyan pa ste bshad zin to/ /de dag kyang gang las shes she na/ rnam par snang mdzad mngon par byang chub pa'i rgyud</text></item>
<item><p>273a2</p><section></section><text>las zhes bya ba la sogs pa smos te/ 'ja' tshon lta bu'i lus dag ni/ /zhes pa ni 'ja' tshon la kha dog dang dbyibs la sogs pa dang ldan yang de nyid snang ba tsam na rnam par rtog pa dang bral ba bzhin du lha'i sku de yang snang ba tsam na rnam par rtog pa dang bral</text></item>
<item><p>273a3</p><section></section><text>zhe'o/ /de yang gang gi sgo nas thob par 'gyur zhe na/ de nyid bsgoms pas thob par 'gyur te/ /sgyu ma'i sku nyid bsgoms pas thob par 'gyur ro zhes bya bar dgongs so/ /de'i rigs pa ni go sla bas ma bshad do/ /yang dris</text></item>
<item><p>273a4</p><section></section><text>pa/ som nyi gyur pa gzhan 'ga' zhig kyang bdag la mchis zhes pa ni yid mches par gyur pa gzhan dag kyang yod ces pa'o/ /gang yin zhe na/ yun ring por gnyid log pa ni skad cig ma bgrang ba las 'das pa'i bar du lus sems kyis bor ba'o/ /rmi lam du sum</text></item>
<item><p>273a5</p><section></section><text>cu rtsa gsum gyi gnas su phyin pa rmis pa ni rmis pa yin gyi snang ba ni ma yin no/ /sum cu rtsa gsum gyi gnas ni ri rab kyi steng gi lha'i khang pa dang rdzing bu dal gyis 'bab pa la sogs pa ni phyin par rmis pa'o/ /yul phyogs gzhan ni sum cu rtsa gsum gyi gnas ma yin pa ste/ gling</text></item>
<item><p>273a6</p><section></section><text>gzhan dang yul khams gzhan du phyin par rmis pa'o/ /'dod pa'i yon tan lnga nyams su myong ba ni gzugs la sogs pa'i bde ba dang sdug bsngal nyams su myong ste zhes pa'i tha tshig go/ /yang yul 'dir 'ongs nas zhes pa ni da ltar gyi gnas 'di nyid du 'ongs pa'o/ /ci'i</text></item>
<item><p>273a7</p><section></section><text>phyir rmi lam dge ba dang mi dge ba'i 'bras bu thob par 'gyur zhes pa ni rmi lam bzang po rmis pas ni dge la/ ngan par rmis pas mi dge ba ci'i phyir zhes dris pa'o/ /gzhan go sla'o/ /de'i lan smras pa/ thog ma med pa'i dus nas yul la dngos por bltas pas zhes</text></item>
<item><p>273b1</p><section></section><text>pa ni sems dran pa dang po pa'i dus nas yul la bdag dang dngos po dang rtag pa la sogs par gdags par bya'o/ /de yi the tshom bsal ba'i phyir/ /zhes pa ni gzhung 'di nyid kyi dgongs pa bshad pa'o/ /gzhan go sla'o/ /rmi lam zhes pa ni nyon cig ces pa'i</text></item>
<item><p>273b2</p><section></section><text>bar du ni lung bstan par dam 'cha' ba'o/ /phung po khams dang skye mched dbang po la sogs pa zhes pa ni phung po lnga dang / khams bco brgyad dang / skye mched bcu gnyis dang / dbang po lnga po 'di dag ni 'du shes sbyar ro/ /gar 'du shes na shes pa gnyis</text></item>
<item><p>273b3</p><section></section><text>po ni gnyid log pa dang / ma log pa'i shes pa 'di gnyis su 'du shes pa'o/ /stong chen gyur pas gang zhig gnyid log pa/ /zhes pa ni snang ba thob pa'i ngang du'o/ /rlung gi shugs kyis rmi lam mthong bar 'gyur zhes pa ni shes pa rlung la zhon nas gnas su phyin</text></item>
<item><p>273b4</p><section></section><text>te rmi lam mthong zhe'o/ /rmi lam sad nas bye brag gzhan med pa/ /zhes pa ni rmi lam sad nas gnyid log pa dang bye brag med do zhe'o/ /gzhan go sla'o/ /de nyid kyang lung gzhan las rgyas par bshad pa gang yod ce na/ las kyi sgrib pa thams cad rnam par dag pa'i</text></item>
<item><p>273b5</p><section></section><text>mdo las zhes bya ba la sogs pa gsungs te/ dge slong zhes pa ni bod pa'o/ /ji snyam du sems zhes pa ni dri ba'o/ /gnyid log pa rmi lam na kun du rtog pa'i tshe zhes pa ni sad pa'i dus bzhin no/ /'dod chags spyod pa myong ngam zhes pa ni yul dang rdzas dang chung ma la</text></item>
<item><p>273b6</p><section></section><text>'dod chags spyod pa myong ngam zhes dris pa dang / myong lags so zhes pa ni lan btab pa'o/ /yang dris pa/ sems kyi 'dod chags spyad pa de khyod kyis ma shes sam zhes pa la/ 'di lus kyis spyod pa ni ma yin te/ yul gzhan dang phrad pa'i phyir ro/ /de bas na de ni</text></item>
<item><p>273b7</p><section></section><text>sems kyis myong ba ste/ 'dod chags de ni sems tsam zhes 'byung ngo / /myong lags so zhes pa ni de nyid kyi don rig pa'i sgo nas lan btab pa'o/ /rmi lam gyi sems dang gnyid ma log pa'i sems la tha dad pa mthong ngam zhes pa ni rmi lam dang gnyid ma log</text></item>
<item><p>274a1</p><section></section><text>pa'i sems la tha dad pa ma yin par thugs la bzhag nas dris pa'o/ /lan du thugs kyis dgongs pa mkhyen nas tha dad du bgyi ba cung zad kyang ma mthong lags so zhes pa ni gnyis su med do zhes pa'i don to/ /yang dris pa/ chos thams cad ni rmi</text></item>
<item><p>274a2</p><section></section><text>lam lta bu zhes ngas ma bstan nam zhes pa ni ngas sngon du de ltar bshad do zhes pa'o/ /de ltar legs so zhes pa ni rjes su dran pa'i sgo nas khas blangs pa'o/ /rmi lam dang 'dra ba zhes bya ba yang gang zhig yin de nyid mi shes so zhe na/ rmi lam dang 'dra ba ni rmi lam dang dbyer med pa'o/ /dbyer</text></item>
<item><p>274a3</p><section></section><text>med pa dang gang yin zhe na/ gnyis su med pa'o/ /gnyis su med la gnyis su dbyer med so so ma yin tha mi dad do/ /dbyer med pa ni shin tu gcig pa nyid do/ /gcig pa zhes bya ba rtog pa la gcig gam/ /'khrul pa'i shes pa la gcig ce na/ 'khrul pa la ni gcig pa ma</text></item>
<item><p>274a4</p><section></section><text>yin te/ gnyis su brtags pa'i phyir dang ma 'brel ba'i phyir ro/ /rtog pa la ji ltar gcig ce na/ 'di ltar gnyi ga sems kyi snang ba yin pa'i phyir dang / 'khrul pa yin pa'i phyir ro/ /de nyid kyang gzhung 'di pa ma yin no snyam pa la yin no zhes bstan pa'i phyir/ gsang</text></item>
<item><p>274a5</p><section></section><text>ba 'dus pa zhes bya ba la sogs pa smos te/ kye bcom ldan 'das zhes pa ni bod pa'o/ /'di lta ste zhes bya ba ni nye bar smra ba'o/ /dper na zhes pa ni dpe dgod pa'o/ /byang chub kyi sems ni gsang ba byang chub kyi sems so/ /de ci byed ce na/ de bzhin gshegs pa</text></item>
<item><p>274a6</p><section></section><text>thams cad kyi ye shes 'byung bar byed pa zhes pa ni ye shes thams cad 'di la brten nas skye zhe'o/ /yang na byang chub kyi sems ni sems can la phan par 'dod pa ste/ smon pa dang 'jug pa'o/ /lus la mi gnas ngag la mi gnas sems la mi gnas so zhes pa ni gnas</text></item>
<item><p>274a7</p><section></section><text>par bya ba dang gnas par byed pa ma yin pa'i phyir ro/ /'o na khams gzhan na gnas sam zhe na/ khams gsum na mi gnas te 'dod pa'i khams dang gzugs dang / gzugs med pa'i khams na mi gnas so/ /mi gnas kyang skye ba yod do zhe na/ skye ba med de gang</text></item>
<item><p>274b1</p><section></section><text>'phel ba med pa de la de skad ces bya'o/ /gzhan go sla'o/ lung de dgongs pa can yin no zhe na/ ma yin te/ ye shes rdo rje kun las btus pa zhes bya ba rnal 'byor chen po'i rgyud las kyang gsal bar gsungs so zhes bya bar sbyar ro/ /sems ni snang ba'o/ /sems</text></item>
<item><p>274b2</p><section></section><text>las byung ba ni snang ba mched pa'o/ /de'i rnal 'byor chen po ni snang ba thob pa'o/ /bde ba chen po'i ting nge 'dzin ni sgyu ma lta bu'i sku'o/ /de yang ci'i phyir zhe na/ sgyu ma'i dpes nye bar mtshon pa'i phyir sgyu ma lta bu'i sku'o/ /sangs rgyas kyi zhing gang+gA'i klung gi bye ma snyed ni sgyu ma</text></item>
<item><p>274b3</p><section></section><text>lta bu'i sku 'di nyid kyi grangs bstan to/ /sgyu ma lta bu zhes bya ba la sogs pa 'di dag gis ni nges pa'i tshig 'di nyid rgyas par bshad do/ /gzhan go sla'o/ /kun rdzob ni rgyu rkyen dang ldan pa'o/ /de'i dbang du bden pas kun rdzob kyi bden pa'o/ /the tshom gcod pa ni ngo bo dang</text></item>
<item><p>274b4</p><section></section><text>nges tshig dang / dbye ba dang / rgyu dang / rnam grangs dang / bsgom pa'i dus dang / dpe dang / las dang / mtshan nyid dang / khyad par dang / dbang dang / mthar phyin pa'i tshad dang / gang la phyogs pa dang / mdo dang / rgyud 'di pa dang / 'di nyid rgyas pa dang /</text></item>
<item><p>274b5</p><section></section><text>rgyud dang / rtog pa gzhan dang / rigs pa la the tshom za ba 'dis gcod par byed pas de skad ces bya'o/ /spyod pa bsdus pa'i sgron ma'i 'grel pa las le'u drug pa'i bshad pa'o// //de nas 'od gsal ba don dam pa'i bden pa la gang zhig the tshom du gyur nas 'dri ba/ kun</text></item>
<item><p>274b6</p><section></section><text>rdzob kyi bden pa la ni som nyi ma mchis na zhes pa ni gong du bshad zin to/ /da ni zhes pa ni skabs su bab pa'i tha tshig go/ /rnam par dag pa ni gzung 'dzin dang bral ba'o/ /don dam par bden pas don dam pa'i bden pa ste ma nor ba'i bden pa'o/ /bla ma'i zhal snga nas kyi</text></item>
<item><p>274b7</p><section></section><text>drin gyis shes par 'tshal lo zhes pa ni bla ma la ma brten par ni gang yang shes par mi 'gyur ro zhes bya ba'i tha tshig go/ /de'i lan du kun rdzob ni gong du bshad do/ /don dam pa'i bden pa yang gang yin zhe na/ lus med pa ni lus dang bral ba ste/ lus nyid kyang rnam par dag</text></item>
<item><p>275a1</p><section></section><text>pa'o/ /dpe med pa ni dpe dang bral ba'o/ /gang la tshad yod pa de la ni dpe yang yod na 'di la ni tshad med pas dpe yang med do/ /rtsom pa thams cad dang bral ba ni rtsom pa'i bya ba las 'das pa'o/ /rang gis rig pa ni gzhan gyis rig par bya ba ni ma</text></item>
<item><p>275a2</p><section></section><text>yin no/ /de yang gang las shes she na/ bla ma'i kha las shes pa'o/ /gzhan las shes par mi 'gyur ram snyam pa la bla ma'i kha las bstan pa med par shes par mi 'gyur te/ go sla'o/ /de yang dpe las shes pa'i phyir/ ji ltar mar me zhes pa la sogs pa ste/ go sla'o/ /</text></item>
<item><p>275a3</p><section></section><text>rigs pa 'dis zhes pa ni gtan tshigs 'dis zhes pa ste/ gang gtan tshigs dang bral ba des ni nam yang dngos po gtan la phebs par mi 'gyur ro/ /de bas na gang zhig gang gis gtan la phebs pa de ni de'i gtan tshigs yin no/ /sgra'i rnam pa las byung ba yin pas zhes pa</text></item>
<item><p>275a4</p><section></section><text>ni gang gis don dam pa rtogs par 'dod pa des ni sgra las shes par bya'o/ /de ci'i phyir zhe na/ sgra ni don rjod par byed pa'i bdag nyid yin pa'i phyir ro/ /'o na de lta na ni sgra'i brjod byar 'gyur ro zhe na ma yin te/ brda tsam gyis don shes par byed kyi 'di la don brjod pa ni cung</text></item>
<item><p>275a5</p><section></section><text>zad kyang med do/ /de bas na sgra dang don rang gi mtshan nyid la 'brel pa yang cung zad kyang med do/ /'on kyang 'dis don ston pa'i brda byed pa las dang po pas nyams su blang bar bya'o zhe na/ de bas na sgra yang bla ma'i kha la rag las pas dang por bla ma mnyes par bya'o/ /sgras kyang gang</text></item>
<item><p>275a6</p><section></section><text>ston zhe na/ thog ma dang tha ma med cing zhes pa ni thog ma dang tha ma med pa dang bral ba ste/ thog ma ma grub tha ma ma grub ce'o/ /dngos po med pa'i zhes pa ni dngos po ni gzung ba dang 'dzin pa ste/ de dang bral ba ni dngos po med pa'o/ /de bas ni gang la dngos po dang mtshan ma med pa de ni dngos</text></item>
<item><p>275a7</p><section></section><text>po dang bral ba ste/ stong pa nyid kyi rang bzhin no/ /de gang gi sgo nas gang gis ston zhe na/ kun rdzob kyis bden pa'i mtshan nyid can gyi sgra gang yin pa'i sgo nas ston te/ gang rgyu rkyen gyis bskyed pa'i sgra de la brten zhing de'i sgo nas ston la de nyid kyang sgyu ma lta bu'o zhe'o/ /don dam</text></item>
<item><p>275b1</p><section></section><text>pa'i bden pa de yang ji lta bu'i rnam pa yin zhe na/ nam mkha' dang mnyam pa ni nam mkha' dang 'dra ba'o/ /ma bcos pa na rgyu rkyen dang bral zhing byed pa po med pa'o/ /dri ma med pa ni rtog pa'i dri ma dang bral ba'o/ /de lta bu 'di yang gang las shes she na/ tshul gcig par bstan</text></item>
<item><p>275b2</p><section></section><text>pa'i mdo las zhes bya ba la sogs pa smos te/ don ni gong du bshad zin to/ /de yang dbang gang dang 'brel pa de nyid bstan par bya ste/ rgyu dang 'bras bu gnyis su med pa ni rgyu dang 'bras bu gnyis dang bral ba'o/ /de khong du chud pa'i slob mas kyang ji ltar bya zhe na/ bla mas bstan pa'i lung thob nas/ /</text></item>
<item><p>275b3</p><section></section><text>zhes pa ni 'di nyid kyi dus bstan to/ /rgyud las bshad pa'i cho ga ni phyag rgya ma brtag pa la sogs pa'o/ /'byor pa ci yod pas zhes pa ni yo byad dang rdzas dang 'khor la sogs pas so/ /des ci byed ce na/ tshogs kyi dkyil 'khor byas la zhes pa ni tshogs kyi 'khor lo'i</text></item>
<item><p>275b4</p><section></section><text>dkyil 'khor bya zhe'o/ /de nas nam phyed ni dus khyad par can no/ /legs par bslabs pa'i phyag rgya ma ni sngags skyes la sogs pa'o/ /lus dri zhim pos byugs pa ste/ spos la sogs pas byugs pa'o/ /rgyan gang gis brgyan zhe na/ rgyan thams cad kyis te/ rkang</text></item>
<item><p>275b5</p><section></section><text>gdub la sogs pa'o/ /de gang la dbul zhe na/ bla ma la phul te zhes pa ni rang gi slob dpon la dbul ba'o/ /gsang ba ni gsang ba'i mchod pa'o/ /de bas gzhan pa'i mchod pa ni spos dang me tog la sogs pa'i mchod pas mchod pa'o/ /slob mas kyang lus kyi bya ba ji</text></item>
<item><p>275b6</p><section></section><text>ltar bya zhe na/ pus mo g.yas pa'i lha ngas la btsugs pa ni go sla'o/ /bsam pa yang ji ltar bya zhe na/ 'khor ba las skyobs pa'i yid kyis/ /zhes pa ni 'di la brten nas bdag dang gzhan thams cad ngan 'gro dang srid pa las grol bar bya'o snyam du bsam pa'o/ /mos</text></item>
<item><p>275b7</p><section></section><text>pa'am bsam gtan ji ltar bya zhe na/ slob dpon la de bzhin gshegs pa mngon sum bzhin du bsam pa ni/ 'di yi gzugs kyi phung po la/ /de bzhin gshegs pa rnam snang bzhugs/ /zhes pa la sogs pas bstan to/ /de'i dus su ngag gis kyang ji skad du brjod par</text></item>
<item><p>276a1</p><section></section><text>bya zhe na/ mchog sbyin rdo rje mchog khyod 'dud/ /ces pa la sogs pas bstan te/ de la mchog sbyin rdo rje ni gang gis byang chub kyi sems bdud rtsi bla na med pa ster ba de la de skad ces bya'o/ /yang dag pa'i mtha' ni 'od gsal ba ste/ de'i ngang du gyur pa de la de skad</text></item>
<item><p>276a2</p><section></section><text>ces bya'o/ /stong nyid las byung zhes pa ni sprul pa'i sku'i rang bzhin dang / longs spyod rdzogs pa'i sku'i rang bzhin du gyur pa'o/ /sangs rgyas byang chub ni sangs rgyas dang byang chub sems dpa' ste/ 'dir tshogs dang slob ma'o/ /de 'dud pa ni phyag 'tshal ba ste/ des</text></item>
<item><p>276a3</p><section></section><text>ni kun gyis bskur bar bstan to/ /de ltar btud nas kyang ci byed ce na/ mngon par byang chub mthong ba ni 'od gsal ba ste/ de thob par 'dod pa'o/ /sangs rgyas kun gyi ye shes che/ /zhes pa ni sangs rgyas kyi ye shes bla na med pa'o/ /de gang yin zhe na/ thams cad stong</text></item>
<item><p>276a4</p><section></section><text>pa ste gzung ba dang 'dzin pa thams cad las grol ba'o zhe'o/ /rang bzhin mtshan nyid gcig pa nyid/ /ces pa ni stong pa nyid kyi rang bzhin du dngos po thams cad kyi mtshan nyid gcig pa'o/ /sems dpa' chen po zhes pa ni slob dpon la bod pa'o/ /stsal du gsol zhes</text></item>
<item><p>276a5</p><section></section><text>pa ni de bdag gis thob par mdzad du gsol zhes pa'o/ /'o na des ci byed/ yon tan ci zhig yod ce na/ /las dang skye las rnam grol ba'i/ /zhes pa ni las kyi sgrib pa dang skye ba'i sgrib pa las grol ba'o/ /de yang yun ring mo zhig na ma yin nam zhe na/ tshe 'dir byang chub thob</text></item>
<item><p>276a6</p><section></section><text>pa zhes pa ni mthong ba'i chos 'di la thob pa'o/ /de yang nyan thos la sogs pa'i gnas su yang rnyed par mi 'gyur ram zhe na/ khyod zhabs pad+ma spangs nas ni/ /gtso bo gzhan na skyabs ma mchis/ /zhes pa ni nyan thos la sogs pa'i gnas na su yang bdag gi skyabs mi byed</text></item>
<item><p>276a7</p><section></section><text>ce'o/ /de bas na/ 'gro ba'i dpa' bo thub chen po/ /zhes pa ni sems can gyi don legs par spyod pa'o/ /de bas slob dpon gnang bar mdzod/ /ces pa ni gnyis te/ bdag smin par 'dod pa dang / gzhan smin par 'dod pa'o/ /bdag smin par 'dod pa'i skabs</text></item>
<item><p>276b1</p><section></section><text>su khyod kyis bdag gi slob dpon gyis la bdag smin par gyis shig ce'o/ /gzhan smin par 'dod pa'i skabs su bdag gzhan gyi slob dpon du rung bar mdzad du gsol/ /dus deng nas bzung nas bdag sems can rnams kyi don byed par 'gyur ro/ /de ci'i phyir zhe na/ gsang sngags</text></item>
<item><p>276b2</p><section></section><text>kyi spyod pa rmad du byung ba mi gnas pa'i mya ngan las 'das pa myur du thob par bya ba'i thabs 'dis ni bdag gzhan thams cad kyi bya ba rdzogs par byed kyi bdag gcig pu'i ni ma yin no/ /'o na gzhan kho nas 'gyur mod ce na yang ma yin te/ dang por bdag gi chos yongs su rdzogs</text></item>
<item><p>276b3</p><section></section><text>par ma byas par gzhan gyi don rdzogs par mi 'gyur ro/ /de ltar gsol ba ni gsol ba btab pa'o/ /dam pa des ni zhes pa ni gsol ba btab pa de gsan pa'o/ /bla ma dpal ldan yon tan mtsho/ /zhes pa ni slob dpon yon tan mang po dang ldan pa'o/ /snying rje slob ma</text></item>
<item><p>276b4</p><section></section><text>la bskyed de/ /zhes pa ni slob ma snying rjes nye bar gzung ba'o/ /de bzhin rab tu dang ba ni bzhin mdzes pa'o/ /rang gi brtse bas rang dga' ba ni rang bu mo la lugs kyi bstan bcos kyi sbyor ba rtsom pa'o/ /dam tshig bzang po bstan pa ni sdom pa dbog pa'o/ /yang na</text></item>
<item><p>276b5</p><section></section><text>gnyis su med pa'i sbyor bar byed pa'o/ /mnyam par gzhag pa yang de'i dus su ye shes kyi de bzhin gshegs pa thams cad snyoms par 'jug pa'i sgras bskul nas/ de'i byang chub kyi sems kyang 'bebs par byed do/ /de nas byang chub kyi sems gnas gang du</text></item>
<item><p>276b6</p><section></section><text>dbab ce na/ bum pa'am yang na dung chos su/ /zhes bya ba la sogs pas bstan to/ /'di dag rgyas pa 'dir mi bri ste/ yongs su rdzogs pa gzhan du shes par bya'o/ /de'i man ngag bstan pa/ mngon par byang chub pa ni gong du bshad do/ /'di la gnyis yod pas</text></item>
<item><p>276b7</p><section></section><text>na 'di ni rnam pa gnyis so/ /gang zhe na phyi dang nang gi ste/ gang bstan du yod pa de ni phyi'o/ /gang bstan du med pa de ni nang ngo / /de la dang por phyi bstan par bya ste/ rtogs par sla ba nyid kyi phyir ro/ /tho rangs kyi zhes pa la sogs pa ni go sla'o/ /nang gi mngon par</text></item>
<item><p>277a1</p><section></section><text>byang chub pa ni gang dang gang yin zhe na/ so so rang gi rig pa ni sems nyid 'od gsal ba'o/ /de'i rtags bstan pa/ dang po smig rgyu lta bu ni smig rgyu ba bzhin te de dang 'dra ba'o/ /de dang 'dra ba mthong ba yang de'i rtags te de'i rnam pa can gyi shes pa'o/ /'di dag gis ni slob</text></item>
<item><p>277a2</p><section></section><text>pa'i dbang du byas pa'i 'od gsal ba bstan to/ /skad cig la 'od gsal ba ni skad cig gam thang cig la sogs pas 'od gsal ba mngon du 'gyur te/ /dus ci srid mnyam par gzhag gi bar du chos thams cad rang bzhin med pa mngon sum</text></item>
<item><p>277a3</p><section></section><text>du 'gyur ro zhe'o/ /de yang gang gis mthong zhe na/ ye shes kyi mig gis mthong ngo zhe'o/ /de nyid thob pa'i thabs rgyas par bshad pa/ bsam gtan rnam pa gnyis la dmigs par byed do zhes pa ni 'og nas ston to/ /de'i dpe bstan pa/ chu bo'am ldeng ka'i</text></item>
<item><p>277a4</p><section></section><text>chu ni zhes bya ba la sogs pa smos te/ 'di dag gi don yang 'dus te/ rang bzhin med par byed pa nyid do/ /de'i ming ci zhe na/ ril por 'dzin pa zhes bya ba'o/ /ming gi rnam grangs ni gzhung rgyas pas 'jigs pa nyid kyi phyir ma bshad do/ /de yang rang bzhin med pa gang</text></item>
<item><p>277a5</p><section></section><text>las shes snyam pa la/ gsang ba 'dus pa zhes bya ba la sogs pa smos so/ /de yang dgongs pa can yin no/ /snyam pa la rnal 'byor chen po'i rgyud gzhan dag las zhes bya ba la sogs pa smos te/ yan lag kun las rnams 'das shing / /zhes pa ni gang gis lus kyi yan</text></item>
<item><p>277a6</p><section></section><text>lag dang cho ga'i yan lag thams cad dang bral ba'o/ /rtog pa'i tshogs rnams spangs nas kyang / /zhes pa ni gzung ba dang 'dzin pa'i rtog pa spangs pa'o/ /gug skyed thig le las 'das pa/ /zhes pa ni de dag gi rnam pa dang bral ba'o/ /'di ni dkyil 'khor mchog</text></item>
<item><p>277a7</p><section></section><text>yin no/ /zhes pa ni dkyil 'khor gyi rgyal po yin no zhe'o/ /gzugs dang gzugs med dri med la/ /zhes pa ni bshad zin to/ /gzhan go sla'o/ /e ma ho sangs rgyas zhes bya ba la sogs pa ni shes rab ye shes kyi dbang gi don du gsol ba 'debs shing bstod pa'o/ /des gsol</text></item>
<item><p>277b1</p><section></section><text>ba btab pas slob dpon gyis shes rab ye shes kyi dbang bskur ro/ /gzhan go sla'o/ /'od gsal ba 'di yang gang gi ngo bo ni rtog pa thams cad dang bral ba'o/ /rang bzhin gyis 'od gsal ba'i phyir dang / rtog pa'i dri ma sel ba 'di ni gtan tshigs so/ /slob pa dang mi slob pa</text></item>
<item><p>277b2</p><section></section><text>dang / sems nyid dang dngos po'i 'od gsal ba ni dbye ba'o/ /rnam grangs ni 'dir smos te/ de la sogs pa'i rim pa 'dir smos pa rnams kyi the tshom zab yongs su gcod pa gang yin pa 'di ni the tshom yongs su gcod pa'o/ /spyod pa bsdus pa'i sgron ma zhes bya ba'i 'grel pa</text></item>
<item><p>277b3</p><section></section><text>las le'u bdun pa'i bshad pa'o// //de ltar le'u bdun par don dam pa'i bden pa rgyas par bstan nas/ da ni zung du 'jug pa'i rim pa bshad par bya ste/ de shes par 'dod nas dris pa/ don dam pa'i bden pa rtogs pa la ni som nyi ma mchis na zhes pa ni de'i don khong</text></item>
<item><p>277b4</p><section></section><text>du chud pa'o/ /don dam pa'i bden pa la zhugs nas zhes pa ni don dam pa'i bden pa'i ting nge 'dzin la rab tu gnas pa'am/ de la sems rtse gcig pa'o/ /de las ldang bar bgyid ces pa ni gang gi stobs kyis stong pa nyid las lha'i skur ldang zhes pa'o/ /'dir mngon du phyogs</text></item>
<item><p>277b5</p><section></section><text>pa ni gang zhig lags zhes pa la sogs pas rang gi the tshom du gyur pa thams cad dris pa dang / de'i lan du 'od gsal ba las ldang ba'i rim pa ni lha'i sku 'byung ba rtogs par bya'i zhes pa'i don to/ /gang la brten zhe na/ gsang ba 'dus pa zhes bya ba la sogs pa smos te/</text></item>
<item><p>277b6</p><section></section><text>bskyed pa'i rim pa ni dang po ma yin no/ /ci'i phyir zhe na/ rdzogs pa'i rim pa yin pa'i phyir ro/ /'o na dang po zhes bya ba 'di gang zhig yin zhe na/ rdo rje bzlas pa ste/ rten dang bskyed pa dang bcas pa'o/ /des sa gang yang thob ce na/ sa brgyad pa ste bzod pa 'bring po'i</text></item>
<item><p>277b7</p><section></section><text>sa'o/ /rdo rje don zhes bya ba las kyang / rdo rje bzlas pa'i sar gnas nas/ /bzod pa 'bring po thob par byed/ /ces gsungs pa lta bu'o/ /sku gsung thugs mngon par rtogs pa ni sku gsung thugs sems nyid kyi ngo bor shes pa'o/ /des sa gang thob ce na/ sa bcu pa ste/ sems</text></item>
<item><p>278a1</p><section></section><text>la dmigs pa 'di ni chos kyi mchog chung ngu'am yang na 'bring po la reg pa'o/ /sgyu ma lta bu'i ting nge 'dzin gyis ni chos kyi mchog chen po la gnas par 'gyur te/ gzhan las bzod pa chen po nas chos mchog par gang de sems la dmigs pa dang / sgyu ma lta bus</text></item>
<item><p>278a2</p><section></section><text>thob par 'gyur/ /'og gi sa la rmongs pa yis/ /rab tu dga' sogs sa la 'dzeg /'grub par mi 'gyur dud 'gro bzhin/ /zhes pa lta bu'o/ /'o na 'od gsal bas sa gang thob ce na/ rab tu dga' ba ste sa bcu dang po'o/ /'o na/ 'od gsal ba yi sbyor ba yis/ /bcu</text></item>
<item><p>278a3</p><section></section><text>gsum sa la yang dag gnas/ /zhes 'byung ba dang mi 'gal lam zhe na 'gal ba ma yin te/ de ni drod la sogs pa'i dbang du byas pa ste/ gang tshe tha ma'i drod gyur nas/ /bzod pa chos mchog dbang du ni/ /rab 'bring sbyor ba bcu gnyis te/ /rab tu dga' ba bcu gsum mo/ /</text></item>
<item><p>278a4</p><section></section><text>zhe'o/ /zung du 'jug pa zhes bya ba 'dis sa'i khyad par du thob ce na/ /rab tu dga' nas chos kyi sprin/ /gang gi rjes la thob pa rnams/ /zung 'jug gi ni sbyor bar byed/ /gzhan pa'i yul du 'gyur ma yin/ /zhes 'byung ba lta bu'o/ /de yang gang las gsungs she na/</text></item>
<item><p>278a5</p><section></section><text>lang kar gshegs pa'i mdo las kyang zhes bya ba la sogs pa smos te/ snying rje ni sems can sdug bsngal dang bral bar 'dod pa'o/ /thabs mkhas pa ni byang chub kyi sems so/ /sems kyi khams thams cad sgyu mar snang ba la sogs pa 'di ni go sla ba nyid kyi</text></item>
<item><p>278a6</p><section></section><text>phyir ma bshad do/ /sgyu ma lta bu'i ting nge 'dzin la snyoms par zhugs pa ni de la gnas pa mdzad pa'o/ /don dam pa'i bden pa ni 'od gsal ba'o/ /de ma thob pa ni mngon du ma gyur pa'o/ /des cir 'gyur zhe na/ phyin ci log yin te yang dag pa ma yin pa'o/ /de ci'i phyir zhe na</text></item>
<item><p>278a7</p><section></section><text>zhes pa ni de nyid la the tshom du gyur nas 'dri ba'o/ /de'i len du snang ba gsum rnam par dag par ma gyur pa ni de'i rtog pa ma spangs pa'o/ /des cir 'gyur zhe na/ rnam par shes pa kun du rtog pa'i shes pa 'khor ba la sogs par rtog pa'o/ /nyon mongs pa zhes bya ba la sogs</text></item>
<item><p>278b1</p><section></section><text>pa ni go sla'o/ /don ni 'di yin te/ gang du dngos po rtog pa dang ma bral ba de srid kyi bar du sdug bsngal gyi rgyu la zhugs shing de'i 'bras bu dang ldan pa yin no zhes bya bar dgongs so/ /de yang gang las gsungs she na/ dpal mchog dang po zhes bya ba la sogs pa smos</text></item>
<item><p>278b2</p><section></section><text>te/ 'dod chags rnam par dag pa ni 'dod chags sa bon dang bcas pa spangs pa'o/ /byang chub sems dpa'i gnas so zhes pa ni byang chub sems dpa'i sems gzhug par bya ba ste/ gtso bo gang na 'dug 'gyur ba/ de yi khyim ni nam mkha' nyid/ /ces pa lta</text></item>
<item><p>278b3</p><section></section><text>bu'o/ /slob dpon gzhan dag 'di mi 'dod do snyam pa la/ slob dpon kam+pa la zhes bya ba la sogs pa smos te/ nang gi bdag nyid kyi sgrub thabs ni zhes pa 'di ni nang la mchog tu gzhol ba'i gang zag gi dbang du byas pa'o/ /sgra ji bzhin ni sbom por bshad/ /ces</text></item>
<item><p>278b4</p><section></section><text>pa ni rags pa'i rnam par bshad pa'o/ /sems kyi rang bzhin ni phra ba ste zhes pa ni gting dpag dka' ba'i phyir ro/ /rnal 'byor pa rnams kyi mchog gi gnas so zhes pa ni mchog sgrub pa'i rgyu'o/ /gzhan go sla'o/ /'di dag kyang rgyas par ni bsdus pa la dga'</text></item>
<item><p>278b5</p><section></section><text>ba'i phyir ma spros so/ /'o na gnyis su med pa'i don de nyid kyang gang yin zhe na/ rnam par shes pa gsum rnam par dag pa ni 'od gsal ba'o/ /de yang shes rab kyi pha rol tu phyin pa yang de nyid de/ 'dis 'khor ba'i chu bo las sgrol bar byed pa'i phyir ro/ /de yang</text></item>
<item><p>278b6</p><section></section><text>mtshan nyid ji lta bu zhe na/ sems dpa' med pa ni bsam par bya ba dang byed pa med pa'i phyir ro/ /mi smra ba ni brjod pa las 'das pa'o/ /de'i ming ci zhe na/ mi gnas pa'i mya ngan las 'das pa khams shes te/ gang shes pas srid pa la mi gnas pa dang snying rjes</text></item>
<item><p>278b7</p><section></section><text>zhi ba la mi gnas pa gang yin pa de la de skad ces bya'o/ /gzugs med pa ni gzugs yongs su dag pa'o/ /rig par dka' ba ni mthong bar dka' ba'o/ /las dang skye ba las grol ba ni sgrib pa gnyis spangs pa'o/ /de dag gis ni rtog pa la mi gnas pa'i stong</text></item>
<item><p>279a1</p><section></section><text>pa nyid 'od gsal ba'i rim pa bstan nas/ da ni ldang ba'i rim pa dpe dang bcas pa bstan par byas te/ nyi ma dang zla ba'i tshul ni snang ba mched pa dang snang ba'i dpe'o/ /de shin tu snang ba ni rtog pa med la snang bas snang ba thob par 'byung ste/</text></item>
<item><p>279a2</p><section></section><text>gang gis bdag gis 'od gsal ba mngon du byas so snyam pa'i shes pa rags pa'i rtog pa dang bral ba 'byung ngo / /de las nyi ma'i 'od kyis gsal ba ni don dam pa shes pa dang bral nas kun rdzob kyi dmigs pa'i snang ba mched pa 'byung bar 'gyur ro/ /de las</text></item>
<item><p>279a3</p><section></section><text>gsal ba ni gong ma bas gsal ba ste zla ba'i 'od zer lta bu bsil ba ni zla ba'i 'od dang 'dra bar gang zhig rags pa'o/ /yang na 'di dag ni don dam pa'i shes pa gsum po dag rim gyis skye ste/ ro myong ba'i rnam pa dang / gzhan spong ba dang / de rig pa'i ngo bo nyid</text></item>
<item><p>279a4</p><section></section><text>do zhes la la dag 'dod do/ /de yang gang las 'byung zhe na/ dpal mchog dang po zhes bya ba la sogs pa smos te/ nam mkha' las ni nam mkha' 'byung / /zhes pa ni don chos kyi dbyings nam mkha' dang 'dra ba las ye shes nam mkha' dang 'dra ba 'byung zhe'o/ /</text></item>
<item><p>279a5</p><section></section><text>de nyid kyis ji ltar rtogs she na/ thams cad stong pa nyid 'dus byas dang 'dus ma byas thams cad stong pa nyid du rtog pa'o/ /gzhan go sla'o/ /'di dag gi don ni 'od gsal ba'i rjes las skyes pa'i rtog pa thams cad slob pa'i dbang du byas pa'i zung du 'jug pas bslabs</text></item>
<item><p>279a6</p><section></section><text>te/ de nyid gnyis su med pa'i ye shes kun du 'od kyis la sangs rgyas nas thugs rje chen po dang smon lam gyi shugs kyis sku sna tshogs pa 'byung bar 'gyur ro/ /de ltar 'byung yang sku de la rnam par rtog pa ni gang yang yod pa ma yin no/ /snyam du dgongs so/ /de lta bu'i don 'di</text></item>
<item><p>279a7</p><section></section><text>nyid gsal bar bya ba'i phyir zhes pa ni de khong du legs par chud par bya ba'i phyir ro zhe'o/ /dpal gsang ba grub pa ni mtshan bstan pa'o/ /rang gis rig pa rang gi ye shes so/ /gzhan gyi brjod las mi 'byung ste/ /zhes pa ni gzhan gyi tshogs las mi 'byung ba'o/ /'o na gang</text></item>
<item><p>279b1</p><section></section><text>las 'byung zhe na/ mos dang bsgoms pas rtogs 'gyur te/ /zhes pa la mos pa ni mnyan pa dang bsam pa'o/ /gang ting nge 'dzin rtse gcig pa 'di ni bsgom pa'o/ /des rtogs par 'gyur ba ni des shes par 'gyur bar dgongs pa'o/ /'dis mi 'da' ba thob pas dam</text></item>
<item><p>279b2</p><section></section><text>tshig go/ /de yang 'di las ma rtogs pa thabs gzhan ni med do/ /de nyid de nyid min spangs te/ /zhes pa ni tha mal pa'i spyod pa sna tshogs pa spangs pa'o/ /mos pa'i bsam pas nyin mtshan du/ /zhes pa ni gang gis gces spras su byed pa'i bsam pas nyin dang mtshan</text></item>
<item><p>279b3</p><section></section><text>du de kho na nyid bsgom zhes so/ /des cir 'gyur zhe na/ zhi ba'i go 'phang bla na med/ /ces pa ni rtog pa thams cad dang bral ba'i chos kyi sku thob pa'o/ /mchog tu mya ngan las 'das pa/ /zhes pa ni khyad par du 'khor ba'i sdug bsngal dang bral ba'o/ /de yang longs spyod</text></item>
<item><p>279b4</p><section></section><text>rdzogs pa dang sprul pa'i sku 'byung ba yang rkyen gang gis byas she na/ de dang de las smon lam mthus/ /zhes pa ni chos kyi sku de las smon lam dang snying rje'i stobs kyis longs spyod rdzogs pa la sogs pa sna tshogs su snang zhe'o/ /gzhan go sla'o/ /dus ji tsam gyis 'byung</text></item>
<item><p>279b5</p><section></section><text>zhe na/ skad cig thang cig tsam gyis byung ba ste/ /zhes pa ni skad cig thang cig gis 'byung ngo / /byung ba ni byed ce na/ spro dang sdud par byed pa ste/ /zhes pa ni sku'i 'od zer la sogs pa'i stobs kyis so/ /gang la snang zhe na/ khams gsum 'di dag thams cad la snang</text></item>
<item><p>279b6</p><section></section><text>zhe'o/ /'di dag ni bshad zin to/ /gzhan go sla'o/ /de lta bu'i de yang gzhung 'di pa ma yin nam snyam pa la/ gsang ba 'dus pa zhes bya ba la sogs pa gsungs te/ e ma'i rdo rje ni chos kyi sku'o/ e ma'o rdo rje ni longs spyod rdzogs pa'i sku'o/ /e ma'o rdo rje</text></item>
<item><p>279b7</p><section></section><text>bstan pa ni sprul pa'i sku'o/ /gang du lus ngag sems med pa/ /zhes pa ni gang la ji ltar snang ba de la lus mi dmigs ngag mi dmigs sems mi dmigs so zhe'o/ /sprul pa dang longs spyod rdzogs pa ston pa'i bka' de dgongs pa can yin no zhe na/ ma yin pa'i</text></item>
<item><p>280a1</p><section></section><text>phyir rje btsun gyi zhal snga nas kyang zhes bya ba la sogs pa smos te/ khong stong khyod kyi lus la med/ /ces bya ba la sogs pa'i don ni sprul pa'i sku ni chu'i zla ba dang 'dra bar dgongs pa'o/ /dga' ba'i sems ni bzung gyur nas/ /zhes pa ni sems can</text></item>
<item><p>280a2</p><section></section><text>gyi don la dga' ba'o/ /rdo rje'i lus ni rdo rje'i sku'o/ /de bsgoms pa ni rtse gcig par byed ce'o/ /des cir 'gyur zhe na/ brtan lus khong stong ma yin pa/ /zhes pa ni gzhan gyis mi shigs pa'i sku thob pa'o/ /gzhan yang nam mkha' 'dra zhing zhes bya ba la</text></item>
<item><p>280a3</p><section></section><text>sogs pa'i don ni gong dang 'dra'o/ /gzhan go sla'o/ /dpa' bar 'gro ba'i mdo ni dpa' bar 'gro ba'i don ston pa'i mdo ste/ de las kyang rgyas par gsungs so/ /gang gis dpa' bar 'gro ba'i ting nge 'dzin 'di thob pa ni skyes bu gang zhig gis chos kyi sku thob pa nyid</text></item>
<item><p>280a4</p><section></section><text>do/ /de'i yon tan gyi khyad par yang ji lta bu zhig dang ldan zhe na/ sangs rgyas thams cad kyi yul du mchis pa lags so zhes pa ni mar me mdzad la sogs pa ni sangs rgyas thams cad de/ de'i yul ni chos kyi sku'o/ /ci'i phyir zhe na/ gshegs par bya ba yin pa</text></item>
<item><p>280a5</p><section></section><text>nyid kyi phyir ro/ /rang dbang gi ye shes ni mi rtog pa'i ye shes te/ de la dbang bgyid pa ni de la spyod pa'o/ /gzhan go sla'o/ /mi gnas pa'i mya ngan las 'das pa ni bshad zin to/ /the tshom gcod pa ni ngo bo dang dus la sogs pa la the tshom za ba yongs su gcod pa</text></item>
<item><p>280a6</p><section></section><text>gang yin pa de la de skad ces bya'o/ /spyod pa bsdus pa'i sgron ma zhes bya ba'i 'grel pa las le'u brgyad pa'i bshad pa'o// //de ltar gnyis su med pa'i rim pa la sogs pa rgyas par bstan nas/ de nas spyod pa rnam pa gsum la sogs pa ni go sla ba nyid dang /</text></item>
<item><p>280a7</p><section></section><text>gzhung rgyas pas 'jig pa dang / slob dpon gzhan gyis kyang rgyas par bshad pa nyid kyi phyir bdag gis ni ma bshad do/ /gang du nyi ma'i 'od zer mun pa'i gnyen po bzhin/ /shes rab kyis ni gti mug rab bsal nas/ /dga' ba'i stobs kyis dka' 'grel rim pa</text></item>
<item><p>280b1</p><section></section><text>brtsams/ 'di la nyes gyur ci mchis bzod par gsol/ /'dod rgyal zhags pa kun bkrol gzhung 'di las/ /gang gis dge ba'i rtsa ba ci thob pa/ /des ni khams gsum sems can bdag dang bcas/ /rdo rje 'chang gi zhing du skye bar shog/ /spyod pa bsdus pa'i</text></item>
<item><p>280b2</p><section></section><text>sgron ma'i bshad pa shes rab mchog dang ldan pa'i slob dpon shAkya bshes gnyen gyis mdzad pa rdzogs so/[ ]@##/ /rgya gar skad du/ badzra satwa sA d+ha naM b+hA khyA/ bod skad du/ rdo rje sems dpa'i sgrub pa'i thabs kyi bshad pa/ bcom ldan 'das rdo rje</text></item>
<item><p>280b3</p><section></section><text>sems dpa' la phyag 'tshal lo/ /mdun gnas rgyal dang rgyal sras klu sgrub dag la ni/ /dang zhing gus pa chen pos spyi bos phyag 'tshal nas/ /dpal ldan zla ba grags pas mdo ni bsdus mdzad pa'i/ /rtogs dka'i tshig ni 'bad pas rnam par bshad par bya/ /sangs</text></item>
<item><p>280b4</p><section></section><text>rgyas kyi theg pa mngon par rtogs pa'i rigs can zhes bya ba la/ sangs rgyas kyi theg pa ni pha rol tu phyin pa'i theg pa ste/ de'i mngon par rtogs pa sgrub pa rigs kyi bsam pa'i bye brag gang la yod pa de dag la de skad ces bya'o/ /gsung rab pa zhes bya ba ni gsung rab ni</text></item>
<item><p>280b5</p><section></section><text>lung ngo / /des spyod pas ni gsung rab pa'o/ /rtog pa'i rnal 'byor gyi ting nge 'dzin la snyoms par 'jug cing zhes bya ba ni 'od gsal ba bsgom pa'i rim pa dang bral bas bskyed pa'i rim pa lha'i rnal 'byor gyi mtshan nyid bsgom pa la mkhas pa'o/ /mtha' drug gi</text></item>
<item><p>280b6</p><section></section><text>bshad pa las kha phyir bltas pa zhes bya ba ni nges pa'i don dang drang ba'i don la sogs pa'i bshad pa las kha phyir bltas pa'o/ /sgra ji bzhin pa'i don gyi sgo nas zhes bya ba ni zab mo'i don yongs su mi shes pas ji ltar rab tu grags pa'i sgra'i sgo nas zhes bya bar dgongs so/ /</text></item>
<item><p>280b7</p><section></section><text>zla ba dang rdo rje dag gis bskyed pa'i sgo nas so/ /srid pa skye ba'i rim pas zhes bya ba ni mngal nas skyes pa'i rim pas so/ /mngon par byang chub pa lnga'i rim pas zhes bya ba ni zla ba dang nyi ma dang sa bon spro ba dang sdud pa'i rim pas so/ /skad cig bzhi zhes pa ni/ sa bon dang</text></item>
<item><p>281a1</p><section></section><text>phyag 'tshal la mi ltos pas so/ /bcu gsum du 'dod do zhes pa ni snying po'i dkyil 'khor du spyan ma la sogs pa'i lha mo bzhi dang bcas pa'i mi bskyod pa la sogs pa de bzhin gshegs pa lnga ste dgur 'gyur la/ phyi rol gyi sgo bzhi'i gshin rje</text></item>
<item><p>281a2</p><section></section><text>mthar byed la sogs pa khro bo bzhi dang bcu gsum mo/ /bcu dgur 'dod do zhes bya ba ni dpal sgyu 'phrul dra ba las 'byung ba la sogs pa'i rim pas so/ /lha nyi shu rtsa lngar 'dod do zhes bya ba ni snga ma bzhin du snying po'i dkyil 'khor la dgu dang / gzugs rdo rje ma la</text></item>
<item><p>281a3</p><section></section><text>sogs pa'i phyi rol du rnal 'byor ma drug dang / de'i phyi rol du phyogs mtshams su khro bo gshin rje mthar byed la sogs pa bcu dang nyi shu rtsa lnga yin no zhes bya'o/ /rim pa gnyis rtogs nas zhes bya ba ni thos pa'i sgo nas rim pa gnyis kyi don rab tu shes nas so/ /sngags</text></item>
<item><p>281a4</p><section></section><text>kyi des pa dang po ste/ zhes bya ba ni lhag par mos pa'i dkyil 'khor dang / lus kyi dkyil 'khor dang / 'od gsal bar 'jug pa dag gis de ma thag tu skyes pa'i sngags kyi ngo bo nyid kyi rdo rje sems dpa'i rang bzhin du nges pa'o/ /dgong pa bstan pa zhes bya ba ni rdo rje</text></item>
<item><p>281a5</p><section></section><text>sems dpa'i sku la oM la sogs pa'i sa bon mnyam par bkod la gsal bar byed pa'o/ /rnam par gzhag pa zhes bya ba ni 'di'i 'og tu 'di bsgom par bya'o zhes rnam par gzhag pa'i dgongs pa nges pa'o/ /de nyid bstan pa zhes bya ba ni gnas skabs ji ltar 'od</text></item>
<item><p>281a6</p><section></section><text>gsal la 'jug pa'o/ /sems can thams cad la snying rje chen po'i sems bskyed la zhes bya ba ni dang po gdams ngag ji lta ba bzhin du bcom ldan 'das la mngon par mchod nas/ de'i mdun du sdig pa bshags pa la sogs pa byas te/ sdug bsngal ba'i sems can</text></item>
<item><p>281a7</p><section></section><text>thams cad la snying rje bsgom par bya'o zhes bya ba'i don to/ /dgon pa chen po'i sa phyogs zhes bya ba ni phyogs rnams las dgon pa chen po'i khyad par can la'o/ /me tog 'bras bu sogs kyis brgyan/ /zhes bya ba ni 'bras bu dang me tog dang chu la sogs pa</text></item>
<item><p>281b1</p><section></section><text>khyad par 'phags pa yid du 'ong ba'i ri'i phyogs gcig dben pa dang / dben pa gzhan la yang ngo / /dngos grub thams cad bsdus pa bsgrub/ /ces bya ba ni dngos grub thams cad ni 'jig rten dang 'jig rten las 'das pa ste/ de dag bsdus pa ni gang la yang</text></item>
<item><p>281b2</p><section></section><text>dag bsdus pa de rdo rje sems dpa'i sku'o/ /kha dog dkar por lhag par mos pa zhes bya ba ni 'di la 'khor lo rtsibs bcu pa'i lte ba'i dbus su gnas la zhes bya ba ni lhag ma'o/ /nam mkha'i khams kyi dbus gnas par/ /zhes bya ba la sogs pa la/ nam mkha'i</text></item>
<item><p>281b3</p><section></section><text>khams kyi dbus gnas zhes bya ba ni skad cig gi 'od gsal ba las langs nas de'i dbus su gnas pa'o/ /sangs rgyas dkyil 'khor ni rdo rje sems dpa'o/ /'od zer sprin gyi tshogs ni 'od kyi phung po'o/ /sangs rgyas 'bar ba'i 'od mnyam pa/ /zhes bya ba ni 'ja'</text></item>
<item><p>281b4</p><section></section><text>tshon lta bu'i 'od lngas brgyan pa'o/ /le'u dang po las gsungs pa'i ye shes rdo rje'i ting nge 'dzin zhes bya ba ni ye shes sgron ma mi bskyod pa de nyid dbyer mi phyed pas rdo rje ste/ de la dmigs pa'i ting nge 'dzin sems ni rtse gcig pa mngon du byed pa'i don to/ /de bzhin</text></item>
<item><p>281b5</p><section></section><text>gshegs pa thams cad kyi sku dang gsung dang thugs rig pa'i skyes bu zhes bya ba la/ de bzhin gshegs pa thams cad kyi sku gsung thugs kyi bdag po nyid rdo rje 'chang chen po ste/ rig pa'i skyes bu ni gnyis su med pa'i bdag nyid do/ /mi bskyod pa'i phyag rgya chen por</text></item>
<item><p>281b6</p><section></section><text>sbyor ba'i go 'phang zhes bya ba ni mi bskyod pa'i sku'i rnam pas so/ /de bzhin gshegs pa thams cad kyi sku gsung thugs rdo rje la zhes bya ba ni rdo rje 'dzin pa chen po la'o/ /hUM ring po brjod par bya zhes bya ba ni rigs pa'i pad+ma lhung pa'i byang chub kyi sems gyur pa las</text></item>
<item><p>281b7</p><section></section><text>hUM bcur dmigs nas so/ /phyogs bcur rnam par gnas pa zhes bya ba ni phyogs bcur rnam par gnas pa'i rtse mo la gnas so zhes bya ba'i don to/ /khro bo zhes bya ba la sogs pa la/ zhe sdang gnas las skyes zhes bya ba ni zhe sdang ni mi bskyod pa de'i gnas ni</text></item>
<item><p>282a1</p><section></section><text>bskyed pa'i sa bon yi ge hUM ngo / /de las skyes pa ni de nas skyes pa'o/ /gsod don gnyer ba zhes bya ba ni de rnams gsod pa'i ngo bo nyid dgos pa ste/ bsgom pa'i sgo nas so/ /rdo rje khro bo bdud rtsi che/ /zhes bya ba ni bdud rtsi 'khyil pa'o/ /rdo rje phur bu zhes</text></item>
<item><p>282a2</p><section></section><text>bya ba ni phur bu bcu'i rnam par ro/ /phyogs bcu'i rtse mor zhes bya ba ni phyogs bcu la'o/ /shin tu 'bar zhing legs pa'i 'od/ /ces bya ba ni 'od 'bar ba rnams kyis gsal bzhin pa'o/ /de nas 'dod pa'i rgyal po'i sngags kyis zhes bya ba ni phyogs bzhir gnas pa'o/ /</text></item>
<item><p>282a3</p><section></section><text>bsam gtan gang gis zhes bya ba la sogs pa ni bsam gtan gang gis gdug pa can rnams phur bus gdab pas so/ /yi dam ni dus bzhir byin gyis brlabs pa'o/ /gnas gang du ni mnyam spyod pa/ /zhes bya ba ni gang der yang dag pa brtsam mo/ /bsam gtan</text></item>
<item><p>282a4</p><section></section><text>sbyor ba 'di yi ni/ /zhes bya ba ni bsrung ba'i cho ga 'di'i bsgom pas so/ /gnas nas sangs rgyas byin gyis brlab/ /ces bya ba ni rdo rje sems dpa'i rnal 'byor goms pas sangs rgyas te/ rang gi lha rnams kyis byin gyis brlabs te mnyam pa nyid du sgrub pa'o/ /dngos</text></item>
<item><p>282a5</p><section></section><text>po med pa bsgom du med/ /ces bya ba la sogs pa 'di ni mdor byas pa'i dka' 'grel legs par byas so/ /nam mkha'i rdo rje dbus gnas pa/ /zhes bya ba ni nam mkha'i rdo rje ni/ /de'i dbus su gnas pa ni de'i nang du gtogs pa'o/ /dkyil 'khor rdo rje kun las</text></item>
<item><p>282a6</p><section></section><text>skyes/ /zhes bya ba ni rlung la sogs pa'i dkyil 'khor thams cad gyur pa'o/ /der ni b+h+rUM yig bsgom par bya/ /zhes bya ba ni de sa'i cha'i steng du yi ge b+h+rUM gzhal yas khang bskyed pa'i rgyur gyur pa'o/ /rdo rje sprin ni mnyam pa zhes bya ba ni phyogs bcur spros pa'i de bzhin</text></item>
<item><p>282a7</p><section></section><text>gshegs pa skyed par byed pa'o/ /dpag tshad brgya yi khyon tshad du/ /zhes bya ba la sogs pa ni dpag tshad brgya'i khyon tsam ni phyogs re re la dpag tshad nyi shu'i tshad tsam yin no/ /gru bzhi ni mtshams bzhi dang ldan pa'i phyir ro/ /rab brgyan pa ni lha dang mi la sogs pa</text></item>
<item><p>282b1</p><section></section><text>las 'phags pa'o/ /rin chen bzhi'i rang bzhin ni kha dog bzhi dang ldan pa'i phyir ro/ /mchod rten ni mchod rten ltar mchod par bya ba yin pa'i phyir ro/ /gsal ba ni shel lta bu'o/ /rang bzhin dri ma med pa ni skyon ma lus pa dang bral ba'i phyir ro/ /gsal ba de yi</text></item>
<item><p>282b2</p><section></section><text>ngo bo nyid/ /ces bya ba la sogs pa la/ gsal ba de'i ngo bo nyid ces bya ba ni gang gsal ba ni shel te/ de'i rang gi ngo bo gzhal yas khang yin te/ phyi rol na gnas pa rnams kyis kyang dkyil 'khor ba'i lha rnams kyi gzugs mthong ba'i phyir ro/ /kun nas sna tshogs</text></item>
<item><p>282b3</p><section></section><text>gzugs ldan zhes bya ba ni in+d+ra nI la sogs pa'i kha dog dang ldan pa'i phyir ro/ /sangs rgyas sprin dang yang dag ldan/ /zhes bya ba ni spros pa'i dkyil 'khor gyi lha rnams kyis mngon par khyab pa'o/ /'od zer 'bar zhing 'khrugs pa zhes bya ba ni phyogs bcu nam mkha'i</text></item>
<item><p>282b4</p><section></section><text>dkyil 'khor du khro bo'i 'od 'bar ba'o/ /gsal ba la sogs pa yi dkyil 'khor ldan/ /zhes bya ba ni zla ba dang nyi ma'i gdan dang ldan pa'o/ /de bzhin gshegs pa kun gyi gnas/ /zhes bya ba ni de bzhin gshegs pa thams cad kyi gnas gzhal yas khang zhes</text></item>
<item><p>282b5</p><section></section><text>bya ba'i don to/ /khams kyi rang bzhin rig pa'i lha mo rnams dang zhes bya ba ni de'i rjes su yul gzugs la sogs pa'i rang bzhin gzugs rdo rje ma la sogs pa zhes bya bar rig par bya'o/ /lugs ma la sogs pa zhes bya ba ni shing la sogs pas spras shing byas</text></item>
<item><p>282b6</p><section></section><text>pa'o/ /dam tshig las byung khu ba ni/ /zhes bya ba la sogs pa la/ dam tshig las byung khu ba ni/ /zhes bya ba ni thabs dang shes rab snyoms par 'jug pas bskyed pa'i rang bzhin gyi dkyil 'khor gyi lha rnams skad cig gis gnas ji lta bar dgod par bya'o/ /'bras</text></item>
<item><p>282b7</p><section></section><text>bu 'dod pas cho ga bzhin du btung zhes bya ba ni/ gzugs phung gtogs la me long dang / /zhes bya ba la sogs pa'i tshogs sangs rgyas kyi 'bras bu don gnyer bas de rnams rang gi lus la gnas ji lta bar nang du gzhug par bya'o/ /de bzhin gshegs pa'i tshogs</text></item>
<item><p>283a1</p><section></section><text>bsad nas/ /zhes bya ba ni rang gi lus la de bzhin gshegs pas yongs su zhugs pa'i ngo bo rim gyis stong pa nyid du zhugs par bya'o zhes bya ba'i don to/ /don dam pa'i bden pa zhes bya ba la sogs pa ni yi ge hUM yongs su gyur pa las nyi ma'i dkyil 'khor</text></item>
<item><p>283a2</p><section></section><text>dang / yi ge oM las skyes pa'i zla ba'i dkyil 'khor dang yi ge aHyongs su gyur pa las pad+ma zhes bya ba'i don to/ /ye shes tsam la snyoms par 'jug pa zhes bya ba ni/ ye shes tsam ni sems tsam mo/ /snyoms par 'jug pa ni brtan pa</text></item>
<item><p>283a3</p><section></section><text>dang g.yo ba nang du gzhug par bya ba'i don to/ rdo rje gsum yig sngags mchog gi/ zhes bya ba ni/ sngags thams cad kyi gtso bor gyur pa'i yi ge gsum gyis so/ /phyag rgya chen po bsgom pa ni/ /zhes bya ba ni rdo rje sems dpa'i sku bsgom</text></item>
<item><p>283a4</p><section></section><text>pa'o/ /srid pa tha ma pa'i sems can gyi don gyi phyir zhes bya ba ni srid pa gang gis de ma thag tu byang chub thob par 'gyur bas na de mthar gyur pas na tha ma zhes brjod do/ /de la gnas pa'i sa bcu'i dbang phyug rnams la nye ba'i gnas skabs byang chub sems dpa' 'am/ so so</text></item>
<item><p>283a5</p><section></section><text>skye bo gang rung sngags kyi tshul gyi bsgoms pas bdag nyid chen po thob pa gang yin pa de srid pa tha ma ste/ de rnams kyi rgyu mtshan zhes bya ba'i don to/ /phung po dang khams dang skye mched rjes su zhugs pa zhes bya ba ni ye shes kyi rang bzhin lus bsgyur nas 'byung bar 'gyur ba'i</text></item>
<item><p>283a6</p><section></section><text>lus 'dzin pa'o/ /g.yo ba nyid rab tu bsam par bya zhes bya ba ni 'di'i de ma thag tu dzaH hUM baM hoHzhes bya ba'i sa bon rnam pa bzhi gzugs rdo rje ma la sogs pa'i lha mo'i ngo bo nyid rang gi lus la gnas pa'i gzugs la sogs pa'i yul rnams su 'god do zhes bya bar rtogs</text></item>
<item><p>283a7</p><section></section><text>par bya'o/ /rig pa'i skyes bu chen po zhes bya ba la sogs pa la/ rig pa'i skyes bu chen po ni rdo rje 'dzin pa'o/ /de bzhin gshegs pa thams cad kyis byin gyis brlabs pa zhes bya ba ni bdag nyid de bzhin gshegs pa la sogs pa'i sa bon bkod par byas pa dang ldan</text></item>
<item><p>283b1</p><section></section><text>pa'o/ /de bzhin gshegs pa thams cad ces bya ba ni de bzhin gshegs pa thams cad dang mnyam pa ste/ rin po che'i rigs gang zhes bya ba'i don to/ /dpal ldan rdo rje sku 'chang ba/ /zhes bya ba la sogs pa la/ sangs rgyas de bzhin gshegs pa rnams kyi</text></item>
<item><p>283b2</p><section></section><text>sku de'i bdag nyid can du 'dzin par byed pa zhes bya ba ni sangs rgyas sku 'chang ba'o/ /dpal ldan zhes bya ba ni spyan ma dang bcas pa'o/ /rdo rje mi phyed gsum bsgom pas/ /zhes bya ba ni rdo rje 'chang chen po ste/ de dang dbyer med par bsgom pa'o/ /deng bdag byin gyis</text></item>
<item><p>283b3</p><section></section><text>brlabs nas su/ /rdo rje'i skur ni mdzad du gsol/ /zhes bya ba la/ deng bdag ni bdag nyid kyi lus so/ /byin gyis brlabs nas ni rab tu gnas pa'i gnas su gyis shig pa'o/ /rdo rje sku rnams kyi zhes bya ba ni rdo rje sku yis zhes gcig gi tshig tu 'thob bo/ /de ltar</text></item>
<item><p>283b4</p><section></section><text>bdag po la gsol ba btab nas de'i 'khor la gsol ba gdab pa ni phyogs bcu zhes bya ba la sogs pa ni go sla'o/ /sku gang yin zhes bya ba la sogs pa la sku gang yin zhes bya ba ni lus ngag yin pa'o/ /phung po lnga ni rab tu dag /ces bya ba ni phung po lnga'i</text></item>
<item><p>283b5</p><section></section><text>bdag nyid do/ /de dang 'dra ba zhes bya ba ni de'i ngo bo nyid kyi skur gyur cig pa'o/ /chos zhes bya ba la sogs pa la/ chos 'od dpag tu med pa la'o/ /gsung lam ni ngag gi rang bzhin nyid yin pas so/ /dpal ldan zhes bya ba ni gos dkar mo dang ldan pa'o/ /</text></item>
<item><p>283b6</p><section></section><text>rdo rje mi phyed gsum la sogs la ni snga ma bzhin no/ /'dod chags chen po'i mes tshogs gnyis zhu ba las zhes bya ba ni 'dod chags chen po'i tshul dang ldan pa'i 'od dpag med dang gos dkar mo'i tshogs gnyis so/ /gang zhig ces bya ba la sogs pa ni gang</text></item>
<item><p>283b7</p><section></section><text>dag kho na'o/ /nges pa'i tshig ni phun sum tshogs/ /zhes bya ba ni sgra ma lus pa brjod pa phun sum tshogs pa dang ldan pa zhes bya ba'i don to/ /chos 'dzin pa dang 'dra bar shog /ces bya ba ni 'od dpag med dang 'dra bar gyur cig ces dgongs pa'o/ /dpal</text></item>
<item><p>284a1</p><section></section><text>ldan rdo rje thugs 'chang ba/ /zhes bya ba la sogs pa la/ rdo rje thugs 'chang ba zhes bya ba ni rdo rje'i ngo bo nyid kyi thugs 'dzin pas rdo rje thugs 'chang ba'o/ /mA ma kI dang ldan pas dpal dang ldan no/ /rdo rje gsum zhes bya ba la sogs pa ni snga ma bzhin no/ /</text></item>
<item><p>284a2</p><section></section><text>kun du bzang po zhes bya ba ni sems can kun la bzang zhing phan par byed pa'i phyir kun du bzang po ste mi bskyod pa'o/ /gsang ba'i dpa' bo zhes bya ba ni gsang ba ni sbas pa'o/ /ston par byed pas gsang ba'o/ /rang gi rigs kyi bu byang chub sems dpa' yin la de dag gi dpa' bo ni</text></item>
<item><p>284a3</p><section></section><text>gtso bo'o/ /de'i blo ldan pa zhes bya ba ni mA ma kI dang bcas pa'o/ /rdo rje 'dzin dang 'dra bar shog /ces bya ba la/ rdo rje 'dzin dang 'dra ba ni mi bskyod pa 'dra ba zhes bya ba'i don to/ /le'u dang po las gsungs pa'i dam tshig las byung ba rdo rje ting nge 'dzin gyi tshul zhes bya ba la/</text></item>
<item><p>284a4</p><section></section><text>dam tshig ni yi ge gsum mo/ /de las skyes pa'i phyir dam tshig las byung ba ni rdo rje 'chang chen po yin te/ ting nge 'dzin gyis dmigs pas zhes bya ba'i don to/ /rang gi cod pan la bdag po dam pa zhes bya ba ni dbang bskur nas spyi bor mi bskyod pa bsam par bya'o/ /</text></item>
<item><p>284a5</p><section></section><text>ye shes dam tshig ni ye shes sems dpa'o/ /yi ge hUM zhes bya ba ni kha dog nag po'o/ /sangs rgyas dkyil 'khor dbus gnas pa/ /zhes bya ba la sogs pa la/ /de'i dbus gnas pa ni de'i snying gar gnas pa'o/ /mi bskyod pa ni rdo rje sems dpa'o/ /hUM yig ces bya ba ni</text></item>
<item><p>284a6</p><section></section><text>ting nge 'dzin sems dpa'o zhes brjod pa'o/ /thams cad mdzad ces bya ba ni dang po 'og min gyi gnas su chos kyi sku mngon du mdzad nas de las sprul ba'i sku byon te/ dga' ldan na gnas pa rnams kyi don du bsam pa ji ltar bzhin du chos ston par mdzad do/ /dga' ldan</text></item>
<item><p>284a7</p><section></section><text>gyi gnas mchog nas byon te/ thams cad mdzad nas zhes bya ba ni de las kyang byon te/ sa'i dkyil 'khor du skye ba dang byang chub la sogs pa thabs la bstan to zhes bya ba'i tha tshig go/ /'dod chags las skyes pa'i byang chub bstan pa'i don du zhes bya ba ni 'di shes rab dang</text></item>
<item><p>284b1</p><section></section><text>thabs kyi bdag nyid rdo rje sems dpa' sprul pa'o zhes byar dgongs pa'o/ /'dod chags chen po'i tshul gyi ting nge 'dzin la snyoms par 'jug pa zhes bya ba la/ 'dod chags chen po ni 'dod chags che ba'i sems can rnams smin cing grol ba'i yul la chags pa'o/ /</text></item>
<item><p>284b2</p><section></section><text>de nyid kyi tshul ni lugs te rnam par gzhag pa'i ting nge 'dzin gang yin pa de mngon du byed pa'o/ /dang po rnal 'byor byas nas zhes bya ba ni bdag nyid sems dpa' gsum gyi bdag nyid du bskyed pa'o/ /gnas par bya zhes pa ni spyod pa byed pa la bstan pa yin no/ /</text></item>
<item><p>284b3</p><section></section><text>gang yang spyod pa byed par ma gyur pa de la phyogs gzhan bstan pa ni yang zhes bya ba la sogs pa la sngags gcig sprul pas sems can gyi don bya ba'o zhes bya ba ni byang chub sems sam rang gi snying ga na gnas pa'i sngags las dkyil 'khor sprul nas</text></item>
<item><p>284b4</p><section></section><text>sems can gyi don bya zhing gnas ji lta bar dgod do zhes bya ba'i don to/ /byin rlabs go 'phang gsum gyis ni/ /zhes bya ba ni byin gyis brlabs pa yin pa'i phyir 'dod chags la sogs pa'i rang bzhin gsum byin gyis brlabs pa'o/ /de'i go 'phang zhes bya ba ni</text></item>
<item><p>284b5</p><section></section><text>yid du 'ong ba la sogs pa'i yul yin la byin rlabs go 'phang de gsum dang lugs gzhan gyis zhes bya ba'i don to/ /mig la sogs pa'i skye mched kyi rang bzhin gzugs rdo rje ma la sogs pa dgod do zhes bya ba'i rnal 'byor ma gzugs rdo rje ma la sogs pa bzhi</text></item>
<item><p>284b6</p><section></section><text>dang / sa'i snying po la sogs pa la bzhi yis snyoms par 'jug pa bkod la/ gzhan yang byang chub sems dpa' bzhi gnas ji lta ba bzhin du dgod par bya zhes bya ba'i don to/ /nu ma gnyis kyi bar zhes bya ba la sogs pa la/ nu ma gnyis kyi bar ni thugs ka ste/</text></item>
<item><p>284b7</p><section></section><text>de la yi ge hUM/ spyi bo'i bar ni zhes bya ba de ni spyi bor yi ge oM mo/ /bar du zhes bya ba ni mgrin pa'i phyogs de la aH'o/ /rkang pa thug pa'i bar du zhes bya ba ni rkang pa gnyis la yi ge hA'o/ /rked pa lte ba gsang bar zhes bya ba ni lte ba dang rked pa dang gsang ba'i phyogs su</text></item>
<item><p>285a1</p><section></section><text>ste/ brla gnyis la yi ge swA'o/ /rgyal ba'i sras po ni/ rigs lnga rnams ni dgod par rab tu bya/ /zhes bya ba ni gzhan dag kyang rigs lngar bsdus pa'i byang chub sems dpa' gnas ji lta bar dgos par bya zhes bya ba ni bsdus pa'i don to/ /yi ge ni</text></item>
<item><p>285a2</p><section></section><text>phaT rnams brtags te zhes bya ba ni rdo rje dang pad+ma gnyis kyi khar yi ge phaT bsgom par bya'o/ /ting nge 'dzin dang dbang bskur ba/ /zhes bya ba ni ye shes sems dpa' rab tu bcug pa'i ting nge 'dzin gyi de ma thag tu dbang bskur ba ni ting nge 'dzin dang dbang bskur ba'o/ /mchod</text></item>
<item><p>285a3</p><section></section><text>pa'i mthar thug pa zhes bya ba ni gzugs rdo rje ma la sogs pa'i mchod pa byas nas so/ /snying po'i las thams cad ces bya ba ni de la mi bskyod pa'i ting nge 'dzin la sogs pa'o gnas 'chad par 'gyur ba'i rim pas sems can rnams kyi zhe sdang rnam par dag pa la sogs</text></item>
<item><p>285a4</p><section></section><text>pa'i dgos pa byas nas zhes bya ba'i tha tshig go/ /phyi dang nang gi bdag nyid can gyi bzlas pa zhes bya ba ni ngag gi bzlas pa dang rdo rje'i bzlas pa'o/ /sngar bzhin du/ rang gi lus kyi dkyil 'khor la bcug nas/ /zhes bya ba ni mnyam par gzhag pa'i rnal 'byor gyi don</text></item>
<item><p>285a5</p><section></section><text>du rim pas bdag nyid la gnas ji lta ba bzhin du gzhug par bya'o/ /nam mkha'i khams kyi dbus gnas par/ /bkod pa'i dkyil 'khor bsgom par bya/ /zhes bya ba ni 'jig rten gsum gyi dbus su gnas pa'i bdag nyid lha'i tshogs dang ldan par bsgom par</text></item>
<item><p>285a6</p><section></section><text>bya'o/ /de byas nas ni ci zhig bya zhes zer ba la/ hUM ni de'i dbus su gnas par/ rang gi gzugs brnyan dag tu rtag /ces bya ba ni yi ge hUM ni snying gar gnas par bltas nas des kyang brtan pa dang g.yo ba thams cad rdo rje sems dpa'i gzugs brnyan gyi rnam par</text></item>
<item><p>285a7</p><section></section><text>blta bar byas zhes bya ba'i tha tshig go/ /phyi dang nang gi bdag nyid can gyi sbyin sreg ces bya ba ni phyi rol gyi me la mar la sogs pa dag gis sbyin sreg byed pa'o/ /nang gi bdag nyid ni lha rnams la bza' ba la sogs pas tshim par byas te/ zhi ba la sogs pa</text></item>
<item><p>285b1</p><section></section><text>la ltos nas byas so/ /yi ge gsum gyi zhes pa ni rdo rje bzlas pa'i sgo nas so/ /phreng ba'i sngags sam zhes bya ba ni rgyud nas gsungs pa'i khro bo la sogs pa'i sngags rgyas pas so/ /sngags dang sman gyi sbyor bas kyang / /zhes bya ba ni mngon par bsngags pa'i sman sbyin</text></item>
<item><p>285b2</p><section></section><text>pas so/ /rdo rje dang pad+ma mnyam par sbyar ba zhes bya ba ni yongs su rdzogs pa la gnas te kha sbyar ba la gnas pa sgyu ma'i lus mngon du bya'o/ /dran pa'i don du 'grel byas gang / /bsod nams yang dag gang bsags pa/ /de yis myur du skye 'gro kun/ /yang</text></item>
<item><p>285b3</p><section></section><text>dag byang chub don gnyer shog /rdo rje sems dpa'i sgrub thabs kyi bshad pa/ /slob dpon ta thA ga ta rak+Shi tas mdzad pa rdzogs so// //tho lding dpal dpe med lhun gyis grub pa'i gtsug lag khang du rgya gar gyi mkhan po mkhas pa chen po dI paM ka ra rak+Shi ta dang / kham</text></item>
<item><p>285b4</p><section></section><text>pa ba ri lo tsA bas bsgyur ba'o/[ ]@##/ /rgya gar skad du/ piN+Di kra ma pany+dzi kA tri pa du/ bod skad du/ bsdus pa'i rim pa'i dka' 'grel/ rdo rje sems dpa' la phyag 'tshal lo/ /mtha' gnyis so ldan 'gro la phan pa'i phyir/ /gang gis</text></item>
<item><p>285b5</p><section></section><text>rtogs nas dbu ma'i lugs bstan pa/ /rgyal sras klu sgrub de la phyag 'tshal nas/ /mdor byas dang po'i rim pa gsal bar bya/ /'di la 'phags pa klu sgrub 'di rdo rje phreng ba la sogs pa bshad pa'i rgyud kyi rjes su 'brangs pas rang nyid kyis dpal gsang ba 'dus pa'i</text></item>
<item><p>285b6</p><section></section><text>mtha' drug gi don thugs su chud nas/ thugs rjes bsdus pa'i rim pa mdzad par bzhed pas/ sku bzhi'i rang bzhin bcom ldan 'das la phyag 'tshal ba gsungs pa ni khams gsum zhes bya ba la sogs pa yin no/ /bde ba chen po ste/ rgyal ba rnams kyi sku zung 'jug gi</text></item>
<item><p>285b7</p><section></section><text>sgras brjod par bya ba la phyag bgyid do zhes 'grel to/ /ji lta bur gyur pa la [(]zhen [,]zhe na[)]/ mi mnyam pa mnyam pa la ste/ shin tu thun mong ma yin pa la'o/ /ci'i phyir zhe na/ brjod pa mi rtog lus gcig ces bya ba ste/ rnam par rtog pa'i dri mas ma gos pa'i lus/ /gnyis pa med</text></item>
<item><p>286a1</p><section></section><text>pas gcig pur gyur pa/ mtshan sum cu rtsa gnyis la sogs pas brgyan pa'i sku gang la mnga' bde la'o/ /rnam par mi rtog pa'i rang bzhin yin pa de nyid kyi phyir/ khams gsum spyod pa las sgrol zhes bya ba ste/ khams gsum pa nyid ni khams gsum pa ste/</text></item>
<item><p>286a2</p><section></section><text>lus dang ngag dang yid ces bya ba'o/ /de'i spyod pa ni kun du spyod pa ste/ de las grol ba'o/ /de lta ma yin na ni/ rnam par rtog pa nyid nyams par 'gyur ro/ /mkha' mnyam rtog pa ni nam mkha' dang 'dra ba shes pa'i phyir ro/ /dngos po kun gyi ngo bo nyid ni de'i rang bzhin yin</text></item>
<item><p>286a3</p><section></section><text>pa'i phyir ro/ /brjod ma thag pa'i khyad par gnyis pos ni 'di 'od gsal ba'i rang bzhin du ston par byed do/ /dag pa ni yongs su dag pa'i ye shes kyi rang bzhin yin pa'i phyir/ zhi ba ni nyon mongs pa'i sgrib pa dang bral ba'i phyir ro zhes bya ba'i sgrib pa med pa'i phyir na rnam pa dben no/ /mchog</text></item>
<item><p>286a4</p><section></section><text>zhi ba'i rang bzhin ni bla na med pa'i mya ngan las 'das pa'i rang bzhin yin pa'i phyir ro/ /rnal 'byor ba rnams kho nas rtogs bya ba ni de sangs rgyas thams cad kyi rang bzhin yin pa'i phyir ro/ /rtogs dka' ba ni byang chub sems dpa' la sogs pa rnams kyi mngon sum ma yin pa'i phyir</text></item>
<item><p>286a5</p><section></section><text>ro/ /rnam par spyad dka' ba ni de dag gi rjes su dpag par bya ba ma yin pa'i phyir ro/ /rang dang gzhan la mchog phan ni/ de las byung ba longs spyod rdzogs pa'i sku bdag nyid bde ba phun sum tshogs pa thob pa'i phyir dang / 'phags pa spyan ras gzigs dbang phyug la</text></item>
<item><p>286a6</p><section></section><text>sogs pa rnams kyis don mdzad pa'i phyir ro/ /'dis ni longs spyod rdzogs pa'i sku'i rang bzhin nyid brjod pa yin no/ /khyab pa ni rdzogs par longs spyod rdzogs pa'i skur bskyed pa'i sprul pa'i sku mtha' yas pa'i rang bzhin yin pa'i phyir ro/ /'dis ni sprul pa'i sku'i rang bzhin</text></item>
<item><p>286a7</p><section></section><text>nyid du rjod par byed do/ /mtshan ma med pa ni 'od gsal ba la zhugs pa las/ bag chags kyi mtshan ma nub pa na/ sngon byas pa'i smon lam gyis ldang ba'i phyir ro/ /de lta bur gyur pa'i bcom ldan 'das la phyag 'tshal nas/ pa ni sgrub thabs kyi skabs dbye bar gsungs pa ni dpal</text></item>
<item><p>286b1</p><section></section><text>ldan zhes bya ba la sogs pa'o/ /dpal ldan 'dus pa'i rgyud kyi sgrub thabs mdor byas rim pa zhes bya ba bdag gis brjod ces 'brel to/ /sems can thams cad kyi phan pa 'dir skye ba zhes byas pas so/ /sgrub thabs du ma yod pa nyid yin pa des na/ 'dis ci bya snyam na/</text></item>
<item><p>286b2</p><section></section><text>mtha' drug don ni rtogs pa ste/ /zhes gsungs pa ste/ mtha' drug ni bshad pa'i khyad par te/ ldem por dgongs te bshad pa dang / ldem por dgongs pa ma yin pas bshad pa dang / sgra ci bzhin pa dang / sgra ci bzhin ma yin pa dang / nges pa dang drang ba'i don gyi rang</text></item>
<item><p>286b3</p><section></section><text>bzhin don gang la yod pa de ni de skad ces bya ste/ de rtogs pa las te yongs su shes pa las bdag gis brjod dgos pa ni/ kho bo cag gi mtha' drug bshad pas rgyu bshad par bya ba yin pa des na rgyud la 'jug pa'i don du sgrub thabs byed pa yin no/ /sgrub thabs gzhan ni rgyud la 'jug</text></item>
<item><p>286b4</p><section></section><text>pa'i thabs su gyur pa ma yin no zhes bya ba 'di yin no/ /dgos pa med pa rtogs pa dang ldan pa 'jug pa med pa ma yin nam/ des na mdor byas pa'i rim pa bsgom pa la dgos pa ci yod snyam pa'i dogs pa bsu nas/ dgos pa ston pa'i lhur len pa'i tshigs su bcad</text></item>
<item><p>286b5</p><section></section><text>pa gnyis gsungs pa ni rtog ces bya ba la sogs pa'o/ /med pa'i don de rnam par rtog par byed cing rab tu 'jog par byed pas rnam par rtog pa ste ma rig pa'o/ /de nyid ni bag chags yin te skyed byed yin pas so/ /de las byung ba'i nyes pa ni rnam par rtog pa'i bag</text></item>
<item><p>286b6</p><section></section><text>chags nyes pa ste chags pa la sogs pa'o/ /de yang 'gro gsum rnam par rmongs byed yin pas/ de skyes par 'gyur ba la bltas nas so/ /rnal 'byor rgyud ni bsdus pa la sogs pa'o/ /des brjod pa'i don gyis khyad par sgrub thabs bsgom pa'i mtshan nyid kyang</text></item>
<item><p>286b7</p><section></section><text>rnal 'byor rgyud kyi sgras brjod par bya ba yin par rtogs par bya ste/ tha mi dad pas nye bar gnas pas so/ /rnal 'byor rgyud des sbyang bar bya/ /zhes 'brel to/ /'dod pa ni gzugs la sogs pa ste/ de dag yongs su spangs nas gos l+h+wa ma gsum sbo ba la sogs pa</text></item>
<item><p>287a1</p><section></section><text>dka' thub rnams kyis bdag nyid gdungs pa ma yin par bya ste/ de byas na sdug bsngal bar gyur na byang chub ni bde bas bsgrub par bya ba yin no/ /gang gis she na rnal 'byor rgyud kyi rjes 'brangs pa ste/ 'dir yang rnal 'byor rgyud kyi sgra'i don ni snga ma bzhin</text></item>
<item><p>287a2</p><section></section><text>te de'i rjes 'brangs pa ste/ rjes su bsgrubs pas so/ /'di skad du lha'i rnam pa bsgoms pas 'di thams cad rnam par sbyangs nas spyad par bya ste/ nyes pa yang lha'i rang bzhin de dang der rtogs pas bya ba yin no zhes brjod pa yin no/ /mdor byas kyi rim pa'i dgos pa 'di</text></item>
<item><p>287a3</p><section></section><text>ni rgyu gang gis yin pa'i rgyu des na/ 'dir ni sdom gnas pa zhes bya ba/ ltung ba spom po la sogs pas mgos pa'o/ /de nyid kyi phyir thams cad kyi tshe dam tshig nyams pa'i nyes pas mi phyed pa yin no/ /brtul zhugs rtag ldan pa zhes bya ba ni shes rab kyi brtul zhugs dang ldan</text></item>
<item><p>287a4</p><section></section><text>pa'o/ /sku gsung thugs kyi rdo rje yis te/ rdo rje sems dpa'i sgrub thabs ni bsgom pa zhes pa ste/ 'dis sgrub par byed pas so/ /ni'i sgra ni nges par gzung ba dang rim pa gzhan du yin te/ dgos pa mthong nas snyam du dgongs pa'o/ /de ltar dgos pa dang ldan</text></item>
<item><p>287a5</p><section></section><text>pas 'jug pa'i yan lag bstan nas/ sgrub pa'i gnas gsungs pa ni/ dgon pa chen po la sogs pa'o/ /dgon pa chen po'i phyogs cha ni chu'i gnas la sogs pa rnams kyis yid 'phrog pa'i phyir mchog tu gyur pa'o/ /me tog dang 'bras bu la sogs pas</text></item>
<item><p>287a6</p><section></section><text>brgyan pa'i ri dang / skye bos dben par te/ dben pa'i gnas gzhan dag tu yang ngo / /'jig rten dang 'jig rten las 'das pa'i dngos grub thams cad gang du yang dag par 'du zhing 'dzin par 'gyur ba de ni dngos grub thams cad bsdus te sangs rgyas nyid do/ /sgrub</text></item>
<item><p>287a7</p><section></section><text>pa ni bsgrub par bya ba'o/ /ji ltar bsgrub par bya zhe na/ brjod pa ni 'jam pa'i stan la zhes bya ba la sogs pa'o/ /phyed dang po 'di yi don ni 'di yin te/ rgyud 'dir bsgom pa'i dbang du byas pa'i sngags pa tho ras stan las langs nas gdong bkru ba la sogs pa</text></item>
<item><p>287b1</p><section></section><text>byas nas dri zhim po la sogs pas nye bar byugs pa'i sa'i char yid dang rjes su mthun par sems dpa'i skyil mo krung bcas te/ mdun du 'jug pa'i sa'i cha la ba lang gi lci ba sogs pa'i dkyil 'khor byas pa'i dbus su bcom ldan 'das rdo rje sems dpa' 'chad par 'gyur</text></item>
<item><p>287b2</p><section></section><text>ba'i mdog dang phyag dang mtshan ma can 'khor dang bcas pa bzhugs par mod la dmigs te/ de la 'byor pa ci lta ba bzhin mchod pa byas nas/ de'i spyan sngar sdig pa bshags pa la sogs pa dang / snying rje chen po bsgom pa yang bya'o/ /de'i rjes la zhe sdang rdo rje'i</text></item>
<item><p>287b3</p><section></section><text>ting 'dzin la/ /gnas pas gnas bsrung rnam par bsam/ /zhes bya ba'o/ /'di yi don ni 'di yin te/ stong pa nyid du lhag par mos pas/ /tha mal pa'i nga rgyal bsal te/ yud tsam la bdag nyid la 'chad par 'gyur ba'i rim pas/ mdog dkar po la sogs</text></item>
<item><p>287b4</p><section></section><text>pa'i bdag nyid kyi rdo rje sems dpa' bsrung ba'i 'khor lo'i dbus na rnam gnas pa shes rab dang bcas pa rnam par bsgoms nas/ bskyod pa la sogs pa'i bya bas shes rab kyi pad+ma'i nang du lhung ba'i byang chub kyi sems dkyil 'khor gyi 'khor lo'i rang bzhin du bskyed la/ de las ni</text></item>
<item><p>287b5</p><section></section><text>badzra d+h+raka ces pa'i sngags brjod pas/ mi bskyod pa mdog nag po zhal gsum pa phyag drug pa 'chad par 'gyur ba'i mtshan ma can rang gi mdun na bzhugs par bltas te de 'o ma la chu'i tshul du rjes su zhugs pas bdag nyid in+d+ra nI la'i mdog can gyi zhe sdang rdo rje'i rang bzhin du</text></item>
<item><p>287b6</p><section></section><text>bsgom par bya/ de nas byang chub kyi sems de las hUM gi yi ge ring po bcu brjod de phyogs bcur khro bo rnam par spro bar bya'o zhes ston pas brjod pa ni/ 'bar ba'i 'od ldan zhes bya ba la sogs pa'o/ /de dag hUM gi yi ge las byung ba yang yin la/ nyi ma la gnas pa yang</text></item>
<item><p>287b7</p><section></section><text>yin pas zhes khyad par gyi bsdu ba'o/ /phyogs bcu po rnams ni dkyil 'khor gyi mdun ni shar la sogs pa'i sgo ste/ der rim bzhin te gang gi sgo gang yin pa de las ma 'das par ro/ /de ltar zhes bya ba ni sngar brjod pa'i rim pas so/ /bsam par bya ba ni bsgom</text></item>
<item><p>288a1</p><section></section><text>par bya'o/ /'bar ba'i 'od ldan 'jigs su rung / /zhes bya ba la sogs pas bgegs thams cad bsal bar bya'o zhes khong nas 'byung ngo / /da ni phur bus gdab pa gsungs pa ni bgegs kun zhes bya ba la sogs pa'o/ /dbang po la sogs</text></item>
<item><p>288a2</p><section></section><text>pa'i bgegs rnams gzhig pa'i don ni mthu nyams par bya ba'i phyir ro/ /'og phyogs na gnas pa'i khro bo'i rgyal po gnod mdzes kyis rang gi gnas su sprul pa'i gnod mdzes kyi rgyal po gnyis pa bzhag nas rang gi mdun du 'ongs te/ mngag gzhug gi tshul du bka' lung</text></item>
<item><p>288a3</p><section></section><text>nod par byed par bsams nas/ oM suM b+ha zhes bya ba'i sngags kyis phur bus gdab pa'i don du bka' lung bsgo bar bya'o/ /de nas gnod mdzes kyi rgyal po bka' lung thob nas phyogs bcu po rnams su song nas bgegs kyi bdag po rnams kyi snying gnas lcags kyus phug cing</text></item>
<item><p>288a4</p><section></section><text>mgrin pa nas zhags pas bcings nas khrid de 'ongs te khro bo bcu po rnams la gtong bar bsam mo/ /don 'di nyid bstan pa'i phyir gsungs pa ni/ khro bo gzugs can 'di yis ni/ /zhes bya ba la sogs pa'o/ /de ltar zhes bya ba ni brjod ma thag pa'i tshul gyis</text></item>
<item><p>288a5</p><section></section><text>so/ /sbyor ba yis zhes bya ba ni 'chad par 'gyur ba'i sngags brjod pas so/ /cho ga bzhin zhes bya ba ni 'chad par 'gyur ba phur bu 'debs pa'i cho gas so/ /de nyid ston pa ni rdo rje bdud rtsi zhes bya ba la sogs pa ste/ bdud rtsi 'khyil pas byang gi sgor sprul pa gnyis pa</text></item>
<item><p>288a6</p><section></section><text>bzhag nas bdag nyid phur bu bcu'i rnam par 'phrul bar bsam mo/ /phur bu'i rnam par gsungs pa'i lte ba'i phyogs nas zhes bya ba la sogs pa/ zhal gsum zhes bya ba la sogs pa la/ gtso bo'i zhal ni mdog sngon po/ g.yas dkar ba g.yon dmar ba so sor spyan</text></item>
<item><p>288a7</p><section></section><text>gsum pa'o/ /phyag drug ni phyag g.yas na sna tshogs rdo rje dang 'khor lo dang ut+pal bsnams pa'o/ /g.yon rnams na ni snying ga'i sdigs mdzub zhags pa dang bcas pa dang / dril bu dang dgra sta yin par rig par bya'o/ /da ni gang gis ji ltar phur bus gdab par</text></item>
<item><p>288b1</p><section></section><text>bya ba de de bzhin du ston pas gsungs pa ni 'og tu zhes bya ba la sogs pa'o/ /gnod mdzes rgyal po ni nag pa dang dkar ba dang dmar ba'i zhal spyan gsum po che 'jigs par byed pa mi bskyod pa dbu rgyan can zhal so so la spyan gsum yod pa/ phyag g.yas rnams na rdo rje</text></item>
<item><p>288b2</p><section></section><text>tho ba dang 'khor lo dang rin po che/ g.yon rnams ni snying gar sdigs mdzub zhags pa dang bcas pa dang pad+ma dang khaT+wAM ga 'dzin pa ste/ bgegs kyi tshogs phyogs bcu na gnas pa rnams kyi spyi bor rdo rje phur pas btab nas/ oM g+ha g+ha zhes bya ba la sogs pa'i sngags zlo zhing rdo</text></item>
<item><p>288b3</p><section></section><text>rje tho bas brdungs te/ rkang mthil gyi bar du phur bus gzer bar bya'o zhes bya ba ni tshigs su bcad pa'i don to/ /sngags de nyid ston par byed pa ni oM zhes bya ba la sogs pas so/ /brjod zin pa'i gnod mdzes rgyal po'i rang bzhin gsungs pa ni gnod mdzes rgyal po'i zhes bya</text></item>
<item><p>288b4</p><section></section><text>ba la sogs pas so/ /da ni khro bo rnams kyis byas zin pa'i bya ba ston pas bya ba gzhan gsungs pa ni/ rdo rje me yang rnam par bsam ste zhes te zhes bya ba la sogs pa'o/ /spros zin pa'i khro bo bcu pos bgegs rnams phyogs bcu rnams su bros pa/ khro bo bdag nyid kyi lus</text></item>
<item><p>288b5</p><section></section><text>las 'phros pa'i me lce 'bar ba rnams kyis tshig par yang blta'o/ /de'i rjes thogs su sngar brjod pa'i gnod mdzes kyis phyogs bcur phur bus gdab par bya'o/ /phur bus btab nas kyang / steng 'og dag kyang byin gyis brlab/ de la rim pa ni 'di yin te/ gnag pa dang dkar</text></item>
<item><p>288b6</p><section></section><text>ba dang dmar ba dang sngo ba yi/ Tak+ki hUM dza zhes bya ba rnams kyis rim pa ji lta ba bzhin/ gnag pa dang dkar ba dang dmar ba dang sngo ba/ lcags dang chu dang me dang rlung gi rang bzhin gyi rab bzhi phyi rol du rnam par bsams nas/ bruM dkar po'i steng du rdo rje'i dra ba mchod rten lta bu lcags kyi ra</text></item>
<item><p>288b7</p><section></section><text>ba'i steng na rnam par gnas pa yi ge gsum por rab tu drag po'i kha dog can gyi go cha byas pa dang / hUM nag po sna tshogs rdo rje'i rang bzhin gyi sa'i cha rnam par bsam par bya'o/ /de ltar byin gyis brlabs nas 'od gsal bar 'jug par bya'o zhes ston pa ni srid pa gsum po zhes bya</text></item>
<item><p>289a1</p><section></section><text>ba la sogs pa'o/ /srid pa gsum po ni khams gsum po/ don dam du ste 'od gsal ba'i rang bzhin gyis so/ /'di ni nye bar mtshon pa ste/ bsrung ba'i 'khor lo yang ngo bo nyid med par blta ba ste/ thams cad 'od gsal ba'i rang bzhin du bsgom par bya'o zhes bya ba'i</text></item>
<item><p>289a2</p><section></section><text>don to/ /'di yang bsrung ba'i 'khor lo yin no/ /da ni don gang sems la bzhag nas 'od gsal ba bsgom pa'i don te/ bstan pa'i don gsungs pa ni/ med la zhes bya ba la sogs pa'o/ /brtan pa dang g.yo ba'i don thams cad med par 'gyur ba la ni sgom pa</text></item>
<item><p>289a3</p><section></section><text>yod pa ma yin te/ bsgom par bya ba med pa'i phyir ro/ /yod pa bsgom pa gang yin pa de yang sgom pa med pa nyid yin te/ sgom pa med kyang sgom pa yod pa'i phyir ro/ /de ltar de tshul lugs de ltar na yod pa dang med pa dang ldan pa'i dngos po gang yin pa de ni ngo bo med par 'gyur ro/ /</text></item>
<item><p>289a4</p><section></section><text>de'i phyir sgom pa mi dmigs so/ /'di ni nye bar mtshon pa ste/ sgom pa po dang bsgom par bya ba yang mi dmigs par rig par bya'o/ /don 'di nyid tshigs su bcad pas bstan pa'i don gsungs pa ni brtan g.yo'i bdag nyid ces bya ba la sogs pa'o/ /brten pa dang g.yo</text></item>
<item><p>289a5</p><section></section><text>ba ni bdag nyid snod dang sems can gyi rang bzhin rnams med pa la zhes bya ba la sogs pa'o/ /tshigs su bcad pa 'dis dngos po stong pa nyid du bsgom mo/ /de bsgoms nas rdo rje'i rang bzhin gyis gzhi bsgom par bya'o zhes bstan pa don du gsungs pa ni/ sgrub pa'i rnal 'byor</text></item>
<item><p>289a6</p><section></section><text>'di yis su/ /zhes bya ba la sogs pa ste/ de ma thag tu 'chad par 'gyur ba'i sgrub pa'i rnal 'byor ro/ /bsgrub par bya bas na sgrub pa ste/ rlung la sogs pa'i dkyil 'khor ro/ /de dag gi rnal 'byor ni ting nge 'dzin de bsgom pa ste des so/ /ye shes sa gzhi zhes bya ba</text></item>
<item><p>289a7</p><section></section><text>la dkyil 'khor bzhi 'dus pas bskyed pa'i rdo rje'i rang bzhin gyis gzhi ni ye shes sa gzhi yin te/ bsgom pa ni shes pa'i rang bzhin yin pa'i phyir ro/ /byin gyis brlab pa ni bskyed pa'o/ /'di nyid ston par byed pa ni hUM gnyis zhes bya ba nas bzung ste/ rdo rje sa gzhi</text></item>
<item><p>289b1</p><section></section><text>dkyil 'khor 'char/ /dkyil 'khor gzhi bo bsus nas su/ /zhes bya ba'i mthar thug pas so/ /rlung gi dkyil 'khor gzhu'i rnam pa can mdog sngon po/ nam mkha'i khams kyi dbus gnas pa/ /zhes bya ba nam mkha'i dbus su bsgom par bya'o/ /de yang hUM</text></item>
<item><p>289b2</p><section></section><text>gnyis yaM gi sa bon las skyes pa yin te/ ngos gnyis hUM nag po gnyis kyi dbus na gnas pa'i yaM yig sngon po yongs su gyur pa yin no/ /rdo rje gnyis ldan pa zhes bya ba ni yi ge hUM gnyis po nyid kyi ngos gnyis su bskyed pa'i rdo rje rtse lnga pa nag po gnyis kyis mtshon pa'o/ /de'i steng du</text></item>
<item><p>289b3</p><section></section><text>ni me'i dkyil 'khor gru gsum kha dog dmar po bsgom par bya'o/ /hUM gnyis ral gri zhes bya ba la sogs pa ni snga ma bzhin no/ /sa bon gyi yi ge dmar po yin no zhes bya ba'i khyad par yin no/ /me'i dkyil 'khor de'i steng du ni chu'i dkyil 'khor zlum po mdog dkar po bsgom</text></item>
<item><p>289b4</p><section></section><text>mo/ /de la yang hUM gnyis baM gyi sa bon las zhes bya ba la sogs pa ni snga ma bzhin la/ sa bon gyi yi ge kha dog dkar po yin no zhes bya ba ni khyad par yin no/ /chu'i dkyil 'khor de'i steng du ni sa'i dkyil 'khor gru bzhi pa mdog ser po bsgom par bya'o/ /hUM gnyis lam gyi sa bon</text></item>
<item><p>289b5</p><section></section><text>zhes bya ba la sogs pa ni snga ma bzhin du bshad par bya'o/ /sa bon gyi yi ge mdog ser po yin par shes par bya'o/ /'di thams cad rnam par bsams nas dkyil 'khor bzhi po bsdus pas rdo rje'i rang bzhin gyi sa'i dkyil 'khor tsam bsgom par bya'o/ /sgom pa de la</text></item>
<item><p>289b6</p><section></section><text>khang pa brtsegs ma bsgom par bya'o zhes ston pa ni/ der ni zhes bya ba nas bzung ste rnga yab sogs kyis rnam brgyan pa'o zhes bya ba'i mthar thug pas so/ /rdo rje'i rang bzhin gyi sa'i cha der ni yi ge a yongs su gyur pa'i chos 'byung dkar po gru gsum pa rnam par bsams nas de'i bu ga'i</text></item>
<item><p>289b7</p><section></section><text>dbus su kha dog sna tshogs pa'i baM gyi sa bon las skyes pa'i sna tshogs pad+ma'i lte bar yi ge hUM mdog sna tshogs pa yongs su gyur pa'i sna tshogs rdo rje'i lte ba la bruM yig dkar po rnam par snang mdzad kyi rang bzhin rnam par bsams nas de yongs su gyur pa las khang pa brtsegs ma bsgom</text></item>
<item><p>290a1</p><section></section><text>par bya'o zhes bya bar dgongs pa'o/ /de lta bu'i khyad par can lha dang mi rnams las 'das pa'i khang bzangs mchog sa'i dkyil 'khor gyi steng du rnam par bsams te/ gnas ci lta ba bzhin du sna tshogs pad+ma'i steng du zla ba dang nyi ma la sogs pa'i gdan yang</text></item>
<item><p>290a2</p><section></section><text>rnam par bzhag nas gzhi yongs su rdzogs pa sngon du 'gro ba can gyi rdo rje gsum bskyed pa bsgom par bya'o zhes gsungs pas na rang nyid tha mal pa'i nga rgyal spangs nas yud tsam la bdag nyid dkyil 'khor ba'i lhas bskor ba'i rdo rje 'chang gi rang bzhin du bsgom par bya'o zhes ston</text></item>
<item><p>290a3</p><section></section><text>pa ni bdag nyid phyag rgya dang ldan zhing zhes bya bar bzung ste/ steng du de bzhin bsam par bya/ /zhes bya ba ni mthar thug pas so/ /'di thams cad ni go bar sla bas ma bshad do/ /'di dag ni phyag dang mdog dang mtshan ma dang gdan bzhi ni dkyil 'khor spro ba'i dus su</text></item>
<item><p>290a4</p><section></section><text>brjod par bya ba yin pas 'dir ma bstan to/ /de'i rjes thogs su/ phung po lnga ni mdor bsdu na/ /sangs rgyas lngar ni rab tu grags/ /rdo rje skye mched dag nyid ni/ /byang chub sems dpa'i dkyil 'khor mchog /sa ni spyan ma yin par brjod/ /chu khams</text></item>
<item><p>290a5</p><section></section><text>mA ma kIr brjod de/ /me ni gos dkar zhes bya yin/ /rlung ni sgrol mar rab grags te/ sngags pas gzugs dang sgra sogs kyis/ /lha ni rab tu bsgom par bya/ /zhes bya ba rgyud kyi don mngon du byas nas mos pas yongs su bsgoms pa thams cad lus kyi dkyil</text></item>
<item><p>290a6</p><section></section><text>'khor la gzhug par bya'o zhes ston pas gsungs pa ni cho ga ci bzhin zhes bya ba la sogs pa'o/ /cho ga ji lta ba bzhin pa ni shar la sogs pa'i phyogs rnams su go rims las ma 'das par dgod pa'o/ /de dag kha sbyor rnal 'byor gyis zhes bya ba ni/ de dag gzugs</text></item>
<item><p>290a7</p><section></section><text>kyi phung po la sogs pa rnams su bsdus pa nyid kha sbyor yin la/ de ni rnal 'byor gyis ting nge 'dzin bsgom pa ste/ des dkyil 'khor gyi bdag po'i rang bzhin du gyur pa'i rang gi lus su gzhug par bya'o/ /de'i 'og tu ji zhig bya/ /zhe na brjod pa lus 'khor la brten</text></item>
<item><p>290b1</p><section></section><text>zhes bya ba la sogs pa'o/ /ji lta ji lta ba bzhin du lus kyi 'khor lo la brten pa'i sangs rgyas de rnams de ltar 'chad par 'gyur ba'i tshul du ji lta ji lta ba bzhin du bsams nas te bkod nas phyi rol gyi dkyil 'khor lus kyi dkyil 'khor du zhugs par gyur pa na de</text></item>
<item><p>290b2</p><section></section><text>bzhin gshegs pa thams cad rdul phra rab kyi yongs su bsgrubs pa'i rang bzhin don dam pa'i 'khor lo de byed par gyur pas de bzhin du ste/ 'od gsal bar gzhug par bya ste zhugs par bsgom par bya'o/ /'di nyid ston pa/ de bzhin gshegs pa'i tshogs</text></item>
<item><p>290b3</p><section></section><text>bsad na/ /zhes bya ba ste/ de bzhin gshegs pa'i tshogs ni de bzhin gshegs pa la sogs pa'i 'khor lo ste/ gzugs kyi phung po la sogs pa'i ngo bo nyid do/ /bsad na zhes bya ba de bzhin nyid du bcu na'o/ /de ltar yin na dngos grub ste/ phyag rgya chen po la sogs</text></item>
<item><p>290b4</p><section></section><text>pa ste/ ldang ba zhes bya ba'i don to/ /de 'thob cing rnyed par 'gyur ro/ /'di ni rtsa ba'i rgyu yin la 'di yi don de bzhin gshegs pa la sogs pa rnams gzugs kyi phung po la sogs pa gzhug pa sngon du 'gro ba can gyi 'od gsal bar gzhug pa'i mtshan nyid ni/ bshad</text></item>
<item><p>290b5</p><section></section><text>pa'i rgyud rdo rje phreng ba zhes bya bar ji ltar gsal bar 'gyur ba'i de ltar bcom ldan 'das zhes bya ba kho nas phyung ste rnam par phye ba yin no/ /ji ltar phye ba yin zhe na/ ji bzhin zhes bya ba'o/ /gzugs phung zhes bya ba ni/ gzugs kyi phung po'i ngo bo nyid rnam par snang mdzad de/ 'di ni</text></item>
<item><p>290b6</p><section></section><text>gzugs kyi phung po'i nang du 'du ba yin no/ /me long rtogs pa na gshin rje mthar byed de/ lag pa g.yon par 'du ba'o/ /sa'i khams ni spyan ma ste sar 'du ba yin no/ /mig gi dbang po ni sa'i snying po ste mig dag tu'o/ /gzugs ni gzugs rdo rje ma ste gzugs thams cad la'o/ /khro bo dang ni byams par ldan/ /</text></item>
<item><p>290b7</p><section></section><text>zhes bya ba la/ khro bo ni mi g.yo ba ste/ rtsib logs g.yas par ro/ /byams pa ni mgo bor ro/ /'dis ni mtshams dang bcas pa'i shar phyogs na gnas pa'i lha rnams nang du 'du ba brten pa yin no/ /chor ba'i phung po rin chen 'byung ba ste/ tshor ba'i phung po'i nang du 'du//</text></item>
<item><p>291a1</p><section></section><text>bar 'gyur ro/ /mnyam nyid ni nam mkha'i snying po snar ro/ /chu khams ni mA ma kI ste chu rnams su'o/ /rna ba'i dbang po ni phyag na rdo rje ste/ rna ba gnyis su'o/ /sgra ni sgra rdo rje ma ste sgra rnams su'o/ /khro bo gnyis dang yang dag ldan/ /zhes bya ba ni/ Tak+ki</text></item>
<item><p>291a2</p><section></section><text>dang shes rab mthar byed dag ste/ rim pa ji ltar rtsib logs g.yon pa dang lag pa g.yon pa dag tu'o/ /'dis ni mtshams dang bcas pa'i lho phyogs na gnas pa'i lha rnams kyi khongs su 'du ba brjod do/ /'du shes ni 'od dpag med de/ 'du shes kyi phung po'i nang</text></item>
<item><p>291a3</p><section></section><text>du'o/ /so sor rtogs pa ni 'jam dpal de yid du'o/ /bsreg za ni sgrol ma ste me'i khams su'o/ /sna'i dbang po zhes bya ba ni snas nye bar mtshon pa ste lce yin par gzung ngo / /des sna'i dbang po'i sgras ni lce'i dbang po la bzhed pa yin la/ de ltar yid dang lce'i</text></item>
<item><p>291a4</p><section></section><text>dbang po ni 'jig rten dbang phyug yin pas lcer 'du bar 'gyur ro zhes bya ba'i don 'di gzhung btsugs par blta'o/ /dri ni dri rdo rje ma ste/ dri rnams su'o/ /khro bo gnyis dang yang dag ldan/ /zhes bya ba ni/ dbyug sngon can dang pad+ma mthar byed dag ste go rims ji lta</text></item>
<item><p>291a5</p><section></section><text>bar pus mo g.yas pa dang khar du'o/ /'dis ni mtshams dang bcas pa'i nub phyogs na gnas pa'i lha rnams kyi nang du brjod pa yin no/ /'du byed ni don yod grub pa ste/ 'du byed kyi phung por 'du'o/ /bya ba grub pa ni kun tu bzang po ste/ tshigs rnams thams cad</text></item>
<item><p>291a6</p><section></section><text>du 'du'o/ /rlung ni sgrol ma ste rlung gi khams su'o/ /lce'i dbang po zhes bya ba ni/ khams rnams kyi don du ma yin pa'i phyir myong bar byed cing reg par byed pa zhes bya bas/ lce'i dbang po'i sgras ni reg pa'i dbang po la bzhed do/ /des na sgrib pa thams cad rnam</text></item>
<item><p>291a7</p><section></section><text>par sel ba lus thams cad du 'du ba yin zhes rig par bya'o/ /ro ni ro rdo rje ma ste ro rnams su'o/ /khro bo gnyis dang yang dag ldan/ /zhes bya ba ni/ stobs po che dang bgegs mthar byed dag ste rim pa ci lta ba bus mo g.yon pa dang rdo rje dag tu rjes su zhugs pa'o/ /</text></item>
<item><p>291b1</p><section></section><text>'dis ni mtshams dang bcas pa'i byang gi phyogs na gnas pa'i lha rnams nang du 'du ba rab tu bstan to/ /steng 'og khro bor yang dag ldan/ /zhes bya ba ni/ gtsug tor 'khor los sgyur ba dang gnod mdzes rgyal po dag ste grangs ci lta ba bzhin spyi bo dang rkang pa'i mtha' ma gnyis su 'dus</text></item>
<item><p>291b2</p><section></section><text>so/ /rang bzhin du ni snang nyid kyang / /zhes bya ba rang bzhin te bcom ldan 'das kyi ngo bo nyid lta bur snang ba'i rnam pa gang la yod pa bcom ldan 'das kyis gzigs te/ rang bzhin du snang ba bcom ldan 'das kyi gzugs de ni rnam shes phung po bzhugs par 'gyur ba yin no/ /'dis ni</text></item>
<item><p>291b3</p><section></section><text>lha dang lha mo dag kyang 'od gsal bar zhugs pa bstan pa yin no/ /'di ni rjes su gzhug pa zhes bya ba'i man ngag yin par rig par bya'o/ /da ni tshigs su bcad pa phyed kyis 'khrul pa zhi bar bya ba'i don du 'od gsal ba rjod par byed pa'i sgras rnam grangs gsungs pa ni/ mya ngan</text></item>
<item><p>291b4</p><section></section><text>'das dang zhes bya ba la sogs pas so/ /brjod pa yin zhes bya ba'i sgrar byas shing rab tu bsgrags pa'o/ /de ltar re zhig 'od gsal zhugs pa brjod nas brten pa bskyed par bya ba'i don du 'od/ gdon mi za bar brjod par bya ba'i gsang sngags brtan par bya ba'i don du</text></item>
<item><p>291b5</p><section></section><text>gsungs pa ni/ brtan par bya ba'i don du ni zhes bya ba la sogs pa'o/ /'di ni zhes bya ba ni de ma thag tu brjod bzhin pa ste/ oM shU n+ya tA zhes bya ba la sogs pa'i sngags so/ /ci'i don du brten pa bskyed par bya zhe na/ 'di ni don dam dkyil 'khor te/ /zhes bya ba la sogs</text></item>
<item><p>291b6</p><section></section><text>pa'o/ /gang gi phyir 'di ni don dam ste bcos bu ma yin pa lhan cig skyes par 'gyur ba'i dkyil 'khor yin te/ snang ba med cing 'od gsal ma dag pa'i snang ba gsum dang bral ba zung 'jug ni sku'i mtshan nyid can te/ mtshan ma'am rgyur ba yin la/ de nyid kyi phyir</text></item>
<item><p>291b7</p><section></section><text>de bzhin gshegs pa kun gyi gnas te/ gzhi yin pa dang / don dam bden pa zhes kyang bya/ /zhes bya ba don dam pa ni bden pa'i ming du yang rab tu grags pa de'i phyir 'di dran pa'i dgos pa ched du byas nas brten pa bskyed par bya ba yin no/ /de ltar stong pa nyid la</text></item>
<item><p>292a1</p><section></section><text>dmigs pas nyes pa'i dri ma thams cad bkrus pa na/ rdo rje sems dpa' phyag rgya chen po'i rang bzhin rim pa 'dis bskyed par bya'o zhes pa brtan pa'i phyir gsungs pa ni/ sngags dang zhes bya ba la sogs pa'o/ /sngags kyi yi ge las byung ba'i sku phyag rgya</text></item>
<item><p>292a2</p><section></section><text>chen po'i bdag nyid can gyi sbyor ba gang yin pa'i sngon byas pa'i smon lam gyi 'phen pa de yis lha dmigs par byed pa ldang ba ste/ grub pa yang bstan par bya ste/ de ma thag tu zhes bya ba kho nas dbyung ngo / /ji ltar zhe na gsungs pa ni nam mkha' zhes bya ba la sogs</text></item>
<item><p>292a3</p><section></section><text>pa'o/ /nam mkha'i khams ni nang gi rim pa ste/ lhas stong pas na nam mkha' dang chos mtshungs pa'i phyir ro/ /de'i dbus su gnas pa 'dzam bu'i 'bras bu smin pa lta bu'i cung zad dmar ba'i nyi ma'i dkyil 'khor yi ge hUM las skyes pa rnam par bsgoms te/ de'i dbus yi ge</text></item>
<item><p>292a4</p><section></section><text>oM dkar po yongs su gyur pa'i zla ba dkar po bsam mo/ /de'i de ma thag tu zla ba de las a dmar pos bskyed pa'i pad+ma 'dab brgyad pa rnam par bsgoms la pad+ma'i lte ba'i steng du sa bon gsum po de nyid dgod par bya'o zhes bya ba ni man ngag yin no/ /sngags dang pad+ma nyi ma</text></item>
<item><p>292a5</p><section></section><text>dag /ces bya ba nas bzung ste/ rjes su rnal 'byor brtsam par bya/ /zhes bya ba'i mthar thug pa ni rtog sla'o/ /rjes su rnal 'byor de gang yin zhe na/ brjod pa ni zla ba'i dbus zhes bya ba la sogs pa'o/ /chos kyi dbyings kyi rang bzhin gyi zla ba de nyid kyi dbus su/</text></item>
<item><p>292a6</p><section></section><text>sngar brjod zin pa'i sa bon gsum bkod nas/ de gnyis gyur pas mngon par byung chub pa rnam pa lnga mtshon par byed pa'i rdo rje rnam par bsgoms nas de yongs su gyur nas rdo rje sems dpar bsgom par bya'o zhes bya ba ni bsdus pa'i don to/ /de ltar re zhig rdo rje sems</text></item>
<item><p>292a7</p><section></section><text>dpa' bsgoms la rdo rje sems dpa' skye ba bstan pa yin no/ /yang gang gi tshe rnam par snang mdzad la sogs pa gtso bo nyid du bsgom par 'dod pa de'i tshe ni zla ba'i dkyil 'khor gyi steng du sa bon gsum yongs su gyur pa las de rnams kyi mtshan ma bltas nas bsgom par bya'o/ /de</text></item>
<item><p>292b1</p><section></section><text>dag gi rang rang gi gnas su ni bstan zin ma thag pa'i rdo rje sems dpa' blta bar bya'o/ /gal te yang sngar mos pa'i dkyil 'khor bsgom pa'i skabs su rdo rje sems dpa'i rigs rdo rje ma la snyoms par zhugs pa bstan na yang / /de bzhin gshegs pa gzhan bzhi po bdag nyid ci lta ba'i</text></item>
<item><p>292b2</p><section></section><text>shes rab kyi mgul na 'khyud pa rnams rang gi gnas su rdo rje sems dpa' bzhag nas gtso bor gyur par de dang de la mos pa rnams kyis bsgom par bya ba yin no/ /dkyil 'khor pa gzhan pa'i khams la sogs pa rnams sbyong bar byed pa brjod pa rnams la ni gtso bo nyid yod pa ma yin te/</text></item>
<item><p>292b3</p><section></section><text>sa ni spyan ma yin par brjod/ /ces bya ba la sogs pa gsungs pa yin no/ /rnam par snang mdzad la sogs pa yang rjes su zhugs pa'i yin mod kyi/ skabs las 'ongs pa ni mi bskyod pa rjes su zhugs par bya ba yin no zhes ston pas brjod pas so/ /mi bskyod pas rjes su</text></item>
<item><p>292b4</p><section></section><text>zhugs pa zhes bya ba la sogs te/ tshigs su bcad pa 'di yang go sla bar ro/ /mi bskyod pa rjes su zhugs pa'i don bzhi 'di pas brjod pa ni/ rdo rje'i 'khor lo zhes bya ba la sogs pa ste/ tshigs su bcad pa 'di yis ni kun du zla ba ltar dkar ba'i bcom ldan 'das de nyid</text></item>
<item><p>292b5</p><section></section><text>kyi phyag g.yas g.yon dag tu bsgom par bya ba'i mtshan ma brjod pa yin no/ /da ni 'di nyid lha thams cad kyi bdag nyid can du gyur pa na/ sngags bkod pa'i don gyi shugs kho nas gdul bya'i skye bo thams cad kyi spyod yul du 'gyur ro zhes bstan pa'i don du sa bon</text></item>
<item><p>292b6</p><section></section><text>dgod pa gsungs pa ni de nas zhes bya ba nas brtsams te/ gnod mdzes rgyal po bkod par bsam/ /zhes bya ba ni mthar thug pas so/ /'dir gzugs dang sgra dang dri dang ro rnams kyi sa bon dzaHhUM baM hoHzhes bya ba'i rang bzhin no/ /spyan ma la sogs pa kun du bzang po'i mthar</text></item>
<item><p>292b7</p><section></section><text>thug pa rnams kyi sa bon rnams ni rang gi bdag po'i mdog tu bsgom mo/ /lha rnams kyi sa bon nyid thams cad ni 'chad par 'gyur ba'i tshul gyis bdag nyid ji lta ba'i mtshan ma dang gdan dmigs nas/ de'i gdan gyi steng na gnas pa'i mtshan ma'i nang du chud par bsgom par bya ba yin no/ /</text></item>
<item><p>293a1</p><section></section><text>gshin rje mthar byed la sogs pa khro bo bcu po rnams ni yi ge haM ring po yin nam raM ring po bcu las yongs su gyur pa phyag la sogs pa'i cha rnams na rang gi phyag mtshan yod par bsgom mo zhes bya ba ni man ngag go/ /de ltar re zhig rnal 'byor gsum rdzogs nas lus</text></item>
<item><p>293a2</p><section></section><text>kyi dkyil 'khor dang ldan pa'i rnal 'byor bas sgrub pa chen po'i thabs su gyur pa rnal 'byor chen po bsgom par bya'o zhes bstan pa'i don du gsungs pa'o/ /phung sogs cho ga sbyin du ni/ /zhes bya ba la sogs pa ste/ tshigs su bcad pa 'di yang go sla'o/ /rnal 'byor chen po</text></item>
<item><p>293a3</p><section></section><text>yang gang zhig yin snyam na zla ba'i dkyil 'khor zhes bya ba nas brtsams te/ 'di gnyis brjod pas gsol ba gdab/ /ces bya ba ni mthar thug pa'o/ /'dir don ni 'di yin te/ mgo'i nang du oM dkar po las yongs su gyur pa'i 'khor lo rtsibs brgyad pa'i lte ba'i nang na</text></item>
<item><p>293a4</p><section></section><text>gnas pa'i zla ba'i steng du yi ge oM bsams la de'i mthu las spyan ma 'chad par 'gyur ba'i mdog dang phyag rgya dang mtshan ma dang ldan pa mang po can nam mkha'i mthong thams cad khyab par spros par bsgom mo/ /de'i 'og tu sa bon de nyid las spros pa'i bcom ldan 'das</text></item>
<item><p>293a5</p><section></section><text>rnam par snang mdzad 'chad par 'gyur ba'i mdog dang phyag dang mtshan ma can yang nam mkha' thams cad khyab par spros pa'i rang gi 'khor lo'i dbus na bzhugs pa spros te/ sgrub pa pos mdun gyi yul du gsol ba gdab par bsam mo/ /sgrub pa pos bcom ldan 'das</text></item>
<item><p>293a6</p><section></section><text>de la gus pa sngon du 'gro bas tshigs su bcad pa 'di gnyis kyis gsol ba gdab par bya'o/ /de nyid brjod pa ni dpal ldan sangs rgyas sku 'chang ba la sogs pa'o/ /dpal ni spyan ma ste de gang la yod pa de dpal ldan no/ /sangs rgyas ni dus gsum du bzhugs</text></item>
<item><p>293a7</p><section></section><text>pa'i de bzhin gshegs pa rnams so/ /de rnams kyi sku de'i bdag nyid kyis 'jig par byed pas ni sangs rgyas sku 'chang ngo / /rdo rje gsum ni rdo rje 'chang chen po ste/ de dang mi phyed cing bdag nyid gcig tu bsgom pa'o/ /bdag la ste/ bdag gi lus la de'i byin gyi rlabs</text></item>
<item><p>293b1</p><section></section><text>kyis gnas/ bzhugs par mdzod cig pa'o/ /sku'i rdo rje ni rnam par snang mdzad do/ /de ltar bdag po la gsol ba btab nas/ de'i 'khor lo la gsol ba'i don du brjod pa ni phyogs bcur bzhugs pa'i zhes bya ba la sogs pa'o/ /'di'i don yang snga ma bzhin rtogs</text></item>
<item><p>293b2</p><section></section><text>par bya'o/ /de ltar bcom ldan 'das la gsol ba btab na gang du gyur pa de bstan pa'i phyir spyan ma dang lhan cig ces bya ba la sogs pa'o/ /gsol ba btab ma thag tu mdun na bzhugs pa'i bcom ldan 'das 'phros pa'i bdag nyid kyis rang bzhin rnam pa de lta bur spyan ma dang</text></item>
<item><p>293b3</p><section></section><text>snyoms par zhugs pa bsgom par bya'o/ /de'i rjes la phan tshun rjes su chags pas bde ba chen po'i rang bzhin du gyur te/ 'od zer dkar po'i gzugs kyis sgrub pa po'i mgo'i phyogs su zhugs nas phung po lnga po rnams kyis gang ba'i lus 'dis byin gyis brlab po zhes bya ba ni bsdus</text></item>
<item><p>293b4</p><section></section><text>pa'i don to/ /de nas sgrub pa po re ba la smon pa ni/ sangs rgyas kun gyi sku gang zhig /phung po lngas ni rab gang ltar/ /sangs rgyas sku yi rang bzhin gyis/ /bdag gi yang ni de 'drar shog /ces bya ba ste/ sku'i rdo rje sangs rgyas kun gyi sku gang zhig gzugs la sogs pa'i phung</text></item>
<item><p>293b5</p><section></section><text>po lngas rab tu brgyan pa'o/ /gang zhig ces bya ba ni ji lta ste/ skyes bu chen po'i mtshan sum cu rtsa gnyis la sogs pa'i rang bzhin gang gis bzhugs pa ltar/ sangs rgyas sku'i rang bzhin te/ rnam par snang mdzad kyi sku'i ngo bo nyid kyis/ bdag gi yang ni de 'drar shog ste/</text></item>
<item><p>293b6</p><section></section><text>lus shog cig ces khong nas dbyung ngo / /'di bstan par bya ba'i don du gdon mi za bar brjod par bya ba'i don du sngags gsungs pa ni oM zhes bya ba la sogs pas so/ /de ltar re zhig sku rdo rje rdzogs nas rim pa 'dis gsung rdo rje bsgrub par bya'o zhes ston par byed pa ni/ lce'i</text></item>
<item><p>293b7</p><section></section><text>pad+ma'i zhes bya ba la sogs pa'o/ /lce'i rtsa ba mgrin pa zhes bya ba'i ming gzhan dang ldan pa'i steng gi zla bar yi ge a dmar po las yongs su gyur pa'i pad+ma dmar po'i dbus kyi zla ba la gnas pa'i sa bon de nyid las nges par byung ba'i gos dkar mo 'chad par 'gyur ba'i</text></item>
<item><p>294a1</p><section></section><text>mdog dang mtshan ma can sems can gyi don du spros pa'i tshul gyis nam mkha'i phyogs thams cad khyab par bsgom nas so/ /rdo rje gsung zhes bya ba ni sa bon de nyid las spros pa ste/ 'chad par 'gyur ba'i mdog dang mtshan la sogs pa can 'phro ba dang 'du ba'i</text></item>
<item><p>294a2</p><section></section><text>rang bzhin spros pa'i rang gi 'khor lo dbus na bzhugs pa/ skyes bu chen po'i mtshan la sogs pas brgyan zhing / rang gi mdun na bzhugs pa gsol ba gdab par bya ba bsgom par bya'o zhes bya ba ni tshigs su bcad pa gnyis kyi don to/ /da ni gsol ba gdab par</text></item>
<item><p>294a3</p><section></section><text>bya ba'i don du tshigs su bcad pa gnyis brjod pa ni/ dpal ldan gsung gi zhes bya ba la sogs pa'o/ /dpal ni ta ra ste/ de dang ldan pa'i phyir dpal ldan no/ /chos ni 'od dpag med gsung gi rang bzhin yin pa'i phyir ro/ /mi phyed rdo rje zhes bya ba la sogs pa ni snga ma</text></item>
<item><p>294a4</p><section></section><text>bzhin no/ /bdag la ste bdag gi ngag la byin gyis rlob cing bzhugs par mdzod cig pa'o/ /gsung gi rdo rje ni rdo rje gsung ldan no/ /'di'i 'khor lo la gsol ba gdab pa snga ma kho na bzhin no/ /gsol ba gdab ma thag tu gsung gi rdo rje byin gyis rlob cing brjod pa ni/</text></item>
<item><p>294a5</p><section></section><text>rang gi bdag po dang zhes bya ba la sogs pa ste/ bcom ldan 'das 'od dpag med 'chad par 'gyur ba'i mdog dang phyag la sogs pa dang ldan pa thams cad spros pa'i rang bzhin can 'chad par 'gyur ba'i mdog dang phyag la sogs pa can gyi dkar mo dang lhan cig kha</text></item>
<item><p>294a6</p><section></section><text>sbyar bar gyur nas phan tshun rjes su chags par sngon du song ba can gyi 'od zer dmar po'i rang bzhin gyis kha sgo nas zhugs te/ lce'i 'dab mar zhugs shing / sgrub pa po de'i ngag byin gyis rlob pa zhes bya ba ni bsdus pa'i don to/ /da ni re ba smon pa brjod pa ni/ rdo rje chos</text></item>
<item><p>294a7</p><section></section><text>kyi gsung gang zhig /ces bya ba la sogs pas so/ /rdo rje chos zhes bya ba 'od dpag med kyi gsung ste brjod pa gang zhig thob pa'o/ /ci 'dra bar zhe na/ nges par brjod pa ni nges tshig ste/ gang dag la ste phun sum tshogs pa yod pa de dag ni nges pa'i tshig phun sum</text></item>
<item><p>294b1</p><section></section><text>tshogs pa'o/ /nges tshig smos pa nye bar mtshon pa ste/ des na chos dang don dang spobs pa rnams gzung ba yin no/ /bdag gi tshig kyang de 'dra ba ste/ de dang 'dra bar brjod par ro/ /chos 'dzin pa dang 'dra ba 'gyur ba zhes bya ba ni chos 'dzin pa dang / 'dra ba bdag gi</text></item>
<item><p>294b2</p><section></section><text>yang de 'dra bar shog cing gyur cig pa'o/ /brtan par bya ba'i don du brjod par bya ba'i sngags ni/ oM zhes bya ba la sogs pa yin no/ /da ni sems byin gyis brlab pa ston pa/ sngags pa snying gar zhes bya ba la sogs pa'o/ /snying gar zla ba'i dkyil 'khor gyi steng du yi ge hUM sngon</text></item>
<item><p>294b3</p><section></section><text>po las skyes pa'i rdo rje rtse lnga pa'i nang na gnas pa'i zla ba las 'od zer rnam pa lnga rnam par 'phro zhing mdangs 'bar ba'i hUM bsams nas/ de nas lha mo mA ma kI mdog dang phyag la sogs pa 'chad par 'gyur ba dang mthun pa spro ba dang sdud pa'i rang bzhin can spro bar bya zhing bcom ldan 'das</text></item>
<item><p>294b4</p><section></section><text>mi bskyod pa 'chad par 'gyur ba'i mdog dang phyag la sogs pa can spro ba dang sdud pa'i rang bzhin can rang gi lha mo'i 'khor lo'i dbus na rnam par bzhugs pa bdag nyid kyi mdun du bsams la gsol ba gdab bo zhes bya ba'i tshigs su bcad pa gnyis kyi don to/ /snga ma bzhin gsol ba</text></item>
<item><p>294b5</p><section></section><text>'debs pa'i don du tshigs su bcad pa gnyis brjod pa ni dpal ldan thugs kyi zhes bya ba la sogs pa'o/ /dpal ldan ni mA ma kI dang yang dag par ldan pa'i phyir ro/ /rdo rje lta bu'i thugs ni thugs rdo rje ste/ 'khor ba dang mya ngan las 'das pa dag gis ma gos pa'i phyir</text></item>
<item><p>294b6</p><section></section><text>ro/ /de lta bur gyur pa'i thugs mnga' ba ni thugs kyi rdo rje 'chang ste mi bskyod pa'o/ /lhag ma ni snga ma bzhin no/ /de bzhin du 'di'i 'khor lo la gsol ba gdab pa yang snga ma kho na bzhin no/ /de ltar gsol ba btab par gyur pa ni gang zhig bsgom par bya ba de bstan pa'i</text></item>
<item><p>294b7</p><section></section><text>phyir gsungs pa ni thugs kyi rdo rje dang bcas pa zhes bya ba la sogs pa'o/ /bcom ldan 'das mi bskyod pa yang dag par spro bar byas pa'i bdag nyid kyi rang bzhin 'chad par 'gyur ba'i mdog la sogs pa can/ spros par gyur pa'i bdag nyid kyi rang bzhin can gyi</text></item>
<item><p>295a1</p><section></section><text>mA ma kI 'chad par 'gyur ba'i mdog la sogs pa dang ldan pa lhan cig kha sbyor du gyur nas phan tshun rjes su chags pas bde ba chen po'i rang bzhin nyams su myong bar gyur nas 'od zer nag po'i rang bzhin gyis snying gar zla ba zhugs pas sems byin gyis brlab par bya'o</text></item>
<item><p>295a2</p><section></section><text>zhes bya ba ni tshigs su bcad pa'i don to/ /phyis re ba smon par bya'o zhes gsungs pa ni kun du bzang po zhes bya ba la sogs pas so/ /kun du bzang po ni mi bskyod pa'o/ /gsang dbang po zhes bya ba la gsang ba ni gnyis med kyi ye shes so/ /de ka ya ti ste/ rjod par byed</text></item>
<item><p>295a3</p><section></section><text>pas na gu h+ya ka'o/ /ka'i sgra ni sa khams so/ /dbang byed pas ni dbang ste/ dbang phyug dam pa'o/ /gsal ba ston pa rnams kyi dbang po ste/ de kho na ston pa rnams kyis gtso bor gyur pa zhes bya ba'i don to/ /blo ldan ni reg bya rdo rje ma dang yang dag ldan pa'o/ /rnam pa de lta</text></item>
<item><p>295a4</p><section></section><text>bu'i sems gang yin pa dang 'dra bar rdo rje 'dzin pa dang mtshungs par gyur pa bdag gi sems kyang gyur cig ces bya ba ni gsol ba yin no/ /sems byin gyis rlob pa'i sngags ni oM zhes bya ba la sogs pa'o/ /de ltar re zhig so sor byin gyis brlabs nas/ da ni bdag nyid thams</text></item>
<item><p>295a5</p><section></section><text>cad byin gyis rlob pa brjod pa ni de ltar zhes bya ba la sogs pa'o/ /tshigs su bcad pa 'di yang go bar sla'o/ /byin gyis rlob pa'i man ngag kyang so sor byin gyis rlob pa bzhin no/ /sngags kyang oM zhes bya ba la sogs pa yin no/ /de ltar dam tshig sems dpa' bsgoms</text></item>
<item><p>295a6</p><section></section><text>nas ye shes sems dpa' bsgom pa'i don du gsungs pa ni/ de ltar byin gyis brlabs nas bdag /ces bya ba la sogs pa'o/ /de ltar brjod zin pa'i rim pas so so ba dang bsdoms nas bdag nyid de bzhin gshegs pa rnams kyis byin gyis brlabs par byas nas so/ /</text></item>
<item><p>295a7</p><section></section><text>zla ba'i dkyil 'khor gnas shing zhes bya ba ni sngar brjod pa'i tshul gyis sa bon dang mtshan ma yongs su gyur pa sngon du 'gro ba can/ rgyu'i rdo rje 'chang dam tshig sems dpa' zhes bya ba'i ming gzhan dang ldan pa/ rdo rje dang dril bus nye bar mtshon cing / zla ba'i gdan la</text></item>
<item><p>295b1</p><section></section><text>bzhugs pa mtshan ma drug dang zhes bya ba sngar brjod pa'i rdo rje la sogs pa phyag na gnas pa dang ldan pa bsam par bya'o snyam du dgongs pa'o/ /de'i thugs kar ni phyag la sogs pa rang nyid dang 'dra ba'i ye shes sems dpa' mdog dmar po rnam par bsgoms nas de'i thugs</text></item>
<item><p>295b2</p><section></section><text>kar zla ba'i dkyil 'khor gyi steng du yi ge hUM sngon po bkod de/ rnal 'byor chen po'i ming can sems dpa' gsum gyi bdag nyid can la dbang bskur bar gyur pa na bdag nyid mi bskyod pa'i cod pan dang ldan par bsgom mo/ /de ltar rnal 'byor bsgoms nas sgrub pa chen po bya ba</text></item>
<item><p>295b3</p><section></section><text>gsungs pa ni/ de ltar zhes bya ba la sogs pa'o/ /sgrub pa'i sbyor ba 'di yis zhes bya ba ni 'chad par 'gyur ba'i sgrub pa'i cho ga 'dis so/ /sgrub pa chen po zhes bya ba 'dis rdo rje 'chang la sogs pa chen po rnams sgrub pas na sgrub pa chen po'o/ /sgrub pa ni spyod pa la sogs pa</text></item>
<item><p>295b4</p><section></section><text>byed pa yan lag dang bcas pa ste/ de brtsam par bya ste zhes bya ba'o/ /da ni gzhi 'dings pa brjod pa ni gzugs dang zhes bya ba la sogs pa'o/ /tshor ba ma zhes bya ba ni chos bstan pa la sogs pas sems can thams cad kyi sems dga' zhing sgyur bar byed pas de spyod</text></item>
<item><p>295b5</p><section></section><text>pa'i 'o/ /legs par brlabs shing zhes bya ba ni rang ngam gzhan gyi gso sbyong la sogs pa byin pa'i tshul gyis yongs su sbyongs pa'i phyi rol gyi bud med de rdo rje sems dpa' bskyed pa bzhin du dkar ba dang dmar ba dang nag po'i bdag nyid can gyi yi ge gsum gyis reg bya</text></item>
<item><p>295b6</p><section></section><text>rdo rje ma'i rang bzhin bskyed la rab tu bslangs nas 'khyud la sgrub pa chen po brtsam par bya'o zhes snga ma dang 'brel to/ /da ni rigs lnga'i tshogs su rim gyis ston pas brjod pa ni/ oM yig ces bya ba la sogs pa ste/ oM yig ni spyi bor zla ba'i steng gi srog dkar po las</text></item>
<item><p>295b7</p><section></section><text>yongs su gyur ba'i 'khor lo dkar po'i lte ba'i zla ba la gnas pa'i srog dkar po'i a yig ces bya ba ni/ lce rtsa'i zla ba'i steng du a dmar po las yongs su gyur pa'i pad+ma dmar po lte ba'i dbus kyi zla bar gnas pa'i yi ge a dmar po'o/ /hUM dang po zhes bya ba ni/ snying gar nyi ma'i</text></item>
<item><p>296a1</p><section></section><text>dkyil 'khor gyi steng du yi ge hUM sngon po las yongs su gyur pa'i rdo rje sngon po rtse lnga pa'i lte ba'i dbus na gnas pa'i nyi ma'i yi ge hUM sngon po'o/ /lte bar swA zhes bya ba ni/ lte bar zla ba'i steng du yi ge swa ser po las yongs su gyur pa'i rin po che mdog ser po la gnas pa'i zla</text></item>
<item><p>296a2</p><section></section><text>ba'i swa mdog ser po'o/ /rkang pa gnyis la ha zhes bya ba ni brla gnyis su zla ba'i steng du yi ge ha sngon po gnyis las yongs su gyur pa'i sna tshogs rdo rje 'od zer dang bcas pa'i lte ba gnyis la gnas pa'i zla ba gnyis la ha sngon po gnyis dgod par bya'o/ /sa bon 'di thams</text></item>
<item><p>296a3</p><section></section><text>cad ni rang rang gi gtso bo'i mdog can du dngos su'am mos pas bsgom par bya ba yin no/ /spyan dang zhes bya ba la sogs pa ni spyan ma la sogs pa'i lha mo bzhis so/ /sa la sogs pa'i khams bzhi la/ rang rang gi mtshan ma'i dbus na gnas pa'i zla ba'i dkyil 'khor du</text></item>
<item><p>296a4</p><section></section><text>mo ha ra ti zhes bya ba la sogs pa'i sa bon gyi rang bzhin du bsgom par bya ba yin no/ /lha mo rdo rje'i gzugs sogs rnams/ /zhes bya ba ni gzugs rdo rje ma dang / sgra rdo rje ma dang / dri rdo rje ma dang / ro rdo rje ma dang ni bcom ldan 'das ma de'i phyi rol dang nang gi bdag nyid can</text></item>
<item><p>296a5</p><section></section><text>gyi gzugs dang sgra dang dri dang ro rnams la 'chad par 'gyur ba'i tshul gyis rang rang gi sa bon ma'i dbus na gnas pa'i zla ba'i dbus su sngar brjod pa'i rang gi sa bon gyi bdag nyid du bsgom par bya'o/ /de dag sa snying la sogs pa zhes pa ni sa'i snying po dang / phyag na rdo rje</text></item>
<item><p>296a6</p><section></section><text>dang / nam mkha'i snying po dang / 'jig rten dbang phyug gi sa bon bdag nyid mig la sogs pa'i dbang po la gnas pa'i 'dzin par byed pa'i rang bzhin rnams dang snyoms par zhugs pa ste/ gzung bar bya ba yin par gzugs rdo rje ma la sogs pa de dag bsgom par</text></item>
<item><p>296a7</p><section></section><text>bya'o/ /byang chub sems dpa' gzhan bzhi po byams pa dang 'jam dpal dang sgrib pa thams cad rnam par sel ba dang kun du bzang po zhes bya ba rnams ni rim pa ci lta ba bzhin/ mgo bo dang yid dang lus dang mtshams rnams su/ sa bon gyi bdag nyid du rnam par</text></item>
<item><p>296b1</p><section></section><text>gnas par bsgom mo/ /lag pa g.yas zhes bya ba la sogs pa ni khro bo bcu po rnams kyi lha mo rnams rang rang gi bdag po dang phyag la sogs pa 'dra bar/ snga ma kho na bzhin yi ge hUM ring po mdog sngon po rnams las yongs su dag pa reg rdo rje ma'i yan lag gi gnas rnams</text></item>
<item><p>296b2</p><section></section><text>su bsgom par bya'o zhes bya ba ni bsgrub pa'i don to/ /sa'i snying po nas brtsams te/ sa 'dzin gyi mthar thug pa'i lha'i rang bzhin 'di rnams kyi sa bon ni rang rang gi mtshan ma'i dbus na gnas pa'i nyi ma dang zla ba la bsgom par bya ba yin no/ /rdo rje ro langs ma la sogs pa ni sa'i sa bon</text></item>
<item><p>296b3</p><section></section><text>las yongs su gyur pa'i dngos po kho nar bsgom par bya ba ni khyad par yin no/ /brjod zin pa'i tshul de ltar lha mo de legs par sbyangs nas de lha mo la sogs pa bkod pas tha mal pa'i bud med kyi rang bzhin spangs te/ rnal 'byor pas de rdo rje sems dpa'i rnal 'byor dang ldan pas rdo rje pad+ma</text></item>
<item><p>296b4</p><section></section><text>brtsam zhes bya ba ni rdo rje dang pad+ma yongs su gyur ma thag tu 'chad par 'gyur pa'i tshul gyis brtsam par bya'o/ /'di ni re zhig phyi rol gyi bud med yongs su sbyong ba brjod pa yin no/ /gal te phyi rol gyi bud med med par gyur na de'i tshe rnam par rtog pa la gnas pa'i reg rdo rje ma la yang</text></item>
<item><p>296b5</p><section></section><text>yongs su sbyong ba 'di nyid bya ba yin no/ /da ni rdo rje dang pad+ma yongs su sbyor ba brjod pa ni/ sngags pas zhes bya ba la sogs pa nas bzung ste/ de 'og sgrub pa brtsam par bya/ /zhes bya ba ni mthar thug pas so/ /hUM yig mthon mthing gis rang gi mtshan ma rdo rje rtse lnga pa nag po 'od zer lnga</text></item>
<item><p>296b6</p><section></section><text>dang ldan pa bsams nas de'i rtse mo dbus ma la srog dkar po dgod cing / de'i chos 'byung la yang a yig dmar po las yongs su gyur pa pad+ma dmar po 'dab ma brgyad pa'i rang bzhin du bsgom par bya'o zhes bya ba ni bsdus pa'i don to/ /de nas oM sarba ta thA ga ta zhes bya ba la</text></item>
<item><p>296b7</p><section></section><text>sogs pa'i sngags kyis/ rin chen 'byung ldan gyi nga rgyal dang ldan pas phan tshun rjes su chags pa sngon du 'gro bas 'khyud pa dang 'o la sogs pa bya'o/ /de nas nga rgyal 'di nyid kyis bskyod pa bya'o zhes ston pas brjod pa ni/ yi ge hUM gi glu yis zhes bya ba la sogs pa'o/ /</text></item>
<item><p>297a1</p><section></section><text>yi ge hUM glu rnam pa mang po brjod cing rdo rje pad+ma'i nang du chud pas/ rin chen 'byung ldan gyi nga rgyal dang ldan pas bskyod bya ster ba g.yo bar bya'o/ /de nas rim gyis dga' ba gnyis rtogs par byas nas/ rdo rje'i nor bu'i nang du dga' ba gsum pa bskyed pa na/ nor bu'i rtse mo'i bu</text></item>
<item><p>297a2</p><section></section><text>ga 'gegs par byed pa'i yi ge gnyis rnam par bsams nas dgag par bya zhing yi ge gnyis po 'di nyid brjod par bya'o zhes bya ba ni tshigs su bcad pa'i don to/ /de nas ni lus kyi dkyil 'khor ba'i lha rnams lhan cig skyes pa'i bde ba nyams su myong nas rtsa ba'i sbubs nas thig le'i</text></item>
<item><p>297a3</p><section></section><text>gzugs kyis pad+ma'i nang du babs par 'gyur ro/ /'dis ni dga' ba bzhi pa yang yang dag par skye bar gyur pa yin no zhes rig par bya'o/ /de nas ni blta bar gyur pa'i byang chub kyi sems kyis de bzhin gshegs pa thams cad mchod par bya'o zhes ston par byed pas gsungs pa ni/</text></item>
<item><p>297a4</p><section></section><text>'byung ba'i mthar yang zhes bya ba la sogs pa'o/ /spros pa'i byang chub kyi sems kyis don grub pa'i don to/ /sngags ni oM zhes bya ba la sogs pa yin no/ /da ni zhe sdang rdo rje'i bdag nyid kyis dkyil 'khor ba'i lha dag spro bar bya ba yin te/ des na zhe sdang rdo rje'i gnas su</text></item>
<item><p>297a5</p><section></section><text>'dug par bya ba'i phyir gsungs pa ni rang sngags yi ge zhes bya ba la sogs pa'o/ /rang gi sngags kyi yi ge ni badzra d+h+r-i ka ces bya ba'i sngags mdog nag po de las skyes pa'o zhes rdo rje gsum gyi byin gyis brlabs pa zhes bya ba ni sku rdo rje la sogs pa'i rang bzhin oM AHhUM zhes bya ba'i yi</text></item>
<item><p>297a6</p><section></section><text>ge gsum po mgo dang mgrin pa dang / snying ga la gnas pas byin gyis brlabs pa rdo rje 'chang gi rang bzhin bdag nyid pad+ma'i nang du ste/ pad+ma ma'i khong par bskyed nas de ma thag tu slar yang zhe sdang rdo rjer bskyed par bya ste mi bskyod pa ci 'dra ba bzhin du bskyed nas bsgom par bya zhe na badzra</text></item>
<item><p>297a7</p><section></section><text>d+h+r-ika ces bya ba'o/ /mi bskyod ces bya ba ni mi 'khrugs pas na mi bskyod pa ste/ rdo rje sems dpa'o/ /des dbu rgyan byas pa ste/ dbu brgyan pa gang yin pa de la de skad ces bya'o/ /sngo dmar dkar ba'i zhal dang ldan/ /zhes bya ba ni gtso bo'i zhal ni sngo ba/ g.yon ni dmar ba/</text></item>
<item><p>297b1</p><section></section><text>g.yas ni dkar ba'o/ /rdo rje zhes bya ba ni rdo rje sngon po rtse lnga pa'o/ /'khor lo zhes bya ba ni 'khor lo ser po rtsibs brgyad pa'o/ /dril bu zhes bya ba ni mdog dkar po sgra dang ldan pa'o/ /yid bzhin nor bu zhes bya ba ni sems can thams cad bsam pa sgom par byed</text></item>
<item><p>297b2</p><section></section><text>pa ste rin po che yid sbyin no/ /ral gri zhes bya ba ni nor bu chen po la sogs pas brgyan pa'i yu ba can gyi ral gri sngon po rab tu 'bar ba'o/ /'di'i 'khor los sgyur ba drug gi rang bzhin du bstan pa'o/ /'di ni dkyil 'khor pa gzhan rnams dang / rgyu'i rdo rje 'chang la yang ji ltar</text></item>
<item><p>297b3</p><section></section><text>srid par rtogs bya'o/ /des na de lta bur gyur pa'i bcom ldan 'das bsgom par bya ba yin no/ /bcom ldan 'das 'dis ci zhig bya zhe na/ brjod pa 'di ni zhes bya ba bcom ldan 'das mi bskyod pa ni snying ga nas te/ de bzhin gshegs pa thams cad kyi thugs kyi rang bzhin bud med</text></item>
<item><p>297b4</p><section></section><text>kyi pad+ma'i nang du babs pa'i byang chub kyi sems las badzra d+h+r-i ka gi sngags kyi bskyed pa byung nas te/ btogs nas phyogs bcur rnam par gzigs mdzad de/ /zhes bya ba phyogs bcu na rnam par gnas pa'i sems can kun la lha'i spyan gyis gzigs nas/ 'bar ba dang 'tsher ba la</text></item>
<item><p>297b5</p><section></section><text>sogs pa sangs rgyas kyi cho 'phrul ma lus pa yang mdzad cing de rnams kyi bsam pa ci lta ba bzhin chos kyi 'khor lo yang bskor bas zhe sdang rdo rje'i gnas pa ste/ zhe sdang chen po'i nyon mongs pa'i sems can de dag kyang rnam par sbyangs shing zhe sdang rnam par dag par byas nas slar byon nas/</text></item>
<item><p>297b6</p><section></section><text>rdo rje mgon po ste/ rdo rje sems dpa'i rang bzhin can gyi sgrub pa po'i spyan sngar 'dug nas so/ /phyi nas sgrub pa pos ci zhig bya zhe na brjod pa sngags pas de na zhes bya ba la sogs pa ste/ mdun na 'dug pa ste/ bdag nyid kyi snying gar bcug nas bsgom par bya'o/ /ci lta bur gyur pa zhig</text></item>
<item><p>297b7</p><section></section><text>bsgom par bya zhe na/ sngar gyi gzugs ni zhes bya ba la sogs pa'o/ /sngar gyi rdo rje 'chang gi rnam pa mdog dkar po yongs su gyur pa ste/ yongs su spangs nas zhe sdang rdo rje'i gnas pa ste/ mi bskyod pa'i rang bzhin la bzhugs par gyur pa na/ bdag nyid in+d+ra nI la lta bu nag pa 'bar ba ste/</text></item>
<item><p>298a1</p><section></section><text>ba spu'i bu ga nas byung ba'i 'od zer rnams kyi sku rnam par 'tsher bar ro/ /nyi ma'i dkyil 'khor dbus gnas pa/ /zhes bya ba ni/ sna tshogs pad+ma'i nang na gnas pa'i yi ge hUM sngon dmar las skyes pa'i nyi ma'i yi ge hUM sngon po'i rang bzhin can gyi rdo rje rtse lnga</text></item>
<item><p>298a2</p><section></section><text>pa'i lte ba la gnas pa'i nyi ma'i steng na gnas pa'o/ /rang gi phyag rgya ste reg rdo rje mas 'khyud pa ste/ mgul pa nas nye bar 'khyud pa'o/ /rgyan rnams kun gyi ste/ nor bu dang mu tig la sogs pas rnam par spras pa'i cod pan dang ske rags la sogs pas brgyan zhing / drag</text></item>
<item><p>298a3</p><section></section><text>po la sogs pa'i rang bzhin gyi zhal gsum gyi rnam par mdzes pa bsgom par bya'o zhes snga ma dang 'brel to/ /de de ltar/ zhe sdang rdo rje'i ting 'dzin la/ /gnas pas dkyil 'khor rnam par spro/ /dkyil 'khor thams cad ces bya ba ni dkyil 'khor pa thams cad do/ /</text></item>
<item><p>298a4</p><section></section><text>ji ltar spro zhe na gsungs pa ni/ dzi na dzika ces bya ba la sogs pas so/ /dzi na dzika sngags las byung ba zhes bya ba ni/ bud med kyi pad+ma'i nang du lhung ba'i byang chub kyi sems las skyes pa'i dzi na dzika gi sngags dkar po'o/ /de nas de las bskyed pa'i 'khor lo rtsibs brgyad pa dkar po/</text></item>
<item><p>298a5</p><section></section><text>de'i lte ba'i dbus su ni sngags kha dog dkar po de nyid ni mtshan ma dang ldan pa'i sngags de nyid kyis bskyed pas na/ dzi na dzika sngags las byung ba'i de bzhin du dkyil 'khor ba gzhan rnams dang sngar brjod pa'i zhe sdang rdo rje la yang / bdag nyid ci lta ba dang kha dog ci lta ba'i mtshan ma dang</text></item>
<item><p>298a6</p><section></section><text>sa bon dmigs nas bskyed par bya ba yin par rig par bya'o/ /dkar dang dmar dang nag pa'i zhal/ /zhes bya ba ni gtso bo dkar ba dang g.yas nag pa g.yon dmar ba'o/ /'khor lo zhes bya ba la sogs pa/ pad+ma ma gtogs pa mtshan ma lnga po 'di dag gi mdog dang rang bzhin ni</text></item>
<item><p>298a7</p><section></section><text>snga ma kho na bzhin no/ /'dod chags ni gti mug gi phyogs gcig yin pa'i phyir na/ 'di dag ni don dam par de'i bdag nyid yin no zhes bya ba bstan pa'i phyir pad+ma 'dab ma brgyad pa gzugs dkar po nyid yin no/ /thugs ka nas zhes bya ba ni snga ma bzhin no/ /shar phyogs kyi</text></item>
<item><p>298b1</p><section></section><text>zla bar zhes bya ba ni sna tshogs 'dab ma ni pad+ma la gnas pa'i yi ge oM dkar pos bskyed pa'i zla ba'i oM yig dkar pos bskyed pa'i 'khor lo rtsibs brgyad pa'i lte ba zla ba'i dkyil 'khor gyis rnam par brgyan pa'o/ /bzhugs zhes bya ba ni rnam par snang mdzad do zhes rig par bya'o/ /</text></item>
<item><p>298b2</p><section></section><text>de ltar rnam par snang mdzad spro ba brjod pa yin la mi bskyod pa'i sngar brjod zin to/ /da ni rin chen 'byung ldan gyi brjod pa'i don du gsungs pa ni/ /rat+na d+h+r-i ka ces gsungs pa ste rtogs par sla'o/ /ser dang zhes bya ba la rtse ba'i zhal ni ser ba g.yas nag pa g.yon dkar ba'o/ /'di</text></item>
<item><p>298b3</p><section></section><text>yang mtshan ma lnga po'i mdog dang rang bzhin ni snga ma bzhin no/ /'dod chags dang ser sna dag tsam gyis na de'i bdag nyid yin no zhes bstan pa'i phyir pad+ma mdog ser po yin no/ /snying ga las zhes bya ba ni snga ma bzhin no/ /rin chen dbus su zhes bya ba ni/ sna tshogs</text></item>
<item><p>298b4</p><section></section><text>pad+ma'i lte ba'i yi ge oM dkar po las yongs su gyur pa'i zla ba la gnas pa'i yi ge swA ser pos bskyed pa'i rin po che'i dbus na gnas pa'i zla ba la'o/ /bzhugs par bya zhes bya ba la/ rin chen 'byung ldan zhes khong nas dbyung ngo / /da ni mi bskyod pa'i spro ba bstan pa'i</text></item>
<item><p>298b5</p><section></section><text>phyir gsungs pa ni/ A ro l-ika sngags las byung ba/ /zhes bya ba la sogs pa'o/ /pad+ma rA ga'i 'od ces bya ba ni mdog dmar ba'o/ /dmar dang nag dang dkar ba'i zhes bya ba ni/ rtsa ba dang g.yas pa dang g.yon rnams te gzhan ni go sla'o/ /mtshan ma lnga po'i mdog dang rang bzhin ni</text></item>
<item><p>298b6</p><section></section><text>snga ma bzhin no/ /pad+ma ni gtso bo'i mdog can no/ /snga ma bzhin zhes bya ba la sogs pa ni thugs ka nas byung ste/ spro ba dang bsdu ba byas nas so/ /pad+mar zhes bya ba ni sna tshogs pad+ma'i nang du oM yig dkar pos bskyed pa'i zla ba la gnas pa'i a yig dmar po las yongs su gyur pa'i</text></item>
<item><p>298b7</p><section></section><text>pad+ma dmar po 'dab ma brgyad kyi dbus na gnas pa'i zla ba'i dkyil 'khor la'o/ /bzhugs par bya zhes bya ba 'dir yang 'od dpag med ces khong nas dbyung bar bya'o/ /de'i rjes la don yod grub pa'i spro ba brjod pa'i don du gsungs pa ni/ pradz+nyA d+h+r-i ka ces bya ba la sogs pa ste rtogs</text></item>
<item><p>299a1</p><section></section><text>sla'o/ /ljang dang zhes bya ba rtsa ba'i zhal ni ljang gu// g.yas nag pa/ g.yon dkar ba'o/ /ral gri zhes bya ba la/ 'dir yang mtshan ma lnga po rnams kyi mdog dang rang bzhin snga ma bzhin no/ /'dod chags dang phrag dog dag tsam nyid kyis de'i bdag nyid du</text></item>
<item><p>299a2</p><section></section><text>mngon par bzhed pa'i phyir pad+ma ljang gu nyid do/ /sna tshogs rdo rje zhes bya ba ni sna tshogs pad+ma'i steng du yi ge oM dkar po las yongs su gyur pa'i zla ba la gnas pa'i yi ge hA sngon po las skyes pa'i sna tshogs pa'i lte ba la gnas pa'i zla ba la'o/ /bzhugs bya ba 'dir yang don yod pa zhes rtogs par bya'o/ /</text></item>
<item><p>299a3</p><section></section><text>de bzhin gshegs pa lnga po 'di dag bsgom pa'i dgos pa gsungs pa ni zhe sdang zhes bya ba la sogs pa ste/ 'di yang rtogs par sla'o/ /da ni lha mo bzhi po rnams kyi spro ba gsungs pa ni/ mo ha ra ti sngags zhes bya ba nas brtsams nas zhi ba'i nas bzhugs par bya ba'i mthar thug</text></item>
<item><p>299a4</p><section></section><text>pa ste/ 'di ni de bzhin gshegs pa bzhi po spros pa bzhin bshad par bya'o/ /sgrol ma'i mtshan ma la ut+pa la'i sgras ni pad+ma dmar po brjod pa yin te/ 'dod chags kyi yul nyid du bstan pa'i don du'o/ /gzhan spyan ma la sogs pa rnams la ni phrag dog gi yul nyid du bstan pa'i</text></item>
<item><p>299a5</p><section></section><text>don du ut+pal yin pas na snga ma las khyad par ro/ /de ltar 'di thams cad kyis nang rim gyi lha rnams kyi spro ba brjod pa yin no/ /rim pa gnyis pa'i lha rnams kyi spro ba gsungs pa ni/ rim pa gnyis par zhes bya ba la sogs pa'o/ /gang gi gnas gang yin zhen brjod pa</text></item>
<item><p>299a6</p><section></section><text>ni/ rdo rje gzugs ma yid 'ong ni/ /zhes bya ba la sogs pa'o/ /rdo rje gzugs ma ni dkar mo/ /sna tshogs pad+ma can gyi pad+ma'i steng gi oM dkar po las yongs su gyur pa'i zla ba la gnas pa'i sa bon dkar po yi ge gsum du grags pas bskyed pa'i me long dkar po/ sa bon gyi</text></item>
<item><p>299a7</p><section></section><text>snying po can las yongs su gyur pa ste/ /phyag drug rnam par snang mdzad kyis mtshan pa'o/ /rtsa ba'i phyag gnyis kyis me long bzung ba/ g.yon dang g.yas dang dbus na gnas pa'i zhal sngo pa dang dmar ba dang dkar ba'o/ /gzhan mtshan ma dang gdan dang bya ba ni gti mug dga' ma</text></item>
<item><p>299b1</p><section></section><text>dang 'dra'o/ /bud med kyi pad+ma'i nang du bskyed nas me'i phyogs gzhag par bya'o zhes bya ba ni lta bur bya ba'i don to/ /de bzhin du lha mo gzhan gsum po yang sgra dang dri dang ro rdo rje ma rnams kyang oM dkar po yongs su gyur pa'i zla ba la gnas pa'i ser ba dang dmar ba dang sngo ba'i yi ge gsum</text></item>
<item><p>299b2</p><section></section><text>las byung ba/ pi wang dang dung chos dang ro'i snod ser po dang dmar po dang sngon po/ sa bon gyi snying po can rnams las yongs su gyur pa rnams ni/ rin chen 'byung ldan dang 'od dpag med dang / don yod grub pas mdzes par byas pa rang rang gi bdag po dang 'dra ba'i zhal dang ldan pa/</text></item>
<item><p>299b3</p><section></section><text>rtsa ba'i phyag rnams kyis brjod ma thag pa'i mtshan ma 'dzin cing mtshan ma dang ldan par bya ba gzhan ni/ mA ma kI dang gos dkar mo dang twa ra rnams 'dra ba ste bden bral dang rlung lha dang dbang ldan gyi phyogs rnams su dgod par bya ba yin no zhes bstan pa'i phyir gsungs pa ni rdo rje sgrol ma zhes bya ba</text></item>
<item><p>299b4</p><section></section><text>nas brtsams nas/ lhag ma sgrol ma ci bzhin no/ /zhes bya ba'i mthar thug pa ste/ /'di thams cad ni go sla'o/ /bcom ldan 'das dang lhan cig tu grub pa reg bya rdo rje ma'i rang bzhin gsungs pa ni/ rdo rje sems dpa' dang 'khyud cing / /zhes bya ba la sogs pa ste/ tshigs su bcad</text></item>
<item><p>299b5</p><section></section><text>pa 'di yang go bar sla'o/ /rim pa gnyis pa'i lha gzhan dag kyang bstan pa'i phyir gsungs pa ni/ rim pa gnyis pa'i shar phyogs kyi zhes bya ba la sogs pa nas bzung ste byang gi phyogs su spro bar bya ba'i mthar thug pa ste/ go bar sla'o/ /byang chub sems dpa' brgyad po sna tshogs pa'i pad+ma'i</text></item>
<item><p>299b6</p><section></section><text>lte bar gnas pa'i zla ba'i dkyil 'khor du rang gis bon dang mtshan ma yongs su gyur pa las skyes pa 'di rnams kyi spro ba ni snga ma bzhin rtogs par bya'o zhes bya ba ni nye bar bstan pa yin no/ /da ni brjod ma thag pa'i byang chub sems dpa' brgyad po rnams kyi rang bzhin la sogs pa ston par byed</text></item>
<item><p>299b7</p><section></section><text>pas/ 'di dag dbu rgyan rang rang gon te zhes bya ba la sogs pa gsungs te/ byams pa dang sa'i snying po dag gi dbu rgyan ni rnam par snang mdzad do/ /phyag na rdo rje dang nam mkha'i snying po dag ni rin chen 'byung ldan gyi cod pan can no/ /'jig rten dbang phyug dang 'jam pa'i dbyangs kyi ni mgon</text></item>
<item><p>300a1</p><section></section><text>po 'od dpag tu med pa'o/ /sgrib pa thams cad rnam par sel ba dang kun du bzang po dag gi bdag po ni don yod pa yin no zhes bya ba'o/ /mdog sogs ni zhes bya ba ni mdog dkar po la sogs pa dang / zhal gsum pa dang zla ba'i dkyil 'khor gyi steng na gnas pa'i 'khor lo</text></item>
<item><p>300a2</p><section></section><text>la sogs pa rnams ni rnam par snang mdzad la sogs pa dang 'dra'o/ /de bzhin du phyag drug po rnams dang rdo rje la sogs pa'i mtshan ma rnams kyang rnam par snang mdzad la sogs pa de rnams nyid dang 'dra ba yin no/ /byams pa'i mtshan ma la khyad par gsungs pa ni byams pa 'ba'</text></item>
<item><p>300a3</p><section></section><text>zhig ces bya ba la sogs pas so/ /'di dag bsgom pas sgrub pa po dang gzhan rnams la ci zhig byed snyam na gsungs pa ni/ lha yi mig sogs rtsol mdzad pa/ /zhes bya ba la sogs pas sgrub pa po'i mig la sogs pa'i rnam par dag pa bsgoms pa rnams kyis ni mig la sogs pa</text></item>
<item><p>300a4</p><section></section><text>rnams rnam par sbyong bar byed la de bzhin du sems can gzhan khams gsum na gnas pa rnams kyi mig la sogs pa yang rdzu 'phrul gyis rnam par sbyong bar byed do zhes bya ba 'di dgongs pas so/ /gdan rnams la ni bzhugs par bya/ /zhes bya ba ni rnam par snang mdzad la sogs pa'i</text></item>
<item><p>300a5</p><section></section><text>gdan sngar brjod pa'i 'khor lo la sogs pa rnams la'o/ /de ltar na re zhig byang chub sems dpa' brgyad ka yang spro ba yin no/ /da ni bgegs bskrad pa'i don du khro bo bcu po rnams kyi spro ba gsungs pa ni/ ya mAn+ta kr-ita ces bya ba la sogs pa'o/ /'di'i spro ba ni rnam par snang</text></item>
<item><p>300a6</p><section></section><text>mdzad spro ba bzhin te/ pad+ma'i nang du sngon po ya mAn+ta kr-ita ces bya ba de las grub pa yin par rig par bya'o/ /nag dang dmar dang dkar ba'i zhal/ /zhes bya ba la rtsa ba'i zhal nag pa/ g.yon dmar ba/ g.yas dkar ba ste/ so sor spyan gsum dang ldan pa'o/ /'di ni rnam par snang</text></item>
<item><p>300a7</p><section></section><text>mdzad kyi rang bzhin yin yang thugs kyi dbang po'i rang bzhin pas na nag po nyid do/ /dbyig pa zhes pa ni dbyig pa dkar po rdo rjes mtshan pa'o/ /'khor lo dang rdo rje ni sngar brjod pa'i mdog dang rang bzhin can no/ /thugs kar ni sdigs mdzub zhags pa zhes bya ba ni snying ga'i</text></item>
<item><p>300b1</p><section></section><text>sdigs mdzub dang lhan cig pa'i rdo rje'i rang bzhin gyi zhags pa nag po thogs pa'o/ /dgra sta zhes bya ba ni rdo rjes mtshan pa rdo rje'i rang bzhin gyi dgra sta nag po'o/ /mi bzad ces bya ba la sogs pas ni bya ba brjod pa'o/ /sgrub pa po rdo rje sems dpa'i ting nge 'dzin la snyoms par zhugs</text></item>
<item><p>300b2</p><section></section><text>pa'i ting nge 'dzin nyams par byed pa gang dag yin pa brgya byin la sogs pa 'khor dang bcas pa de dag sreg par mdzad cing rgyang sring bar byed pa yin no zhes bya ba ni bsdus pa'i don to/ /de ltar byas nas ci zhig byed snyam na/ pad+ma nyi ma la zhes bya ba gsungs so/ /'dab ma sna tshogs</text></item>
<item><p>300b3</p><section></section><text>can gyi pad+ma'i steng du rang nyid kyis bon gyis bskyed pa'i 'khor lo dkar po rtsibs brgyad pa'i lte bar yi ge hUM sngo nag ni sa bon las skyes pa'i nyi ma'i dkyil 'khor la g.yon brkyang ba'i gnas pas bzhugs pa zhes pa ni man ngag gi don to/ /padA n+ta kr-ita ces bya ba la sogs pa ni gnyis</text></item>
<item><p>300b4</p><section></section><text>bo spro ba gsungs pa'o/ /'di'i sgo ba ni pradz+nyAn+ta kr-ita ces bya ba dkar por gyur pa sngags de las/ rin chen 'byung ldan spro ba bzhin spro bar rig par bya'o/ /dkar dang zhes bya ba la sogs pa la rtsa ba'i zhal ni dkar ba/ g.yas nag po/ g.yon dmar po'o/ /rin chen 'byung ldan rang</text></item>
<item><p>300b5</p><section></section><text>bzhin 'di dkar ba nyid ni chos kyi rang bzhin yin pa'i phyir ro/ /mtshan ma rnams kyi rang bzhin dang mdog ni snga ma bzhin rig par bya'o/ /pad+ma nyi ma la gnas zhes bya ba ni sna tshogs pad+ma'i lte bar rang gi sa bon nyid kyis bskyed pa'i yid bzhin gyi nor bu ser po'i dbus kyi yi ge hUM sngar brjod</text></item>
<item><p>300b6</p><section></section><text>pa'i rang bzhin las skyes pa'i nyi ma g.yon brkyang ba'i zhabs na mnan nas gnas pa zhes bya ba'i don to/ /da ni gsum pa'i spro ba gsungs pa ni/ pad+mAn+ta kr-ita ces bya ba la sogs pa'o/ /'dir spro ba ni 'od dpag med kyi spro ba bzhin rig par bya'o/ /zhal ni dmar dang zhes bya ba la</text></item>
<item><p>300b7</p><section></section><text>sogs pa la zhal dang po ni dmar ba/ g.yas nag pa/ g.yon dkar ba'o/ /gtun shing zhes bya ba ni rdo rjes mtshan pa'i dbyig pa sngon po rdo rje'i rang bzhin no/ /mtshan ma gzhan rnams kyi mdog dang rang bzhin ni snga ma bzhin rig par bya'o/ /pad+ma nyi ma la bzhugs shing / /zhes</text></item>
<item><p>301a1</p><section></section><text>bya ba ni 'dir yang sna tshogs pad+ma'i lte bar rang gi sa bon nyid kyis bskyed pa'i pad+ma dmar po'i dbus kyi snga ma'i rang bzhin can gyi yi ge hUM gis bskyed pa'i nyi ma'i dkyil 'khor la bcom ldan 'das g.yon brkyang bas bzhugs pa yin no zhes bya ba'i don to/ /da ni bzhi pa</text></item>
<item><p>301a2</p><section></section><text>spro bar gsungs pa ni/ big+h+nAM ta kr-ita ces bya ba las byung ba zhes bya ba la sogs pa ste/ 'di'i spro ba don yod grub pa spro ba bzhin rig par bya'o/ /zhal ni sngo dang zhes bya ba la sogs pa la/ zhal dang po ni sngo ba/ g.yon dmar ba/ g.yas dkar ba'o/ /pad+ma nyi ma la zhes bya ba ni sna/</text></item>
<item><p>301a3</p><section></section><text>tshogs pad+ma'i dbus su rang gi sa bon las skyes pa'i sna tshogs rdo rje'i lte ba'i yi ge hUM sngar brjod pa'i rang bzhin can las skyes pa'i nyi ma la g.yon brkyang bas bzhugs pa zhes bya ba'i don to/ /de bzhin du khro bo'i rgyal po gzhan drug po rnams la yang snga ma'i tshul kho na bzhin rang gi</text></item>
<item><p>301a4</p><section></section><text>bdag po ci lta ba'i mtshan mas bskyed pa dang / mtshan rnams su gnas par rig par bya'o zhes brtan pa'i don du gsungs pa ni/ rang gi gsang sngags las byung ba'i/ /zhes bya ba la sogs pa'o/ /rang gi sngags ni yi ge hUM ste/ de bzhin du gzhan la yang rtogs par bya'o/ /'di</text></item>
<item><p>301a5</p><section></section><text>rnams thams cad kyi mdog ni nag po kho na yin no/ /gzhan ni go bar sla'o/ /de ltar re zhig dkyil 'khor pa rnams thams cad kyi spro ba rdzogs pa yin no/ /phyis bsgrub pa ci zhig bya snyam na gsungs pa ni/ lha ni sum cu gnyis rang bzhin/ /zhes bya ba la sogs pa ste/ 'di yang</text></item>
<item><p>301a6</p><section></section><text>go bar chad/ phra mo'i rnal 'byor 'di yang gang yin snyam na gsungs pa ni/ sna'i rtse mor zhes bya ba la sogs pa ste/ shes rab kyi pad+ma'i sna rtser nyungs kar zhes bya ba nyungs 'bru'i tshad tsam gyi tshad byang chub kyi sems sprul pa las skyes pa/ rdo rje la sogs pa'i khong pa der</text></item>
<item><p>301a7</p><section></section><text>rten dang brten par bcas pa'i dkyil 'khor bsgom zhes bya bar 'brel to/ /de yang ye shes kyi gnas yin te/ de bzhin gshegs pa'i ye shes kyi gzhi yin te/ sems brtan pa la de 'dra ba'i mngon du 'gyur ba'i phyir ro/ /de nyid kyi phyir yid du 'ong ba yin no/ /gsang ba ni</text></item>
<item><p>301b1</p><section></section><text>sba bar bya ba yin pa'i phyir ro/ /ye shes rtags rnams ye shes dang mtshungs par bsgom par bya'o/ /yang na mtshan ma tsam bsgom par bya'o zhes ston pas gsungs pa ni rin chen chen po zhes bya ba la sogs pa'o/ /rin chen chen po de ni rin thang che ba'i phyir ro/ /mdog lnga pa ni rigs lnga</text></item>
<item><p>301b2</p><section></section><text>las byung ba rdo rje la sogs pa'i mtshan ma'o/ /nyungs kar sbom po zhes bya ba la sogs pa snga ma bzhin no/ /rnal 'byor gyis ni zhes bya ba ni rang gi lha'i rnal 'byor gyis so/ /rtag tu ni nyin dang mtshan du'o/ /bsgom pa la rag las pa'i sems brtan pa nyid skyed pa'i phyir spro bar bya'o zhes ston pas</text></item>
<item><p>301b3</p><section></section><text>gsungs pa na/ rin chen brtan nas zhes bya ba la sogs pa ste/ rin chen ni rdo rje la sogs pa'i mtshan ma'o/ /brtan pa ni bsgom pa g.yo ba med pa nyid du nges par rig nas spro bar bya ste/ sems can gyi don byed pa na rang bzhin gcig tu bya'o/ /gang gi tshe bsgom pa ma brtan pa rig</text></item>
<item><p>301b4</p><section></section><text>pa de'i tshe ni spro bar mi bya ba kho na ste dngos po med pa'i phyir dang / spros pa'i 'bras bu yang dgos pa yin pa'i phyir ro/ /rdo rje las 'phros pa brtan par byas pas na phyag rgya chen po'i rang bzhin yang 'gyur ba yin no/ /phyogs dang po dang po la ni de kho na gnas pa dang gnyis pa</text></item>
<item><p>301b5</p><section></section><text>la de las 'thon pa spro bar bya'o zhes gsungs pa ni sangs rgyas zhes bya ba la sogs pa'o/ /sangs rgyas 'bar ba dang mtshungs pa'i/ /zhes bya ba la sangs rgyas rnams kyi 'bar ba ni dkar po la sogs pa'i mdog go/ /de dag dang mnyam zhing mtshungs pa'i don dam pa mdangs</text></item>
<item><p>301b6</p><section></section><text>dga' ba dag la yod pa de rnams te/ dkar po la sogs pa mdog dang bcas pa zhes bya ba'i don to/ /rab mchog sprin rnams zhes bya ba ni phul du byung ba'i sangs rgyas kyi tshogs rnams so/ /da ni rdo rje slob dpon bzlas pa bya'o zhes bya ba gsungs pa ni/ slong mo za zhing zhes bya ba la</text></item>
<item><p>301b7</p><section></section><text>sogs pa ste/ slong mo za ba'i ngang tshul gyis so/ /mi zla ste zhes bya ba ni rab tu smra bar mi bya'o/ /slong mo za ba ni nye bar mtshon pa'i don te/ yongs su tshol ba la sogs dman par 'jug pa gzhan dag dang ldan pas kyang bzla bar mi bya'o zhes bya ba yin no/ /slong ba dga' bar yang mi</text></item>
<item><p>302a1</p><section></section><text>bya/ /zhes bya ba ni zas nye bar mtshon pa ste/ slong ba la dga' ba kha zas la dga' bar yang mi bya'o/ /ci tsam gyis lus brtan par 'gyur ba de tsam gyis chog shes pas shin tu spros pa med pa'i spyod pa spyad par bya'o/ /de lta bur gyur pa'i spyod pa la gnas pas ci zhig bya snyam pa</text></item>
<item><p>302a2</p><section></section><text>gsungs pa ni/ 'dod pa kun gyi zhes bya ba nas pha la sogs pa'o/ /sngags pas 'dod pa kun la spyod par byed pas sngags de yi ge gsum/ lus tha mi dad pa ste/ lha'i rnal 'byor dang tha dad pa med pas bzlas pa bya'o/ /'di'i don ni 'di yin te/ rang gi snying gar gnas pa'i mi shigs pa</text></item>
<item><p>302a3</p><section></section><text>bsgom bya'o/ /brtan par byas nas de la yi ge mdog dmar por gnas pa'i sngags gang yin pa'i rnam par bsgoms nas 'jug pa'i rlung dang / gcig tu 'dres par ur pa 'jug pa dang / yi ge oM dkar po de bzhin gshegs pa'i tshogs spro bar byed pa bltas nas/ 'byung ba'i rlung</text></item>
<item><p>302a4</p><section></section><text>gis phyir 'byung ba dang / yi ge hUM nag po yi ge oM gyis spros pa'i sangs rgyas bye ba rnams sdud par byed pa dang / sangs rgyas de dag gnas par byed pa'i yi ge A yang bsgom par bya'o/ /'di ni g.yas dang g.yon dang steng dang 'og dang rgyu ba'i dkyil 'khor bzhi po rnams kyi rang bzhin no/ /go</text></item>
<item><p>302a5</p><section></section><text>rims ji lta ba bzhin gos dkar dang sgrol ma dang mA ma kI dang reg bya rdo rje ma rnams kyi rang bzhin yin pa'i phyir/ gos dkar mo la sogs bzlas pa yin no/ /da ni ngag gi bzlas pa'i don du kha sbyar bya ba gsungs pa ni/ rdo rje zhes bya ba la sogs pa'o/ /rdo rje spro ba'i lha rnams kyi lus so/ /brjod</text></item>
<item><p>302a6</p><section></section><text>nas zhes bya ba ni gnas nas bzlas pa byas nas gnas so/ /spro bar bya ste zhes bya ba ni/ phung po'i las la sogs pa'i rang bzhin gyi bdag nyid la gzhag par bya'o/ /rdzogs pa na ste kha sbyor byed pa'i bya ba mthar phyin pa na ni/ bsdu bar bya ste/ ting nge 'dzin sems dpa' bzhugs par bya ba bsgrub</text></item>
<item><p>302a7</p><section></section><text>pa'o/ /de nas ni de bzhin gshegs pa thams cad kyi bdag nyid can yin no snyam pa nga rgyal dang ldan pas/ myur ba dang bul ba la sogs pa nyes pa dang tshig gis yi ge gsum brjod par bya'o/ /gang gi tshe bzlas pa byas nas rdzogs pa de'i tshe na dkyil 'khor pa rnams gnas ji lta ba</text></item>
<item><p>302b1</p><section></section><text>bzhin dgod par bya'o zhes bya ba ni man ngag yin no/ /'di thams cad byas nas bya bar 'os pa gzhan gang yin pa de kha ston pas gsungs pa ni rnal 'byor phra ba'am zhes bya ba la sogs pa'o/ /de bzhin nyid du bzhugs par bya/ /zhes bya ba ni/ zla ba'i dkyil 'khor gyi rnam pas byang chub kyi</text></item>
<item><p>302b2</p><section></section><text>sems kyi gnas skabs su bya'o/ /de ltar 'od gsal bar zhugs pa'i rje btsun ma mthong nas spyan ma la sogs pa'i lha mo rnams skul bar byed pa ni dkyil 'khor lag nas zhes bya ba la sogs pa ste/ rtogs sla'o/ /tshigs su bcad pa bzhi po de bsdams na/ rdo rje thugs khyod ces</text></item>
<item><p>302b3</p><section></section><text>bya ba la sogs pa gsungs so/ /rdo rje thugs ni sems la dbang thob pa'o/ /khyod ces bya ba ni bdun na gnas pa lta bur bsams nas mngon par brjod pa'o/ /khams gsum pa'i chos kyi rgyal srid thob pa'i phyir na sa'i dbang phyug go/ /sems can dbyings ni 'byung po thams cad kyi</text></item>
<item><p>302b4</p><section></section><text>bdag nyid yin pa'i phyir ro/ /dga' ba ni rtsa brod do/ /de yid du 'ong ba'i tshim pa bskyed pa yin pa'i phyir ro/ /don chen ni mchog dga'o/ /de 'dod cing skyed par byed pas na don chen 'dod pa'o/ /rnam pa de lta bu'i dga' ba yid 'ong don chen 'dod pa ste/ 'khyud pa la sogs pa rnams kyis bdag la skyobs</text></item>
<item><p>302b5</p><section></section><text>te/ dga' ba mdzod cig pa'o/ /mgon po ni jo bo'o/ /sems can thams cad pa'i rgyu yin pas na skyed byed do/ /sems can rnams la phan pa dang bde ba byed pas na/ gnyen chen mchog go/ /bdag ni ste kho mo gson par bzhed na de'i tshe bdag la rol te 'dod par</text></item>
<item><p>302b6</p><section></section><text>mdzod cig pa'o/ /'di ni spyan mas bskul ba'o/ /de'i de ma thag tu mA ma kI sa bskul ba bstan pa'i don du gsungs pa ni/ mi 'jigs pa'i sku mnga' bas na rdo rje'i sku'o/ /khyod ni snga ma bzhin no/ /sems can ma dga' zhes bya ba ni dga' ba skyed pa'i phyir ro/ /bka'i 'khor lo</text></item>
<item><p>302b7</p><section></section><text>zhes bya ba ni bka'i 'khor lo bskor ba'i ngang tshul can yin pa'i phyir ro/ /sangs rgyas don du byang chub mthar thug phyin don ston/ zhes bya ba las sangs rgyas kyi phung po lnga'o/ /de rnams kyi don du kun rdzob kyi bden pa'o/ /byang chub ni don dam pa'i bden pa'o/ /de gnyis ka</text></item>
<item><p>303a1</p><section></section><text>mthar thug yin te/ yang dag pa'i sbyar ba sbyor bas bskyed pa'i sku'o/ /theg pa gsum gyi sems can rnams la phan pa'i bsam pas ston pas na phan don ston to/ /mgon po gal te zhes bya ba snga ma bzhin no/ /chags pa ste chags pa'i rnam par dag pa'i rnam pas 'dod chags</text></item>
<item><p>303a2</p><section></section><text>dam tshig ste 'dod chags la spyod pa bdag la dgyes rol te 'dod pa mdzod cig pa'o/ /lhag ma rnam par bkral zin to/ /da ni gos dkar mos bskul ba ni rdo rje gsung zhes bya ba la sogs pa gsungs so/ /rdo rje gsung ni gsung gi dbang phyug thob pa'i phyir ro/ /khyod ces bya ba ni snga ma bzhin no/ /thams</text></item>
<item><p>303a3</p><section></section><text>cad la zhes bya ba ni sems can gyi khams so/ /phan rjes brtse nas zhes bya ba ni shin tu brtse ba'i bdag nyid can no/ /de nyid kyi phyir tshangs pa'i gnas bzhis sems can rnams kyi don bya ba la rtag tu ste dus thams cad du yang dag par 'jug pa yin no/ /rab dgyes dpyod mnga' ste rab tu dgyes pa'i</text></item>
<item><p>303a4</p><section></section><text>spyod pas so/ /kun nas sems can gyi khams la bzang zhing dge bskyed par byed pas na kun bzang ngo / /bdag la dgyes rol zhes bya ba ni bdag la brten cig pa'o/ /de ni sgrol ma'i bskul pa gsungs pa ni rdo rje 'dod khyod ces bya ba la sogs pa'o/ /rdo rje dang pad+ma yang dag par ldan pas spros pa'i</text></item>
<item><p>303a5</p><section></section><text>dkyil 'khor ba'i lha rnams kyi zhe sdang la sogs pa la spyod pa'i sems can gyi khams rnam par spyod pa'i phyir rdo rje 'dod pa ste mngon par 'dod pa'i don thugs rje chen po sgrub par byed pa khyod ces bya ba ni snga ma bzhin no/ /las kyi rigs kyi bdag po yin pa'i phyir dam tshig mchog go/ /'dod chags</text></item>
<item><p>303a6</p><section></section><text>la dpyod pa'i sems can rnams la 'dod chags rnam par dag pa'i thabs kyis thar pa ster bas na/ phan chen don to/ /shAkya'i rigs su skye ba rnams kyis thig ler gyur pas rdzogs sangs rigs kyi thig le'o/ /yang na bya ba grub pa'i ye shes kyi rang bzhin gyi 'gro ba'i don byed pa'i phyir rdzogs sangs rigs</text></item>
<item><p>303a7</p><section></section><text>kyi thig le'o/ /rang dang gzhan gyi rnam par dbye ba'i dmigs pa bral ba yin yang sems can rnams la rjes su brtse ba'i phyir na/ mnyam nyid rjes brtse can no/ /mgon po gal te zhes bya ba la sogs pa ni snga ma yin no/ /gang gi phyir chags dang chags bral dang 'od gsal ba'i ye shes skyed par</text></item>
<item><p>303b1</p><section></section><text>byed pa ni kho mo yin no zhes par du bsngags par byed pa ni yon tan gter gyur zhes bya ba la sogs pa'o/ /de ltar tshangs pa'i gnas bzhi'i rang bzhin rnams kyis bskul ba ni sngon gyi smon lam gyi rgyun gyi mthus stong pa nyid kyi rnal 'byor las bzhengs nas de rnams thams cad rab tu dgyes pa'i mdzad</text></item>
<item><p>303b2</p><section></section><text>pas tshim par mdzad par 'gyur te zhes bya ba ni man ngag go/ /de rnams kyis bzhengs su gsol ba'i mgon po la de bzhin gshegs pa rnams dang stod par byed do zhes bstod pas gsungs pa ni/ /de ltar zhes bya ba la sogs pa ste rtogs par sla'o/ /de la dang po mi bskyod pa'i rang bzhin du</text></item>
<item><p>303b3</p><section></section><text>bstod pa ni mi bskyod ces bya ba la sogs pa'o/ /nyon mongs pa'i tshogs thams cad mi g.yo bas na mi bskyod pa'o/ /rdo rje ste thugs gang la de yod pa de la bod pa'o/ /stong pa bzhi'i bdag nyid yin pa'i phyir ye shes chen po yin no/ /rdo rje ni mi bskyod pa la sogs pa'o/ /de dag 'dzin pas na</text></item>
<item><p>303b4</p><section></section><text>rdo rje 'dzin pa'i dbyings so/ /bden pa gnyis khyad par du yongs su shes pas na khams chen po'o/ /don dam pa'i dkyil 'khor dang lus kyi dkyil 'khor gsum gyi rang bzhin yin pa'i phyir dkyil 'khor gsum mo/ /sku rdo rje la sogs pa gsum gyi ngo bo yin pa'i phyir rdo rje gsum gyi mchog</text></item>
<item><p>303b5</p><section></section><text>go/ /rdo rje sgrog ces bya ba ni kho bo dag la dam tshig gi de kho na shod cig pa'o/ /'di mi bskyod pa'i sgo nas bstod pa'o/ /da ni rnam par snang mdzad kyi sgo nas bstod pa gsungs pa ni/ rnam par snang mdzad ces bya ba la sogs pa'o/ /rnam par snang bar byed cing 'od gsal gyi mes gsal bar byed</text></item>
<item><p>303b6</p><section></section><text>pas na rnam par snang mdzad do/ /de nyid kyi phyir dag pa chen po'o/ /rdo rje ni de bzhin gshegs pa rnams so/ /de dag rnam par dag pa'i rang bzhin yin pas drug pa yin pa ni zhi ba'o/ /mchog dag gi bdag nyid yin pa'i phyir dgyes pa che'o/ /rang bzhin 'od gsal chos rnams ni/ /rdo rje</text></item>
<item><p>303b7</p><section></section><text>ston khyod phyag 'tshal lo/ /zhes bya ba la rang bzhin gyis 'od gsal ba ste ngo bo nyid kyis dag pa'i chos rnams/ kye rdo rje zhes pos nas rtog ces bya ba ni rtog cig pa'o/ /da ni rin chen 'byung ldan gyi sgo nas bstod pa gsungs pa ni/ rin chen rgyal po zhes bya ba la sogs pa'o/ /</text></item>
<item><p>304a1</p><section></section><text>rin chen ni rin po che'i rigs te/ de dag mdzes par byed mi gsal/ /gsal bar byed pas na rin chen rgyal po'o/ /mnyam pa nyid kyi ye shes kyi bdag nyid yin pa'i phyir shin tu zab po/ de nyid kyi phyir rdo rje nam mkha' dri ma med pa yin no/ /gdod ma nas dag pa'i</text></item>
<item><p>304a2</p><section></section><text>phyir ngo bo nyid dag go/ /chos thams cad dang ma 'dres pa'i phyir gos pa med do/ /rdo rje sgrog khyod la phyag 'tshal/ /zhes bya ba ni gsal bar ston cing shog cig pa'o/ /de nas 'od dpag med kyi sgo nas bstod pa gsungs pa ni/ rdo rje dpag med ces bya ba la sogs pa'o/ /rdo rje</text></item>
<item><p>304a3</p><section></section><text>dpag med ni pad+ma'i rigs te/ de dag gi bdag po yin pas na rgyal po chen po'o/ /so sor rtogs pa'i bdag nyid yin pa'i phyir mi rtog pa'o/ /de nyid kyi phyir nam mkha' rdo rje yin no/ /'dod chags ni 'khor bar chags pa'i mtshan nyid do/ /de'i pha rol ni mu ste der phyin pa brnyes</text></item>
<item><p>304a4</p><section></section><text>pa'o/ /rdo rje gsung zhes bya ba ni snga ma bzhin no/ /don yod grub pa'i sgo nas bstod pa gsungs pa ni/ don yod ces bya ba la sogs pa'o/ /don dang bcas pa'i ye shes gtsor gyur pa yin pa'i phyir don yod rdo rje ste/ don yod pa'i rigs rnams so/ /rdzogs sangs rgyas ni rigs</text></item>
<item><p>304a5</p><section></section><text>de rnams kyi mdun du byas pa'o/ /zhi ba la sogs pa'i las rnams kyi sgrub pa po'i skye bo rnams kyi bsam pa rdzogs par byed pas na/ 'dod pa thams cad yongs skong mdzad do/ /dag pa'i ngo bo las byung ba'o/ /de lta bu'i/ rdo rje sems dpa' khyod la 'dud/ /ces don yod pa'i sgo nas</text></item>
<item><p>304a6</p><section></section><text>bstod pa'o/ /da ni nye bar bsdu ba gsungs pa ni sangs rgyas kyis bstod ces bya ba la sogs pa'o/ /de nas te de ma thag tu mgon po gcig pu bzhugs par gyur ces 'brel to/ /ci zhig nas mnyam na gsungs pa'i phyir ni byed par gyur pa'i sangs rgyas rnams kyis bdag nyid la bstod nas so</text></item>
<item><p>304a7</p><section></section><text>sangs rgyas nye bar mtshon pa'i don to/ /lha mo rnams kyang ngo bo zhes rig par bya'o/ /'khor lo zhes bya ba ni lha mo'i 'khor lo'o/ /sngar gyi tshul dang mnyes mdzad do/ /zhes bya ba rjes su chags par bya zhing de rnams la mchog tu gsang ba ji lta ba bzhin du bshad nas rang gi lus kyi 'khor</text></item>
<item><p>304b1</p><section></section><text>lor dkyil 'khor pa'i 'khor lo rnams phung po la sogs pa'i rang bzhin gyis bsdus nas bzhugs par gyur pa yin no/ /bsdus pa'i rim pa dang / rdo rje bzlas pa'i rim pa ni sngar bstan te/ bde ba chen po ni sems kyi rang bzhin yin pa'i phyir de lta na bde ba chen po gcig pu bzhugs par</text></item>
<item><p>304b2</p><section></section><text>'gyur zhes bya ba'i sgra 'dir sems rnam par dag pa'i rim pa zur gyis ston pa yin no/ /de nas rang byin gyis brlab pa'i rim pa gsum bstan don gsungs pa ni/ de ltar zhes bya ba la sogs pa'o/ /de ltar zhes bya ba brjod ma thag pa'i tshul gyis rnal 'byor bzhi byed de/ rnal 'byor bzhi</text></item>
<item><p>304b3</p><section></section><text>sgrub par byed pa'i rnal 'byor pa ste sgrub pa pos bstan pa dang rgyu bar gyur pa'i 'jig rten hUM yig snying po can zhes pa yi ge hUM gi snying po de rgyug gyur pa 'di la yod pas hUM yig snying po can no/ /bsams nas zhes bya ba la snying gar zhes bya ba ni khong nas dbyung bar bya ba'o/ /da 'gro ba de dag kyang</text></item>
<item><p>304b4</p><section></section><text>des bskyed rdo rje sems dpar zhes bya bar yi ge hUM des rdo rje sems dpa'i rang bzhin du yongs su gyur par bltas nas/ bdag nyid kyang 'od gsal las yul tsam gyis langs nas/ des blos zhes bya ba la brjod ma thag pa'i rang bzhin gyis dran pa dang shes bzhin ldan par ro/ /ji bzhin</text></item>
<item><p>304b5</p><section></section><text>zhes bya ba ni nye bar bstan pa bzhin du spyod lam rnam pa bzhi po rnams kyis rnam par rgyu bar bya'o/ /'dir don ni 'di ltar dgongs pa yin te/ rnal 'byor pa bzhi dang ldan pa'i rnal 'byor pas snying ga na gnas pa'i 'jig rten la yi ge hUM ni sa bon las rdo rje sems dpa'i rang bzhin du</text></item>
<item><p>304b6</p><section></section><text>yongs su gyur pa bltas te/ bdag nyid kyang stong pa nyid kyi ting nge 'dzin las langs par rtogs par byas nas bar chad med par de'i yid kyis gnas par bya'o zhes gnas par bya'o/ /rnal 'byor gzhan gyis skabs 'cha' ba gsungs pa ni/ sngags pa zhes bya ba la sogs pa ste go sla'o/ /</text></item>
<item><p>304b7</p><section></section><text>ji ltar bsgom snyam na gsungs pa ni/ mtho gang tsam ni zhes bya ba la sogs pa'o/ /yi ge b+h+rUM mdog dkar po rnam par bsams nas de las yongs su gyur pas zla ba'i dkyil 'khor bsgom par bya'o/ /de'i dbus su yi ge oM dkar po bltas te/ de las bdud rtsi babs par bsgom par bya'o</text></item>
<item><p>305a1</p><section></section><text>zhes bya ba ni tshigs su bcad pa'i don to/ /rdo rje sbyor ba 'di yis ni/ /zhes bya ba la sogs pas ni phan yon brjod pa ste/ de yang go bar sla'o/ /nang gi bdag nyid can gyi sbyin sreg bstan pa'i phyir gsungs pa ni/ de ltar zhes bya ba la sogs pa'o/ /sbyang ba la sogs</text></item>
<item><p>305a2</p><section></section><text>pa ji ltar bya snyam na yi ge hUM gis zhes bya ba la sogs pa gsungs so/ /yi ge hUM gi zhes bya ba la ni hUM las yongs su gyur pa'i rdo rjes so/ /sbyang bya zhing zhe na ni/ 'bar ma dang spos ma dag gis dag par byas pa'o/ /a yig gi ni zhes bya ba ni/ a yig las yongs su</text></item>
<item><p>305a3</p><section></section><text>gyur pa'i pad+ma'i snod ces par gyur pas sad par byas te/ pad+ma'i snod du chud pa zin la sogs pa rnams sngon gyi dam tshig gi rjes su rtogs par bya'o zhes bya ba'i don to/ /ji ltar yang bar bya zhe na/ de'i phyir brjod pa ni/ oM gyis mnan nas zhes bya ba la sogs</text></item>
<item><p>305a4</p><section></section><text>pa'o/ /yi ge oM gyis mnan pa zhes bya ba des mtshan pa'o/ /de la rim pa ni 'di yin te/ nam mkha' la yi ge hUM yongs su gyur pa'i rdo rje de'i 'og tu yi ge a las yongs su gyur pa'i pad snod de'i dbus su ni yi ge oM gyis mtshan pa'i dam tshig gi rdzas rnams/ rdo rje dang pad+ma sprad pa</text></item>
<item><p>305a5</p><section></section><text>las me 'bar te/ des rdzas rnam par spros de btsos pas zhu bar byas nas de bzhin gshegs pa thams cad kyi rang bzhin yang dag par ston par byed pa'i ye shes kyi nyi ma'i 'od zer gyi ye shes kyi sa bon la de'i 'od zer rnams kyis de bzhin gshegs pa thams cad kyi ye</text></item>
<item><p>305a6</p><section></section><text>shes kyi bdud rtsi drangs nas dngos po de rnams dang lhan cig gcig tu byas nas yi ge gsum gyis byin gyis brlabs nas zhes bya ba ni kha zas yongs su sbyang ba'o/ /mgrin pa sbyang ba gsungs pa ni/ dung zhes bya ba ni yi ge oM dkar po las yongs su gyur pa'i dung dkar</text></item>
<item><p>305a7</p><section></section><text>po'o/ /hri yig las byung ba zhes bya ba ni hriHdmar po las byung ba'o/ /pad+ma ni pad+ma dmar po'o/ /yi ge hUM ni nag po'o/ /rdo rje che ni rdo rje rtse lnga pa mdog sngon po'o/ a yig ni mdog dmar po ste/ /mgrin pa sbyong ba'o/ /lha rnams tshim par byed pa gsungs pa ni/ snying gar</text></item>
<item><p>305b1</p><section></section><text>'brug sgra zhes bya ba la sogs pa gsungs pa'o/ /'brug sgra zhes bya ba ni 'brug sgra'i sgra dang chos mthun pa'i phyir te/ yi ge hUM me lce gcig gsum dang ldan pa'o/ /sgom pa'i yi ge hUM de las me lce 'bar bar bya'o/ /der ni kha zas sbyin sreg bya zhes bya ba ni/ de bzhin gshegs pa thams</text></item>
<item><p>305b2</p><section></section><text>cad kyi bdag nyid can yi ge hUM der kha zas de yongs su sbyangs pa'i dam tshig rdzas rnams sbyin sreg bya ste sreg blugs bya'o/ /de ltar gyur na lus kyi dkyil 'khor ba'i lha rnams yang dag par tshim par byas par gyur te/ gang gi phyir 'di ni nang gi sbyin sreg yin pa de'i phyir ro/ /da ni rim pa ji</text></item>
<item><p>305b3</p><section></section><text>lta ba bzhin du lte ba dang mgrin pa dang snying ga dang gsang ba na gnas pa/ /rlung dang me dang chu dang dbang chen gyi dkyil 'khor rnams kyi bya ba gsungs pa ni/ rlung gis zhes bya ba la sogs pa ste rlung ni rlung gi dkyil 'khor te/ des me de me'i dkyil 'khor yang bar bya zhing me'i dkyil</text></item>
<item><p>305b4</p><section></section><text>'khor de mched par bya'o/ /mched par byed pa ni skems par byed pa'o/ /dbang chen gyi ni dkyil 'khor zhes bya ba ni sa'i dkyil 'khor ro/ /gnas ni bzhi ste de nyid kyi phyir/ gang du sreg rdzas zhugs gyur pa/ /zhes gsungs so/ /bza' ba dang btung ba ji snyed zhugs gyur pa zhes</text></item>
<item><p>305b5</p><section></section><text>bya ba ni bza' ba dang btung ba zhugs pa de dag thams cad 'ju ba yin no/ /gang gis snyam pa la brjod pa ni chu yis yin zhes bya ba ste/ srul bar byed pa'i chus rul bar byas pa na de dag 'ju ba'i phyir zhes dgongs pa'o/ /sgrub pa pos gdon mi za bar bya ba'i las gsungs pa ni/</text></item>
<item><p>305b6</p><section></section><text>kha'i pad+ma'i zhes bya ba la sogs pa'o/ /kha sbyor byed pa'i sbyor ba yis/ /zhes bya ba ni bshang lam gyi pad+ma btsum pa sngon du btang bas 'og dang steng gi rlung bkag pas so/ /de'i de ma thag tu bshang lam pad+ma nas te/ bshang lam gyi sgo nas byung ste zhes bya ba'i phyir ston nas thal ba'i mthar ni</text></item>
<item><p>305b7</p><section></section><text>zas zhu ba'i de ma thag tu ni zhes bya ba mthar thug par gyur pa bshad pa'i gnas skabs su gyur pa rnam par bltas te shes par bya'o/ /des cir 'gyur snyam pa la brjod pa ni dga' ba med cing zhes bya ba la sogs pa ste go bar sla'o/ /dga' ba la sogs pa nye bar 'tshe ba dang bral ba'i sgrub pa pos tshe</text></item>
<item><p>306a1</p><section></section><text>'di nyid la bcom ldan 'das yun ring por bsgoms pa na mngon du byed par 'gyur ro snyam du dgongs pa'o/ /bdag gi spyod yul du gyur pa'i don 'di skye bo thams cad dang thun mong du gyur cig snyam du smon par byed pa ni/ rdo rje phreng ba dpal rta mchog gis zhes bya ba la sogs</text></item>
<item><p>306a2</p><section></section><text>pa ste 'di yang go bar sla'o/ /rdo rje 'dzin pa'i sgrub thabs bsdus rim ni/ /bshad pas bsod nams thob pa gang yin des/ /bdag lus la gnas bsdus pa'i rim pa ni/ /'gro ba ji srid lus kun la 'jug shog /bsdus pa'i rim pa'i dka' 'grel slob dpon sgeg pa'i rdo rjes mdzad pa</text></item>
<item><p>306a3</p><section></section><text>rdzogs so// //bal po'i dge bsnyen su'o 'di ta dang dge slong lo tsA ba blo ldan shes rab kyis bsgyur ba'o/[ ]@##/ rgya gar skad du/ shar+d+d+ha pra la nA ma sta ba/ bod skad du/ dad pa smra ba zhes bya ba'i bstod pa/ bcom ldan 'das dpal rdo rje sems dpa' la phyag 'tshal lo/ /</text></item>
<item><p>306a4</p><section></section><text>nyes pa'i dri ma ma lus bsal/ /yongs dag yon tan tshogs brnyes pa/ /rgyal ba kun gnas khyod nyid zhabs/ /pad+ma gnyis la phyag 'tshal lo/ /srid pa'i sdug bsngal bsal dka'i me/ /tsha ba nye bar zhi mdzad cing / /bsod nams tshogs ni ma lus pas/ /thugs ni yongs su rgyas mdzad</text></item>
<item><p>306a5</p><section></section><text>pa/ /khyod kyi yon tan zag med rnams/ /byang chub sems dpa' mchog gi phul/ /'dod chags la sogs dbang gyur kyang / /bdag 'dra'i spyod yul ga la lags/ /'gro ba'i snang ba gzhir gyur pa/ /nyi ma sprin dang bral ba la/ /me khyer nyon mongs dag gis ni/ /snang ba bgyid lta ci zhig</text></item>
<item><p>306a6</p><section></section><text>'tshal/ /de lta mod kyi ngag gi tshogs/ /dman pas kyang ni stod bgyid pa/ /bdag gis cung zhig gang smras de/ /mgon la dad pas drangs pa lags/ /lta bas mi ngoms yid 'ong zhing / /mchog tu sems dpa' stsol mdzad pa/ /srog dang bral ba'i ngo bo nyid/ /thugs rje'i bdag nyid</text></item>
<item><p>306a7</p><section></section><text>can phyag 'tshal/ /rab zhi bdud rtsi 'dzag pa'i sku/ /su zhig la ni zhi mi bgyid/ /srid pa'i sred pas gdungs pa rnams/ /bcom ldan khyed kyis rtag zhi mdzad/ /yid 'ong mtsho las byung ba yi/ /bdud rtsi dkar po dang 'dra zhing / /rtag tu de nyid dpal gyis ni/ /mtshan mo'i yon</text></item>
<item><p>306b1</p><section></section><text>tan dag gis brgyan/ /rdzogs pa'i byang chub pad+ma yis/ /sems can bung ba tshim mdzad pa/ /khyed mthong na ni rtag pa ru/ /dga' mchog su zhig skye mi 'gyur/ /khyed la mngon dad yid 'ong ba'i/ /bde la gnas pa'i sems can la/ /lha yul bud med bzhin gyi mdangs/ /zla</text></item>
<item><p>306b2</p><section></section><text>'dra 'dod chags bde bskyed dang / /mngon 'dod 'bras bus kun ster ba'i/ /dpag bsam shing gis rnam brgyan zhing / /yid 'ong thams cad rnyed sla ba'i/ /dga' ba'i tshal la'ang chags mi 'gyur/ /mchog tu sems dpa' skyed mdzad cing / /lta ngan rab rib sdug po ni/ /shin tu</text></item>
<item><p>306b3</p><section></section><text>legs par 'joms gyur pa'i/ /bar snang las ni rtags shar ba/ /bdag nyid chen po gang gis mthong / /des ni gzhan dag lta mi 'gyur/ /lus can khams gsum 'brog dgon ni/ /chen por rtag tu 'khyams gyur cing / /rtag tu lam mchog las nyams la/ /khyed lam mngon</text></item>
<item><p>306b4</p><section></section><text>sum ston pa mdzad/ /sems can gyi ni pad+ma'i tshal/ /dam chos 'od zer dra ba yis/ /sad mdzad nyin mor gyur pas na/ /sngon med nyi ma khyod lags so/ /rab dga'i rgya mtsho las byung ba'i/ /bdud rtsi gnyis pa khyod lags te/ /rtag tu bdud rtsi'i gnas brnyes pas/ /'gro ba nyam</text></item>
<item><p>306b5</p><section></section><text>thag sel mdzad pa/ /nyon mongs thams cad spangs pa yis/ /dgra bcom go 'phang thob pa gang / /khyed kyi yon tan ma 'tshal bas/ /de yang mkhas pa ma lags so/ /glog 'gyu lta bur 'byung ba yi/ /srog ni sdug bsngal skyed byed pas/ /skad cig gis 'jig 'khor ba na/ /</text></item>
<item><p>306b6</p><section></section><text>snying po khyed sku dran pa lags/ /rgyal sras khyed kyi bsam gtan gyis/ /bdud rtsis rtag tu tshim byed pa'i/ /yid la srid pa'i sdug bsngal ni/ /ma lus brjed de gnas pa lags/ /sku gsung thugs spro 'od zer gyis/ /'jig rten khams ni tshad med pa'i/ /gti mug gi ni mun bsal</text></item>
<item><p>306b7</p><section></section><text>ba/ /khyed kyis skad cig gcig gis mdzad/ /rang gi ngo bo'i bdud rtsi che/ /skal ldan bde ba btang nas ni/ /rnam rtog bag chags shas che nas/ /'khrul bas 'khor bar gyur pa la/ /chos dbyings ngo bo nyid lags kyang / /'jig rten mi shes bsal ba'i phyir/ /kun rdzob rnam pa'i sku</text></item>
<item><p>307a1</p><section></section><text>yis ni/ /bzhugs kyi yang dag nyid kyis min/ /thugs rje'i bdud rtsi btung mchog gis/ /tshim mdzad bde ba rab stsol zhing / /rtag tu nyams ni sna tshogs pa'i/ /sangs rgyas rol mos gar mdzad do/ /gnyis par 'khrul pa las zlog phyir/ /shes rab thabs ni</text></item>
<item><p>307a2</p><section></section><text>gnyis med mdzad/ /kun du rmongs pa bsal ba'i phyir/ /shes rab mchog gi 'od rab gsal/ /rnam thar gsum gyi bde brnyes pas/ /zhal gsum yid du 'ong ba'ang mnga'/ /sbyin sogs pha rol phyin pa drug /legs par brnyes pas phyag drug mnga'/ /shes rab rnon</text></item>
<item><p>307a3</p><section></section><text>po'i ngo bo bas/ /phyag gnyis dkyil 'khor mchog sbyin mdzad/ /bsam pa thams cad rdzogs mdzad pas/ /rin chen mchog ni phyag na bsnams/ /mgon po khyod kyi thugs rje yis/ /rtag tu rdo rje pad+mar ston/ /bde ba'i thabs kyis de thob ces/ /de nyid dga' bdag can la ston/ /</text></item>
<item><p>307a4</p><section></section><text>yon tan 'byor ba yongs rdzogs pas/ /rgyan rnams kun gyis brgyan pa lags/ /dka' ba las ni zlog mdzad pas/ /sems dpa'i skyil krung bde bas bzhugs/ /dngos po'i tshogs ni dbyer med pas/ /khyed bzhugs pa la nges snang ste/ /sku ni rang bzhin dri ma med/ /sna</text></item>
<item><p>307a5</p><section></section><text>tshogs gzugs su rnam par ston/ /gdul bya sna tshogs sems can don/ /rnam pa gcig gis 'grub pa ni/ /sna tshogs rigs kyi dbye ba yis/ /thugs rje'i gter chen khyed rab mdzes/ /bsam bya khyed las gzhan ma mchis/ /bsam gtan mchog kyang khyed</text></item>
<item><p>307a6</p><section></section><text>lags pas/ /ma rig mtshan mo'i mun rum na/ /dpag med 'od ldan ston zla khyed/ /srid pa nyid la zhugs gyur kyang / /srid pa med pa nyid du mdzad/ /srid pa srid med par zhen pas/ /'jig rten nyid dang 'dra bar mdzad/ /sems can kun la phan dgyes kyang / /sems</text></item>
<item><p>307a7</p><section></section><text>can nyer dmigs nyid mi mnga'/ /sgyu ma lta bur gnas mdzad kyang / /khyed la sgyu ma mnga' ma lags/ /chags sogs dri mas ma gos par/ /sems can chags pa dbang du mdzad/ /khyod ni rang bzhin cher zhi yang / /bdud rnams 'joms par mdzad la dgyes/ /</text></item>
<item><p>307b1</p><section></section><text>rang rig nyams su stong pa yis/ /nyon mongs bag chags bcas las rgyal/ /srid dang thar pa'i ro ltar bas/ /ro gcig nyid du khyed kyis mdzad/ /gang zhig dag pa'i sems kyis ni/ /khyed ni rtag tu sgom byed pa/ /des ni 'gro ba rmi lam dang / /dri za'i grong khyer lta bur mthong / /des na rnam rtog tshogs</text></item>
<item><p>307b2</p><section></section><text>kyis ni/ /dri ma rnam par dang bar 'gyur/ /rnam pa kun du skye ba ni/ /rgyu ni nye bar gcod par bgyid/ /'gro ba'i sdug bsngal las zlog ste/ /slar yang smon lam stobs kyis ni/ /sna tshogs tshul gyis rnam gnas shing / /'gro ba sdug bsngal ldan rnams skyabs/ /thugs rje'i byin gyis rgyud brlan pas/ /dngos</text></item>
<item><p>307b3</p><section></section><text>po med las rgyab kyis phyogs/ /bde gshegs sras po ji bzhed pa'i/ /tshul ni rnam pa du mas bzhugs/ /gzhan dag stong pa rtogs bya'i phyir/ /rang rig nyams ni ston par brtson/ /ngal bso'i gnas ni mchog brnyes nas/ /rtag tu bde bas zhugs par mdzad/ /khyed ni mthong ba</text></item>
<item><p>307b4</p><section></section><text>tsam gyis kyang / /bzhin ras shin tu dang ba dang / /spu g.yo mchi mar bcas pa dang / /lus ni sems med lta bu nyid/ /nges pa kho nar 'byung gyur na/ /gtso bo khyed tshul mi g.yo ba/ /blo yi mig gis mthong ba dag /de yi bde ba smos ci 'tshal/ /ji ltar khyed kyi rnam pa kun/ /mthong ba</text></item>
<item><p>307b5</p><section></section><text>las ni bder gyur pa/ /de ltar skad cig tsam mthong las/ /bde bar gyur pa yod ma lags/ /kun bdag dbang phyug byed pa dang / /ngas sprul skyes bu mchog dang ni/ /tshangs pa mchog gi rang bzhin dag /'du shes kun dang rnam bral zhes/ /thar pa las ni phyin ci log /nga rgyal lam</text></item>
<item><p>307b6</p><section></section><text>gyi rjes 'gro rnams/ /khyed kyi rang bzhin ma 'tshal bas/ /srid pa gsum gyi lam na 'khor/ /srid pa'i sa bon nga rgyal zhes/ /yang dag gsung ba khyed kyi gsung / /nga rgyal yod na slar yang ni/ /de las las dang skye bar 'gyur/ /bdag nga zhes bya dang bral zhing / /gzung dang 'dzin</text></item>
<item><p>307b7</p><section></section><text>pa rnam spangs pa/ /khyed kyi ngo bor 'dzin shes na/ /rang bzhin gyis ni yang dag snang / /dang ba bsgom pa la dga' bas/ /rtag tu skad cig tsam gyis snyeg/ /ngan rtog rab rib kyis 'thum pas/ /rmi lam na yang khyed mi mthong / /zla ba mar ngo'i mun rum na/ /dmus long dag gis nor bu</text></item>
<item><p>308a1</p><section></section><text>bzang / /'od tshogs shin tu dri ma med/ /lag par gnas kyang mi mthong ltar/ /de bzhin rmongs pa sna tshogs pa'i/ /rnam par zhen pas khyed mi mthong / /bde ba kun gyi gter gyur pa/ /rmongs pa'i blo yis mthong ba dang / /'od dang ldan pas mchog gyur pa/ /khyod ni</text></item>
<item><p>308a2</p><section></section><text>rtag tu mthong mi 'gyur/ /ye shes snang ba gsal ba yis/ /dri med mdangs ldan khyod mthong 'gyur/ /gdul bya'i skye bo sna tshogs la/ /thugs rjes yid ni drangs gyur pa/ /de bzhin gshegs pa rnams kyis ni/ /khyed ni tshogs mchog dag tu bstan/ /gnas dang skye dang</text></item>
<item><p>308a3</p><section></section><text>'gag las 'das/ /spros pa rnams dang nyer bral bas/ /bcom ldan khyod ni bstod pa min/ /khyod ni stong las gzhan ma lags/ /khyod kyi sku ni 'ja' 'dra zhing / /sgyu ma lta bu byung gyur pa/ /kun rdzob tu ni de bsngags kyi/ /dam pa'i don du yod ma yin/ /khyed ni</text></item>
<item><p>308a4</p><section></section><text>dngos min dngos med min/ /gnyis ka ma yin gos pa med/ /yod dang med par spyod pa yis/ /rtog ge'i spyod yul dag las 'das/ /shes rab dam pa la dgyes pas/ /mchog tu zhi ba'i bdud rtsi can/ /'gyur ba med pa'i ngo bo nyid/ /zhi ba'i sku la phyag 'tshal</text></item>
<item><p>308a5</p><section></section><text>lo/ /rtag tu kun gyi bdud rtsi rig /kun mkhyen bde bar gshegs pa'i bdag /dpal mchog dang por phyag 'tshal 'dud/ /phyag 'tshal phyag 'tshal khyed phyag 'tshal/ /kun rdzob tu ni tha snyad kyis/ /mkha' dang mnyam pa khyod bstod kyis/ /rnam rtog bral ba khyod la ni/ /</text></item>
<item><p>308a6</p><section></section><text>bdag 'dras bstod pa byed mi rigs/ /sems can mang po la byams shing / /thugs rjes thugs ni drangs gyur la/ /byis pa nyes smra lta bu la/ /gtso bo khyod ni bzod par mdzod/ /de ltar thub dbang gtso la bstod/ /bsod nams bdag gis gang bsags pa/ /des ni sems can</text></item>
<item><p>308a7</p><section></section><text>rang rig pa'i/ /bde ba khyed dang 'dra bar shog /dad pa smra ba zhes bya ba'i bstod pa rdzogs so// //rgya gar gyi mkhan po pradz+nyA shrI gup+ta dang / sgra bsgyur gyi lo tsA ba ban+de rin chen bzang pos bsgyur cing zhus te gtan la phab pa'o// //</text></item>
</text>
