<?xml version="1.0" encoding="UTF-8"?>
<text>
<item><p>1b.1</p><section></section><text>@#/ /sgrub pa'i thabs mdor byas pa/ @##/ /rgya gar skad du/ piN+Da bi d+hi sA d+ha naM / bod skad du/ sgrub pa'i thabs mdor byas pa/ 'jam dpal gzhon nur gyur pa la phyag 'tshal lo/ /khams gsum spyod pa las grol</text></item>
<item><p>1b.2</p><section></section><text>mkha' dang mnyam gyur dngos po'i ngo bo nyid/ /dag cing zhi la rnam dben mchog zhi rang bzhin rnal 'byor pa nyid yul/ /rtogs dka' brtag par dka' la bdag gzhan rab phan khyab cing mtshan ma med/ / </text></item>
<item><p>1b.3</p><section></section><text>rgyal ba'i bde ba mnyam med mnyam sku mi rtog tshul gcig la phyag 'tshal/ /dpal ldan 'dus pa'i rgyud kyi ni/ /mdor bsdus rtogs par bya ba'i phyir/ /sems can kun la phan bskyed pa'i/ /mdor</text></item>
<item><p>1b.4</p><section></section><text>bsdus bdag gis bshad par bya/ /rnam rtog bag chags nyes pa yis/ /'gro ba gsum po rnam rmongs la/ /blo dang ldan pas legs bltas te/ /rnal 'byor rgyud kyis sbyang bar bya/ /'dod pa lnga ni</text></item>
<item><p>1b.5</p><section></section><text>yongs spangs nas/ /dka' thub kyis ni gdung med par/ /rnal 'byor rgyud kyi rjes 'brangs la/ /bde bas byang chub sgrub par bya/ /des na 'di na sdom gnas yin/ /rtag tu mi phyed brtul zhugs</text></item>
<item><p>2a.1</p><section></section><text>gang / /sku gsung thugs kyi rdo rje yi/ /sgrub pa dag kyang brtsam par bya/ /dgon pa chen po'i sa phyogs ni/ /me tog 'bras bu sogs kyis brgyan/ /ri bo dben pa dag tu ni/ /dngos grub thams</text></item>
<item><p>2a.2</p><section></section><text>cad bsdus pa bsgrub/ /'jam pa'i stan la 'dug nas ni/ /sems dpa'i skyil krung legs gnas te/ /zhe sdang rdo rje'i ting 'dzin gnas/ /gnas bsrung ba ni bsam par bya/ /'bar ba'i 'od 'phro 'jigs par</text></item>
<item><p>2a.3</p><section></section><text>byed/ /nyi ma la gnas hUM las byung / /g.yon brkyang pa yi gnas pas gnas/ /khro bo bcu ni spro bar bya/ /phyogs bcu'i dkyil 'khor rtse mo ni/ /rim pa bzhin du bsam par bya/ /bgegs kun rnam par gzhig pa'i</text></item>
<item><p>2a.4</p><section></section><text>phyir/ /gnod mdzes bka' stsal phur bus gdab/ /oM sum+b+ha ni sum+b+ha hUM/ /gr-ih+Na gr-ih+Na hUM/ gr-ih+NA pa ya gr-ih+NA pa ya hUM/ A na ya ho/ b+ha ga bAn bid+yA rA dza hUM phaT/ khro bo'i gzugs can 'di yis ni/ /bgegs kyi dbang po</text></item>
<item><p>2a.5</p><section></section><text>nyid bkug nas/ /blo dang ldan pas sbyor ba yis/ /cho ga bzhin du phur bus gdab/ /rdo rje bdud rtsi rgyal po che/ /ut+pal sngon po 'dab ma'i mdog /'bar phreng 'khrigs pa'i 'od ldan pa/ /rdo rje phur bu rnam par bsgom/ /lte</text></item>
<item><p>2b.1</p><section></section><text>ba'i phyogs nas smad kyi cha/ /rtse mo lta bur rnam par bsam/ /stod ni khro bo'i dbyibs can te/ /zhal gsum phyag drug lta bur bsgom/ /de yi gsang sngags legs brjod la/ /bgegs kyi tshogs la 'og gzigs pas/ /rdo rje phur bu des btab na/ /bgegs kyi lus</text></item>
<item><p>2b.2</p><section></section><text>ni mi g.yo 'gyur/ /oM g+ha g+ha g+hA ta ya g+hA ta ya/ sarba du Sh+TaM phaT phaT/ kI la ya kI la ya/ sarba pA paM phaT phaT hUM hUM hUM/ badzra kI la ya/ badzra d+ha ro A dz+nyA pa ya ti/ sarba bi g+h+nA na/ kA ya wA ka tsit+ta/ badzra kI la ya hUM hUM hUM phaT phaT/ rdo rje thob phyag bsnams pa'i/ /gnod mdzes rgyal po</text></item>
<item><p>2b.3</p><section></section><text>rnam par bsam/ /rdo rje me yis kun du ni/ /rnam par 'phro bas nges par bsgom/ /gdug pa tshig pa phan tshun du/ /'bros par gyur par rnam par bsam/ /phyogs bcur phus bus btab nas ni/ /steng 'og yang dag byin gyis brlab/ /dam pa'i don du dngos po rnams/ /srid</text></item>
<item><p>2b.4</p><section></section><text>gsum dngos po med par bsgom/ /dngos po med la bsgom pa'i dngos/ /bsgom par bya ba bsgom pa min/ /de ltar dngos po dngos med pas/ /bsgom pa dmigs su med pa'o/ /tshigs bcad 'di yis rgyu mi rgyu'i/ /bdag nyid can rnams stong par bsgom/ /cho ga'i sbyor ba 'di</text></item>
<item><p>2b.5</p><section></section><text>yis ni/ /ye shes sa gzhir byin gyis brlab/ /nam mkha' dbyings kyi dbus gnas par/ /hUM gnyis sa bon yaM las byung / /rdo rje gnyis dang yang dag ldan/ /rlung gi dkyil 'khor bsgom par bya/ /hUM gnyis sa bon raM las byung / /rdo rje gnyis dang yang dag ldan/ /me yi dkyil</text></item>
<item><p>2b.6</p><section></section><text>'khor nyid kyang ni/ /de yi steng du rnam par bsam/ /hUM gnyis sa bon baM las byung / /rdo rje gnyis dang yang dag ldan/ /chu yi dkyil 'khor nyid kyang ni/ /de yi steng du rnam par bsam/ /hUM gnyis sa bon laM las byung / /rdo rje gnyis dang yang dag ldan/ /sa yi dkyil 'khor</text></item>
<item><p>2b.7</p><section></section><text>nyid dang ni/ /de yi steng du rnam par bsam/ /dkyil 'khor bzhi po yang dag bsdu/ /rdo rje sa yi dkyil 'khor la/ /der ni b+h+rUM las byung ba yi/ /gzhal yas khang ni rnam par bsgom/ /zur bzhi dang ni sgo bzhi dang / /rta babs bzhi yis mdzes byas pa/ /thig bzhi dang ni yang dag</text></item>
<item><p>3a.1</p><section></section><text>ldan/ /ka ba brgyad kyis yang dag mdzes/ /dra ba dra ba phyed pa dang / /rdo rje nor bu zla phyed brgyan/ /grwa yi mtshams ni thams cad dang / /sgo dang sgo khyud mtshams rnams su/ /rdo rje rin chen rnams kyis sbras/ / bum pa ka ba rdo rje che/ /bre la phreng bar rim</text></item>
<item><p>3a.2</p><section></section><text>bzhin gnas/ /ba dan dril bus mdzes byas la/ /rnga yab sogs kyis rnam par brgyan/ /bdag nyid phyag rgyar ldan pa ni/ /zhal gsum phyag drug rnam pa can/ /in+d+ra nI la'i 'od mnyam pa/ /dkyil 'khor dbus su bsgom par bya/ /rnam snang mdzad dang rin chen dang / /'od</text></item>
<item><p>3a.3</p><section></section><text>dpag med dang las kyi rgyal/ /zhal gsum phyag drug lta bur ni/ /shar la sogs pa'i phyogs su bsam/ /gti mug dga' sogs lha mo rnams/ /zhal gsum phyag drug rnam pa can/ /me yi phyogs nas brtsams nas su/ /rim ba ji bzhin nges par dgod/ /de bzhin</text></item>
<item><p>3a.4</p><section></section><text>gzugs rdo rje la sogs/ /phyi yi mtshams ni rnam pa bzhir/ /reg bya rdo rje nyid kyang ni/ /rdo rje sems dpa' dang ldan gnas/ /byams pa sa yi snying po dag /shar gyi snam bur dgod par bya/ /phyag na rdo rje mkha' snying po/ /brtul zhugs can gyis lho ru dgod/ /'jig rten dbang</text></item>
<item><p>3a.5</p><section></section><text>phyug 'jam pa'i dbyangs/ /nub tu yang ni dgod par bya/ /sgrib pa thams cad rnam sel dang / /kun du bzang po byang phyogs su/ /gshin rje gshed ni shar gyi sgor/ /gzhan gyis mi thub lho phyogs su/ /nub phyogs su ni rta mgrin te/ /bdud rtsi 'khyil pa byang du'o/ /mi g.yo</text></item>
<item><p>3a.6</p><section></section><text>'dod pa'i rgyal po dang / /dbyug sngon dang ni stobs po che/ /shar lho mtshams sogs nas brtsams te/ /rim pa ji bzhin bsgom par bya/ /gnod mdzes rgyal po khro bo che/ /de yi 'og tu rnam par bsam/ /gtsug tor 'khor los sgyur rgyal yang / /de bzhin steng du rnam par</text></item>
<item><p>3a.7</p><section></section><text>bsgom/ /cho ga ji bzhin dkyil 'khor pa/ /de ltar lhag par mos bsams nas/ /slar yang kha sbyar sbyor ba yis/ /rang gi lus la de rnams gzhug /lus kyi 'khor lo rdzogs sangs rgyas/ /rim pa ji bzhin yang dag bsam/ /don dam pa yi rdo rje yis/ /de bzhin nyid la</text></item>
<item><p>3b.1</p><section></section><text>gzhug bya bas/ /de bzhin gshegs pa'i tshogs bsad na/ /dngos grub rab mchog thob par 'gyur/ /'di don rdo rje phreng ba las/ /gsal bar ji bzhin rnam phye ste/ /gzugs phung rtog dang me long dang / /sa khams mig gi dbang po dang / /gzugs dang rnam lngar gyur pa ste// </text></item>
<item><p>3b.2</p><section></section><text>khro bo gnyis dang yang dag ldan/ /tshor ba'i phung po mnyam nyid dang / /chu khams rna ba'i dbang po dang / /sgra dang rnam lngar gyur pa ste/ /khro bo gnyis dang yang dag ldan/ /'du shes so sor rtog pa dang / /byin za sna yi dbang po dang / /dri dang rnam lngar gyur pa ste/ /khro bo gnyis dang</text></item>
<item><p>3b.3</p><section></section><text>yang dag ldan/ /'du byed bya ba grub pa dang / /rlung khams lce yi dbang po dang / /ro dang rnam lngar gyur pa ste/ /khro bo gnyis dang yang dag ldan/ /steng 'og khro bo shin tu bcas/ /rang bzhin gyis ni snang ba nyid/ /rnam shes phung por zhugs pa ste/ /rnam shes kyang ni 'od gsal</text></item>
<item><p>3b.4</p><section></section><text>ba'o/ /mya ngan 'das bcas kun stong dang / /chos kyi skur yang bshad pa yin/ /brtan par bya ba'i don du ni/ /gsang sngags 'di ni brjod par bya/ /oM shU n+ya tA dz+nyA na badzra swa b+hA wa At+ma ko\u0f85haM/ 'di ni don dam dkyil 'khor te/ /snang ba med cing mtshan nyid med/ /don dam bden</text></item>
<item><p>3b.5</p><section></section><text>pa zhes bya ba/ /de bzhin gshegs pa kun gyi gnas/ /'od gsal bar ni rab zhugs nas/ /ldang ba yang ni bstan par bya/ /sngags kyi sku yi sbyor ba yis/ /lha yi gzugs la dmigs par 'gyur/ /nam mkha'i dbyings kyi dbus gnas par/ /nyi ma'i dkyil 'khor bsgom par</text></item>
<item><p>3b.6</p><section></section><text>bya/ /sngags pas de yi steng du yang / /zla ba'i dkyil 'khor rnam par bsam/ /der ni pad+ma 'dab ma brgyad/ /kha dog dmar po bsgom par bya/ /pad+ma'i steng du sngags chen po/ /yi ge gsum ni de nas bsam/ /sngags dang pad+ma nyi ma dag /zla ba'i dkyil 'khor la zhugs pas/ /zla</text></item>
<item><p>3b.7</p><section></section><text>ba'i dkyil 'khor kun rdzogs 'gyur / /byang chub sems su rnam par brtag /rgyu dang mi rgyu thams cad kyang / /de nyid du ni rnam bsam zhing / /brtan par bya ba'i don du ni/ /gsang sngags 'di ni brjod par bya/ /oM d+harma d+hA tu swa b+hA wa At+ma ko\u0f85haM/ de ltar sbyor ba dmigs</text></item>
<item><p>4a.1</p><section></section><text>nas su/ /rjes su sbyor ba brtsam par bya/ /rnal 'byor pa yis yig gsum yang / /zla ba'i dbus su rnam par bsam/ /de nas yig gsum las byung ba/ /kun da zla ba dkar dang mtshungs/ /dang po mgon po bsams nas kyang / /shin tu</text></item>
<item><p>4a.2</p><section></section><text>sbyor ba yang dag brtsam/ /mi bskyod pa ni rjes zhugs pas/ /zhal gsum phyag drug 'bar ba dang / /in+d+ra nI la'i 'od mnyam pa'i/ /rdo rje sems dpa' rnam par bsgom/ /rdo rje 'khor lo pad+ma ni/ /g.yas pa'i phyag tu rnam par bsam/ /dril bu rin chen ral gri ni/ /g.yon</text></item>
<item><p>4a.3</p><section></section><text>pa'i phyag tu bsam par bya/ /de nas phung po la sogs pa'i/ /dbye ba shes pas snang mdzad sogs/ /gnod mdzes bar du sa bon gyis/ /dgod pas yang dag nyid du dgod/ /rnam snang mdzad kyi sa bon ni/ /kha dog dkar po yi ge oM/ /gzugs phung ngo bo nyid kyis ni/ /sngags shes</text></item>
<item><p>4a.4</p><section></section><text>pas ni spyi bor dgod/ /AH ni mgon po 'od dpag med/ /'du shes phung po'i ngo bo nyid/ /mdog dmar kha la bsams nas ni/ /ngag gi dbang phyug nyid thob 'gyur/ /mi bskyod pa yi yi ge hUM/ /rab tu bzang po'i mthing shun mdog /rnam shes phung po'i ngo bo nyid/ /sngags pas</text></item>
<item><p>4a.5</p><section></section><text>snying gar rnam par dgod/ /rin chen mgon po'i yi ge swA/ /tshor ba'i phung po'i ngo bo nyid/ /tshor ba dag gi rgyu can ni/ /kha dog ser po lte bar dgod/ /rkang pa gnyis la yi ge hA/ /'du byed phung po'i ngo bo nyid/ /las kyi mgon po de nyid ni/ /sngags pas kha dog ljang gur dgod/ </text></item>
<item><p>4a.6</p><section></section><text>gti mug dga' sogs sngags kyis ni/ /sa la sogs la rab tu gzhug /sra dang gsher dang dro ba dang / /rlung sogs der ni rim pa bzhin/ /th+liM mig tu bkod nas ni/ /sa yi snying po rnam par bsgom/ /oM ni rna ba dag la dgod/ /phyag na rdo rje bsgom par bya/ /oM ni sna la rab bkod</text></item>
<item><p>4a.7</p><section></section><text>de/ /nam mkha'i snying po rab tu bsgom/ /AH ni lce la bkod nas ni/ /'jig rten dbang po brtag par bya/ /yid la hUM ni bsams nas su/ /'jam pa'i dbyangs ni rab tu bsgom/ /yi ge oM ni lus kun la/ /bsgoms nas sgrib sel dran par bya/ /yi ge mai ni rtsar bzhag ste// </text></item>
<item><p>4b.1</p><section></section><text>byams pa nyid du yongs su brtag /tshigs kun la ni saM bkod de/ /kun tu bzang po bsam par bya/ /lag pa g.yas par gshin rje gshed/ /g.yon par gzhan gyis mi thub pa/ /rta mgrin kha la bsam par bya/ /rdo rje la ni bdud rtsi 'khyil/ /dpung pa g.yas par mi</text></item>
<item><p>4b.2</p><section></section><text>g.yo mgon/ /g.yon par 'dod pa'i rgyal po'o/ /pus mo g.yas par bsam pa ni/ /dbyug pa sngon po cher 'bar ba/ /pus mo g.yon par stobs po che/ /spyi bor gtsug tor 'khor los sgyur/ /gnod mdzes rgyal po bsam pa ni/ /rkang pa gnyis la dgod par bya/ /dgod</text></item>
<item><p>4b.3</p><section></section><text>byas de nas sngags pa yis/ /phung po la sogs cho ga bzhin/ /sku yi dkyil 'khor rdzogs gyur nas/ /sbyor ba chen po yang dag brtsam/ /zla ba'i dkyil 'khor yang dag rdzogs/ /spyi bo'i dbus su rnam par bsam/ /der ni yi ge oM dkar po/ /'od zer lnga ni rab 'phro ba'o// </text></item>
<item><p>4b.4</p><section></section><text>de las lha mo dbyung ba ni/ /bdag po dang ni rab sbyor ba'i / /spyan ni du ma bsams nas ni/ /nam mkha' thams cad rab tu dgang / /de nas sku yi rdo rje ni/ /nam mkha' gang bar legs gnas pa/ /de dbus bdag po bsgom pa ni/ /sum cu rtsa gnyis mtshan 'chang zhing / /dpe byad</text></item>
<item><p>4b.5</p><section></section><text>bzang po brgyad cus brgyan/ /bdag kyang de yi mdun gnas la/ /de nas sngags pas tshigs bcad 'di/ /gnyis brjod nas ni gsol ba gdab/ /dpal ldan sangs rgyas sku 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje sku ni mdzad du</text></item>
<item><p>4b.6</p><section></section><text>gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje sku ni mdzad du gsol/ /spyan dang lhan cig ldan pa yi/ /rnam par snang mdzad bsams nas su/ /de bcug nas ni byin brlabs te/ / </text></item>
<item><p>4b.7</p><section></section><text>sku yi byin gyis brlab pa brtsam/ /sangs rgyas kun gyi sku gang yin/ /phung po lnga yis rab gang ba/ /sangs rgyas sku yi ngo bo yis/ /bdag kyang de dang 'dra bar shog /oM sarba ta thA ga ta kA ya badzra swa b+hA wa At+ma ko\u0f85haM/ AH ni kha dog dmar ldan pas / /lce yi pad+mar rnam</text></item>
<item><p>5a.1</p><section></section><text>bsams te/ /gos dkar zhes bya nam mkha' ru/ /spros nas nam mkha'i khams rnams dgang / /gsung gi rdo rje'i sngags pa ni/ /nam mkha'i dbus na bzhugs pa la/ /de nas sngags pas tshigs bcad 'di/ /gnyis brjod nas ni gsol ba gdab/ </text></item>
<item><p>5a.2</p><section></section><text>chos kyi gsung lam dpal dang ldan/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje gsung du mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje</text></item>
<item><p>5a.3</p><section></section><text>gsung du mdzad du gsol/ /gos dkar mo dang lhan cig nyid/ /rang gi gtso bor yang dag ldan/ /lce la zhugs par rab bsams te/ /gsung gi byin gyis brlab pa brtsam/ /rdo rje chos kyi gsung gang yin/ /nges pa'i tshig ni phun sum tshogs/ /bdag gi tshig kyang de 'dra zhing / /chos</text></item>
<item><p>5a.4</p><section></section><text>'dzin pa dang 'dra bar shog /oM sarba ta thA ga ta wA ka badzra swa b+hA wa At+ma ko\u0f85haM/ sngags pas snying gar nyi ma yi/ /gzugs brnyan 'bar ba bsam bya ste/ /der ni mthing shun lta bu yi/ /'od zer lngar ldan hUM dgod do/ /de las lha mo mA ma kI/ /tshogs dang bcas pa dbyung bar bya/ /de bzhin</text></item>
<item><p>5a.5</p><section></section><text>thugs kyi rdo rje bsgom/ /de la sngon bzhin gsol ba gdab/ /dpal ldan rdo rje thugs 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs su mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed</text></item>
<item><p>5a.6</p><section></section><text>gsum bsgoms pas/ /deng bdag byin gyis brlabs nas su/ /rdo rje thugs su mdzad du gsol/ /mA ma kI tshogs ma lus pa/ /rdo rje thugs dang yang dag ldan/ /snying gar yang ni bcug nas su/ /thugs kyi byin gyis brlab pa brtsam/ /kun du bzang po'i thugs gang yin/ / </text></item>
<item><p>5a.7</p><section></section><text>gsang ba'i bdag po blo ldan pa/ /bdag kyang de dang 'dra gyur cig /rdo rje 'dzin dang mtshungs par shog /oM sarba ta thA ga ta tsit+ta badzra swa b+hA wa At+ma ko\u0f85haM/ de ltar rigs gsum dbye ba yis/ /so sor byin gyis brlabs nas ni/ /blo dang ldan pas gsang sngags 'dis/ /slar yang</text></item>
<item><p>5b.1</p><section></section><text>thams cad bdag nyid bya/ /oM sarba ta thA ga ta kA ya wA ka tsit+ta badzra swa b+hA wa At+ma ko\u0f85haM/ de ltar bdag nyid byin gyis brlabs/ /zla ba'i dkyil 'khor dbus gnas pa'i/ /mtshan ma drug dang yang dag ldan/ /dam tshig sems dpa' bsgom par bya/ /snying ga'i dbus su phra mo</text></item>
<item><p>5b.2</p><section></section><text>yi/ /ye shes sems dpa' rnam par bsgom/ /ting 'dzin sems dpa' zhes bya ba'i/ /yi ge hUM ni de ru dgod/ /sems dpa' gsum gyi bdag nyid can/ /de ltar sbyor ba cher bskyed nas/ /cho ga'i sbyor ba 'di yis ni/ /sgrub pa chen po brtsam par bya/ /gzugs bzang</text></item>
<item><p>5b.3</p><section></section><text>gzhon pas brgyan pa ni/ /sme sha can ni bdag nyid che/ /bu mo ut+pal mthing ga'i mdog /mig yangs dam pa rnyed nas ni/ /mnyam par bzhag cing legs par bslab/ /sgrub pa po la shin tu mos/ /oM ni spyi bor bsam par bya/ /AH ni ngag gi lam la dgod/ /hUM ni snying</text></item>
<item><p>5b.4</p><section></section><text>gar bsam bya zhing / /lte bar swA dang rkang gnyis hA/ /spyan dang mA ma kI dang ni/ /de bzhin du ni gos dkar mo/ /sgrol ma yang ni sngags pa yis/ /sa la sogs la rnam par dgod/ /lha mo rdo rje gzugs la sogs/ /de nyid la ni rnam bsams la/ /sa snying la sogs de</text></item>
<item><p>5b.5</p><section></section><text>rnams dang / /snyoms par 'jug pa bsgom par bya/ /lag g.yas rdo rje ro langs ma/ /g.yon la gzhan gyi mi thub ma/ /de yi khar ni khro gnyer ma/ /gsang bar ral pa gcig ma'o/ /gzhan yang dpung pa g.yas par ni/ /de bzhin gshegs yum rdo rje ma/ /g.yon du sna tshogs</text></item>
<item><p>5b.6</p><section></section><text>rin chen gyi/ /phyag rgya dag ni bsgom par bya/ /pus mo g.yas la gnas par yang / /sna tshogs pad+ma de bzhin gshegs/ /g.yon pa la ni sna tshogs las/ /spyi bor nam mkha'i rdo rje ma/ /rkang pa gnyis la sa yi ni/ /sa 'dzin lha mo gzhag par bya/ /de ltar 'dus byas</text></item>
<item><p>5b.7</p><section></section><text>rnal 'byor pas/ /rdo rje pad+ma yang dag brtsam/ /hUM gi sngags skyes rdo rje ni/ /rtse mo mnga' ba bsam par bya/ /de tshe de yi rtse dbus su/ /oM ni rnam par bsam par bya/ /de bzhin a las byung ba yi/ /pad+ma 'dab ma brgyad pa ni/ /'od zer lnga yis khyab bsams la/ /de 'og sgrub pa</text></item>
<item><p>6a.1</p><section></section><text>brtsam par bya/ /oM sarba ta thA ga tA nu rA ga Na badzra swa b+hA wa At+ma ko\u0f85haM/ rdo rje 'dzin pa'i nga rgyal legs 'chang ste/ /hUM gi glu yis kyang ni bskyod bya zhing / /rang gi byang chub sems nyid phyung ba'i tshe/ /des ni phaT kyi gsang sngags brjod par bya/ /phyung nas slar</text></item>
<item><p>6a.2</p><section></section><text>yang sngags pas ni/ /phyogs bcur bzhugs pa'i sangs rgyas rnams/ /byang chub sems kyis mchod nas ni/ /gsang sngags 'di ni brjod par bya/ /oM sarba ta thA ga ta pU dza badzra swa b+hA wa ko\u0f85haM/ rang sngags yi ge las dbyung ba/ /rdo rje gsum gyis byin brlabs bdag / </text></item>
<item><p>6a.3</p><section></section><text>pad+ma'i dbus su bskyed nas ni/ /slar yang zhe sdang rdo rjer gyur/ /badzra d+h+r-ika sngags kyis dbyung ba/ /mi bskyod rdo rje bsam pa yang / /mgon po ral pa thor tshugs can/ /mi bskyod pas ni dbu rgyan byas/ /mthing shun bzang po'i mdog ltar snang / /sngo nag dkar dang dmar ba'i</text></item>
<item><p>6a.4</p><section></section><text>zhal/ /rgyan rnams thams cad yongs su rdzogs/ /phyag drug par ni rnam par bsgom/ /rdo rje 'khor lo pad+ma ni/ /g.yas pa'i phyag tu bsam bya zhing / /dril bu rin chen ral gri ni/ /de yi g.yon la bsam par bya/ /'di ni thugs ka las byung nas/ /phyogs bcu rnams su gzigs</text></item>
<item><p>6a.5</p><section></section><text>nas ni/ /chos kyi 'khor lo bskor ba dang / /sangs rgyas mdzad pa kun mdzad de/ /sems can ma lus kun sbyangs nas/ /zhe sdang rdo rje gnas la 'jog /slar byon rdo rje mgon po yi / /spyan snga ru ni 'dug par 'gyur / /sngags pas de yi snying ga ru/ /rjes zhugs bdag</text></item>
<item><p>6a.6</p><section></section><text>nyid rnam bsgoms pas/ /snga ma'i gzugs ni yongs gyur nas/ /zhe sdang rdo rje gnas su zhugs/ /in+d+ra nI la'i 'od 'bar ba/ /nyi ma'i dkyil 'khor dbus su bzhugs/ /dpa' bo rang gi phyag rgyas 'khyud/ /rgyan rnams kun gyis rnam par brgyan/ /drag po zhi dang 'dod</text></item>
<item><p>6a.7</p><section></section><text>chags che/ /zhal gsum gyis ni rnam par mdzes/ /zhe sdang rdo rje ting 'dzin gnas/ /dkyil 'khor thams cad spro bar mdzad/ /dzi na dzikasngags kyis dbyung ba/ /gtso bo rnam par snang mdzad dbyung / /mi bskyod pa ni dbu rgyan byas/ /ston ka'i zla zer ltar snang zhing / /thor tshugs</text></item>
<item><p>6b.1</p><section></section><text>cod pan dag gis brgyan/ /dkar dang nag dang dmar ba'i zhal/ /phyag drug zhi ba'i gzugs can te/ /'khor lo rdo rje pad+ma dag /g.yas pa la ni rnam par bsam/ /dril bu rin chen ral gri ni/ /'di yi g.yon du rnam par bsgom / /de bzhin thugs ka las byung ste/ / </text></item>
<item><p>6b.2</p><section></section><text>gti mug spyod nas sems can rnams/ /yang dag sbyangs te slar byon nas/ /shar phyogs kyi ni zla bar bzhugs/ /rat+na d+h+r-ika sngags kyis dbyung ba/ /rin chen tog ni sngags pas dbyung / /zhi ba'i thor tshugs cod pan 'chang / /mi bskyod pas ni dbu rgyan byas/ / ser dang</text></item>
<item><p>6b.3</p><section></section><text>gnag dang dkar ba'i zhal/ /phyag drug par ni rnam par bsgom/ /yid bzhin nor bu rdo rje dang / /'khor lo de yi g.yas su bsgom/ /dril bu pad+ma ser po dang / /ral gri g.yon du bsgom par bya/ /de bzhin thugs ka nas byung ste/ /nga rgyal gnas la gnas pa rnams/ / </text></item>
<item><p>6b.4</p><section></section><text>yang dag sbyangs nas lho yi char/ /rin chen dbus su bzhugs par gsungs/ /A ro l-ika sngags kyis dbyung ba/ /mtha' yas rdo rje can dbyung ste/ /zhi ba pad+ma rA ga'i 'od / /mi bskyod pas ni dbu rgyan byas/ /mgon po ral pa thor tshugs can/ /dmar dang gnag dang</text></item>
<item><p>6b.5</p><section></section><text>dkar ba'i zhal/ /sgeg pa'i nyams dang yang dag ldan/ /phyag drug par ni rnam par bsgom/ /g.yon pa'i phyag gis dril bu dang / /pad+ma sdong bu 'dzin par mdzad/ /pad+ma thugs ka'i phyogs gnas pa/ /g.yas pa yis ni 'byed par mdzad/ /rdo rje 'khor lo g.yas</text></item>
<item><p>6b.6</p><section></section><text>gnyis la/ /rin chen ral gri g.yon gnyis la/ /sngon bzhin 'dod chags can sbyangs nas/ /rgyab kyi pad+ma la bzhugs 'gyur/ /pradz+nyA d+h+r-ika sngags kyis dbyung ba / /sngags pas don yod rdo rje can/ /mgon po sku mdog ljang gur dbyung / /mi bskyod pas ni dbu rgyan byas/ / </text></item>
<item><p>6b.7</p><section></section><text>thor tshugs cod pan dag gis brgyan/ /ljang dang gnag dang dkar ba'i zhal/ /phyag drug 'od zer rnam par 'phro/ /ral gri sna tshogs rdo rje dang / /'khor lo g.yas su bsgom par bya/ /phyag g.yon na ni dril bu dang / /de bzhin pad ljang nor bu'o/ /log pa'i ngang can sems</text></item>
<item><p>7a.1</p><section></section><text>can rnams/ /rnam par sbyangs nas slar byon te/ /de bzhin byang gi phyogs su ni/ /sna tshogs rdo rje dag la bzhugs/ /zhe sdang gti mug de bzhin chags/ /yid bzhin nor bu dam tshig ste/ /rigs ni lnga po 'di dag nyid/ /'dod dang thar par rab sgrub pa'o/ </text></item>
<item><p>7a.2</p><section></section><text>mo ha ra ti sngags kyis dbyung / /lha mo spyan ni dbyung bar bya/ /dkar zhing zhi ba'i nyams dang ldan/ /rnam snang mdzad kyis spyi bor mtshan/ /dkar dang gnag dang dmar ba'i zhal/ /phyag drug par ni rnam par bsgom/ /'khor lo rdo rje de bzhin du/ /ut+pal dkar po g.yas su</text></item>
<item><p>7a.3</p><section></section><text>bsam/ /dril bu de bzhin rin chen dang / /ral gri g.yon du bsgom par bya/ /de bzhin thugs ka nas byung ste/ /phyogs bcu dag tu gzigs nas ni/ /gdon dang nad gdungs 'jigs pa rnams/ /thugs rje chen pos zhi mdzad de/ /sA ra byon nas ni zla dkyil du/ /shar</text></item>
<item><p>7a.4</p><section></section><text>gyi mtshams su bzhugs par gyur / /dwe Sha ra ti'i sngags kyis dbyung / /lha mo mA ma kI dbyung ste/ /ut+pal sngon po'i 'dab ltar sngo/ /bzhin bzangs shin tu yid du 'ong / /gnag dang dkar dang dmar pa ste/ /mi bskyod pas ni dbu rgyan byas/ /'khor lo rdo rje de bzhin du/ / </text></item>
<item><p>7a.5</p><section></section><text>ut+pal sngo dmar g.yas pa la/ /dril bu rin chen ral gri ni/ /g.yon gyi phyag na bsnams par mdzad/ /bgegs chen 'jigs pas gzir ba rnams/ /thugs rje chen pos srung bar mdzad/ /byung nas slar ni byon nas su/ /lho nub tu ni bzhugs par gyur/ /rA ga ra ti'i sngags</text></item>
<item><p>7a.6</p><section></section><text>kyis dbyung / /gos dkar mo ni dbyung bya ste/ /zhal ni dmar dang gnag dang dkar/ /pad+ma rA ga'i 'od dang ldan/ /'od dpag med bcas ral pa'i tshogs/ /phyag drug pa ni rnam bsgoms te/ /g.yon pa dril bur bcas pa yis/ /ut+pal sdong bu 'dzin mdzad la/ /thugs</text></item>
<item><p>7a.7</p><section></section><text>kar gnas pa'i ut+pal/ /dmar po g.yas kyis 'byed par mdzad/ /rdo rje 'khor lo g.yas dag la/ /nor bu rin chen ral gri g.yon/ /bsnams par mdzad pa phyung nas ni/ /gdon gyis nyen pa zhes mdzad de/ /slar byon pad+ma'i dbus nyid du/ /nub byang mtshams su bzhugs par</text></item>
<item><p>7b.1</p><section></section><text>'gyur/ /badzra ra ti'i sngags kyis dbyung / /yid 'ong sgrol ma dbyung bya ste/ /ljang dang gnag dang dkar ba'i zhal/ /dUr ba'i lo ma'i mdangs dang ldan/ /don yod pas ni gtsug tor byas/ /phyag drug par ni rnam par bsgom/ /sna tshogs rdo rje 'khor lo dang / / </text></item>
<item><p>7b.2</p><section></section><text>ut+pal dkar po g.yas pa na/ /dril bu rin chen ral gri ni/ /brtul zhugs can gyis g.yon du bsam/ /sems can thams cad dbang mdzad de/ /sna tshogs rdo rje'i gdan la yang / /byung nas slar ni byon nas su/ /byang shar mtshams su bzhugs par 'gyur/ /rnal 'byor</text></item>
<item><p>7b.3</p><section></section><text>pas ni rim gnyis par/ /gzugs rdo rje la sogs pa dbyung / /me yi mtshams su dgod bya ba/ /rdo rje gzugs ni yid 'ong ba/ /zhal gsum phyag drug dkar ba ste/ /dbu rgyan rnam par snang mdzad dpal/ /gnyis kyis me long 'dzin mdzad de/ /lhag ma gti mug dag </text></item>
<item><p>7b.4</p><section></section><text>dang mtshungs/ /bden bral phyogs dgod lha mo ni/ /rdo rje sgra ste phyag drug ma / /zhal gsum sku mdog ser mo ste/ /dbu rgyan rin chen 'byung ldan yin/ /phyag gnyis kyis ni bi wang bsnams/ /lhag ma mA ma kI dang mtshungs/ /rlung gi phyogs dgod lha mo ni/ /rdo rje</text></item>
<item><p>7b.5</p><section></section><text>dri ste phyag drug ma / /zhal gsum sku mdog dmar mo ste/ /snang mtha' yas kyi thor tshugs can/ /phyag gnyis kyis ni dung bsnams te/ /lhag ma gos dkar can dang mtshungs/ /dbang ldan phyogs dgod lha mo ni/ /rdo rje ro ste phyag drug ma / /zhal gsum sku mdog ljang</text></item>
<item><p>7b.6</p><section></section><text>gu ste/ /dbu rgyan la ni [(]rda [,]rnga [)]sgra bzhugs/ /phyag gnyis la ni ro yi snod/ /lhag ma sgrol ma lta bu yin/ /rdo rje sems dpa' legs 'khyud de/ /'khor lo'i dbus na rab bzhugs par/ /rdo rje reg bya bsam bya ste/ /zhal sogs bdag po lta bu'o/ /rim pa gsum pa</text></item>
<item><p>7b.7</p><section></section><text>shar gyi ni/ /snam bur brtul zhugs can gyis dbyung / /maiM th+liM sa bon las byung ba/ /byams pa sa yi snying po gnyis/ /oM gyi sa bon las byung ba/ /phyag na rdo rje mkha' snying po/ /lho yi phyogs kyi snam bu la/ /go rims bzhin du dgod par bya/ /oM dang hUM las yang dag byung / /'jig rten</text></item>
<item><p>8a.1</p><section></section><text>dbang po 'jam pa'i dbyangs/ /'di dag nub tu dbyung bar bya/ /byang gi phyogs su dbyung ba ni/ /oM dang saM ki sa bon skyes/ /sgrib sel kun du dbang por bcas/ /'di dag dbu rgyan rang gi mgon/ /sku mdog sogs pa de dang mtshungs/ /phyag dang mtshon cha dag kyang ni/ /rang rang gi ni bdag por mtshungs/ / </text></item>
<item><p>8a.2</p><section></section><text>byams pa 'ba' zhig g.yas pa na/ /klu shing me tog bsnams par mdzad/ /'di dag skye mched rnam sbyangs shing / /lha yi mig sogs stsol ba po/ /sems can skye mched sbyangs nas su/ /slar byon nas ni stan la bzhugs/ /ya mAn+ta kr-ita sngags kyis ni/ /sngags pas gshin</text></item>
<item><p>8a.3</p><section></section><text>rje gshed dbyung ba/ /rnam par snang mdzad dbu rgyan can/ /zhal ni gnag dang dkar dang dmar/ /'bar ba'i tshogs kyis rnam par 'khrigs/ /dbyug pa rdo rje 'khor lo rnams/ /phyag g.yas na ni bsnams par mdzad/ /thugs kar sdigs mdzub zhags pa dang / /dril bu dgra sta</text></item>
<item><p>8a.4</p><section></section><text>g.yon pa na/ /g.yon brkyang pa yi gnas pa yis/ / dbang po la sogs tshogs bcas dang / /mi bzad bgegs kyang skrag par mdzad/ /pad+ma nyi ma mnan nas ni/ /shar gyi phyogs su bzhugs par gyur/ /pradz+nyA n+ta kr-ita sngags kyis ni/ /rin chen 'byung ldan dbu rgyan can/ / </text></item>
<item><p>8a.5</p><section></section><text>sku mdog dkar zhing nor bus brgyan/ /gzhan gyis mi thub sngags kyis dbyung / /gsus khyim che zhing spyan gsum pa/ /dkar dang gnag dang dmar ba'i zhal/ /mche ba gtsigs shing rnam par 'gyur/ /'bar ba'i tshogs kyis rnam par 'khrigs/ /rdo rje dbyug pa ral gri</text></item>
<item><p>8a.6</p><section></section><text>ni/ /g.yas kyi phyag na bsnams par mdzad/ /snying gar sdigs mdzub zhags pa dang / /dril bu dgra sta g.yon pa na/ /g.yon brkyang ba yi gnas pa yis / /mi bzad bgegs ni skrag par mdzad/ /pad+ma nyi ma mnan nas ni/ /lho yi phyogs su bzhugs par gyur/ /pad+mA n+ta</text></item>
<item><p>8a.7</p><section></section><text>kr-ita sngags kyis ni/ /brtul zhugs can gyis rta mgrin dbyung / /spyan gsum pad+ma rA ga'i mdog /zhal ni dmar dang gnag dang dkar/ /zhal gdangs gsus khyim che ba dang / /'od dpag med pa'i cod pan can/ /dpa' bo g.yon brkyang ba yis gnas/ /'bar ba'i tshogs</text></item>
<item><p>8b.1</p><section></section><text>ni rnam par 'khrugs/ /pad+ma ral gri gtun shing ni/ /g.yas kyi phyag na bsnams par mdzad/ /bsnyems dang bcas pas dril bu dang / /dgra sta zhags pa g.yon na bsnams/ /pad+ma nyi ma la gnas te/ /phyogs bcu dag tu gzigs nas ni/ /klu rnams skrag par</text></item>
<item><p>8b.2</p><section></section><text>mdzad nas su/ /nub kyi phyogs su bzhugs par 'gyur/ /big+h+nAn+ta kr-ita sngags kyis ni/ /rnga sgra'i cod pan yang dag ldan/ /ut+pal sngon po'i 'dab ltar ljang / /bdud rtsi'i 'khyil pa dbyung bar bya/ /zhal ni sngo dang dmar dang dkar/ /zhal gdangs pa ni rnam par 'gyur/ </text></item>
<item><p>8b.3</p><section></section><text>gsus khyim che zhing spyan gsum pa/ /'bar ba'i 'od kyis rnam par brgyan/ /sna tshogs rdo rje 'khor lo dang / /gtun shing rnams ni g.yas pa na/ /sdigs mdzub zhags par bcas pa dang / /dril bu dgra sta g.yon na bsnams/ /g.yon brkyang ba yi gnas pa yis/ / </text></item>
<item><p>8b.4</p><section></section><text>pad+ma nyi ma mnan nas ni/ /byang gi phyogs su bzhugs par gyur/ /rang gi sngags kyis bskyed pa yis/ /mi g.yo ba yang dbyung bar bya/ /spyan gsum in+d+ra nI la'i mdog /dbu rgyan rnam par snang mdzad dpal/ /mche ba rnam par gtsigs pa'i zhal/ /zhal ni gnag</text></item>
<item><p>8b.5</p><section></section><text>dang dmar dang dkar/ /mi bzad ha ha zhes bzhad sgra/ /gsus khyim che zhing stobs po che/ /ral gri rdo rje 'khor lo rnams/ /g.yas pa'i phyag na bsnams par mdzad/ /sdigs mdzub dang ni dgra sta dang / /zhags pa g.yon pa'i phyag na bsnams/ /rims sogs 'jigs</text></item>
<item><p>8b.6</p><section></section><text>pa'i gdon 'joms te/ /g.yon brkyang pa yi gnas pa yis/ /pad+ma nyi ma la gnas nas/ /shar lho mtshams su bzhugs par gyur/ /rang gis nags kyis bskyed pa yi / /brtul zhugs can gyis 'dod rgyal dbyung / /drag po in+d+ra nA la'i mdog /rin chen 'byung ldan</text></item>
<item><p>8b.7</p><section></section><text>dbu rgyan can/ /zhal ni gnag dang dmar dang dkar/ /spyan gsum mche ba 'jigs su rung / /phyag gnyis rdo rje hUM mdzad kyang / /phyag rgya dag ni 'ching bar mdzad/ /rdo rje ral gri g.yas dag na/ /g.yon na zhags pa lcags kyu'o/ /bden bral bgegs ni 'joms pa'o/ /g.yon</text></item>
<item><p>9a.1</p><section></section><text>brkyang gnas pas nyi mar bzhugs/ /rang gi sngags kyis bskyed pa yi / /brtul zhugs can gyis dbyug sngon bskyed/ /spyan gsum sprin sngon lta bu ste/ /'od dpag med pa'i dbu rgyan can/ /zhal ni sngo dang dkar dang dmar/ /gsus khyim che zhing</text></item>
<item><p>9a.2</p><section></section><text>'jigs par mdzad/ /dbyug pa ral gri 'khor lo ni/ /g.yas kyi phyag na bsnams par mdzad/ /snying gar sdigs mdzub zhags pa dang / /dgra sta rnams ni g.yon na bsnams/ /yams kyi 'jigs pa bsal nas ni/ /gtum po g.yon brkyang gnas pa yis/ /pad+ma</text></item>
<item><p>9a.3</p><section></section><text>nyi ma la gnas te/ /nub byang mtshams su bzhugs par gyur / /rang gi sngags kyis bskyed pa yi / /rnga sgra yis ni dbu rgyan can/ /stobs po che ni sngags pas dbyung / /ut+pal sngon po'i mdog 'dra ba/ /zhal ni gnag dang dmar dang dkar/ /spyan gsum 'jigs pa'i </text></item>
<item><p>9a.4</p><section></section><text>sgra dang ldan/ /yan lag thams cad sprul gyis brgyan/ /gsus khyim che zhing 'jigs par byed/ /dbyug pa ral gri 'khor lo ni/ /g.yas kyi phyag na bsnams par mdzad/ /snying gar sdigs mdzub zhags pa dang / /dgra sta rnams ni g.yon na bsnams/ /g.yon</text></item>
<item><p>9a.5</p><section></section><text>brkyang ba yi gnas pa yis/ /mkha' 'gro la sogs 'jigs pa 'joms/ /pad+ma nyi ma la gnas te/ /byang shar mtshams su bzhugs par gyur/ /rang gi sngags kyis bskyed pa yi/ /gtsug tor 'khor los sgyur ba dbyung / /mkha' ltar sngo bsangs 'jigs pa po/ / </text></item>
<item><p>9a.6</p><section></section><text>mi bskyod pas ni dbu rgyan byas/ /zhal ni sngo dang dmar dang dkar/ /gtso bo spyan gsum gsus pa 'phyang / /g.yas g.yon gnyis kyi phyag gnyis kyis/ /spyi bor gtsug tor 'dzin par mdzad/ /rdo rje pad+ma g.yas dag na/ /sdigs mdzub ral gri g.yon na bsnams/ / </text></item>
<item><p>9a.7</p><section></section><text>'tshe ba thams cad rnam 'jigs can / /gtum po g.yon brkyang gnas pa yis/ /pad+ma nyi ma la gnas te/ /tshangs pa'i gnas su de bzhugs pa'o/ /rang gi sngags kyis bskyed pa yi/ /brtul zhugs can gyis gnod mdzes dbyung / /spyan gsum nam mkha' lta bu'i mdog / </text></item>
<item><p>9b.1</p><section></section><text>zhal ni gang dang dmar dang dkar/ /gsus khyim che zhing 'jigs pa'i zhal/ /mi bskyod pas ni dbu rgyan byas/ /rdo rje 'khor lo rin chen ni/ /g.yas pa'i phyag na 'dzin par mdzad/ /snying gar sdigs mdzub zhags pa dang / /pad+ma ral gri g.yon na bsnams/ /rgyu ba</text></item>
<item><p>9b.2</p><section></section><text>dang ni gnas pa'i dug /ka la ku ta sogs kun dang / /bgegs kyi bdag po kun bcom ste/ /thams cad zhi bar mdzad nas ni/ /ma lus bka' ni rdzogs byas la/ /g.yon brkyang pa yi gnas pa yis/ /pad+ma nyi ma la gnas te/ /sa yi 'og tu de bzhugs so/ /lha</text></item>
<item><p>9b.3</p><section></section><text>ni sum cu gnyis rang bzhin/ /dkyil 'khor thams cad bskyed nas ni/ /'khor lo'i dbus su gnas gyur na/ /de nas phra mo'i rnal 'byor brtsam/ /sna yi rtse mor yungs kar bsam/ /'gro dang mi 'gro yungs kar la/ /gsang ba'i sngags kyis brtags pa yi/ / </text></item>
<item><p>9b.4</p><section></section><text>ye shes mchog gi gnas bsgom mo/ /rin chen kha dog sna lnga la/ /yungs kar gyi ni 'bru tshod tsam/ /sna yi rtse mor nan tan du/ /rnal 'byor rig pas rtag tu bsgom/ /rin chen brtan par gyur nas spro/ /brtan par ma gyur de mi spro/ /sangs rgyas 'bar ba'i 'od mnyam pa/ / </text></item>
<item><p>9b.5</p><section></section><text>rab mchog sprin ni spro bar bya/ /slong mo za zhing mi bzlas te/ /ma bslangs pa la'ang chags mi bya/ /'dod pa kun las longs spyod cing / /sngags kyi yan lag ma nyams bzlas / /brjod nas rdo rje spro ba ni/ /rdzogs nas rab tu bsdu bar bya/ /'di ni sangs rgyas thams cad kyi/ / </text></item>
<item><p>9b.6</p><section></section><text>don dam pa yi bzlas par bshad/ /phra mo'i rnal 'byor bzlas pa yang / /ci 'dod par ni rnam gnyis bya/ /slar yang sngags pas bdag nyid ni/ /de bzhin nyid la gzhug par bya/ /de nas dkyil 'khor gnas pa 'di/ /lha mos bdag po ma mthong bas/ /tshigs su bcad pa</text></item>
<item><p>9b.7</p><section></section><text>'di bzhi yis/ /bde ba chen po skul bar byed/ /sems can khams na gnas kyi dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon po gal te de ring bdag ni gson par mchis bzhed na/ /sems can yab chen gnyen</text></item>
<item><p>10a.1</p><section></section><text>mchog bdag la dgyes par mdzad du gsol/ /rdo rje sku khyod bka' yi 'khor lo sems can kun la phan/ /sangs rgyas don du byang chub mchog bsgrub rab tu phan par gzigs/ /mgon po gal te de ring bdag ni gson par mchis bzhed na/ / </text></item>
<item><p>10a.2</p><section></section><text>'dod chags dam tshig chags pas bdag la dgyes par mdzad du gsol/ /khyod ni rdo rje gsung ste kun la phan zhing thugs brtse ba/ /'jig rten dag gi dgos pa'i don mdzad pa la rtag tu brtson/ /mgon po gal te de ring bdag ni gson par mchis bzhed na/ /spyod</text></item>
<item><p>10a.3</p><section></section><text>pa dri med kun du bzang pos bdag la dgyes par mdzod/ /khyod ni rdo rje'i thugs te dam tshig mchog gi phan don che/ /yang dag rdzogs sangs rgyas kyi gdung mchog mnyam pa nyid gzigs pa/ /mgon po gal te de ring bdag ni gson par mchis bzhed na/ /yon tan rin chen</text></item>
<item><p>10a.4</p><section></section><text>mang po'i gter gyur bdag la dgyes par mdzod/ /de ltar yang dag yon tan ni/ /brjod pas mgon po de bskul nas/ /mi bskyod la sogs ngo bo yis/ /de bzhin gshegs pa bstod par mdzad/ /mi bskyod pa ni rdo rje che/ /rdo rje dbyings ni mkha' chen po/ /rdo rje</text></item>
<item><p>10a.5</p><section></section><text>gsum mchog dkyil 'khor gsum/ /gsang ba'i dbyangs la phyag 'tshal lo/ /rnam par snang mdzad rab tu dag /rdo rje zhi ba dga' ba che/ /rang bzhin gyis ni 'od gsal mchog /ston pa rdo rje phyag 'tshal lo/ /rin chen rgyal po rab tu zab/ /rdo rje nam mkha' dri ma</text></item>
<item><p>10a.6</p><section></section><text>med/ /dngos nyid dag pa gos med pa/ /gsang ba'i gsung la phyag 'tshal lo/ /rdo rje mi 'chi 'dod chags che/ /mi rtog nam mkha'i rdo rje 'dzin/ /'dod chags pha rol phyin pa brnyes/ /rdo rje gsungs la phyag 'tshal lo/ /rdo rje dga' ba gdon mi za/ /bsam pa thams cad</text></item>
<item><p>10a.7</p><section></section><text>yongs rdzogs pa/ /sangs rgyas ngo bo nyid las byung / /rdo rje sems dpa' phyag 'tshal lo/ /de nas 'khor lo sangs rgyas kyis bstod gsol/ /mchog tu gsang ba ji bzhin don spyad nas/ /rang gi 'khor lo la ni 'khor lo gzhug /mgon po bde ba chen po gcig po bzhugs/ </text></item>
<item><p>10b.1</p><section></section><text>de ltar rnal 'byor bzhi byed rnal 'byor pa/ /hUM gi snying pos 'jig rten rab tu bsgom/ /de byung 'gro kun rdo rje sems dpar bsam/ /langs nas 'gro la bltas te ji bzhin spyad par bya/ /sngags pas ting 'dzin dmigs pa'i tshe/ /gang tshe lus ni bskams gyur na/ /lus ngag</text></item>
<item><p>10b.2</p><section></section><text>yid ni tshim byed pa'i/ /sbyor ba 'di ni bsgom par bya/ /mtho gang tsam gyis dpags pa ru/ /spyi bor dkyil 'khor bsgom par bya/ /bdud rtsi lnga ni nges 'bebs pa'i/ /oM ni de ru bas mkhar bya/ /rdo rje sbyor ba 'di yis ni/ /skad cig gis ni gzi can 'gyur/ /lus</text></item>
<item><p>10b.3</p><section></section><text>ngag yid ni bde ba dag /thob 'gyur 'di la the tshom med/ /de ltar slob pa'i sngags pa yis/ /sbyangs dang de bzhin rtogs par bya/ /lkog ma snying ga legs sbyangs shing / /de bzhin gshegs rnams tshim par bya/ /hUM gis legs par sbyangs byas la/ /yi ge AH yis</text></item>
<item><p>10b.4</p><section></section><text>rtogs byas te/ /oM gyis mnan nas sbar bar bya/ /'di ni kha zas sbyang bya ba'o/ /dang po mgrin pa'i mtshams bsam pa/ /der ni hrIH las byung ba yi/ /pad+ma 'dab ma brgyad pa bsgom/ /lte ba'i nang du yi ge hUM/ /hUM las skyes pa'i rdo rje che / /rtse mo lnga pa rnam par bsam/ / </text></item>
<item><p>10b.5</p><section></section><text>rtse mo dbus ma'i steng du ni/ /oM bsam lkog ma sbyang ba'o/ /sprin gyi sgra ni snying gar bsam/ /rtse gsum me ni de la spro/ /der ni bza' ba bsreg pa dag /'di ni nang gi sbyin sreg yin/ /rlung gis me ni sbar byed pa/ /der ni tshu gang 'tshed par byed/ /dbang chen dkyil 'khor gnas su ni/ / </text></item>
<item><p>10b.6</p><section></section><text>gang du me ni rgyu ba dag /bza' ba dang ni btung ba rnams/ /gang ci rung ba chu'i dkyil 'khor/ /bza' ba kha yi pad+ma las/ /snying ga'i pad+mar yang dag gzhug /lte ba'i dkyil 'khor phyin 'og tu/ /kha sbyar ba yi sbyor ba yis / /gsang ba'i pad+ma las byung ba/ /thal pa'i mthar ni</text></item>
<item><p>10b.7</p><section></section><text>rnam par brtag /rims nad med cing nad kyang med/ /dug la sogs pas mi 'chi la/ /de ni dus min 'chi mi 'gyur/ /'tshe ba thams cad rnam 'joms pa'o/ /rdo rje phreng ba dpal mchog srub shing gis/ /gsang 'dus sbas chu'i rgya mtsho bsrubs pa las/ /sgrub pa'i yan</text></item>
<item><p>11a.1</p><section></section><text>lag bdud rtsi gang thob des/ /'jig rten ma lus 'chi med myur thob shog /sgrub pa'i thabs mdor byas pa slob dpon chen po klu sgrub kyis mdzad pa rdzogs so// //rgya gar gyi mkhan po A tsAr+ya shrad+d+hA ka ra warma dang / zhu chen gyi lo tsA ba ban+de rin chen</text></item>
<item><p>11a.2</p><section></section><text>bzang pos bsgyur cing zhus te gtan la phab pa// @##/ /rgya gar skad du/ shrI gu h+ya sa mA dza ma hA yo ga tan+d+ra ut+pAd kra ma sA d+ha na sU tra me shra ba ka nA ma/ bod skad du/ rnal 'byor chen po'i rgyud dpal gsang ba 'dus pa'i bskyed pa'i rim pa </text></item>
<item><p>11a.3</p><section></section><text>bsgom pa'i thabs mdo dang bsres pa zhes bya ba/ dpal rdo rje sems dpa' la phyag 'tshal lo/ /rnal 'byor chen po'i rgyud dpal gsang ba 'dus pa la rdo rje 'chang chen po la sogs pa'i sgrub pa la rab tu 'jug pa rnams kyis bskyed pa'i rim pa'i ting nge 'dzin nges par bya ba'i</text></item>
<item><p>11a.4</p><section></section><text>phyir mdo dang bsres pa zhes bya ba le'u bcu bdun pa las btus te bsdu bar bya'o/ /de la sgrub pa pos ji skad du le'u bcu gnyis pa las/ dgon pa chen po'i sa phyogs ni/ /me tog 'bras bu sogs pas brgyan/ /ri bo dben pa'i sa phyogs su/ /dngos grub thams cad bsdus pa</text></item>
<item><p>11a.5</p><section></section><text>'grub/ /ces bya ba la sogs pa rdo rje'i tshig gi tshul gyis rjes su mthun pa'i gnas su sems dpa'i skyil mo krung du 'dug ste/ sems can thams cad la snying rje chen po'i sems bskyed de le'u gsum pa las/ nam mkha' dbyings kyi dbus gnas par/ /sangs rgyas dkyil</text></item>
<item><p>11a.6</p><section></section><text>'khor bsgom pa ni/ /'od zer sprin gyi tshogs chen po/ /sangs rgyas 'bar ba'i 'od dang ldan/ /'od zer sna lngas kun du khyab/ /kun nas yongs su zlum po ste/ /'dod pa'i yon tan lnga yis brgyan/ /mchod pa rnam pa lngas brgyan pa/ /mdor na de ltar bsgoms nas su/ / </text></item>
<item><p>11a.7</p><section></section><text>gzugs ni dbus su bsgom par bya/ /zhes mdor bsdus te gsungs pa de la dang po kho nar byang chub kyi sems rdo rje'i gzugs can zhes bya ba bskyed par bya ba ste/ le'u bco lnga pa las/ rnam par snang mdzad 'od 'dra zhing / /rdo rje sems dpa' rgyal po che/ /sangs rgyas rdo rje</text></item>
<item><p>11b.1</p><section></section><text>gsum 'dzin 'gyur/ /zhes gsungs pa 'dis rdo rje 'chang chen po sku mdog dkar por bdag nyid ji lta ba bzhin mos par bya'o/ /de nas le'u dang po las/ ye shes sgron ma zhes bya ba'i ting nge 'dzin gsungs pa'i tshul gyis mi bskyod pa bskyed pas zhe sdang rdo rjer gyur nas le'u</text></item>
<item><p>11b.2</p><section></section><text>bcu gsum pa las/ khro bo zhe sdang gnas las skyes/ /gsod la rtag tu brtson pa dag /sgrub pa mchog gi chos can la/ /gsod pa'i don gyis 'grub par 'gyur/ /zhes gsungs pas yi ge hUM ring po las khro bo'i rgyal po bcu phyung la le'u bcu bzhi pa las/ oM sum+b+ha</text></item>
<item><p>11b.3</p><section></section><text>zhes bya ba la sogs pa gsungs pa'i sngags kyis khro bo'i rgyal po gnod mdzes la bka' bsgo bas phyogs bcu'i bgegs kyi tshogs bkug nas le'u bcu gsum pa las/ yi dam bcas pa rdzogs nas kyang / /sngags kyi gnas ni bsrung bar bya/ /bsam gtan sbyor ba 'di</text></item>
<item><p>11b.4</p><section></section><text>la ni/ /gnas nas sangs rgyas byin gyis rlob/ /rdo rje bdud rtsi rgyal chen po/ /rdo rje phur bu rnam par bsgom/ /me stag 'bar ba 'dra ba yis/ /phyogs bcu'i dkyil 'khor gdab par bya/ /zhes gsungs pa 'dis khro bo bdud rtsi thab sbyor gyi phur bu rnams kyis oM g+ha g+ha zhes bya ba</text></item>
<item><p>11b.5</p><section></section><text>la sogs pa'i sngags kyis gnod mdzes la bka' bsgo ste phur bu gdab bo/ /de nas 'dod pa'i rgyal po'i sngags kyis rdo rje rab bsam pa dang / hUM mdzad kyis rdo rje'i dra ba yi ge hUM gis sa'i cha rdo rje'i rang bzhin du bsam zhing yi ge gsum gyis go cha la sogs pa bya'o/ /de ltar phyogs dang</text></item>
<item><p>11b.6</p><section></section><text>mtshams bcing ba dang rab la sogs pa'i chog srung ba'i 'khor lo bsgoms la le'u gnyis pa las/ dngos po med pa sgom pa'i dngos/ /bsgom par bya ba bsgom pa min/ /de ltar dngos po dngos med pa/ /bsgom pa dmigs su med pa'o/ /zhes tshigs su bcad pa'i don gyis </text></item>
<item><p>11b.7</p><section></section><text>stong pa nyid kyi rang bzhin du bsgom mo/ /de nas le'u bcu gcig pa las/ dkyil 'khor rdo rje kun las skyes/ /nam mkha' rdo rje dbus su bsgom / /zhes bya ba la sogs pa gsungs pas/ rlung la sogs pa'i dkyil 'khor bzhi bskyed nas/ bsdu ba dag kyang rab tu bya/ /zhes bya</text></item>
<item><p>12a.1</p><section></section><text>ba la sogs pas sa'i cha bskyed la le'u bcu gcig pa las/ yi ge b+hUM gyis gnas bsgom ste/ /zhes bya bas gzhal yas khang bsams la/ der le'u dang po las/ gsal ba la sogs dkyil 'khor ldan/ /de bzhin gshegs pa kun gyi gnas/ / </text></item>
<item><p>12a.2</p><section></section><text>zhes gsungs pa 'dis sna tshogs pad+ma'i steng du zla ba la sogs pa'i gdan gyis brgyan la le'u brgyad pa las/ dpag tshad bye ba'i khyon tsam la/ /gru bzhi shin tu mdzes pa yi / /mchod rten rin chen sna bzhi pa/ /gsal zhing rang bzhin dri ma med/ /ces bya ba la sogs pa</text></item>
<item><p>12a.3</p><section></section><text>gsungs pas/ de bzhin gshegs pa thams cad kyi bzhugs gnas ji lta ba bzhin du bsgom mo/ /gnas ni bskyed pa sngon 'gro bas/ /rdo rje gsum bskyed bsgom par bya/ /zhes gsungs pas lhag par mos pa can gyi sems kyis bdag nyid rdo rje 'chang nyid du gyur nas/ dbus</text></item>
<item><p>12a.4</p><section></section><text>kyi gdan la sems pa'i skyil mo krung gis gnas par bsams nas le'u dang po las/ gsal ba de yi ngo bo nyid/ /sna tshogs gzugs kyis kun du khyab/ /sangs rgyas tshogs kyis rab tu rgyas/ /'od zer 'phro ba mang po 'khrug /ces gsungs pa 'dis dkyil 'khor gyi 'khor lo</text></item>
<item><p>12a.5</p><section></section><text>bkod pa'i ting nge 'dzin gyis dbang du byas te lhag par mos pa la dmigs par stan pa yin no/ /da ni rnal 'byor bzhi'i rim pa brtsam par bya ste de la le'u bdun pa las/ dam tshig khu phyung cho ga bzhin/ /'bras bu 'dod pas btung bar bya/ /de bzhin gshegs pa'i tshogs bsad nas/ / </text></item>
<item><p>12a.6</p><section></section><text>dngos grub rab mchog thob par 'gyur/ /zhes gsungs pa 'dis lhag par mos pa'i ting nge 'dzin gyis dkyil 'khor gyi 'khor lo bkod pa'i de bzhin gshegs pa rnams phung po la sogs par bsdus te/ gzugs phung gtogs dang zhes bya ba la sogs pas don dam pa'i dkyil 'khor</text></item>
<item><p>12a.7</p><section></section><text>du zhugs la/ le'u gsum pa las/ oM shU n+ya tA zhes bya ba la sogs pa gsungs pa'i sngags kyis byin gyis brlab pa'o/ /le'u brgyad pa las/ nam mkha' dbyings kyi dbus gnas par/ /ye shes rgya mtsho bsgom par bya/ /zhes gsungs pa 'dis ye shes rgya mtsho'i gzugs su </text></item>
<item><p>12b.1</p><section></section><text>yongs su gyur nas/ de nas ldang bar gyur pa ni ye shes rgya mtsho las nyi ma'i dkyil 'khor de'i steng du zla ba'i dkyil 'khor yang de'i steng du pad+ma dmar po 'dab ma brgyad pa pad+ma'i steng du yi ge gsum bkod de/ de thams cad bsdus te zla ba'i dkyil 'khor 'dra bar yongs su gyur par</text></item>
<item><p>12b.2</p><section></section><text>bltas la/ de las byung ba'i 'od zer gyi 'phro 'du bskyed nas sems can gyi khams rnams ye shes kyi bdag nyid zla ba'i dkyil 'khor de nyid du rjes su bcug la le'u gsum pa las/ oM d+harma d+hA tu zhes bya ba la sogs pa gsungs pa'i sngags kyis brtan par bya ba 'di ni rnal</text></item>
<item><p>12b.3</p><section></section><text>'byor te/ de bas na/ ye shes tsam la snyoms 'jug pa/ /rnal 'byor yin par shes par bya/ /zhes gsungs pa yin no/ /de la le'u bcu gcig pa las/ rdo rje mchog gsum yi ge sngags/ /phyag rgya chen por rnam bsgom pa/ /byang chub thams cad thob bya'i phyir/ /ye</text></item>
<item><p>12b.4</p><section></section><text>shes rdo rje dag gis bya/ /zhes bya ba la sogs pa gsungs pas/ zla ba'i dkyil 'khor gyi steng du yi ge gsum bkod la rdo rje nga rgyal de las byung ba/ /rdo rje 'chang chen por bdag nyid ji lta ba bzhin bsgom pa ni rjes su rnal 'byor ro/ /de nas le'u dang po las gsungs pa'i rig pa'i</text></item>
<item><p>12b.5</p><section></section><text>skyes bu gzugs can ye shes kyi rang bzhin gyi lus kyis sems can gyi don bya bar mi nus pas na le'u brgyad pa las/ nu ma'i bar nas klad pa'i rgya bar du/ /chog shes pas rkang mthil bar du dgod/ /lte ba rked pa gsang bar rgyal ba'i sras/ /rigs lnga rnams ni dgod</text></item>
<item><p>12b.6</p><section></section><text>par rab tu bya/ /zhes bya ba la sogs pa gsungs pa'i sngags kyis byin gyis brlabs pas phung po la sogs pa'i ngo bo nyid la de bzhin gshegs pa thams cad ye shes kyi rang bzhin lus la rjes su zhugs par bya'o/ /de bas na le'u bcu bdun pa las/ phung po lnga ni mdor</text></item>
<item><p>12b.7</p><section></section><text>bsdus na/ /sangs rgyas lngar ni rab tu bsgrags/ /rdo rje skye mched nyid dag kyang / /byang chub sems dpa'i dkyil 'khor mchog /ces gsungs pa yin no/ /da ni sku'i dkyil 'khor gyi lha rnams la rjes su zhugs pas zhal gsum lta bus gdul bya rnams kyi don du rdo rje 'chang gi bdag</text></item>
<item><p>13a.1</p><section></section><text>nyid du bsgom par bya'o/ /don 'di nyid bstan pa ni le'u dang po las/ rig pa'i skyes bu chen po'i gzugs de bzhin gshegs pa thams cad kyi bdag po sngags kyis byin gyis brlabs so/ /byin gyis brlabs ma thag tu bcom ldan 'das byang chub kyi</text></item>
<item><p>13a.2</p><section></section><text>sems rdo rje de bzhin gshegs pa zhal gsum pa lta bur de bzhin gshegs pa thams cad kyis gzigs par gyur te zhes gsungs pa ni shin tu rnal 'byor ro/ /de nas rnam par snang mdzad la sogs pa'i ye shes sems dpa' rjes su zhugs pas sku la sogs pa'i rim</text></item>
<item><p>13a.3</p><section></section><text>pa 'dis byin gyis brlab par bya'o/ /de la rim pa ni 'di yin te le'u bcu gcig pa las/ rdo rje dkyil 'khor dbus gnas par/ /hUM zhes bya ba rab tu bsgom/ /gsal ba'i dkyil 'khor dbus gnas par/ /yi ge oM ni rnam par bsam/ /chos kyi dkyil 'khor dbus</text></item>
<item><p>13a.4</p><section></section><text>gnas par/ /yi ge AH zhes rnam par bsam/ /zhes gsungs pa 'dis mgo bo dang lkog ma dang snying ga'i phyogs su yi ge gsum rnam par bkod la/ de las byung ba'i spyan la sogs pa'i tshogs kyis sku rdo rje la sogs pa bkug la le'u bcu gnyis pa las/ sangs rgyas</text></item>
<item><p>13a.5</p><section></section><text>sku 'dzin dpal dang ldan/ /zhes bya ba la sogs pa'i tshigs su bcad pa rnams kyis gsol ba btab la rjes su zhugs nas le'u bdun pa las/ sangs rgyas kun gyi sku gang yin/ /zhes bya ba la sogs pa'i tshigs su bcad pa rnams kyis rigs gsum gyi bdag nyid</text></item>
<item><p>13a.6</p><section></section><text>can du nga rgyal bskyed la le'u drug pa las/ oM sarba ta thA ga ta kA ya/ zhes bya ba la sogs pa gsungs pa'i sngags kyis byin gyis brlab bo/ /le'u dang po las/ rdo rje dam tshig 'byung ba rdo rje zhes bya ba'i ting nge 'dzin gsungs pa'i tshul gyis bskyed pa ni dam tshig sems</text></item>
<item><p>13a.7</p><section></section><text>dpa' zhes bya'o/ /de nas le'u bcu gnyis pa las/ rnam pa mchog rnams kun ldan pa'i/ /snying gar ye shes dam tshig dang / /dbu rgyan rdo rje 'dzin pa'i mchog /sangs rgyas thams cad mnyes 'gyur ba/ /'di ni dam tshig mchog yin te/ /dngos grub thams</text></item>
<item><p>13b.1</p><section></section><text>cad 'grub pa'i mchog /dam tshig mchog gis rab tu bya/ /zhes gsungs pa 'dis dam tshig sems dpa'i snying gar ye shes sems dpa' sa bon gyis dgug pa dang / dbu rgyan la rang gi bdag po bsgom mo/ /de nas le'u bcu gcig pa las/ snying gar yi ge hUM bsams</text></item>
<item><p>13b.2</p><section></section><text>nas/ /sems ni thig ler gyur par gzhag /ces gsungs pa 'dis ye shes sems dpa'i thugs kar yang snying po yi ge hUM ting nge 'dzin sems dpa' bsgom mo/ /'di ltar bcom ldan 'das kyis byang chub kyi go 'phang ni 'dod chags las skye bar 'gyur bar rab tu</text></item>
<item><p>13b.3</p><section></section><text>bstan pa'i phyir/ le'u dang po las/ 'dod chags chen po'i tshul rdo rje/ /zhes bya ba'i ting nge 'dzin la snyoms par zhugs par mdzad pa de bzhin du bskyed bzhin pa la gnas pas dang po'i sbyor ba bya ste/ 'dod chags la spyod pa'i sems can rnams kyi 'dod pas thar pa</text></item>
<item><p>13b.4</p><section></section><text>rab tu bstan pa'i phyir/ le'u bcu bdun pa las/ 'dod pa thams cad longs spyod pa'i/ /zhes bya ba'i ting nge 'dzin la snyoms par zhugs nas zhes gsungs pa'i rim pa 'dis le'u bco lnga pa las gsungs pa'i mtshan dang ldan pa'i gdol pa'i bu mo legs par bslabs pa'am/ </text></item>
<item><p>13b.5</p><section></section><text>lang na rang gi snying ga nas phyungs te mdun du bzhag la le'u brgyad pa las/ nu ma'i bar nas klad pa'i rgyas kyi bar/ /zhes bya ba la sogs pa gsungs pas rigs lnga dang bsre ba byas la rdo rje dang pad+ma mngon par 'dus byas pas dbang po gnyis kyis snyoms par 'jug pa bya ste/ </text></item>
<item><p>13b.6</p><section></section><text>le'u bdun pa las ji skad du/ bud med gzugs ldan mdangs bzang ba/ /lo grangs bcu drug lon pa la/ /byin gyis brlabs kyi gnas gsum gyis/ /dben par mchod pa rab tu brtsam/ /de bzhin gshegs pa'i btsun mo'i mchog /spyan la sogs pa bsgom par bya/ / </text></item>
<item><p>13b.7</p><section></section><text>dbang po gnyis ni mnyam sbyor bas/ /sangs rgyas dngos grub thob par 'gyur/ /oM zhes pa dang AHzhes pas/ /hUM dang phaT du rnam par brtag /'od zer sna lngas khyab pa yi/ /pad+ma rdo rje bsgom par bya/ /zhes gsungs pa 'dis tha ma la pa'i nga rgyal spangs la/ chags shing</text></item>
<item><p>14a.1</p><section></section><text>chags pa'i lta bas blta / /'di ni dam tshig dkyil 'khor ro/ /zhes bya ba 'dis thabs kyi rdo rjes mnyes par bya zhing / rin chen 'byung ldan gyi nga rgyal dang ldan pas le'u drug pa las gsungs pa'i rjes su chags pa'i sngags brjod la 'khyud pa dpa'o bya</text></item>
<item><p>14a.2</p><section></section><text>ba dang / gzhib pa la sogs pa byas la yi ge hUM gi glu len cing las la gnas par bsgom mo/ /'byin pa'i skabs su phaT ces brjod la/ byang chub kyi sems kyi rdul phra rab de bzhin gshegs pa thams cad la sogs pa'i 'byung gnas su bsgoms la sngar bshad pa'i</text></item>
<item><p>14a.3</p><section></section><text>gzhal yas khang na gnas par bya'o/ /de nas don yod pa'i nga rgyal dang ldan pas le'u drug pa las gsungs pa'i mchod pa'i sngags kyis byin gyis brlabs te gzhung 'di dag gis ni dkyil 'khor gsum sems dpa' gsum gyi bdag nyid can te/ bdag gi don phun sum</text></item>
<item><p>14a.4</p><section></section><text>tshogs pa dang po'i sbyor ba zhes bya ba'i ting nge 'dzin to/ /de nas gzhan gyi don phun sum tshogs par bya ba'i phyir le'u dang po las gsungs pa'i ye shes sgron ma rdo rje zhes bya ba'i ting nge 'dzin gsangs pa'i tshul gyis mi bskyod pa phyung la des zhe sdang la spyod pa'i sems can rnams yang dag</text></item>
<item><p>14a.5</p><section></section><text>par sbyangs la de bkug nas rang gi lus la bcug na zhe sdang rdo rjer 'gyur ro/ /de bzhin du rnam par snang mdzad la sogs pa'i dkyil 'khor gyi lha rnams phyung nas/ de rnams kyis gti mug la sogs pa la rjes su dga' ba'i sems can rnams yang dag par sbyangs nas bsdus</text></item>
<item><p>14a.6</p><section></section><text>te/ ye shes kyi 'khor lor rjes su bcug la slar bkug ste gnas ji lta ba bzhin du bkod nas phyag rgya bzhis rgyas btab pa 'di ni dkyil 'khor gyi mchog ces bya ba'i ting nge 'dzin gnyis pa'o/ /de nas le'u gsum pa las/ rin chen kha dog sna lnga pa/ /yungs kar gyi ni</text></item>
<item><p>14a.7</p><section></section><text>'bru tshod tsam/ /sna yi rtse mor nan tan du/ /rnal 'byor rig pas rtag tu bsgom/ /zhes bya ba la sogs pa phra mo'i sbyor ba'o/ /le'u bdun pa las/ slong mo za zhing mi bzlas te/ /ma bslangs pa la chags mi bya/ /'dod pa kun la longs spyod cing / /sngags kyi yan</text></item>
<item><p>14b.1</p><section></section><text>lag ma nyams bzlas/ /zhes gsungs pa la sogs pas rdo rje'i bzlas pa dran par bya ste/ le'u bcu gsum pa las/ brjod nas rdo rje spro ba ni/ /rdzogs nas rab tu bsdu bar bya/ /zhes bya ba dag gi bzlas brjod byas la nye bar bsdu par bya ste/ le'u bcu bdun pa las/ de</text></item>
<item><p>14b.2</p><section></section><text>nas de bzhin gshegs pa thams cad kyi sku dang gsung dang thugs kyi btsun mo'i b+ha ga la bzhugs so/ /de nas de bzhin gshegs pa thams cad kyi btsun mos de bzhin gshegs pa thams cad kyi bdag po rdo rje 'dzin chen po la dga' bas bstod pa zhes bya ba 'di thams cad</text></item>
<item><p>14b.3</p><section></section><text>bya ste/ bdag po rang nyid don dam pa'i bden pa la zhugs la/ de nas spyan la sogs pa'i lha mo rnams kyis rab tu bskul ba dang / de bzhin gshegs pa rnams kyis/ mi bskyod pa ni ye shes che/ /zhes bya ba'i bstod pa rnams kyis mngon par bstod pas yang</text></item>
<item><p>14b.4</p><section></section><text>dag par sad par bya ste/ cho ga bzhin legs par mchod nas rang gi sku la legs par gzhug par bya'o/ /de nas le'u bcu pa las/ nam mkha' dbyings kyi dbus gnas par/ /bkod pa'i dkyil 'khor bsgom par bya/ /de yi dbus gnas yi ge hUM/ /rang gi gzugs</text></item>
<item><p>14b.5</p><section></section><text>su rab tu brtag /rdo rje 'od zer rab tu 'bar/ /rnam par 'phro bar bsam par bya/ /sangs rgyas kyi ni sku gsung thugs/ /snying la de yis rnam bsgoms na / /de ma thag tu de 'gyur ba/ /sku gsung thugs kyi rdo rje 'dzin/ /zhes gsungs pa 'dis yi ge hUM gis nam mkha'i khams</text></item>
<item><p>14b.6</p><section></section><text>yongs su gang ba ni rdo rje sems dpa'i rang bzhin du rnam par bsams la nye bar bsdu bar bya'o/ /de ltar las dang po pa rnams rab tu 'jug pa'i dam tshig dang sdom pa dang / dbang bskur ba thob pas tha mal pa'i nga rgyal dang bral bas thun bzhir lha'i rnal 'byor la goms pas bdag</text></item>
<item><p>14b.7</p><section></section><text>dang gzhan gyi don phun sum tshogs pa bsgrub pa'i phyir las kyi rab tu dbye ba rnams kyang bya'o/ /rim pa 'di nyid kyis le'u bcu bdun pa las/ lus kyi rdo rje kha zas dang / /phyi rol rdo rje 'dzin pa dang / /rdo rje chos la rtag par ni/ /sngags bton cho ga spyad par bya/ /zhes gsungs pa'i</text></item>
<item><p>15a.1</p><section></section><text>ting nge 'dzin 'dis sgrub pa'i thabs las bshad pa'i rim pas kha zas sbyang ba dang / lkog ma sbyang ba dang / snying ga sbyang ba dag byas nas bdud rtsi lnga la sogs pa'i zas kyi bya ba dag kyang bya'o/ /de nas le'u bcu pa las/ sngags kyi skyes bu ji snyed pa/ /rdo rje</text></item>
<item><p>15a.2</p><section></section><text>gsum gyi ye shes rdzogs/ /dbang po gnyis ni sbyor ba yis/ /dngos po thams cad brtag par bya/ /zhes gsungs pa 'dis rdo rje dang pad+ma yang dag par sbyar bas zhi ba la sogs pa'i las thams cad rab tu bsgrub pa'i yi ge gsum gyi sngags dang / phreng ba'i sngags dang / </text></item>
<item><p>15a.3</p><section></section><text>gsang sngags dang / sman dang / nang gi sbyin sreg gis kyang las thams cad rab tu bsgrub par bya ste/ 'di ni las kyi mchog ces bya ba'i ting nge 'dzin gsum pa'o/ /de ltar mdo dang bsres pa rgyas par bstan nas/ da ni mdor bsdus nas bshad par bya ste/ de la thog mar gnas</text></item>
<item><p>15a.4</p><section></section><text>nges pa dang / snying rje chen po la dmigs pa dang / srung ba'i 'khor lo bsgom pa dang / stong pa nyid la dmigs pa dang / sa'i cha bskyed pa dang / gzhal yas khang dang / dkyil 'khor dgod pa dang / don dam pa'i dkyil 'khor la 'jug pa dang / ldang ba dang / nyi ma'i dkyil</text></item>
<item><p>15a.5</p><section></section><text>'khor la dmigs pa dang / mthar zla ba'i dkyil 'khor dang / rdo rje 'chang chen po bskyed pa dang / sngags kyi byin gyis brlabs pas phung po la sogs pa dgang ba dang / sku gsung thugs kyi byin gyis brlabs pa dang ldan pa'i 'dus byas pa dang / rdo rje dang pad+ma 'dus byas pa</text></item>
<item><p>15a.6</p><section></section><text>dang / rjes su chags pa'i rdo rje byin gyis brlabs pa dang / dkyil 'khor phyung ba dang / phra mo'i sbyor ba dang / rdo rje'i bzlas pa dang / ngag gi bzlas pa dang / don dam pa la zhugs pa dang / rab tu bskul bas bslang pa dang / bstod pa byed pa dang / nye bar bsdu ba dang / las</text></item>
<item><p>15a.7</p><section></section><text>kyi rab tu dbye ba rnams su shes par bya'o/ /rnal 'byor chen po'i rgyud dpal gsang ba 'dus pa'i bskyed rim gyi sgrub pa'i thabs mdo dang bsres pa zhes bya ba/ slob dpon chen po klu sgrub kyi zhal snga nas mdzad pa rdzogs so// //rgya gar gyi mkhan po d+harma shrI b+ha dra dang lo tsA ba dge slong</text></item>
<item><p>15b.1</p><section></section><text>rin chen bzang pos bsgyur cing zhus te gtan la phab pa //[ ]@##/ /rgya gar skad du/ shrI gu h+ya sa mA dza maN+Dal bi d+hi nA ma/ bod skad du/ dpal gsang ba 'dus pa'i dkyil 'khor gyi cho ga zhes bya ba/ dpal rdo rje sems dpa' la phyag 'tshal lo/ /thog</text></item>
<item><p>15b.2</p><section></section><text>ma dbus mtha' las grol ba'i/ /khyab bdag stong pa bzhi'i rang bzhin/ /mgon po rdo rje sems dpa' la/ /btud nas dkyil 'khor cho ga bshad/ /dpal ldan 'dus pa'i dkyil 'khor du/ /ji srid phreng ba chu la sogs/ /de srid bla ma'i man ngag mtha'/ /dbang bskur ba ni cho ga </text></item>
<item><p>15b.3</p><section></section><text>bzhin/ /bla ma'i brgyud rim las 'ongs pa / /rnal 'byor rnam gnyis mthar thug pa'i/ /bla ma'i lung ni nges thob pa/ /bshad rgyud bzhi yi dgongs pa zhes/ /bskyed pa dang ni rdzogs pa yi/ /rim pa gnyis kyi don shes dang / /mchog dang thun mongs sgrub la gnas/ /dam</text></item>
<item><p>15b.4</p><section></section><text>tshig sdom la gnas pa ste/ /rtsa ba'i ltung ba spongs dang ldan/ /bzod ldan drang la g.yo sgyu med/ /brtan zhing dul la blo gros ldan/ /sngags dang rgyud kyi sbyor ba shes/ /de nyid bcu ni yongs shes shing / /dkyil 'khor 'dri dang rab gnas mkhas/ /nyan thos rnams kyi lam 'gro min/ / </text></item>
<item><p>15b.5</p><section></section><text>pha rol phyin bcu'i tshul la gnas/ /zab cing rgya che'i chos la mos/ /bden gnyis la ni rnam par mkhas/ /bla med theg pa gtsor byed pa/ /'gro ba'i don spyod snying rje can/ /rin chen skyes bur gang gyur pas/ /sngon du bsnyen pa byas nas su/ /de nas dkyil 'khor bri bar bya/ /gang</text></item>
<item><p>15b.6</p><section></section><text>zhig yid 'ong gnas su ni/ /dri bzang tsan+dan sogs kyis byug /dri zhim me tog mchog bkram nas/ /shar phyogs su ni kha bltas la/ /sems dpa'i skyil mo krung gnas te/ /'khor ba'i 'dam du bying ba yis / /'gro la phan dang bskyab pa'i phyir/ /snying rje chen pos dmigs</text></item>
<item><p>15b.7</p><section></section><text>par bya/ /bka' yi 'khor lo sngon 'gro ba'i/ /bsnyen dang nyer sgrub sgrub pa dang / /sgrub chen la ni mkhas pa yis/ /sbyor ba gsum gyi mthar thug pas/ /rdo rje bzlas dang rjes mthun par/ /ngag gi bzlas pa'i tshul nyid kyis/ /dkyil 'khor gtso bo'i 'bum du bzlas/ / </text></item>
<item><p>16a.1</p><section></section><text>de las gzhan pa'i khri ru bzlas/ /mtshan ma nges par thob pa'am/ /yang na bsnyen pa'i sbyor goms pas/ /dkyil 'khor yongs su bri bar bya/ /de la dkyil 'khor cho ga ni/ /yan lag rnam phye nyi shu ste/ /sa gzhi sbyang dang byin brlab dang / / </text></item>
<item><p>16a.2</p><section></section><text>yongs su gzung dang bsrung ba dang / /sa yi lha dang dkyil 'khor dang / /bum pa rnams dang slob ma dag /sta gon du ni gnas pa dang / /thig gdab pa yi cho ga dang / /de bzhin rdul tshon dgye ba dang / /dkyil 'khor byin gyis brlab pa dang / /de la mchod pa'i bye</text></item>
<item><p>16a.3</p><section></section><text>drag dang / /slob dpon bdag nyid 'jug pa dang / /de bzhin slob ma gzhug pa dang / /bum pa'i dbang dang gsang ba dang / /shes rab ye shes dbang dang ni/ /de bzhin du ni bzhi pa dang / /rab gnas dang ni sbyin sreg te/ /dkyil 'khor gyi ni yan lag mchog /'di dag</text></item>
<item><p>16a.4</p><section></section><text>cho ga nyi shu'o// //de la re zhig dang por dkyil 'khor bri bar mngon par 'dod pa'i sa'i cha'i dbus su maN+Dal gru bzhi khru gdab ba bya ste/ me tog sil ma bkram la lha'i gnas dang gdan ji lta ba bzhin bsams te / bla ma dang bcas pa'i dkyil 'khor gyi lha rnams rdzogs par</text></item>
<item><p>16a.5</p><section></section><text>bskyed la ye shes sems dpa' dgug pa dang gzhug pa dang bcing ba dang mnyes par byas te/ byin gyis brlab pa dang / dbang bskur ba'i mthar thug pa bya zhing / de la phyi nang gsang ba'i mchod pas mchod de / bstod pa tshul bzhin byas la/ dgongs shig dus gsum</text></item>
<item><p>16a.6</p><section></section><text>mgon po rnams/ /sangs rgyas thams cad mchod pa dang / /slob ma rnams la sman slad du/ /bdag ming 'di zhes bya ba yis/ /dpal ldan rdo rje 'dzin pa yi/ /dkyil 'khor dam pa bri bar 'tshal/ /rgyal ba sras dang bcas rnams kyis/ /bdag la byin gyis brlab tu</text></item>
<item><p>16a.7</p><section></section><text>gsol/ /lan gsum brjod de gsol ba gdab par bya'o/ /de nas phyogs skyong rnams rang rang gi gnas su ji lta ba bzhin bskyed la dzaH hUM baM hoH/ phyag rgya bzhis dgug pa la sogs pa tshul bzhin du byas te/ mchod yon dang / zhal bsil dang / zhabs bsil dang / spos</text></item>
<item><p>16b.1</p><section></section><text>dang / me tog la sogs pa'i mchod pa lngas mchod de/ kha zas sbyar ba'i ting nge 'dzin gyis gtor ma byin gyis brlabs te / oM in+d+rA ya swA hA/ oM ya mA ya swA hA/ oM ba ru NA ya swA hA/ oM ku be rA ya swA hA/ oM ag+na ye swA hA/ oM nai r-i t+ya rAk+Sha sa rAk+ShA d+hi pa ta ye swA hA/ oM</text></item>
<item><p>16b.2</p><section></section><text>bA ya be swa hA/ oM I shA nA ya swA hA/ oM sUr+yA ya swA hA/ oM tsan+d+ra di ta ya swA hA/ oM pr-i thi bye swA hA/ zhes pas gtor ma dbul lo/ /oM a kA ro mu khaM sarba d+harmA NAM Ad+ya nut+pa n+na ma twA ta oM AH hUM phaT swA hA/ zhes lan gsum bzlas pas mnyes par bya ste/ khams gsum gnas pa'i lha</text></item>
<item><p>16b.3</p><section></section><text>dang klu/ /gnod sbyin dri za lha ma yin/ /gang dag rdzu 'phrul cher ldan rnams/ /rdo rje'i spyan dang snyan mda' ba/ /sa la gnas pa'i 'byung po kun/ /bdag ming 'di zhes bgyi ba yis/ /sangs rgyas rnams la mchod pa dang / /sems can rnams la phan don du/ /sa phyogs dge</text></item>
<item><p>16b.4</p><section></section><text>gnas 'di nyid du/ /dam pa'i dkyil 'khor cher 'byung ba/ /ji ltar bsams pa'i las byed na/ /khyod kyis bar chad ma byed par/ /dge ba'i grogs po nyid du mdzod/ /de ltar khyed la bdag gis ni/ /bzod pa gsol gyis mi slu bar/ /rmi lam la sogs mtshan ma rnams/ / </text></item>
<item><p>16b.5</p><section></section><text>nyes legs ltas rnams bstan du gsol/ /zhes lan gsum brjod la gsol ba gdab par bya'o/ /de nas lcogs na las thams cad pa'i thab khung der dkyil 'khor gyi lha dang 'jig rten skyong ba rnams la sbyin sreg bya'o/ /de nas mi rus kyi phye ma las gnod mdzes kyi sngags kyis</text></item>
<item><p>16b.6</p><section></section><text>bgegs nye bar zhi bar bya ba'i phyir sbyin sreg bya'o/ /mi lcogs na las thams cad pa'i sngags kyi chus bgegs nye bar zhi bar bya'o/ /de nas ji ltar sa brtags pa'i dbus su las thams cad par byin gyis brlabs pa'i las kyi rdo rjes g.yas skor du khru gang zabs su brko/ </text></item>
<item><p>16b.7</p><section></section><text>zhog ma dang sol dum dang rus pa dang so phag la sogs pa'i skyon bsal la/ sman lnga dang rin po che lnga dang 'bru lnga blugs la dri zhim zhing snum pa'i sas bkang la gru bzhi lham par sa gzhi 'thas par byas la ba ko tsam du ba'i lci bas la ma lhung bas byug go/ /dri zhim po'i</text></item>
<item><p>17a.1</p><section></section><text>chus kyang byugs te/ me tog sil ma dgram pa ni phyi'i sbyang ba'o/ /de'i steng du sbyor ba gsum gyi ting nge 'dzin rdzogs par bsgoms pa'i mthar gnod mdzes kyi sngags kyis bgegs bkrad pa ni nang gi sbyang ba'o/ / 'di dag ni sa sbyang ba'i cho ga'o/ /de</text></item>
<item><p>17a.2</p><section></section><text>nas hUM khaM hUM/ zhes pas rnam par dag pa'i nam mkha' bsams nas/ de nas hUM suM hUM/ zhes pas nam mkha' la gnas pa'i rin po che sna bzhi'i ri'i rgyal po ri rab bskyed la/ de'i steng du hUM laM hUM/ zhes pas gser gyi sa gzhi gru bzhi pa la rdo rje phreng bas brgyan par bsam</text></item>
<item><p>17a.3</p><section></section><text>mo/ /de'i steng du rdo rje thal mo bcings pas kha sbubs la/ oM badzra me di nI badzra'i b+ha ba ban+d+ha hUM/ zhes pas de dag byin gyis brlab po/ /de nas sbyor ba gsum gyi ting nge 'dzin bsgom pa 'di ni sa gzhi byin gyis brlab pa'i cho ga'o// //de nas yang bdag nyid dang po'i sbyor</text></item>
<item><p>17a.4</p><section></section><text>bas zhe sdang rdo rjer bsgoms la/ rnam par snang mdzad la sogs pa'i de bzhin gshegs pa bzhi phyogs bzhi na gnas pa'i las kyi rdo rje bzhi dngos su'am sems kyis bsams kyang rung ste/ de nas dkyil 'khor chen po bri bar gsol ba gdab ste/ de bzhin gshegs pa</text></item>
<item><p>17a.5</p><section></section><text>kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa bshad du gsol/ /mtshan rnams thams cad yang dag rdzogs/ /mtshan min thams cad rnam spangs pa/ kun du bzang po sku yi mchog /dkyil 'khor dam pa</text></item>
<item><p>17a.6</p><section></section><text>bshad du gsol/ /zhi ba'i chos ni mchog las byung / /ye shes spyod pa rnam sbyong ba/ /kun du bzang po gsung gi mchog /dkyil 'khor dam pa bshad du gsol/ /sems can kun gyi sems chen po/ /rang bzhin dag pa dri ma med/ /kun bzang thugs mchog kha lo bsgyur / </text></item>
<item><p>17a.7</p><section></section><text>dkyil 'khor dam pa bshad du gsol/ /de ltar lan gsum du gsol ba btab nas/ bdag nyid zhe sdang rdo rje khro bo chen por bsgoms te/ mig g.yas g.yon du ma dang Ta las nyi ma dang zla ba'i dkyil 'khor bsgoms te/ de'i dbus su mig 'bras hUM las gyur pa'i rdo rje nag po de las</text></item>
<item><p>17b.1</p><section></section><text>khro bo'i 'od zer gyi snang ba phyogs bcur 'phros pas nam mkha'i dbyings thams cad du khro bo'i dkyil 'khor gyis khyab par sprul par bya'o/ /rkang pa gnyis la a las sna tshogs rdo rje 'od 'bar ba bsgoms la lag pa g.yas g.yon du rdo rje dang dril bu 'gying bag can du 'dzin pas</text></item>
<item><p>17b.2</p><section></section><text>dbang ldan phyogs nas brtsams te/ stang stabs kyis g.yas skor du dkyil 'khor gyis la lan gsum bskor bar bya'o/ /tshigs su bcad pa 'di dag brjod cing bskor ro/ /sku gsung thugs kyi rdo rje can/ /sangs rgyas thams cad bdag la gson/ /bdag ni dpal</text></item>
<item><p>17b.3</p><section></section><text>ldan rdo rje 'dzin/ /bka' yi 'khor lo rab sbyor gyis/ /lha dang lha dbang gsang ba pa/ /brjed byed la sogs bgegs kyi tshogs/ /sa 'dir ma gnas gzhan du dengs/ /gal te dam tshig las 'das na/ /rdo rje khro bo bzhin 'bar ba'i/ /rdo rje rab tu 'bar ba yis/ /mgo</text></item>
<item><p>17b.4</p><section></section><text>ni tshal pa brgyar gsheg cing / /zhig par 'gyur ba gdon mi za/ /zhes brjod nas sa gzhi rdo rje'i rang bzhin du byin gyis brlab bo/ /de nas seng ldeng gi phur pa dri dmar pos byugs shing srad bu dmar po dang me tog gi phreng ba btags pa stod zhal gsum phyag drug pa smad zur gsum</text></item>
<item><p>17b.5</p><section></section><text>rtse gcig par byin gyis brlabs pa'am/ yang na bka'i 'khor lo'i sbyor bas phur bu gdab par bya'o/ /'di dag ni sa yongs su gzung ba'i cho ga'o// //de nas gnod mdzes dang 'dod pa'i rgyal pos ra ba dang dra bas phyogs bsrung zhing bcing bar bya'o/ /'di dag ni sa bsrung ba'i cho</text></item>
<item><p>17b.6</p><section></section><text>ga'o// //de nas mi bskyod pa'i phyag rgyas gnon du byas pas dkyil 'khor gyi sa la bzhag ste/ oM Tak+ki hUM dzaH/ zhes brjod pas sa'i lha mo sku mdog ser mo rgyan thams cad kyis brgyan pa spyi bor rnam par snang mdzad kyis mtshan pa/ lag pa na gser gyi bum pa 'dzin pa/ dkyil</text></item>
<item><p>17b.7</p><section></section><text>'khor gyi sa'i dbus nas 'thon bar bsams te/ de la 'di skad du/ skyob pa sangs rgyas thams cad kyis / /spyod pa'i tshul dang khyad par dang / /sa dang pha rol phyin pa la/ /lha mo khyod ni dbang du gyur/ /shAkya seng ge skyob pa yis/ /ji ltar bdud kyi sde bcom pa/ /de bzhin bdag</text></item>
<item><p>18a.1</p><section></section><text>gis bdud kyi sde/ /pham par byas te dkyil 'khor bri/ /zhes lan gsum du gsol ba gdab po/ /de nas mchod yon dang zhabs bsil dang mchod pa phul te bzod par gsol te de nyid du thim par bsam mo/ /de dag ni sa'i lha mo sta gon</text></item>
<item><p>18a.2</p><section></section><text>du gnas pa'i cho ga'o// //de nas bdud rtsi lnga dang dri zhim po'i chus lha'i grangs dang mthun pa'i rigs so so'i thig le byas la/ gdan dang gzhal yas khang ji lta ba bzhin bsams la/ phyag rgya dang gnyis su med pa'i khyad par las dam tshig gi 'khor lo</text></item>
<item><p>18a.3</p><section></section><text>rdzogs par bkod la/ ye shes sems dpa' dgug pa dang gzhug pa dang bcing ba dang dbang du byas te/ ji lta ba bzhin du byin gyis brlab pa byas la/ phyi nang gsang ba gsum gyi mchod pas mchod cing bstod pa byas te gsol ba lan gsum du gdab par bya'o/ /lag</text></item>
<item><p>18a.4</p><section></section><text>pas bdug spos blangs nas pus mo sa la btsugs te 'di skad du/ bcom ldan rdo rje 'dzin pa mchog /rig sngags rgyal la phyag 'tshal lo/ /thugs rje bdag nyid can dag gi /dkyil 'khor bdag nyid bri bar 'tshal/ /slob ma rnams la brtse ba dang / /khyed rnams la</text></item>
<item><p>18a.5</p><section></section><text>yang mchod pa'i phyir/ /bcom ldan bdag ni gus pa la/ /de ni gnang bar mdzad pa'i rigs/ /sangs rgyas 'gro 'khor bya don stsol / /byang chub sems dpa' 'bras gnas dang / /gzhan yang gsang sngags lha rnams dang / /'jig rten skyong ba'i lha rnams dang / /gang yang</text></item>
<item><p>18a.6</p><section></section><text>'byung po mthu chen dang / /gang yang rdo rje spyan mnga' ba'i/ /sems can bstan la dga' ba rnams/ /bdag ming 'di zhes bgyi ba yis/ /rdo rje 'dzin gyi dkyil 'khor ni/ /yo byad ci 'byor bas 'dri na/ /deng bdag slob mar bcas pa la/ /thugs ni brtse bar dgongs nas su/ / </text></item>
<item><p>18a.7</p><section></section><text>tshogs pa thams cad dkyil 'khor du/ /byin gyis brlab par mdzad du gsol/ /de ltar lan gsum du gsol ba btab la mchod pa la sogs pa byas nas rab dang dra bas phyogs dang phyogs mtshams bcing ba byas te/ 'di dag ni dkyil 'khor gyi lha sta gon du gnas pa'i cho ga'o// // </text></item>
<item><p>18b.1</p><section></section><text>de nas gser la sogs pa'am/ sa'i khams kyi rgyu las byas pa'i bum pa lto ba che ba mgrin pa ring ba kha khyer dang ldan zhing mchu 'phyang ba nag nog med pa lha'i grangs dang mthun par byas te/ tsan+dan dkar pos byugs shing pad+ma la sogs pa'i gdan la so so rang rang gi mtshan mas mtshan pa</text></item>
<item><p>18b.2</p><section></section><text>bri/ ras kha tshar ma nyams pas mgul pa bcings la tsu ta la sogs pa'i 'bras bu can gyi shing gis kha brgyan pa sngags kyis btab ba'i dri zhim po'i chus gang ba/ gro dang nas dang til dang 'bras so ba dang mon sran dre'u ste 'bru lnga dang / byu ru dang sa le sbram dang dung dang mu tig</text></item>
<item><p>18b.3</p><section></section><text>dang nor bu ste rin po che lnga dang / siM hi dang / byA grI dang / ha sa dang / ha sa de ba dang / kar+Ni ka ste sman lnga blugs la/ me tog gi phreng bas bcings pa'i rdo rje khar bzhag ste dkyil 'khor gyi 'khor lo'i ting nge 'dzin la gnas la bzlas pa bya/ yi ge baM las gyur pa'i gser gyi bum pa</text></item>
<item><p>18b.4</p><section></section><text>bsgoms la/ hrIH las gyur pa'i pad+ma dang / oM dang AH las gyur pa'i zla ba dang nyi ma'i gdan la rang rang gi sa bon yongs su gyur pa las sku rdzogs pa la ye shes kyi 'khor lo bkug la bstim par bya ste/ mchod yon dang / mchod pa lnga phul la/ gtor ma yang kha zas sbyang ba'i ting</text></item>
<item><p>18b.5</p><section></section><text>nge 'dzin du byas la thun mtshams bzhi ru phul nas so so'i bzlas pas mnyes par bya'o/ /de yang g.yas su rnam par rgyal ba'i bum pa bzhag ste mi g.yo ba'i ting nge 'dzin du bya'o/ /g.yon du las thams cad pa'i bum pa bzhag la mchod pa dang bzlas pas mnyes par byas nas/ dkyil</text></item>
<item><p>18b.6</p><section></section><text>'khor gyi bgegs bsal du gsol zhes phrin las bcol lo/ /dkyil 'khor la mchod pa yang bya ste snga ma bzhin du gsol ba gdab pa yang lan gsum du bya'o/ /'di dag ni bum pa sta gon la gnas pa'i cho ga'o// //de nas phyi rol du byung nas rang gi slob ma brtags la gzung bar</text></item>
<item><p>18b.7</p><section></section><text>bya ste/ blo dang ldan pa theg pa chen po la dga' ba bla ma la dad cing snying rje che ba/ bka' drin rjes su dran pa nga rgyal med pa bslab pa yid ches pa dang ldan pa/ gsang sngags bsgrub pa dang / slob dpon la lhag par mos pa rigs dang ldan zhing sdom pa dang dam tshig la gnas pa ni rin po</text></item>
<item><p>19a.1</p><section></section><text>che'i skyes bu zhes bya ba'i grangs su 'gro ste/ 'di ni brtan pas mchog tu gzung bar rgyal ba rnams kyis gsungs so/ /de las gzhan pa'i slob ma ni dad pa sngon du 'gro bas byang chub la dmigs nas/ dkyil 'khor gyi lha dang bla ma la dad pa rgya chen po byed pa</text></item>
<item><p>19a.2</p><section></section><text>yang ci rigs par gzung bar bya ste gang zag gi rim pa bzhin sbyar ro/ /de las gzhan pa ni slob ma dang tshogs pa'i bdag nyid gang dang yang mi ldan pa de ni 'dir mi gnang zhing dgag par bya'o/ /de ltar snod dang snod ma yin pa rnams brtags la slob dpon bdag nyid khang pa'i nang du</text></item>
<item><p>19a.3</p><section></section><text>'jug go/ /de nas skal pa dang ldan pa'i slob mas kyang sgo drug du gnas te/ dga' chen khyod bdag ston pa pos / /slob dpon khyod ni dgongs su gsol/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid stsal du gsol/ /byang chub sems</text></item>
<item><p>19a.4</p><section></section><text>ni bdag la stsol / /sangs rgyas chos dang dge 'dun te/ /skyabs gsum dag kyang bdag la stsol / /thar pa chen po'i grong mchog tu/ /mgon pos bdag ni 'jug par 'tshal/ /de ltar lan gsum gsol ba btab nas slob dpon 'khor lo'i gtso bo'i ting nge 'dzin la gnas pas</text></item>
<item><p>19a.5</p><section></section><text>tshig 'dis gnang ba sbyin te/ bu tshur theg pa chen po yi/ /gsang sngags spyod yul cho ga dag /khyod la yang dag bstan par bya/ /khyod ni tshul chen snod yin te/ /dus gsum 'byung ba'i sangs rgyas rnams/ /sku gsung thugs kyi rdo rje can/ /rdo rje gsang sngags bsgom pa yis/ / </text></item>
<item><p>19a.6</p><section></section><text>dpa' bos byang chub shing drung du/ /thams cad mkhyen pa mtshan med brnyes/ /gsang sngags sbyor ba mnyam med de/ /shAkya seng ge skyob pa yis/ /bdud sde shin tu mi bzad pa/ /dpung chen dag kyang de yis bcom/ /'jig rten rjes 'jug par rtogs nas/ /'khor lo</text></item>
<item><p>19a.7</p><section></section><text>bskor nas mya ngan 'das/ /de bas kun mkhyen thob bya'i phyir/ /bu yis blo gros 'di byos shig /ces smra'o/ /de nas dkon mchog gsum la skyabs su 'gro ba dang / sdig pa bshags pa dang / bsod nams la rjes su yi rang ba dang / yongs su bsngo ba dang / byang chub tu</text></item>
<item><p>19b.1</p><section></section><text>sems bskyed pa dang / bdag nyid kyi lus dbul ba dang / sangs rgyas thams cad la chos kyi 'khor lo bskor bar bskul ba dang / mya ngan las mi 'da' bar gsol ba gdab pa dang / sgrib pa med pa'i ye shes kyi sdom pa bzung ba dang smon lam gdab par bya'o/ /dkon mchog</text></item>
<item><p>19b.2</p><section></section><text>gsum la skyabs su 'gro ba la sogs pa ni slob mas tshigs su bcad pa brjod cing bya'o/ /sdom pa gzung ba ni dang po slob dpon gyis bsgo ste 'di skad du/ sangs rgyas chos dang dge 'dun te/ /dkon mchog gsum la skyabs su song / /'di ni sangs rgyas rigs dag pa'i// </text></item>
<item><p>19b.3</p><section></section><text>dam tshig brtan par gyur pa'o/ /rdo rje dril bu phyag rgya dag /blo chen khyod kyis gzung bar gyis/ /byang chub sems gang de rdo rje/ /shes rab dril bu zhes grags so/ /slob dpon dag kyang gzung bar gyis/ /bla ma sangs rgyas kun dang mnyam/ /'di ni rdo rje rigs dag pa'i/ /dam tshig</text></item>
<item><p>19b.4</p><section></section><text>sdom pa yin par gsungs/ /rin chen rigs mchog chen po la/ /nyin dang mtshan mo lan gsum du/ /zang zing mi 'jigs chos dang byams/ /sbyin pa rnam bzhi rtag tu sbyin/ /phyi nang gsang ba'i theg pa gsum/ /dam chos khyod kyis gzung bar gyis/ /'di ni pad+ma'i rigs dag pa'i/ / </text></item>
<item><p>19b.5</p><section></section><text>dam tshig sdom pa yin par gsungs/ /las kyi rigs mchog chen po la/ /sdom pa thams cad ldan par ni/ /yang dag nyid du gzung bar bya/ /mchod pa'i las kyang ci nus bya/ /srog chags rnams ni gsad mi bya/ /ma byin par yang mi slang ngo / /'dod chags dag kyang mi bya zhing / / </text></item>
<item><p>19b.6</p><section></section><text>brdzun du smra bar mi bya'o/ /nyes pa kun gyi rtsa ba ste/ /chang ni rnam par spang bar bya/ /sems can gdul phyir ma gtogs par/ /bya ba ma yin thams cad spang / /dam pa nye bar brten bya zhing / /rnal 'byor pa kun bsnyen bkur bya/ /lus kyi las ni rnam gsum dag /ngag gi rnam</text></item>
<item><p>19b.7</p><section></section><text>pa bzhi dag dang / /yid kyi rnam pa gsum dag ni/ /ci nus par yang rjes su bsrung / /sems can don la mi phyogs dang / /theg pa dman la dgod mi bya/ /'khor ba dag kyang yongs mi spong / rtag tu mya ngan 'dar mi chags/ /lha dang lha min gsang ba pa/ /de la brnyas par mi</text></item>
<item><p>20a.1</p><section></section><text>bya zhing / /phyag rgya bzhon pa mtshon cha dang / /mtshan ma 'gom par mi bya'o/ /de ltar dam tshig gsungs pa dag /blo ldan khyod kyis rtag tu srungs / /de nas bla ma des gsungs pa'i/ /sdom pa legs par gzung bya'o/ / tshul khrims kyi ni bslab pa dang / /dge</text></item>
<item><p>20a.2</p><section></section><text>ba'i chos ni sdud pa dang / /sems can don byed tshul khrims gsum/ /bdag gis brtan por gzung bar bgyi/ /sangs rgyas chos dang dge 'dun te/ /bla na med pa'i dkon mchog gsum/ /sangs rgyas rnal 'byor las skyes pa'i/ /sdom pa deng nas gzung bar bgyi/ /rdo rje rigs</text></item>
<item><p>20a.3</p><section></section><text>mchog chen po yi/ /rdo rje dril bu'i phyag rgya dag /yang dag nyid du gzung bar bgyi/ /slob dpon dag kyang gzung bar bgyi/ /rin chen rigs mchog chen po yi/ /dam tshig yid du 'ong ba la/ /nyin re bzhin du dus drug tu/ /sbyin pa rnam bzhi rtag tu sbyin/ /byang chub chen po las byung ba'i/ / </text></item>
<item><p>20a.4</p><section></section><text>pad+ma'i rigs mchog chen po la/ /phyi nang gsang ba'i theg pa gsum/ /dam chos so sor gzung bar bgyi/ /las kyi rigs mchod chen po la/ /sdom pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /byang chub sems ni bla med pa/ / </text></item>
<item><p>20a.5</p><section></section><text>dam pa bdag gis bskyed par bgyi/ /sems can ma lus don gyi phyir/ /bdag gis sdom pa ma lus gzung / /ma rgal ba dag bsgral bar bgyi/ /ma grol ba dag bdag gis dgrol / /dbugs ma phyin pa dbugs pa byung zhing / /mya ngan 'das la dgod par bgyi/ /lus dang ngag dang</text></item>
<item><p>20a.6</p><section></section><text>yid dag gis/ /mi dge ba ni bcu po dag /bag med pa yi gnas gyur pa/ /chang ni rnam par spang bar bya/ /de bzhin lha dang lha min dang / /gsang ba pa dag brnyas pa dang / /mtshan ma la sogs 'gom pa rnams/ /dus 'di nas ni bzung nas ni/ /ji srid byang chub snying po'i bar/ / </text></item>
<item><p>20a.7</p><section></section><text>bdag ni rab tu ldog par bgyi/ /de ltar sdom pa bzung ba'i slob ma la snying ga dang mgrin pa dang dpral bar rdo rje khu tshur gyis dri'i thig le gsum byas te/ nyi ma dang pad+ma dang zla ba la yi ge gsum so sor bkod la sku dang gsung dang thugs su byin gyis brlab cing / las thams cad pa'i sngags</text></item>
<item><p>20b.1</p><section></section><text>kyis bsrung bar bya'o/ /de nas mchod pa byas te spyi bor me tog dang spos so / /mar me dang dri ni snying gar ro/ /lha bshos ni mdun du'o/ /de re re la yang tshig 'di sngon du 'gro bas sbyin te/ dus 'di nyid nas bzung nas ni/ /'khor ba'i skyon gyis ma gos par/ /mchod pa kun dang</text></item>
<item><p>20b.2</p><section></section><text>ldan pa ni/ /dus kun du ni bde bar mnos/ /zhes pas so/ /de nas las thams cad pa'i sngags kyis mngon par bsngags pa'i so shing sor bcu gnyis pa shing drang po 'o ma can las byung ba srin bus ma zos pa/ bu ga dang mdzes pa med pa drang pos byas pa la dri zhim pos byugs</text></item>
<item><p>20b.3</p><section></section><text>shing rtse mo me tog gi phreng bas brgyan pa slob ma shar phyogs su kha bltas te mi smra bar so shing bca'o/ /bza' ba zin nas mdun drang por dor ro/ /de nas so shing gi rtse mo'i ltas blta ste/ phyogs mtshams kyi dbye bas zhi ba la sogs pa'i las brgyad 'grub pa'am/ yang na</text></item>
<item><p>20b.4</p><section></section><text>bdag la lta ba'am rtse mo gyen du 'greng na dngos grub mchog 'grub po/ /de bzhin du shar du bltas na dngos grub 'bring 'grub bo/ /mtshams dang byang du bltas na 'jig rten pa'i dngos grub 'grub po/ /thur du bltas nas 'og gi dngos grub 'grub bo/ /de nas ngag gi nyes pa sbyang</text></item>
<item><p>20b.5</p><section></section><text>ba'i phyir 'thor 'thung byas te kha bkrus nas hub gsum 'thung du gzhug pa'i sngags ni/ oM hrIH bi shud+d+hA ya sar+b+ba d+harmAya sar+b+ba pA paM ni tsa saM [(]shod+hA [,]shod+d+hA [)]ya / sar+b+ba bi kalpa a ba na ya hUM/ zhes bzlas la chu khyor ba gsum 'thung du gzhug go/ /'jig rten du ni kun mkhyen rnams/ /u dum+bA ra'i me</text></item>
<item><p>20b.6</p><section></section><text>tog bzhin/ /brgya lam na ni res 'ga' zhig /'byung 'gyur yang na mi 'byung ngo / /gsang sngags spyod pa'i tshul 'byung ba/ /de bas kyang ni dkon pa ste/ /gang gis mnyam med sems can don/ /mya ngan mi 'da' byed par nus/ /bskal pa bye ma du ma ru/ /sdig pa byas par gyur</text></item>
<item><p>20b.7</p><section></section><text>pa gang / /de kun dkyil 'khor 'di 'dra ba/ /mthong bas 'byang bar 'gyur yin na / /grags pa mtha' yas sngags spyod pa'i/ /tshul la gnas pa smos ci dgos/ /skyob pa'i gsang sngags bzlas na ni/ /go 'phang bla na med par 'gyur/ /gang dag spyod pa mchog 'di la/ /blo gros</text></item>
<item><p>21a.1</p><section></section><text>shin tu mi g.yo ba/ /de dag gis ni ngan 'gro'i rgyun/ /sdug bsngal kun 'byung rab tu bcad/ /bdag nyid chen po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas la/ /bdag nyid chen po kun gyis ni/ /bstan pa 'di la</text></item>
<item><p>21a.2</p><section></section><text>khyed rnams kun/ /yongs su bzung ste skye bzhin pa/ /de phyir khyed rnams theg chen la/ /sang ni rab tu skye bar 'gyur/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /rang 'byung skal ba chen po la/ /'jig rten</text></item>
<item><p>21a.3</p><section></section><text>thams cad mkhyen pa yi/ /de bzhin gshegs par 'gyur ba yin/ /yod dang med las rnam par 'das/ /nam mkha' bzhin du dri ma med/ /zab mo rtog ge thams cad kyis/ /rab tu mi rtogs gnas med pa/ /spros pa kun dang bral ba ste/ /spros pa rnams kyis ma spros pa/ /las</text></item>
<item><p>21a.4</p><section></section><text>dang bya ba la sogs bral/ /bden pa gnyis la gnas pa yi/ /theg pa rab kyi mchog 'di yi/ /tshul la gnas na thob par 'gyur/ / zhes bya ba'i tshig 'di dag ni theg pa chen po'i chos bshad pas spro ba yang dag par bskyed par bya'o/ /de nas las thams cad pa bzlas pa'i srung skud</text></item>
<item><p>21a.5</p><section></section><text>mdud pa gsum bor ba dpung ba g.yon pa la gdags so/ /de nas sngags kyis btab pa'i ku sha la sngas dang stan byas te/ rmi lam gyi ltas blta'o / /rmi lam gyi ltas mthong ba dge ba'am mi dge ba nang par dus su nga la zlos shig ces bsgo'o/ /rmi lam mi dge ba na las thams cad pa'i sngags</text></item>
<item><p>21a.6</p><section></section><text>kyis gzhom mo/ /de nas mchod pa dang bstod pa byas te/ nam mkha'i phyogs su dkyil 'khor gyi 'khor lo bkod la dra ba dang ra bas kha sbyar gyi sbyor bas bsrung te gzhag go/ /de dag ni [(]lta [,]sta [)]gon la gnas pa'i cho ga'o// //de nas slob dpon rdo rje sems dpa'i ting nge 'dzin la gnas pas rang</text></item>
<item><p>21a.7</p><section></section><text>bzhin gyis dkyil 'khor bskul ba'i phyir nam mkha' la gdab pa'i skud pa dang tshon gyis dkyil 'khor bri ba'i phyir sa la gdab pa dang gnyis bya ste/ de la thog mar rang gi phyag rgya ma bslabs pa 'byongs pa dang thig skud bkal te/ de nas tshon lnga so sor btsos nas bdud rtsi lnga dang dri zhim pos</text></item>
<item><p>21b.1</p><section></section><text>byugs shing gser la sogs pa'i snod gtsang mar bzhag la/ rigs re re la yang rang rang gtso bor byas pa'i lnga lnga yod pas skud pa re re la yang lnga lnga ste nyi shu rtsa lnga bya'o/ /sngags pas bdag nyid kyi mig g.yas g.yon la dza dkar dmar las bskyed pa'i nyi zla bskyed la/ </text></item>
<item><p>21b.2</p><section></section><text>de nyid la yang rdzas so sor mtshon pa mig gi gzim ma 'dren par byed pa'i 'bar ba'i lta bas nam mkha'i dbyings thams cad du bltas te/ dza las 'phros pa'i 'od zer gyi lcags kyus ye shes sems dpa'i thugs ka nas ye shes kyi skud pa drangs te/ yi ge lngas drang pa'i dam tshig gis </text></item>
<item><p>21b.3</p><section></section><text>skud pa la thim par byas nas/ las thams cad pa'i dri'i chus bsang gtor byas pa'i dri dang me tog la sogs pa phul nas/ oM AHoM hUM / oM AHswA hUM / oM AHAH hUM/ oM AH hU hUM/ oM AH hUM hUM/ zhes bzlas so/ /'khal zhing sgril ba'i dus su yang / oM a n+yo n+yA nu ga ta</text></item>
<item><p>21b.4</p><section></section><text>sar+b+ba d+har+m+mA pa ra spa ra a nu ga ta sar+b+ba d+har+m+mAH ad+yan+tA nu ga ta sar+b+ba d+har+m+mA nu pra be sha ya sar+b+ba d+har+m+mA hUM/ zhes rjes su dran pas bzlas shing bsgril lo/ /de nas tshon sna gcig pa'i las thams cad pa'i skud pa byas te dri zhim po dang bdud rtsi lnga dang las thams cad pa bzlas pa'i yungs kar bsres pa sbangs</text></item>
<item><p>21b.5</p><section></section><text>te/ tsan+dan dkar po'i chus byug par bya'o/ /skud pa yi ge gsum gyi nang du chud par bya'o/ /skud pa bsngogs shing bzung nas dz+dza gsum gyis bton la rang rang gi phyag rgya ma la gtad par bya'o/ /shes rab med par bdag nyid gcig pu spyod na slob dpon rdo rje sems dpa'i ting nge 'dzin la gnas la</text></item>
<item><p>21b.6</p><section></section><text>slob ma rnam par snang mdzad dam bdud rtsi thab sbyor du bsams te shar gyi sgor gnas par bya'o/ /nub dang shar na gnas pa'i slob dpon slob mas khu tshur g.yon gyis bzung nas/ oM badzra sa mA ya sU tra ma ti kra ma hUM/ zhes brjod pas/ phyogs bcu'i 'jig rten gyi khams na gnas pa'i de</text></item>
<item><p>21b.7</p><section></section><text>bzhin gshegs pa thams cad 'gro ba sems can gyi don gyi phyir gshegs shig par thig gi sgras bskul bar bsam par bya'o/ /de nas slob dpon gnod sbyin gyi phyogs su kha bltas la slob ma gshin rje'i phyogs su kha bltas te nam mkha' la thig gdab par bya'o/ /de bzhin du klu dang</text></item>
<item><p>22a.1</p><section></section><text>brgya byin gyi phyogs su kha bltas la thig gnyis pa gdab par bya'o/ /de bzhin du grwa dang phyogs la sogs pa gdab par bya'o/ /de la dang po ni tshangs pa'i thig go/ /gnyis pa ni grwa'i thig go/ /gsum pa ni phyi rol gyi thig go/ /bzhi pa ni so sor cha rnam par dbye ba'i</text></item>
<item><p>22a.2</p><section></section><text>thig go/ /de nas nam mkha' la btab pa bzhin du sa la gdab par bya ste/ tshangs thig gi g.yas g.yon du ri mo dgu dgu btab pas cha bcu bcur 'gyur te/ spyir cha chen po nyi shur 'gyur ro/ /de re re'i nang du thig gsum gsum btab pas snam bu bzhi bzhir 'gyur te/ des cha phran brgyad </text></item>
<item><p>22a.3</p><section></section><text>cur 'gyur ro/ /de bzhin du tshangs thig gnyis pa'i g.yas g.yon yang gdab par shes par bya'o/ / de la lnga pa'i dang pos ning ba'i tshon sna lnga'i sa bya'o/ /lnga pa bzhi pas ni 'gram gyi tshon sna lnga'i sa bya'o/ /drug pa'i gsum pas ni sgo'i steng logs kyi tshon sna lnga'i sa bya'o/ /dang po'i</text></item>
<item><p>22a.4</p><section></section><text>gsum pas ni sgo khyud kyi tshon sna lnga'i sa bya'o/ /gnyis pa'i gnyis pas ni logs kyi tshon sna lnga'i sa bya'o/ /dang po'i bzhi pa dang gnyis pa'i dang pos ni khyams kyi sa bya'o/ /lnga pa'i gnyis pa dang gsum pas ni kha khyer gyi sa bya'o/ /lnga pa'i bzhi pas kha khyer gyi sa bya'o/ /drug pa'i dang</text></item>
<item><p>22a.5</p><section></section><text>po dang gnyis pas dra ba dang dra phyed kyis bya'o/ /des ni dkyil 'khor gyi gnas bsgrub pa'o/ /dang po'i bzhi pas ni nang gi ka ba'i sa bya'o/ /gnyis pa'i gsum pas ni phyi'i ka ba'i sa bya'o/ /de nas tsan+dan gyi phur bu la/ oM badzra kI li kI la ya sarba big+hAM baM hUM/ zhes lan bdun bzlas pas</text></item>
<item><p>22a.6</p><section></section><text>dbus kyi lte ba la btab la gsum pa'i gsum pa la rdo rje ra ba'i sar ri mo gnyis su g.yas skor du zlum por bskor bar bya'o/ /de nas dgu pa'i dang po dang gnyis pa dang gsum pa gsum ri mo gnyis kyis bskor ba khor yug te pad+ma'i phreng pa'i sa bya'o/ /de'i 'og gi cha gsum la nang gi phyed dang</text></item>
<item><p>22a.7</p><section></section><text>gnyis kyis ni khor yug chen po ste phyi rol gyi rdo rje ra ba'i sa bskor bar bya'o/ /de dag kyang dang po ri mo nang nas bskor ro/ /de nas phyi rol nas bskor te/ de'i lhag ma phyed dang gnyis kyis ni 'od kyi dkyil 'khor ro/ /tha ma'i cha bran stong pa gnyis kyis ni dkyil 'khor gyi nye 'khor gyi sa bya'o/ / </text></item>
<item><p>22b.1</p><section></section><text>de nas gsum pa'i bzhi pa la 'dod pa'i lha mo'i snam bu'o/ /bzhi pa'i dang po dang bzhi pa'i gnyis pa dang bzhi pa'i gsum pa dang bzhi pa'i bzhi pa rnams gcig tu byas pa ni sgo dang 'brel pa'i phyi'i snam bu'o/ /de nas mig gnyis la d+hi las nyi zla bskyed pa'i khro bo'i lta bas nang gi</text></item>
<item><p>22b.2</p><section></section><text>thig gdab nas khro bo'i mig gi lta stangs kyi 'od zer gyis bgegs bsal la phyi'i thig gdab par bya ste/ sngar btab pa rnams la ci rigs par sbyar bar bya'o/ /de la ra ba'i tshon sna lnga dang 'gram gyi tshon sna lnga sgo dang 'brel pa phyi'i sgo'i nang dang sgo khyud kyis bya'o/ /rta babs bzhi ni</text></item>
<item><p>22b.3</p><section></section><text>chur sgo'i bzhi 'gyur snam phran bcu drug gi tshad do/ /de la chu srin gyi mgo la sogs pa'i rgyan rnams dgod pa'i sa bya'o/ /ra ba dang 'brel pa'i snam phran dang po dang gnyis pa la gar mkhan gyi lha mo mchod pas phyag brel pa rnams so/ /gsum pa la ni rin chen pha gu'i sa'o/ /bzhi pa</text></item>
<item><p>22b.4</p><section></section><text>dang lnga ba la ni dra ba dang dra ba phyed pa dang nyi zla'o/ /drug pa la rdo rje nor bu phyed pa'o/ /sgo'i logs dang 'gram rnams su rnga yab 'bar ba dang rgyal mtshan dang ba dan rlung gis bskyod pa'o/ /chos kyi 'khor lo'i g.yas g.yon du ri dgas kyis mtshan pa/ phyi rol gyi grwa bzhir gser gyi</text></item>
<item><p>22b.5</p><section></section><text>bum pa brgyad dang mchod pa la sogs pa ci rigs par bri bar bya'o/ /de yang / thugs kyi dkyil 'khor dam pa ni/ /gru bzhi pa la sgo bzhi pa/ /rta babs bzhi yis rnams par brgyan/ /thig bzhi dang ni yang dag ldan/ /ka pa brgyad kyis nye bar mdzes/ /dra ba dra phyed rdo rje dang / / </text></item>
<item><p>22b.6</p><section></section><text>nor bu zla bas brgyan pa'o/ /sgo dang sgo khyud mtshams rnams su/ /rdo rje rin chen rnams kyis spras/ /bum pa ka ba rdo rje phyed/ /bre yi phreng ni rim bzhin gnas/ /ba dan dril bus mdzes byas la/ /rnga yab rnams kyis rnam par brgyan/ /'dod pa'i yon tan lnga dang ni/ /mchod</text></item>
<item><p>22b.7</p><section></section><text>pa rnam pa lnga yis brgyan/ /khru ni bcu gnyis tshad dang ldan/ /tshon rtsi lnga dang yang dag ldan/ /bum pa brgyad dang ldan pa bri/ /kun nas yongs su zlum por bya/ /de dag ni thig gi cho ga'o// //de nas rdul tshon byin gyis brlab par bya ste/ kha dog lnga la hUM la sogs pa kha dog lnga dang</text></item>
<item><p>23a.1</p><section></section><text>ldan pa so sor bstims la/ ye shes kyi dkyil 'khor bsdu ba la sogs pa thig gi cho ga bzhin bya ste/ tshon rtsi 'od 'bar bar bsams te/ oM badzra tsi tra sa ma ya ma ti kra ma hUM/ zhes brjod pas byin gyis brlabs te/ chos dbyings 'di ni rnam par dag / </text></item>
<item><p>23a.2</p><section></section><text>sems can khams ni rnam grol mdzad/ /rdo rje 'dzin pa rgyal po che/ /rdul tshon mi phyed ngo bo nyid/ /ces pa'o/ /de nas slob mas g.yon pa'i khu tshur gyis dbang ldan gyi phyogs nas brtsams te sgo'i steng logs kyi tshad du bri bar bya'o/ /de yang phyi rol nas brtsams te thog mar ni</text></item>
<item><p>23a.3</p><section></section><text>dkar po'o/ /de nas ni ser po'o/ /de nas ni dmar po'o/ /de nas ni ljang gu ste nang rol ni nag po'o/ /de yang sbom phra dang yon po dang g.yon skor la sogs pa'i skyon spangs te bri'o/ /de nas dbus nas bri'o/ /de nas las kyi rdo rje la sogs pas ci bder bri'o/ /dbus dang shar la sogs</text></item>
<item><p>23a.4</p><section></section><text>pa'i re'u cha rnams ni nag po dang / dkar po dang / ser po dang / dmar po dang / ljang gu go rims bzhin no/ /mchod snam ni dmar po'o/ / sgo dang sgo'i snam bu ni phyogs kyi snam bu'o/ /de nas rdul tshon gyi bgegs 'byung ba lnga las byung ba rnams ni sku'i dkyil 'khor la ni gshin rje gshed kyi</text></item>
<item><p>23a.5</p><section></section><text>sbyor bas gzhom mo/ /gsung gi dkyil 'khor la ni rta mgrin gyi sbyor bas so/ /bdud rtsi thab sbyor gyi sbyor bas sku gsung thugs kyi dkyil 'khor gang la yang sbyar du rung ngo / /'dir ni rdo rje 'chang gi dkyil 'khor yin pas na gnod mdzes kyi sbyor bas bgegs gzhom par bya ste/ oM sum+b+ha ni</text></item>
<item><p>23a.6</p><section></section><text>sum+b+ha hUM phaT/ oM gr-ih+Na gr-ih+Na hUM phaT/ oM gr-ih+NA pa ya gr-ih+NA pa ya hUM phaT/ oM A na ya ho b+ha ga bA na bid+yA rA dza hUM phaT/ ces brjod cing gnod mdzes kyi tsham ngam gyis srung zhing rnam par 'phru pas bgegs kyi tshogs 'jig par byed pa 'di la som nyi mi bya'o/ /de ltar dkyil 'khor bris nas</text></item>
<item><p>23a.7</p><section></section><text>de nas phyag rgya dgod par bya ste/ hUM la sogs pa gsung gi phyag rgya'am/ rdo rje la sogs pa thugs kyi phyag rgya'am/ phyag dang zhabs la sogs pa sku'i phyag rgya bri bar bya ste/ de la 'dir re zhig thugs kyi mtshan ma'i dbang du byas nas bshad pa gsungs te/ dbus su ni sna tshogs pad+ma dang</text></item>
<item><p>23b.1</p><section></section><text>nyi ma'i steng du kha dog sngon po'i rdo rje chen po rtse dgu pa'o/ /shar la sogs pa'i phyogs bzhir sna tshogs pad+ma la gnas pa'i zla ba dang rin po che dang / pad+ma dang rgya gram gyi gdan gyi steng du 'khor lo dang / rin po che dang / pad+ma dang / ral gri kha dog so sor bri bar bya'o/ /me'i gra la sogs pa'i</text></item>
<item><p>23b.2</p><section></section><text>mtshams bzhi ru ni pad+ma dang zla ba la gnas pa'i steng du ut+pal dkar po dang / sngon po cung zad rtsa ba dmar ba dang / dmar po dang / ljang gu ste/ spyan la sogs pa'i thugs kyi mtshan ma so sor dgos par bya'o/ /'dod pa'i yon tan gyi snam bu'i grwa bzhir me long dang / pi wang dang / dri'i</text></item>
<item><p>23b.3</p><section></section><text>dud dang / ro'i snod thod pa ste/ pad+ma'i steng na zla ba la gnas pa'i gzugs rdo rje la sogs pa'i mtshan ma rim pa bzhin du dgod do/ /snam bu gsum pa la pad+ma dang zla ba la gnas pa'i byams pa'i klu shing dang gzhan sems dpa' dag ni gtso bo'i kha dog dang phyag mtshan dang mthun par bri'o// </text></item>
<item><p>23b.4</p><section></section><text>khro bo rnams ni pad+ma'i steng na nyi ma la gnas pa'i shar sgor gshin rje gshed kyi dbyug to'o/ /lho'i sgor ni gzhan gyis mi thub pa'i rdo rje'i dbyug to'o/ /nub sgor ni rta mgrin gyi pad+ma 'od rnon po dang bcas pa'o/ /byang sgor ni bdud rtsi thab sbyor gyi rdo rje rgya gram mo/ /shar lho mtshams/ </text></item>
<item><p>23b.5</p><section></section><text>ni mi g.yo mgon gyi ral gri'o/ /lho nub mtshams su ni 'dod pa'i rgyal po'i lcags kyu'o/ /nub byang mtshams su ni dbyug sngon gyi rdo rje dbyug pa'o/ /byang shar mtshams su ni stobs po che'i tri shU la'o / /shar stod du ni gtsug tor 'khor los sgyur pa'i 'khor lo rtsibs brgyad pa</text></item>
<item><p>23b.6</p><section></section><text>gtsug tor gyis mtshan pa'o/ /nub smad du ni gnod mdzes kyi rdo rje'o/ /de yang rang gi sngags bzlas shing thun mtshams su bri'o/ /de dag ni tshon dgye ba'i rim pa'o/ /de nas phyag rgya ma legs par 'byongs pa dang / dang po sbyor bas snyoms par 'jug pa'i cho ga bya'o/ /shes rab</text></item>
<item><p>23b.7</p><section></section><text>kyi chos 'byung nas/ badzra d+h+r-ika la sogs pa'i lha so so'i mtshan gyi sngags kyis bton nas so so'i gdan la rdzogs par bsgom zhing / de nas ting nge 'dzin sems dpa'i 'od zer las khro bo'i rgyal po gnod mdzes 'phro bas phyogs bcu'i ye shes kyi 'khor lo dam tshig gi 'khor lo la spyan</text></item>
<item><p>24a.1</p><section></section><text>drangs la phyi nang gsang ba'i mchod pas mchod de/ gshin rje gshed la sogs pas dgug pa dang / gzhug pa dang / bcing ba dang / dbang du byas te/ dkyil 'khor gyi gtso bo la ni rnam par snang mdzad nas gnod mdzes kyi bar gyis spyi bo nas rkang pa'i bar du</text></item>
<item><p>24a.2</p><section></section><text>dgod pa'o/ /gnas gsum du sku gsung thugs rdo rje gsum po dgod pa dang / sems dpa' gsum gyi mthar thug pa dgod cing byin gyis brlab po/ 'khor gyi lha rnams la ni sku gsung thugs rdo rje dang / ye shes sems dpa' dang bzhi ste phyag rgya chen po dang / chos dang / </text></item>
<item><p>24a.3</p><section></section><text>las dang / dam tshig gi phyag rgyas gdab par bya'o/ /'di dag ni dkyil 'khor byin gyis brlab pa'i cho ga'o// //de nas phyi nang gsang ba'i mchod pas dkyil 'khor gyi lha rnams mnyes par bya ste/ me tog gi char gyis ni lha rnams kyi dbu la'o/ /dri dang bdug spos kyis ni</text></item>
<item><p>24a.4</p><section></section><text>shangs la'o/ /byug sbos kyis thugs la'o/ / mar me ni spyan la'o/ /lha bshos ni ljags la'o/ /dril bu ni snyan la'o/ /yon chab dang zhabs bsil ni phyag dang zhabs la'o/ /de dag kyang / mchod pa rnam pa lnga la mchog bstan / /zhes gsungs pas 'jig rten pa dang thun mong ma</text></item>
<item><p>24a.5</p><section></section><text>yin pa ting nge 'dzin sems pa'i 'od zer las byung bas na nam mkha'i dbyings kyi dbus su gtogs pa'i sangs rgyas thams cad la mchod pa'i sprin gyi char byung bar bsam mo/ /de nas nang gi mchod pa byas te / phyag rgya dang snyoms par 'jug pa las bla na med pa'i mchod pa brtsam ste/ </text></item>
<item><p>24a.6</p><section></section><text>byang chub sems kyi phra rab bsags pa las nam mkha'i khams thams cad de bzhin gshegs pas gang bar bsams la/ de dag kyang thabs dang shes rab gnyis su med pa'i mchod pas mnyes pa 'di ni nang gi mchod pa'o/ /de nas bdud rtsi lnga dang / dpa' bo lnga kha zas sbyang</text></item>
<item><p>24a.7</p><section></section><text>ba'i ting nge 'dzin gyis sbyangs la dkyil 'khor gyi lha rnams la dbul bar bya zhing bdag nyid kyang tshim par bya ba 'di nyid ni gsang ba'i mchod pa'o/ /de nas bstod pa dang bzlas pas mnyes par bya te/ de'i rjes la phyir byung la gtor ma dang mchod pas phyogs skyong rnams so sor mnyes par</text></item>
<item><p>24b.1</p><section></section><text>bya'o/ /de nas dkyil 'khor gyi nang du song ste/ stod g.yogs dang smad g.yogs dang gtsug tor la sogs pa'i rgyan thams cad dang ldan pa'i hUM mdzad kyi skur bsgyur la dkyil 'khor gyi g.yas phyogs nas bskor ba lan gsum byas te / phyag byas nas me tog gi phreng ba</text></item>
<item><p>24b.2</p><section></section><text>sngon po dkyil 'khor gyi gtso bo la phul te/ slar blangs nas bdag gi mgo bo la bcings nas lhas gnang bar bsams pa 'dis ni rdzas dang yo byad la sogs pa'i dri ma thams cad dag par 'gyur ro/ /'di dag ni mchod pa'i cho ga'o// //de nas shar phyogs su kha bltas te/ </text></item>
<item><p>24b.3</p><section></section><text>rgyas pa'i las dang 'brel pas dkyil 'khor gyi lha rnams mnyes par bya'o/ /sbyin sreg gi cho ga ni 'og nas ston pas 'dir ma bstan no/ /de nas bdag nyid 'jug par bya ste / byang chub tu sems bskyed la me tog 'thor ba'i bar gyis zhugs la phreng ba nas rjes su gnang ba'i bar</text></item>
<item><p>24b.4</p><section></section><text>gyis bka'i gnang ba thob par byas la slob ma gzhug par bya ba'i ched du bden pa'i byin gyis brlabs pa brjod par bya ste/ nam mkha'i skye ba mtshan ldan phyir/ /thog ma tha ma med pa'i mchog /sems dpa'i rdo rje che rang bzhin/ /rdo rje sems dpa' bdag grub mdzod/ /kun mchog dngos grub</text></item>
<item><p>24b.5</p><section></section><text>chen po ste/ /dbang phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag grub mdzod/ /nyes pa mi mnga' rtag pa khyod/ /'dod chags kun gyi rjes chags pa/ /'dod chags chen po dga' ba che/ /bcom ldan de nyid kyis grub mdzod/ /shin tu dag pa</text></item>
<item><p>24b.6</p><section></section><text>kun gyi mchog /gdod nas grol ba de bzhin gshegs/ /kun du bzang po kun bdag nyid/ /byang chub sems dpar bdag grub mdzod/ /dngos grub chen po kun gyi mchog /dbang phyug chen po phyag rgya'i mchog /grub pa'i rdo rje cher bstod pa/ /rdo rje snyems pa bdag mdzod cig / </text></item>
<item><p>24b.7</p><section></section><text>sems can kun gyi yid khyab cing / /sems can kun gyi snying la zhugs/ /sems can kun gyi yab gyur cing / /'dod chags dam tshig mchog gyur pa'o/ /bden pa 'di yis ye shes mchog /shes rab thabs bdag dkyil 'khor yin/ /bden pa de yis mgon bdag la// </text></item>
<item><p>25a.1</p><section></section><text>khyod kyis 'dod pa rab rdzogs mdzod/ /chos rnams gzugs brnyan lta bu ste/ /dag cing gsal la rnyog pa med/ /gzung du med cing brjod du med/ /rgyu dang las las kun du 'byung / /de bzhin nyid las nges par skyes/ /bden pa 'di yis dkyil 'khor</text></item>
<item><p>25a.2</p><section></section><text>du/ /gzugs brnyan gsal bar slob ma ni/ /kun gyis dri ma med mthong shog /ces lan gsum brjod do/ /'di dag ni slob dpon 'jug pa'i cho ga'o// //de nas dkyil 'khor chen po dang slob ma'i bar du yol bas bcad nas las thams cad pa'i chus bkrus pa'i ras</text></item>
<item><p>25a.3</p><section></section><text>dmar po'i gdong g.yogs kyis bkab la/ sdug pa khyod su yin zhes lan gsum dri'o/ /des kyang sdug pa bdag ni skal ba bzang po'o/ /zhes lan gsum brjod par bya'o/ /de nas me tog phreng ba 'dzin pas sgor yang dag par mchod par bya'o/ /de bzhin du/ yul 'khor</text></item>
<item><p>25a.4</p><section></section><text>khyim dang glang po rta/ /gser dang mu tig byi ru dang / /nor bu dang ni khyad par rdzas/ /bu dang chung ma bdag nyid dang / /bran pho bran mo bcas rnams kun/ /deng nas brtsams te dbul bar bgyi/ /zhes yon gyi bye brag dbul bar bya'o/ /de nas snying gar rdo rje bzhag la/ </text></item>
<item><p>25a.5</p><section></section><text>oM sarba yo ga tsit+ta u tA tA yA mi/ /su ra ta sa ma ya s+t+waM ho/ /zhes pas byang chub tu sems bskyed la/ /sid+d+hi badzrA ya tha su khaM/ zhes pas 'khor lo bskor bar bya'o/ /deng khyod de bzhin gshegs pa thams cad kyi byin gyis brlabs kyis/ khyod de bzhin gshegs pa thams</text></item>
<item><p>25a.6</p><section></section><text>cad kyi mchog tu gsang ba'i dkyil 'khor ma mthong ba rnams la smra bar ma byed cig /dad pa dang mi ldan pa rnams la yang ma yin no zhes brjod par bya'o/ /de nas gshin rje gshed la sogs pa'i gsang sngags kyis yol ba'i nang du bkug cing tshud par byas nas sam yang na/ a khaM</text></item>
<item><p>25a.7</p><section></section><text>bI ra hUM/ zhes bya ba'i yi ge lnga yis nang du chud par byas la de nas snga ma bzhin du sdom pa 'dzin du gzhug ste/ deng khyod de bzhin gshegs pa thams cad kyi rigs su zhugs kyi / ngas khyod la ye shes gang gis de bzhin gshegs pa thams cad kyi ye shes kyang thob na/ dngos grub</text></item>
<item><p>25b.1</p><section></section><text>gzhan lta ci smos te/ de lta bu'i ye shes bskyed par bya yi / dngos grub 'di dkyil 'khor chen po ma mthong ba rnams la ma smra shig dam tshig nyams par gyur ta re zhes brjod par bya'o/ /de nas slob ma'i snying gar rdo rje bzhag la/ oM rdo rje sems dpa' deng khyod kyi/ /snying la yang</text></item>
<item><p>25b.2</p><section></section><text>dag zhugs par gyur/ /oM badzra sa tA hUM/ gal te tshul 'di smras na ni/ /de ma thag tu dral te gshegs/ /zhes brjod do/ /de nas thod pa na gnas pa'i bdud rtsi 'thung du gzhug te/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos</text></item>
<item><p>25b.3</p><section></section><text>grub ster/ /rdo rje bdud rtsi'i chu 'thung shig /oM badzra ud ga ThaH / de nas 'di skad ces brjod par bya'o/ /deng phyin chad khyod kyi phyag na rdo rje nga yin gyis ngas 'di byos shig ces brjod pa gang yin pa de yang bya dgos so/ /khyod kyis nga la brnyas par ma byed cig /mi bde ba ma spangs</text></item>
<item><p>25b.4</p><section></section><text>pas khyod dus byas nas dmyal bar lhung bar gyur ta re zhes brjod do/ /de nas de skad smras pa la/ slob mas 'di skad du/ de bzhin gshegs pa thams cad kyi byin gyis rlobs shig /rdo rjes sems dpa' bdag la 'bar par gyur cig ces gsol ba lan gsum gdab par bya'o// </text></item>
<item><p>25b.5</p><section></section><text>de nas dbab snod slob ma de snang ba mtha' yas su bsams la/ yan lag thams cad la yi ge a dmar po bkod la snying gar laM yongs su gyur pa las dbang chen ser po grub bzhi grwa bzhi la rdo rje rtse gsum pas mtshan pa de'i dbus su yi ge hUM ngo / /baM yongs su gyur pa las chu'i</text></item>
<item><p>25b.6</p><section></section><text>dkyil 'khor zlum po bum pas mtshan pa lte bar bsam/ yaM yongs su gyur pa las rlung gi dkyil 'khor gzhu 'dra ba ba dan gyis mtshan pa rkang pa'i 'og tu'o/ /raM las me'i dkyil 'khor gsum mdoms su bsam/ mgrin par AH / spyi bor ha/ de nas 'od zer 'bar ba'i dz+haiM</text></item>
<item><p>25b.7</p><section></section><text>rkang mthil nas rkang gi bu gnas rlung gis me sbar ba la sogs pa'o/ /badzra a be sha ya ste b+ha ya ra ra ra ra/ tsa la ya tsa la ya/ hUM a ha dz+haiM/ zhes dril bu'i sgra dang bcas pas dbab par bya'o/ /phebs pa dang tiSh+Tha badzra/ zhes pas brtan par bya ste/ de nas lce la yi ge a dmar po</text></item>
<item><p>26a.1</p><section></section><text>bsams la/ dge ba dang mi dge ba'i gtam yongs su smros shig ces dri'o/ /de nas me tog gi phreng ba/ pra tIts+tsha badzra ho/ /zhes brjod la dkyil 'khor du dor ro/ /me tog gang la bab pa de ni de'i lha'o/ /me tog bab ba'i mtshan ma ni lha'i re'u cha'i gnas</text></item>
<item><p>26a.2</p><section></section><text>las shes bar bya'o/ /de yang sku stod dang spyi gtsug tu bab na dngos grub mchog 'grub bo/ /zhal la bab na sngags kyi dngos grub 'grub bo/ /sku'i dbus su bab na dngos grub brgyad do/ /sku smad du bab na zhi ba la sogs pa'i dngos grub po/ /sku dang nye na ni dngos grub nye ba'o/ /ring</text></item>
<item><p>26a.3</p><section></section><text>na ni dngos grub ring ngo / /gnyis kyi bar du lhung na ni gang nye ba'i rigs so/ /dkyil 'khor gyi lha'i gnas las phyi rol du rgal na dad pa chung ste dman ba'i dngos grub 'grub bo/ /re khA la phog na skyar la dor ro/ /snying po la phog na gang yang rung ba 'grub po/ /bar mnyam po'am bdag</text></item>
<item><p>26a.4</p><section></section><text>gi mdun du lhung na lan gsum spogs te dor ro/ /des kyang nang du ma phog na skal ba med bas slar gtang ngo / /de dag ni slob ma gzhug pa'i cho ga'o// //de nas babs ba'i lha de rnams kyis phreng ba mgo la bcing zhing / oM pra ti gr-ih+Na swa mi maM sa twa ma hA ba la / zhes brjod pas phreng</text></item>
<item><p>26a.5</p><section></section><text>bas dbang bskur ro/ /de nas mig gis ji ltar mthong zhes dri'o/ /dkar po mthong na dngos grub mchog 'grub pa'o / /ser po mthong na rgyas pa'i ye shes so/ / nag po mthong na mngon spyod kyi ye shes so/ /sna tshogs pa mthong nas gang yang rung ba'i dngos grub bo/ /de nas / rdo rje</text></item>
<item><p>26a.6</p><section></section><text>sems dpa' deng khyod kyi / /mig 'byed par ni brtson par mdzad/ /mig ni thams cad 'byed mdzad pa/ /rdo rje'i mig ni bla na med/ /ces brjod la sngags 'di brjod do/ /oM badzra satwa sa man+ta tsak+ShU d+g+ha Ta na ta da pa ra/ ud+g+ha Ta ya ti sar+b+bA k+Sho badzra tsak+Shu a nut+ta ra/ zhes brjod la</text></item>
<item><p>26a.7</p><section></section><text>gdong g.yogs bkrol te/ de nas gnod mdzes nas brtsams te rdo rje 'chang chen po'i bar du lha rnams bstan to/ /de nas phyag rgya ma dang snyoms par zhugs pa'i byang chub kyi sems kyi 'od zer nyungs kar lta bus nam mkha'i de bzhin gshegs pa thams cad la dbab cing bskul te/ </text></item>
<item><p>26b.1</p><section></section><text>bum pa na gnas pa'i mi bskyod pa yab yum la thim nas/ de yongs su gyur pa'i chus spyi bor chu'i dbang bskur te tshigs bcad dang sngags 'dis sbyin no/ /gsang gsum dam tshig las byung ba'i/ /ye shes bdud rtsi dri ma med/ /lha yi chu yis dag pa yi / /mi bskyod pa yi</text></item>
<item><p>26b.2</p><section></section><text>dbang bskur ro/ /oM badzra A daR+sha dz+nyA na a b+hi Shi ny+tsa/ zhes pa'o/ /de bzhin du bris pas sam lugs ma'i dbu rgyan la dar gyi cod pan gyis mtshan pa la rin chen 'byung ldan yab yum bsgoms la/ snga ma bzhin du nam mkha'i dbyings na bzhugs pa'i de bzhin gshegs pa thams</text></item>
<item><p>26b.3</p><section></section><text>cad phab pas de yongs su gyur pa'i dbu rgyan gyis dbang bskur ro/ /'di skad du/ /sangs rgyas kun gyi rgyal srid che/ /dbu rgyan rin chen dam pa ste/ /rin chen kun gyi mchog 'gro bas/ /rdzogs sangs rgyas su dbang bskur ro/ /oM badzra sa man+tA dz+nyA na rat+na ma ku Ti a b+hi Shiny+tsa/ </text></item>
<item><p>26b.4</p><section></section><text>zhes pas so/ /rdo rje 'od dpag med pa yab yum gyis dbang bskur bar bsgoms te/ snga ma'i cho gas ye shes sems dpa' phab ste/ de yongs su gyur ba'i rdo rjes dbang bskur ro/ /'di skad du/ sangs rgyas kun gyi rdo rje'i dbang / /mi phyed rdo rje'i 'od gsal ba/ /dam chos</text></item>
<item><p>26b.5</p><section></section><text>'byung ba'i sgor gyur pas/ /rdo rje chos kyi dbang bskur ro/ /oM pra ti a be sha dz+nyA na badzra a b+hi Shiny+tsa/ zhes pas so/ /dril bul don yod grub pa yab yum rdzogs par bsgoms te/ snga ma bzhin du phab ba'i cho ga byas la de yongs su gyur ba'i rdo rje dang dril bu'o/ / rdo rje dang dril bu</text></item>
<item><p>26b.6</p><section></section><text>bsnol la bdag po'i dbang bskur ro/ / 'di skad du/ thabs dang shes rab ldan pa yi/ /'gro don mnyam med byed ba dang / /mchod ba'i las kun rdzogs byed pas/ /rdo rje las kyi dbang bskur ro/ /oM badzra kri ta a nu Sh+ShA na dz+nyA na badzra ba te a b+hi Shiny+tsa/ zhes pa'o/ /de nas snga ma</text></item>
<item><p>26b.7</p><section></section><text>bzhin du me long gi gzugs la shes rab kyi pha rol tu phyin pa'i sku phab la/ de yongs su gyur pa me long du byas te/ me long gi gzugs slob ma la bstan te 'di skad du brjod do/ /gzung dang 'dzin pa rnam spangs pa'i/ /dag cing gsal la dri ma med/ /me long nang gi gzugs</text></item>
<item><p>27a.1</p><section></section><text>brnyan bzhin/ /rang lha'i gzugs ni shes par gyis/ /oM pra ti bi ma la A daR+sha bi ma la a b+hi Shiny+tsa/ zhes pas so/ /de bzhin du spyi bor rnam par snang mdzad yab yum bsgoms la snga ma bzhin du de bzhin gshegs pa rnams phab la de yongs su gyur ba</text></item>
<item><p>27a.2</p><section></section><text>las spyi bo nas rkang pa'i mthar thug pa'i bar du lus la khyab par bstims la bab pa'i lha'i cha las ming btags te/ ming ni thog mar dpal tha mar rdo rje'o/ /de'i 'og tu gnang ba'i phyir de ni kye yis bod pa'o/ /'di skad du/ /rdo rje ming gis dbang bskur bas/ /byang chub</text></item>
<item><p>27a.3</p><section></section><text>snying po'i bar du ni/ /cis kyang mi shig mi g.yo bas/ /rdo rje'i ming du rab tu grags/ /oM bi shud+ha d+harma d+hA tu dz+nyA na nA ma a b+hi Shiny+tsa/ zhes pas so/ /de nas rdo rje rigs kyi dam tshig med par ni slob dpon gyi dbang bskur ba'i snod ma yin pas/ rdo rje rigs kyi dam tshig gi</text></item>
<item><p>27a.4</p><section></section><text>khyad par gyi dam tshig dbog ste/ hUM yongs su gyur pa'i rdo rje lag tu gtad la 'di skad du/ 'di nyid kyis ni rdo rje gzung / /thog mtha' med pa'i sems dpa' ni/ /rdo rje sems dpa' dga' ba che/ /kun du bzang po kun bdag nyid/ /rdo rje snyems tshul bdag po'i bdag / </text></item>
<item><p>27a.5</p><section></section><text>ces pa ni rdo rje'i dam tshig go/ /de bzhin du aH yongs su gyur pa las dril bu byin la/ 'di skad du/ /dril bu de nyid kyis zung la/ /'di de sangs rgyas thams cad kyi / /shes rab sgra yi rjes 'gro bshad/ /khyod kyis kyang ni rtag tu bcang / /byang chub nga rgyal rdo rje bzhed/ /chos</text></item>
<item><p>27a.6</p><section></section><text>kyi dril bu dkrol bar bya/ /srid pa ngo bo nyid kyis dag /ngo bo nyid kyis srid bral byas/ /rang bzhin dag pa'i sems dpa' mchog /srid pa mchog ni mdzad pa yin/ /zhes ba ni dril bu'i dam tshig go/ /de bzhin du oM de'i lus la bstims la/ 'di skad du/ snying po bsnyen pa sogs</text></item>
<item><p>27a.7</p><section></section><text>spyad pas / /phyag rgya chen por byin brlabs la/ /gzugs sogs 'dod pa'i dam tshig gis/ /gsang sngags ma tshang med par bzlas/ /rang rig pa yi ngo bo nyid/ /phyogs bcu dus gsum bzhugs pa ste/ /rang gi lha yi sbyor ba yis/ /bdag dang gzhan la mchod par gyis/ / </text></item>
<item><p>27b.1</p><section></section><text>dka' thub sdom pa mi bzad pas/ /bsten nas mi snang mngon shes dang / /mkha' la rgyu dang lus ngag yid/ /las byung dngos grub 'grub mi 'gyur/ /de bas sangs rgyas sems dpa' mchog /sngags kyi spyod mchog spyod pa rnams/ /'dod pa thams cad bsten pa yis// </text></item>
<item><p>27b.2</p><section></section><text>chos kyi yi ge mchog nyid brnyes/ /bde dang sdug bsngal bde bdag min/ /'dod pa'i yon tan lnga rnams bsten/ /ye shes don gnyer 'dod chags can/ /sbyor bas bsgrubs na myur du 'grub/ /sku gsung thugs ni yang dag 'grub/ /gang gzhan dman par bshad pa ni/ /sngags kyi bzlas pas</text></item>
<item><p>27b.3</p><section></section><text>'grub par 'gyur/ /sku gsung thugs ni bsgoms pas so/ /zhes bya ba ni phyag rgya'i dam tshig go/ /de ltar sdom pa bzung ba'i slob mas de bzhin du yon gyis slob dpon mnyes bar byas la/ bla ma la phyag btsal la tshigs su bcad pa 'dis dbang nod pa'i don du gsol ba gdab par bya'o/ /byang chub rdo rjes</text></item>
<item><p>27b.4</p><section></section><text>sangs rgyas la/ /ji ltar mchod chen gsol mdzad pa/ /bdag la bsrung ba'i don gyi phyir/ /nam mkha'i rdo rje deng bdag stsol / /zhes gsol ba gdab po/ /de nas shar gyi phyogs su dkyil 'khor chen po dang bar du khru 'am 'dom gyis chod par dkyil 'khor tshul bzhin du</text></item>
<item><p>27b.5</p><section></section><text>bris la/ de'i steng du dbang stegs kyi khri bya ste/ ras la gdan pad+ma 'dab ma brgyad pa g.yas dang g.yon du seng ges mtshan pa bzhag ste steng du yang gdugs dang bla res bkab pa dang / g.yas g.yon du yang rgyal mtshan dang ba dan gyis bklubs la/ de nas slob dpon sbyor</text></item>
<item><p>27b.6</p><section></section><text>pa gsum rdzogs par bsgoms nas snga ma bzhin du thabs dang shes rab gnyis su med pa'i byang chub kyi sems kyi 'od zer gyis nam mkha'i de bzhin gshegs pa thams cad bskul nas bum pa'i nang du chud par byas te/ de dag kyang spyan la sogs pa'i lha mo'i tshogs kyis bzung</text></item>
<item><p>27b.7</p><section></section><text>nas/ gzugs dang / sgra dang dri dang ro dang reg la sogs pas nam mkha'i khams gang ste de dag gi rig ba'i dbang bskur ba'i tshigs bcad ni 'di yin te/ rdo rje chen po'i dbang bskur ba/ /khams gsum pa yis phyag byas pa/ /gsang gsum gnas las byung ba yi / / </text></item>
<item><p>28a.1</p><section></section><text>sangs rgyas kun gyi sbyin par bya/ /zhes so/ /de nas rdo rje brtul zhugs dang / lung bstan pa dang / rdo rje 'dzin pas dbugs dbyung ba la sogs pa byin la/ de nas dkyil 'khor gyi de kho na nyid dang / lha'i de kho na nyid bstan te / de yang rten cing 'brel par 'byung ba bcu gnyis</text></item>
<item><p>28a.2</p><section></section><text>dag pa ni khru bcu gnyis so/ /tshangs pa'i gnas bzhi rnam par dag pa zur bzhi'o/ /'phags pa'i bden pa bzhi rnam par dag pa ngos bzhi'o/ /dran pa nye bar gzhag pa bzhi rnam par dag pa ni shar phyogs kyi sgo'o/ /yang dag par spong ba bzhi rnam par dag pa ni lho'i sgo'o/ /rdzu 'phrul</text></item>
<item><p>28a.3</p><section></section><text>gyi rkang pa bzhi rnam par dag pa ni nub phyogs kyi sgo'o/ /dbang po lnga dang stobs lnga dang stobs lnga dag pa ni byang phyogs kyi sgo'o/ /bsam gtan bzhi rnam par dag pa ni sgo bzhi'o/ / rnam par thar pa brgyad dag pa ni ka ba brgyad do/ /rdo rje theg pa'i sgo nas chos kyi 'khor lo bskor bas na rdo rje'i theg pa</text></item>
<item><p>28a.4</p><section></section><text>dang ldan pa'o/ /tshon sna lnga ni sangs rgyas lnga'i rang bzhin no/ /yang dag pa'i ye shes kyis kun nas yongs su bskor ba'i phyir dbus kyi pho brang zlum po rdo rje'i phreng ba zlum po bskor ba'o/ /ting nge 'dzin bzhi rnam par dag pa ni kha khyer ro// gzungs kyi sgo bzhi rnam par dag pa ni lha mo'i</text></item>
<item><p>28a.5</p><section></section><text>tshogs mchod pas phyag brel ba'o/ /dra ba dang dra ba phyed pa la sogs pas brgyan pa ni byang chub kyi yan lag bdun no/ /de las gzhan dang gzhan pa'i rgyan dang rgyal mtshan dang ba dan dang dril bus mtshan pa ni gsung rab yan lag bcu gnyis pa'o/ /thabs kyi bye brag ma 'dres bar so</text></item>
<item><p>28a.6</p><section></section><text>sor snang ba ni bar bar gyi tshon sna gcig pa'o/ / spos dang me tog la sogs pa mchod pa'i bye brag dang gar dang dbyangs la sogs pa ni bde ba chen po'i dkyil 'khor bla na med pa'i mchod pa nyams dga' ba'o / /gser gyi bum pa brgyad po ni tshogs rnam pa gnyis rdzogs pa'o/ /bde ba chen po'i gzhal yas</text></item>
<item><p>28a.7</p><section></section><text>khang yin pas gzhal yas khang ngo / /dkyil ni snying bo'i don to/ /'khor ni rdzogs pa'i don to/ /de ni dkyil 'khor ro/ /de dag kun kyang tshig gi don dang rgya cher sbyar ro/ /de nas lha'i de kho na nyid bstan te/ gzugs dang / tshor ba dang / 'du shes dang / 'du byed dang / rnam par shes pa lnga</text></item>
<item><p>28b.1</p><section></section><text>ni me long lta bu dang mnyam pa nyid dang so sor rtog pa dang bya ba grub pa dang chos kyi dbyings kyi ye shes te/ rnam par snang mdzad dang / /rin chen 'byung ldan dang / 'od dpag tu med pa dang / don yod grub pa dang / /mi bskyod pa ste go rims bzhin du rnam par dag pa'o/ /sa dang chu dang me dang</text></item>
<item><p>28b.2</p><section></section><text>rlung gi khams ni spyan dang mA ma kI dang gos dkar mo dang sgrol ma ste go rims bzhin du rnam par dag pa yin te/ de tshad med pa bzhi'i rang bzhin no/ /gzugs dang / sgra dang / dri dang / ro dang / reg ni gzugs rdo rje dang / sgra rdo rje dang / ro rdo rje dang / rig rdo rje rnams</text></item>
<item><p>28b.3</p><section></section><text>go rims bzhin du rnam par dag pa'o/ /thabs dang / smon lam dang / stobs dang / ye shes dang / shes rab kyi pha rol tu phyin pa'i rang bzhin no/ /mig dang / rna ba dang / /sna dang / lce dang / /lus dang / yid kyi dbang po dang / rtsa rgyus dang / chos ni sa'i snying po dang / nam</text></item>
<item><p>28b.4</p><section></section><text>mkha'i snying po dang / phyag na rdo rje dang / 'jig rten dbang phyug dang / 'jam dpal dang / sgribs rnam par sel ba dang / byams pa dang / kun du bzang po ste go rims bzhin du rnam par dag pa yin te/ gtso bo'i yon tan gyi cha'i ye shes kyi rang bzhin no/ /ser sna dang / mi snyan pa</text></item>
<item><p>28b.5</p><section></section><text>dang / don mi mthun pa dang / don mi spyod pa ni gshin rje gshed dang / gzhan gyis mi thub pa dang / rta mgrin dang / bdud rtsi 'khyil pa dang go rims bzhin du dag pa yin te/ sbyin pa dang / snyan par smra ba dang / don mthun pa dang / don spyod pa'i rang bzhin no/ /mig la sogs pa'i rnam</text></item>
<item><p>28b.6</p><section></section><text>par shes pa drug ni/ mi g.yo mgon po dang / 'dod pa'i rgyal po dang / dbyug sngon can dang / stobs po che dang / gtsug tor 'khor los sgyur ba dang / gnod mdzes te go rims bzhin du dag pa yin no/ /de dag kyang rang rang gi gtso bo'i ye shes lhun gyis grub pa la nges par zad pa</text></item>
<item><p>28b.7</p><section></section><text>dang mi skye ba'i ye shes kyi yon tan du bstan to/ /'khor ba dang mya ngan las 'das pa'i chos thams cad ni gnyis su med pa'i ye shes kyi rang bzhin ni bcom ldan 'das rdo rje 'chang chen po ste/ lha thams cad kyi ngo bor bstan to/ /de dag ni lha'i de kho na nyid do/ /de nas rjes su gnang</text></item>
<item><p>29a.1</p><section></section><text>ba sbyin te/ 'di skad du/ ngo bo nyid kyi sems can rnams/ /ji lta ji ltar 'dul 'gyur ba/ /de lta de ltar chags la sogs/ /gtsang bas sems can don bya'o/ /nyin re bzhin du thun bzhi ru/ /ting 'dzin gsum gyi sbyor ldan par/ /gyur nas thun mong cig</text></item>
<item><p>29a.2</p><section></section><text>shos kyi/ /dngos grub thob pa'ang 'grub par 'gyur/ /mi snang ba ni stong yin te/ /mngon shes ldan pa nyis stong yin/ /rig pa 'dzin pa sum stong ste / /rdo rje can ni 'gro kun bdag /zhi dang rgyas la sogs gang dang / /de las gzhan pa ci 'dod pa/ /'khor lo rjes mnyam sbyor</text></item>
<item><p>29a.3</p><section></section><text>ba yis / /bsgrubs na 'grub par myur du 'gyur/ /zhes gsungs pas rgyud nyan pa dang / 'chad pa dang / mchog dang thun mong sgrub pa dang / zhi ba la sogs pas sems can gyi don byed pa ste/ de dag thams cad byed par rjes su gnang ba sbyin no/ /de ltar phreng ba la sogs pa dgu po</text></item>
<item><p>29a.4</p><section></section><text>des ni rdo rje 'chang chen po'i sprul pa'i dkyil 'khor du rig pa'i dbang bskur ba ste bum pa'i dbang gi cho ga'o// //de nas gsang ba'i dbang bskur ba sngar gyi ri mo'i dkyil 'khor phyis pa la ba'i chus byugs pa dang / bdud rtsi rnam pa lnga dang dri'i chus byugs pa ste/ me tog sil ma bkram la de</text></item>
<item><p>29a.5</p><section></section><text>nas sngar lo'am zla bar mnyes par byas ba'i slob ma des pad+ma rA ga dang / nor bu dang rdo rje la sogs ba'i rin po che sna bdun dang / 'khor lo la sogs pa rgyal srid sna bdun dang / gzugs sdu gu'i bye brag sna tshogs dang / sgra snyan pa'i bye brag sna tshogs dang / dri zhim pa'i bye brag sna</text></item>
<item><p>29a.6</p><section></section><text>tshogs dang / bza' btung la sogs pa'i ro zhim pa'i bye brag sna tshogs pa dang / gzugs kyi mchog pad+ma can mtshan thams cad dang ldan pa'i lo grangs bcu drug lon pa legs par bslabs pa la sogs pa'i tshogs kyi yo byad tshogs par bshams te/ tshogs kyi dkyil 'khor gyi dbus</text></item>
<item><p>29a.7</p><section></section><text>su phyag rgya phul te/ 'dod pa'i yon tan lngas cho ga ji lta bar mchod par bya'o/ /de nas gsang ba'i dbang la tshig 'dis gsol ba gdab bar bya'o/ /rdo rje sems khyod sangs rgyas rnams kyi bde ba 'grub ba ste/ rnam dag byang chub sems dpa' rgya chen sras su bcas pa rnams/ /yun</text></item>
<item><p>29b.1</p><section></section><text>ring stong pa nyid bsgoms pas ni gdungs pa la/ /dga' ba'i yid 'ong bde ba chen po nyid kyis mnyes par mdzod/ /kye 'dod chags de ni dri med kun du bzang bo'i spyod pa ste/ /dga' ba'i 'dod chags rdo rje dam tshig la ni phye mdzad nas/ /dka' ba rnam pa drug po spyad pas shin tu gdungs</text></item>
<item><p>29b.2</p><section></section><text>pa yi/ /rab tu dgyes dbang 'dod pa'i bde ba nyid kyis 'jog par mdzod/ /byang chub sems ni rin chen 'bar phyung bas / /ma lus rgyal ba rnams ni lus bskams la/ /rnam dag rdo rje las byung ye shes chu/ /dri med dri yi rin chen dbang bskur stsol/ /mnyam dang mi mnyam</text></item>
<item><p>29b.3</p><section></section><text>dod chags tshul dag pas/ /pad+ma'i gnas su rdo rje mdzod gtong ba'i/ /sna tshogs sems dpa' sems can rlag 'gyur ba/ /sbyor ba gzhan min ma thogs bshad par gsol/ /rdo rje sems khyod sna tshogs bde bar byed pa yi/ /rdo rje pad+ma phye ba'i tshul gyis sbyor mdzad de/ /rgyal</text></item>
<item><p>29b.4</p><section></section><text>ba kun gyi gzugs kyi sku ni rab ston nas/ /thams cad bde 'grub nyid kyis bdag dgyes par mdzod/ /de nas sngar tshogs kyi mchod pa'i sngon du bla mas kyang yid kyis sam/ /bris pas kyang tshogs kyi dkyil 'khor bskyed la/ bdag po'i phyag rgyar mnyam par gzhag pas</text></item>
<item><p>29b.5</p><section></section><text>snyoms par 'jug pa'i tshogs byang chub kyi sems pad+ma'i snod dam dung chos su bzhag ste/ rol mo dang glu dbyangs dang bkra shis kyi tshigs su bcad pa'i sgra dang bcas pas brtse bas nam phyed kyi dus su rdo rje can gnyis pa lta bur dmigs la dam tshig gi phyag rgyas slob ma'i lce la sbyin no/ /slob</text></item>
<item><p>29b.6</p><section></section><text>mas kyang blo brtan pas sangs rgyas thams cad kyi byang chub kyi sems kyis rang gi lus la gnas pa'i lha rnams mnyes par bya'o zhes bsams te/ a ho ma hA su kha/ zhes pas btung bar bya'o/ /de nas bstod pa 'dis bstod de/ khong stong khyod kyi sku la med/ /sha dang rus pa khrag med kyang / / </text></item>
<item><p>29b.7</p><section></section><text>nam mkha' la ni 'ja' tshon ltar/ /khyod kyi sku ni ston par mdzad/ /sku la snyun med mi gtsang med/ /bkres dang skom pa 'byung med kyang / /khyod ni 'jig rten rjes 'jug phyir/ /'jig rten bya ba ston par mdzad/ /chu zla bzhin du gzung du med/ /chos rnams kun la gnas pa med/ / </text></item>
<item><p>30a.1</p><section></section><text>nga rgyal med cing rmongs mi mnga'/ /dmigs med khyod la phyag 'tshal lo/ /gshegs dang bzhugs dang de bzhin gzims/ /spyod lam dag ni thams cad du/ /khyod ni rtag tu mnyam gzhag pa/ /dmigs med khyod la phyag 'tshal lo/ /sgyu ma lta bu'i ting</text></item>
<item><p>30a.2</p><section></section><text>'dzin gyis/ /rdzu 'phrul che la rnam 'phrul zhing / /sna tshogs min la snyoms 'jug pa/ /dmigs med khyod la phyag 'tshal lo/ /zhes bstod pa byas te/ de'i 'og tu bdag la byin gyis brlab pa'i rim pa bshad par gsol ba gdab par bya ste/ 'di skad du/ kun mkhyen ye</text></item>
<item><p>30a.3</p><section></section><text>shes phung po can/ /srid pa'i 'khor lo rnam sbyong ba/ /de ring bshad pa'i rin chen gyis/ /gtso bos bdag la bka' drin gsol/ /khyod zhabs pad+ma spangs nas ni/ /gtso bo gzhan la skyabs ma mchis/ /'gro ba'i dpa' bo thub chen gyis/ /de bas slob ma mnyes par mdzod/ /ces</text></item>
<item><p>30a.4</p><section></section><text>gsol ba gdab bo/ /bla mas kyang sangs rgyas thams cad kyi man ngag brgyud pa las 'ongs pa'i sgyu ma'i dpe bcu gnyis kyis nye bar mtshon pa'i kun rdzob kyi bden pa'i man ngag ji lta ba bzhin bstan to/ /de dag ni gsang ba'i dbang bskur ba'i cho ga'o/ /de nas dbang bskur ba yang dag par</text></item>
<item><p>30a.5</p><section></section><text>thob pa'i slob mas thal mo sbyar la mchod cing bstod pas mnyes bar bya ste/ 'di skad du/ khams gsum las ni rnam grol zhing / /nam mkha' dang ni mnyam gyur pa/ /'dod pa rnams kyis ma gos pa/ /dmigs med khyod la phyag 'tshal lo/ /phung po rnams dang khams rnams dang / / </text></item>
<item><p>30a.6</p><section></section><text>skye mched rnams la mi brten cing / /phyin ci log las rnam grol ba/ /dmigs med khyod la phyag 'tshal lo/ /rnam rtog med cing kun rtog med/ /thugs ni rab tu mi gnas ba/ /bsam gyis mi khyab pa yi gnas/ /dmigs med khyod la phyag 'tshal lo/ /ji ltar nam mkha'</text></item>
<item><p>30a.7</p><section></section><text>gnas med cing / /spros med gos pa med pa ltar/ /mkha' la mnyam pa'i thugs mnga' ba/ /dmigs med khyod la phyag 'tshal lo/ /thams cad stong ba'i rang bzhin can/ /mngon par byang chub blta bar 'tshal/ /slob mas thal sbyar bla ma la/ /bstod nas slar yang bskul bar</text></item>
<item><p>30b.1</p><section></section><text>bya/ /las dang skye las rnam grol zhing / /snang ba gsum po spangs pa yis / /mngon par byang chub mthong bar ni/ /mgon po chen po bdag 'tshal lo/ /sangs rgyas kun gyi ye shes che/ /de bzhin gshegs pa kun gyi gnas/ /rdo rje ye shes bla na med/ /mgon po chen po bdag</text></item>
<item><p>30b.2</p><section></section><text>'tshal lo/ /thog mtha' med cing zhi ba dang / /nyon mongs thams cad rnam sbyong zhing / /lus dang ngag sems rnam sbyong ba/ /rdo rje sems dpa' bdag 'tshal lo/ /de ltar yang dag ba'i yon tan brjod pa sngon du 'gro ba tshigs su bcad ba dag gis yang dang yang du bstod pas mnyes</text></item>
<item><p>30b.3</p><section></section><text>par byas te/ de'i 'og tu slob ma la snying rje bskyed do/ /phyi'i mngon par byang chub pa dang nang gi mngon par byang chub pa'i man ngag gis shes rab ye shes kyi dbang bskur ro / /de dag ni shes rab ye shes kyi dbang bskur ba'i cho ga'o// //de ltar man ngag thob pa'i slob ma la ril bor</text></item>
<item><p>30b.4</p><section></section><text>'dzin pa'i rnal 'byor dang / rjes su gzhig pa'i rnal 'byor rnam pa gnyis legs bar bslab bar bya'o/ /de nas thun mong dang thun mong ma yin pa'i dam tshig dang sdom pa gnyis bslab bar bya ste/ dbang bskur 'dir ni blta bar bya/ /byang chub spyod gzhan de bzhin du/ /dge ba'i tshul</text></item>
<item><p>30b.5</p><section></section><text>ni gzhan gsungs par/ /sangs rgyas kun tshogs thob mi 'gyur/ /bu yis dam tshig bsrung ba dang / /rtag tu sdom pa bskyang ba dang / /bcu phyed sgron ma mi 'chi spyad/ /dam tshig gzhan yang bsrung ba ni/ /dkon mchog gnod byed gzhom bya ste/ /shes rab thams cad sad par bya/ / </text></item>
<item><p>30b.6</p><section></section><text>gzhan gyi nor yang blang bar bya/ /rtag tu brdzun du smra bar bya/ /de las gzhan yang dam tshig ni/ /ji bzhin don ldan bcu bzhi dag /phas pham par ni rab tu grags/ /spang zhing dor bar mi bya ste/ /rtsa ba'i lhung bar shes par bya/ /slob dpon la ni brnyas pa dang / /bde gshegs bka'</text></item>
<item><p>30b.7</p><section></section><text>las 'das pa dang / /sdang bas spun gyis bsngags min smra/ /byams pa chen po rnam spong dang / /byang chub sems ni 'dor ba dang / /theg pa gsum ni smod pa dang / /skal min gsang ba sgrogs pa dang / /rgyal ba'i phung po bdag nyid smod/ /dag pa'i chos la yid gnyis dang / /gdug</text></item>
<item><p>31a.1</p><section></section><text>la byams dang chags bral dang / /chos la gnyis su dbye ba dang / /dad pa'i sems la rab tu btud/ /dam tshig bsnyen tshe ji snyed pa'i/ /brtags pa'i shes rab smod pa ste/ /sngags pas 'di dag byas na ni/ /kha na ma tho sbom por 'gyur/ /rtsa ba'i ltung ba</text></item>
<item><p>31a.2</p><section></section><text>yin par bshad/ /nyin dang mtshan mo lan gsum du/ /nyin re bzhin du bzlas par bya/ /kha na ma tho cher 'gyur bas/ /yan lag dam tshig bshad par bya/ /dam tshig mi ldan snod min la/ /rig ma bsten par dga' ba dang / /tshogs kyi 'khor lo rtsod pa dang / /gsang ba'i chos ni</text></item>
<item><p>31a.3</p><section></section><text>ston pa dang / /sems can dad dang ldan la chos/ /gzhan du ston par 'gyur ba dang / /nyan thos dag tu rlom byed pa'i/ /nang du zhag bdun gnas pa dang / /sbyor ba nges par ma byas pa'i/ /snod min gsang ba bsgrags pa dang / /kha na ma tho cher gyur pa'i/ /sngags pa dam tshig</text></item>
<item><p>31a.4</p><section></section><text>nyams par 'gyur/ /nad dang sdug bsngal rab tu 'phel/ /de bas dam tshig bus srungs shig /ces pas sdom pa sbyin no/ /de nas skad cig gis yi ge a de las shAkya thub pa'i cha lugs su bsgyur te/ g.yas pa la lung ston pa'i phyag rgya mgo bor bzhag ste lung bstan par bya'o/ / </text></item>
<item><p>31a.5</p><section></section><text>oM nga yis 'di ltar lung bstan te/ /rdo rje sems dpa' de bzhin gshegs/ /srid pa'i mchog ni bsgrub pa'i phyir/ /srid pa'i ngan 'gro nyid las bton/ /kye de bzhin gshegs pa rdo rje che ge mo zhes bya ba sid+d+hi b+hur b+hu ba swaH / 'di yis dbang bskur gyur pa yi/ /sngags la 'gro ba</text></item>
<item><p>31a.6</p><section></section><text>kun gyis bdag /bla na med pa'i byang chub tu/ /bde gshegs kyis kyang lung bstan mdzad/ /ces pas bla na med pa'i byang chub chen por lung bstan pa'o/ /de'i rjes su brtul zhugs sbyin par bya ste/ 'di de sangs rgyas thams cad kyi/ /phyag na rdo rje'i lag tu 'dug /khyod kyis</text></item>
<item><p>31a.7</p><section></section><text>kyang ni rtag tu bcang / /phyag na rdo rje'i brtul zhugs brtan/ /oM sar+b+ba ta thA ga ta sid+d+hi badzra sa ma ya tiSh+Tha e Sha twAM d+har ya mi badzra sa twa hi hi hi hi hUM/ zhes pas sbyin no/ /de nas/ mchog gsang dkyil 'khor dam pa ste/ /mthong ba'am ni zhugs gyur pas/ /srid pa kun las nges grol bar/ / </text></item>
<item><p>31b.1</p><section></section><text>de rnams de nyid legs par gnas/ /bde chen theg pa 'di la ni/ /slar khyod 'chi ba yong med de/ /mi thub pa dang mi sod pas/ /cis kyang mi 'jigs dga' bar gyis/ /srid pa shin tu dag pa'i phyir/ /srid pa'i sdug bsngal las khyod 'das/ /srid pa shin tu dag pas na/ / ston</text></item>
<item><p>31b.2</p><section></section><text>pa'i mchog tu gyur pa yin/ /srid dang gtan du dngos grub po/ /dam tshig sdom pa grub pa 'di / /khyod kyis rtag tu bsrung bar bya/ /sangs rgyas kun gyis mthun par gsungs/ /dam pa rtag pa'i bka' yin no/ /byang chub sems ni gtang mi bya/ /phyag rgya rdo rje gang yin pa'o/ /gang</text></item>
<item><p>31b.3</p><section></section><text>zhig bskyed pa tsam gyis ni/ /sangs rgyas nyid du the tshom med/ /dam pa'i chos ni mi spang zhing / /nam yang dor bar mi bya'o/ /mi shes pa'am rmongs pa yi/ /tshul chen bstan par mi bya'o/ /bdag nyid yongs su spangs nas ni/ /dka' thub kyis ni mi gdungs par/ /ci bde bar ni</text></item>
<item><p>31b.4</p><section></section><text>bde bar gzung / /'di ni ma byon rdzogs sangs rgyas/ /rdo rje dril bu'i phyag rgya rnams/ /nam yang yongs su mi 'dor zhing / /slob dpon smad par mi bya'o/ /'di ni sangs rgyas kun dang 'dra/ /sangs rgyas kun mtshungs bla ma yi/ /slob dpon la ni gang smod pa/ /de ni sangs rgyas</text></item>
<item><p>31b.5</p><section></section><text>kun smad pas/ /rtag tu sdug bsngal thob par 'gyur/ /rims dang dgra dang dug dang nad/ /mkha' la 'gro rnams gtses pa dang / /gdon dang log 'dren gtum po yis/ /bsad nas sems can dmyal bar ltung / /de bas nan tan thams cad kyis/ /rdo rje slob dpon blo gros che/ / </text></item>
<item><p>31b.6</p><section></section><text>dge ba rab tu mi spyoms pa/ /nam yang smad par mi bya'o/ /bla ma la ni gus pas yon/ /rjes su mthun pa sbyin par bya/ /de nas rims sogs gnod pa rnams/ /phyir zhing 'byung bar mi 'gyur ro/ /rtag tu rang gi dam tshig bsrung / /rtag tu de bzhin gshegs pa mchod/ /rtag</text></item>
<item><p>31b.7</p><section></section><text>tu bla ma la yang dbul/ /'di ni sangs rgyas kun dang 'dra/ /de byin sangs rgyas thams cad la/ /rtag tu byin pa nyid du 'gyur/ /de sbyin bsod nams tshogs yin te/ /tshogs las dngos grub mchog tu 'gyur/ /gang phyir 'di ni legs gnas pas/ /deng khyod skye ba 'bras bur</text></item>
<item><p>32a.1</p><section></section><text>bcas/ /lha dang dam tshig mnyam pa ru/ /deng khyod gyur par the tshom med/ /sangs rgyas rdo rje 'dzin bcas par/ /kun gyis deng khyod dbang bskur bas/ /khams gsum gyi ni rgyal po che/ /rgyal ba'i bdag por bstan pa yin/ /de ni bdud las rnam</text></item>
<item><p>32a.2</p><section></section><text>rgyal te/ /grong khyer mchog tu rab tu zhugs/ /khyed rnams kyis kyang sangs rgyas nyid/ /de nyid thob par the tshom med/ /de ltar yid ni rab dang rdo rje nyid du gyis/ /rang gi dam tshig mi bzad bde skyed bsten par gyis/ /deng ni 'gro ba myur du rdo rje sems dpa' dang / /rab tu mnyam</text></item>
<item><p>32a.3</p><section></section><text>zhing rtag pa nyid du rtogs par gyis/ /zhes pas rdo rje sems dpa'i sa la dbugs dbyung ba'o/ /de nas sngar bstan pa'i rjes su gnang ba sbyin no/ /de nas/ bla ma'i zhabs la phyag 'tshal lo/ /ji ltar bka' stsal pa ltar bgyi'o/ /zhes lan gsum gsol lo/ /de nas/ rin chen</text></item>
<item><p>32a.4</p><section></section><text>khyim dang glang po rta/ /yul dang mal stan rnams dang ni/ /bran dang bran mo chung ma sdug /bu mo shin tu yid 'ong dang / /gang gis bdag kyang dbul bya na / /lhag ma rnams lta ci zhig smos/ /zhes pas mnyes par bya'o/ /des ni dbang bzhi pa yon dang bcas pa'i cho ga'o/ /de nas sbyin sreg</text></item>
<item><p>32a.5</p><section></section><text>gi cho ga bya ste/ de la las so so'i sbyin sreg dang / las thams cad pa'i sbyin sreg go/ /de la las so so'i sbyin sreg ni de la zhi ba la ni zlum po rgyar khru gang zabs su de'i phyed do/ /rgyas pa la ni gru bzhi rgyar khru do/ zabs su khru gang ngo / /dbang la ni zla gam rgya dang zabs zhi ba dang mthun no/ </text></item>
<item><p>32a.6</p><section></section><text>mngon spyod la ni gru gsum rgyar sor nyi shu zabs su de'i phyed do/ /de dag kyang gru bzhi sgo bzhi dang ldan pa/ grwa bzhir zla ba phyed pa la rdo rje phyed pas mtshan pa sgo bzhir lcags kyu la sogs pa'i phyag rgya bzhis mtshan pa thab kyi dbus kha khyer la yang zhi ba la ni 'khor lo dang 'khor lo'i phreng ba/ rgyas</text></item>
<item><p>32a.7</p><section></section><text>pa la ni rin po che dang rin po che'i phreng ba/ dbang la ni pad+ma dang pad+ma'i phreng ba'o/ / mngon spyod la ni khro bo'i rdo rje gdengs pa dang de nyid kyi phreng ba'o/ /zhi ba la ni kha dog dkar po'o/ /rgyas pa la ni ser po'o/ /dbang la ni dmar po'o/ /mngon spyod la ni nag po'o/ /yam shing yang zhi ba la u dum+WA </text></item>
<item><p>32b.1</p><section></section><text>ra la sogs pa'o ma can gyi shing las byas pa mtho gang rtse mor mnyam par bcad pa rtse mo gnyis pa la lo ma dang ldan pa'o/ /de bzhin du rgyas pa la yang yam shing de nyid la yang sboms su chang gang srid khru gang bya'o/ /dbang la ni a shwa ka dang bri yang ku la sogs pa'i shing la yang yam</text></item>
<item><p>32b.2</p><section></section><text>shing la sogs zhi ba'i tshad du bya'o/ /mngon spyod la seng ldeng dang po son cha'i shing las sor brgyad pa'i tshad du bya'o/ / zhi ba la ni til la sogs pa'o/ /rgyas pa la ni zho dang 'bras la sogs pa'o/ /dbang la ni me tog gis so/ /dgug pa la ni ba lang gi sha yis so/ /mngon spyod</text></item>
<item><p>32b.3</p><section></section><text>la ni sha chen gyis so/ /tshe bsring ba la ni dUr bas so/ /bsrung ba la ni ku sha mar du sbags pas so/ /hom gzar la yang las dang mthun pa'i phyag mtshan gyis mtshan pa'o/ /hom gzar dang dgang gzar dang sreg rdzas dang mchod yon la sogs pa dang / /sngags pa'i rgyan la sogs pa</text></item>
<item><p>32b.4</p><section></section><text>thams cad las dang rjes su mthun par kha dog bsgyur ro/ /sngags pa'i stang stabs kyang zhi ba la ni byang du blta'o/ /rgyas pa la ni shar du blta'o/ /mngon spyod la ni ltor blta'o/ /dbang la ni nub tu blta'o/ /gsad pa la ni shar lhor ro / /bskam pa'am zhe sdang la ni lho nub tu'o/ /bskrad pa</text></item>
<item><p>32b.5</p><section></section><text>dang dbye ba la ni nub byang du'o/ /rmongs pa dang rengs pa la ni byang shar du'o/ /zhi ba la ni 'jam zhing 'bol ba'i stan nang tshangs can no/ /rgyas pa la ni ku sha'i stan rgya dang dpangs su khru gang sor bzhi pa'o/ /dbang la ni pad+ma'i stan no/ /mngon spyod la ni stan med pa'am dur khrod kyi ras so/ /las</text></item>
<item><p>32b.6</p><section></section><text>so so'i me lha yang zhi ba la ni pa ba ka sku mdog dkar po'i 'od kyis gzi brjid kyang dkar po 'phro ba'o/ /rgyas pa la ni me lha dbang chen zhes bya ba 'od dang kha dog ser po'o/ /dbang la ni me lha dmar po zhes bya ba 'od dang kha dog dmar po'o/ /mngon spyod la ni me lha rlung zhes bya ba 'od dang kha dog</text></item>
<item><p>32b.7</p><section></section><text>nag po'o/ /de dag kyang spyan gsum pa phyag bzhi pa mchod phyir thogs pa dang ral pa'i thor tshugs dang ldan pa zhi ba dang rgyas pa'i me lha ni g.yas gnyis na dbyug to dang skyabs sbyin/ g.yon gnyis na gun+d+he dang bgrang phreng / dbang gi me lha ni g.yas pa na dbyug pa dang lcags kyu/ g.yon pa na</text></item>
<item><p>33a.1</p><section></section><text>bgrang phreng dang zhags pa/ mngon spyod kyi me lha ni g.yas dang po na ral gri/ gnyis pa na dbyug pa/ g.yon dang po na zhags pa/ gnyis pa na phreng ba'o/ /las so so'i dkyil 'khor gyi lha yang zhi ba la ni rnam par snang mdzad gtso bor gyur pa thams cad sku mdog dkar</text></item>
<item><p>33a.2</p><section></section><text>po'o/ /rgyas pa la ni rin chen 'byung ldan gtso bor gyur pa thams cad sku mdog ser po'o/ /dbang la ni 'od dpag med gtso bor gyur pa thams cad sku mdog dmar po'o/ /mngon spyod la ni mi bskyod pa gtso bor gyur pa thams cad sku mdog nag po'o/ /gzhan yang gshin rje gshed kyis skyes pa</text></item>
<item><p>33a.3</p><section></section><text>dgug pa la sogs pa khro bo bcu'i las so so ni rang rang gi las gtso bor byas pa'i las dang rjes su dpag par bya'o/ /spyan gyis zhi bar bya ba dang shu li nis klu'i bu mo dgug pa dang / gnod mdzes kyis lha ma yin gyi bu mo dgug pa la sogs pa phal cher phyag rgya re re la sbyin sreg bya'o/ /de yang</text></item>
<item><p>33a.4</p><section></section><text>dgug pa ni dbang gi khongs su bsdus nas bstan no/ /bskrad pa dang dbye ba dang gsad pa dang rengs pa dang rmugs pa ni mngon spyod kyi khongs su bsdus nas bstan pa'o/ /oM Tak+ki ni pA pa ka a g+na ye Tak+ki hUM dzaH/ zhi ba'i me lha spyan drang ba'i sngags so/ /oM Tak+ki ni ma hi na kra a g+na ye Ta k+ki hUM dzaH/ rgyas</text></item>
<item><p>33a.5</p><section></section><text>pa'i me lha spyan drang ba'i sngags so/ /oM Tak+ki ni dza kA ma a g+na ye Tak+ki ni hUM dzaH/ dbang gi me lha spyan drang ba'i sngags so/ /oM Tak+ki ni dzaHhUM baM hoH hUM kro d+ha te dza a g+na ye hUM dzaH/ mngon spyod kyi me lha spyan drang pa'i sngags so/ /de dag ni las so so'i sbyin sreg go/ /da ni las thams cad pa'i sbyin sreg</text></item>
<item><p>33a.6</p><section></section><text>bshad de/ de yang pad+ma'i dbyibs lta bu'i thab khung bya ste/ rgyar khru gang sor bzhi zabs su de'i phyed/ thab khung gi phyi rol du sor bzhi dor ba kha khyer gyi rgya dang dpangs su sor bzhi yod pa/ thab kyi nang du pad+ma 'dab ma brgyad yod pa/ dbus kyi lte ba la rdo rje sngon po rtse lnga pa'am rtse dgu pas mtshan pa'o/ / </text></item>
<item><p>33a.7</p><section></section><text>shar la sogs pa'i pad+ma la 'khor lo dang rin po che dang pad+ma dang ral gri'o/ /mtshams kyi pad+ma dag la ut+pal dkar po dang sngon po dang dmar po dang ljang gu bri'o/ /kha khyer gyi nang du sor bzhi dor ba la las dang rjes su mthun pa'i kha dog can pad+ma'i phreng ba lta bus bskor ro/ /de nyid la pad+ma'i dbyibs</text></item>
<item><p>33b.1</p><section></section><text>lta bu zhes bya'o/ /nang du yang mtha' skor du rdo rje phreng bas bskor ro/ /phyi rol du yang kha khyer la rdo rje phreng bas bskor ro/ /grwa bzhir rdo rje bzhis brgyan pas thab khung nyid sna tshogs rdo rje la gnas pa lta bur brtag go/ /sngar bstan pa'i las so so'i thab khung ni re'u mig brgyad du brtag par bya ste/ de</text></item>
<item><p>33b.2</p><section></section><text>yang phyag rgya dgod pa ni dkyil 'khor bsgyur ba'i dbang gis ci rigs su sbyar ro/ /'dir las thams cad pa'i me lha ni lnga pa mi ta zhes bya ba yin te las dang rjes su mthun par bskyed do/ /las thams cad pa'i lha ni lha thams cad pa'i bdag nyid yin pas bcom ldan 'das rdo rje 'chang chen po nyid</text></item>
<item><p>33b.3</p><section></section><text>do / /de yang thab kyi khor yug tu yang shing lo sngon pos g.yogs la de'i steng du rtswa ku sha sngon po gtsang ma'i bsang gtor gyis bsangs la/ mgo rtsa phan tshun du non pas g.yas skor du 'khor bar dgram mo/ /mchod rdzas ni g.yon du dgram / sreg rdzas g.yas su dgram/ de dag kun la/ oM badzra</text></item>
<item><p>33b.4</p><section></section><text>sa twa a/ zhes pa lan gsum bzlas pas byin gyis brlab par bya'o/ /hom gzar yang yu ba khru gang sor bzhi zabs su sor gnyis blugs gzar rgyar sor bzhi zabs su sor gnyis mchu la sor bzhi rin po che'am pad+ma'i dbyibs su byas pa'i dkyil du rdo rje sor gnyis pas mtshan pa'o/ /dgang gzar</text></item>
<item><p>33b.5</p><section></section><text>sor gnyis zabs su sor gcig mchu la sor gnyis bya'o/ /gnyis ka'i dbus su ye shes kyi lha'i yig 'bru gcig bsam mo/ /de la 'di ni rdzas dbus ba'i sngags te/ oM namaHsa man+ta bu d+d+hA nA na a g+na ye swA hA/ dgang blugs kyi sngags so/ /oM a g+na ye swA hA/ mar gyi'o/ /oM sar+b+ba pA paM</text></item>
<item><p>33b.6</p><section></section><text>da ha na badzrA a swA hA/ til gyi'o/ /oM badzra bi dzA ya swA hA/ so ba'i'o/ /oM badzra ma hA be gA ya swA hA/ nas kyi'o/ /oM badzra ma hA ba lA ya swA tA/ 'bras kyi'o/ /oM badzra g+ha smar ye swA hA/ gro'i'o/ /oM badzra a dz+nya ya swA hA/ u dum+WA ra'i'o/ /oM bo d+hi br-ik+Sha ya swA hA/ a shwa d+tha'i 'o / /oM badzra la tA ya</text></item>
<item><p>33b.7</p><section></section><text>swA hA/ bla g+sha'i 'o/ /oM badzra ku be rA ya swA hA/ n+ya gro d+ha'i'o/ /oM badzra ha sa ka rA a swA hA/ a mra'i'o/ /yam shing de dag ni ardzu na la sogs pa'i shing legs pa gang rnyed pa la bzlas pa byas la mngon par sngags ti sbyin sreg bya'o/ /las kyi bye brag la zhi ba la ni swA hA'i mtha' dang</text></item>
<item><p>34a.1</p><section></section><text>bcas pa'o/ /rgyas pa la ni bau ShaT he'i mtha' dang bcas pa'o/ /dbang la ni na ma hi'i mtha' dang bcas pa'o/ /dgug pa la ni dza'i mtha' dang bcas pa'o/ /mngon spyod la ni hUM gi mtha' dang bcas pa'o/ /sreg rdzas dbul ba'i rim pa ni mar la sogs pa zhu</text></item>
<item><p>34a.2</p><section></section><text>ba'i rdzas ni zhal du'o/ /yam shing dang mi rus bsres pa'i phye ma dang bdug sbos ni 'od kyi dkyil 'khor du dbul lo/ /zho dang 'bras la sogs pa'i kha zas dang til dang 'thor 'thung ni phyag tu dbul lo/ /dri ni thugs kar ro/ /me tog ni spyi bo ru'o/ /zhabs bsil ni zhabs la'o/ / </text></item>
<item><p>34a.3</p><section></section><text>mchod yon dang mar me ni mdun du'o/ /de la sngags pa rdo rje sems dpa'i ting nge 'dzin du gnas pa las dang rjes su mthun pas raM las bskyed pa'i me'o/ /dkyil 'khor gyi dbus su a las gyur pa'i sna tshogs pad+ma'i steng du gdan zhi ba la chu'i dkyil 'khor ro/ /rgyas ba la gser gyi</text></item>
<item><p>34a.4</p><section></section><text>sa gzhi/ /dbang la ni me'i dkyil 'khor/ /mngon spyod la rlung gi dkyil 'khor gyi steng du las dang mthun pa'i me lha dam tshig sems dpa' ji lta ba bzhin bskyed la/ de nas/ oM ag+na ye ma hA te dza sarba kar+m+ma ma hA sa tA kaH / kA ru Na kr-i ta satwa ar+tha sA d+ha y+'asmiM sa n+ni b+ha ba/ zhes bya ba 'dis nam</text></item>
<item><p>34a.5</p><section></section><text>mkha'i spyod yul nas ye shes kyi me lha thab kyi g.yas phyogs su spyan drangs la las thams cad pa'i chu yis bsang gtor byas la/ mchod yon gyi snod du mchod yon dang / zhabs bsil dang / mchod pa dang bstod pa tshul bzhin du byas te/ de la oM dzaH hUM baM hoH khaM raM/ mchod yon gyi sngags</text></item>
<item><p>34a.6</p><section></section><text>so/ /oM ni ri ti hUM khaM/ zhabs bsil gyi sngags so/ /oM AH badzra pu Sh+pe hUM swA hA/ me tog gi sngags so/ /oM AHbadzra d+hU pe A d+hU pe hUM swA hA/ spos kyi sngags so/ /oM AH badzra ga n+d+he hUM swA hA/ dri chab kyi sngags so/ /oM AHbadzra dI pe hUM swA hA/ mar me'i sngags so/ /oM AHbadzra nai bi d+ye hUM swA hA/ </text></item>
<item><p>34a.7</p><section></section><text>lha bshos kyi sngags so/ /de nas dgang blugs kyi sngags kyis mar dgang blugs gsum gsum dbul lo/ /drag po yin na shing mar gyi dgang blugs gsum gsum dbul lo/ /de ltar zhal du phul yang spyan gyi 'od zer gyis reg pa tsam gyis mnyes par 'gyur ba'i don gyis na spyan la</text></item>
<item><p>34b.1</p><section></section><text>dbul lo/ /de ni spyir mnyes par bya'o / /de nas bye brag tu mnyes par bya ste/ de nas shing khru gang la ras kyis dkris la rgyal po dang / bram ze dang / rje'u rigs dang / gdol pa'i khyim nas las dang mthun par me blangs la de spar te btsugs nas rlung yab kyis g.yab cing / oM badzra dz+wa la</text></item>
<item><p>34b.2</p><section></section><text>gnas gsum du sku gsung thugs rdo rjer byin gyis brlab pa la sogs pa byas la/ de nas mchod pa sngon du 'gro ba'i mar dgang blugs gsum mam bdun dbul lo/ /de nas bkra shis kyi yam shing ngo / /de nas mar dang / til dang / zho dang / 'bras dang / ku sha rim pa bzhin du dbul</text></item>
<item><p>34b.3</p><section></section><text>lo/ /de nas dkyil 'khor gyi lha me lha ye shes sems dpa'i thugs kar zla ba'i dkyil 'khor gyi steng du hUM las nges par byung ba'i 'khor lo yongs su rdzogs par bsgoms la/ de nas/ oM e h+ye hi b+ha ga bA na san+ni da pany+tsa nas ma ye na tsa A kA sa pra tIts+tsha A hu pU dza nA dam bra sid+d+ha me/ zhes bya bas</text></item>
<item><p>34b.4</p><section></section><text>bdud rtsi rnam pa lngas mnyes par bya ba dang / de ltar bstan pa'i lha'i dkyil 'khor de la ye shes sems dpa' dgug pa la sogs pa byin gyis brlab pa'i cho ga bzhin du byas pa de la mchod pa dang / bstod pa dang / sbyin sreg gi khyad par gyis mnyes par byas la yi ge gsum gyis bdag gi thugs</text></item>
<item><p>34b.5</p><section></section><text>kar bsdu'o/ /de nas 'jig rten skyong ba rnams la mchod pa sngon du 'gro ba'i sbyin sreg gi cho gas ji lta ba bzhin du mnyes par bya ste bzod pa gsol la/ las bcol la rang rang gi gnas su gtang ngo / /de nas me lha ye shes sems dpa' la mchod yon dang / zhabs bsil dang / mchod</text></item>
<item><p>34b.6</p><section></section><text>pa dang bstod pas mnyes par byas la mar dgang blugs gsum phul te sngags 'dis gshegs su gsol lo/ /oM kr-i to ba sar+b+ba satwa r+tha/ /sid+d+hi ma dat+tA ya thA nu ga /gats+tsha twAbu d+d+ha bi Sha yaM/ /pu na ra ga ma na yats+tsha muH/ zhes pa'o/ /de nas me lha dam tshig sems dpa' la tshogs kyi lhag ma dang sbyin sreg gi</text></item>
<item><p>35a.1</p><section></section><text>lhag mas ci nus kyis sbyin sreg gi cho ga rdzogs par bya'o/ /de la dkyil 'khor gyi sngon du bgegs zhi bar byed na/ mi rus phye mas gnod mdzes kyi sngags kyi phreng bas bya'o/ /slob ma'i sdig pa zhi bar bya ba'i phyir g.yon phyogs su tsog pur 'dug la/ slob ma'i sor</text></item>
<item><p>35a.2</p><section></section><text>mo gung mo slob dpon gyi mtheb srin gyis bzung la til dang de'i sngags ci nus kyis zhi bar bya'o/ /de nas me lha de nyid thugs kar bsdu sbyin sreg gi yo byad de dag slob dpon gyi yin pas gzhan gyis spyad du mi rung ngo / /slob dpon gyis kyang ci rigs su spyad par bya'o/ /de nas dge ba'i</text></item>
<item><p>35a.3</p><section></section><text>rtsa pa bsdo ba dang / smon lam btab ste thab kyi nang chus bkru bar bya'o/ /de dag ni sbyin sreg gi cho ga'o// //de nas dkyil 'khor gyi mthar rab gnas kyi cho ga bya ste/ snga dro'i dus su slob dpon mtshan nyid thams cad dang ldan pas bla re dang rgyal mtshan dang spos dang me tog la</text></item>
<item><p>35a.4</p><section></section><text>sogs pa'i mchod pa'i yo byad tshogs par bya ste/ mchod rten dang / tsha tsha dang / ri mor bris pa dang / lugs su blugs pa dang / 'bur du brkos pa la sogs pa la dkyil 'khor chen po'i byin gyis brlab pa'i cho gas ji lta ba bzhin du byin gyis brlab te/ mchod pa thams cad kyis</text></item>
<item><p>35a.5</p><section></section><text>mnyes par byas la/ 'khor ba ji srid kyi bar du sems can gyi don gyi phyir rab tu bzhugs par gsol ba btab ste/ de nas sbyin sreg gis mnyes par byas nas bkra shis par byin gyis brlab pa 'di ni rab gnas kyi cho ga'o/ /thams cad stong pa zab cing phra bas na/ /rtog ge'i yul min</text></item>
<item><p>35a.6</p><section></section><text>'khrul pas shes mi nus/ /des na de la 'jug par bya ba'i phyir/ /rim gnyis thabs kyi sngon 'gro'i cho ga yin/ /dpal gsang ba 'dus pa'i dkyil 'khor gyi cho ga slob dpon klu sgrub kyi zhal snga nas mdzad pa rdzogs so// //rgya gar gyi mkhan po su b+hA Shi ta dang / zhu chen gyi lo tsA ba dge</text></item>
<item><p>35a.7</p><section></section><text>slong rin chen bzang pos bsgyur cing zhus te gtan la phab pa // @##/ rgya gar skad du/ She ka tsa tu ra pra kA ra Na/ bod skad du/ dbang bzhi pa'i rab tu byed pa/ dpal rdo rje sems dpa' la phyag 'tshal lo/ /'phags pa spyan ras gzigs dbang phyug la phyag</text></item>
<item><p>35b.1</p><section></section><text>'tshal lo/ /dngos kun rnam dag 'od gsal rang bzhin bde ba chen po'i sku/ /'gro ba 'di kun thugs rjes khyab mdzad cir yang snang ba'i sku/ /ma lus yul du gyur pas khams gsum ro mnyam gnyis su med/ /zung 'jug gzod nas dbyer med rdo rje 'chang ba de la 'dud/ /de yi dngos grub</text></item>
<item><p>35b.2</p><section></section><text>thob pa'i thabs ston pa/ /rdo rje 'chang dang tha dad med pa yi/ /lung dang man ngag brgyud pa ma nyams pa'i/ /bla ma rje btsun de la phyag 'tshal nas/ /dbang bzhi'i rab tu byed pa'i gdams ngag bri/ /rnyed dang bkur sti grags spangs byams dang ldan/ /'khor ba'i sdug bsngal sgrol ba'i</text></item>
<item><p>35b.3</p><section></section><text>thugs rje can/ /rgyud dag grol bar ston par dgyes pa po/ /mtho dman med par kun la mnyam por gzigs/ /dad ldan g.yo sgyu med cing gtang dka' gtong / /'khor bas yid byung mya ngan 'das pa sgrub/ /sman bcud mi 'bad dus kyi bdud rnams spong / /las kyi rkyen thub rtse gcig</text></item>
<item><p>35b.4</p><section></section><text>bsam gtan byed/ /rten dang brten med ngo bo nyid/ /bdag byin brlab pa'i man ngag go/ /dang por maN+Dal lnga byas te/ /gdugs sogs me tog rin po che/ /kha dang mngar sogs ro drug dang / /glang po rta dang rin chen khyim/ /brgyad khri bzhi stong chos phung po/ /lha mi klu sogs bu mo</text></item>
<item><p>35b.5</p><section></section><text>sdug /gnas lnga dag tu dbul bar bya/ /bdag byin rlobs shig gsol ba gdab/ /khong stong khyod kyi sku la med/ /bya ba la sogs tshigs bcad kyis/ /gsol ba gdab cing gnang ba sbyin/ /srung ba'i 'khor lo sngon 'gro bas/ /byang chub mchog tu sems kyang bskyed/ /gzugs</text></item>
<item><p>35b.6</p><section></section><text>brnyan lus dang byang chub sems/ /mtshan ma dbyibs dang sbas pa yum/ /zhal gyis bum pas dbang bskur te/ /phyi yi bzhi pa grangs kyi bzhi/ /sbas pa'i bzhi pa dga' bral bzhi/ /bde chen bzhi pa 'bras bu'i bzhi/ /de ltar de bzhin bzhi pa yang / /yang gi sgra don kyang ldan phyir/ / </text></item>
<item><p>35b.7</p><section></section><text>'di ni bde chen bzhi pa ste/ /dang por nga rgyal sgom du gzhug /nga ni ye nas rdo rje 'chang / /gnas skabs glo bur gyis bsgribs shing / /rang gi mtshan nyid ngo ma shes/ /dam pa'i drin gyis de mthong nas/ /rang gi lus la de nyid gnas/ /chu khams gser dang nam mkha' 'dra/ </text></item>
<item><p>36a.1</p><section></section><text>/de ltar mos ldan blo bzang la/ /spro ba skyed pa'i bum pa zhal/ /dang po lus 'di grub pa ni/ /cho ga gsum dang byang chub lnga'o/ /pha ma'i sa bon bar do'i sems/ /las kyi rlung la zhon nas ni/ /ma rig pa yis len par byed/ /chags dang phrag dog dbang</text></item>
<item><p>36a.2</p><section></section><text>gis zhugs/ /mer mer ltar ltar yi ge lnga/ /gor gor mkhrang gyur mtshan ma lnga/ /yan lag rdzogs pa rigs lnga'i sku/ /sngon du shi ba chos sku ste/ /bar do longs spyod rdzogs pa'o/ /sa bon gsum 'dres zla ba yin/ /gnas skabs gnyis ni yi ge ste/ /gnas skabs</text></item>
<item><p>36a.3</p><section></section><text>gnyis ni mtshan ma yin/ /gcig ni sprul pa'i sku rdzogs pa'o/ /rab tu byung zhing tshul khrims bsrung / /mgo zlum dpung zlum chos gos gyon/ /kham zas spangs shing bcud kyis 'tsho/ /thal sbyar gus pas mdo zlos byed/ /sa bcu'i bar du dka' thub bsrung / /de nas sngags</text></item>
<item><p>36a.4</p><section></section><text>kyi spyad pa spyod/ /dbang thob don du gsol 'debs pa/ /sgyur byed rlung gis zlog par byed/ /bcom ldan dkyil 'khor sgor bltas te/ /thal sbyar gdong g.yogs bkrol bar byed/ /a haM sgra sgrogs gsol ba 'debs/ /nga rgyal byed pa'i lha yis te/ /sbas pa'i yum ni bum pa'o/ / </text></item>
<item><p>36a.5</p><section></section><text>ku sha srung skud shis ba brjod/ /lhan cig skyes pa'i gnyid kyis nyal/ /bkra shis rdzas rnams lag thogs shing / /nam mkha' ca co'i sgras bkang nas/ /'jig rten 'das dang 'jig rten pa'i/ /bde legs phun sum tshogs pa brjod/ /chu dang cod pan rdo rje dang / /dril bu ming gi dbang</text></item>
<item><p>36a.6</p><section></section><text>rnams bskur/ /de nyid yang ni lan gnyis brjod/ /zas dang mal stan nu ma dang / /bshang gci la sogs brtul zhugs yin/ /pha dang ma yi longs spyod la/ /'di yis bdag po byed pa yin/ /pha dang ma dang gzhan pa la/ /rag ma lus bar rang stobs ldan/ /rin chen rta</text></item>
<item><p>36a.7</p><section></section><text>dang glang po khyim/ /rjes su gnas nas rang dbang thob/ /'di ni bum pa'i bzhi pa'o/ /sme sha can sogs bu mo rnams/ /rgyas shing smin par gyur pa la/ /gzhan gyis spro ba skyed byed cing / /gzhan dag snyoms par 'jug pa la/ /dga' dang mos pas 'jug byed cing / /skye'o cog ces</text></item>
<item><p>36b.1</p><section></section><text>mos skyed pa/ /'di ni gsang ba'i bzhi pa yin/ /phyag rgya dang ni lhan cig tu/ /'o dang 'khyud pa 'jib par byed/ /snyoms par zhugs nas srub par byed/ /snang ba rang bzhin bcas pa nub/ /stong pa zhes ni brjod pa yin/ /sems la dmigs pa dang po'o/ /rtsa rnams kun</text></item>
<item><p>36b.2</p><section></section><text>kyang dung khang nas/ /'dod chags chen po'i mes bzhu ste/ /a ba d+hU tI'i sgor zhugs shing / /k+Sha yi sgo ni ma phye bar/ /mched pa rang bzhin bcas pa nub/ /shin tu stong pa zhes brjod do/ /sems la dmigs pa gnyis pa yin/ /ye shes tsam la snyoms 'jug cing / /yi ge k+Sha</text></item>
<item><p>36b.3</p><section></section><text>yi sgo phye ba/ /bde chen bde ba chen po ni/ /skad cig tsam la nyams myong ba/ /dpal du yid ches byed pa yin/ /log rtog mtshan ma ma lus 'gog /nyer thob rang bzhin dang bcas nub/ /stong pa chen po zhes brjod do / /sems la dmigs pa gsum pa'o/ /gong ma de la</text></item>
<item><p>36b.4</p><section></section><text>rtog dpyod byed/ /glang po che yi lcags kyu 'dra/ /mchog dang dga' bral dbus dag tu/ /mtshan nyid dmigs la brtan par gyis/ /thun nam zla phyed zla ba lor/ /bskal par ye shes che la sbyor/ /stong pa gsum ni ro mnyam pa/ /thams cad stong pa 'od gsal ba/ /sems la</text></item>
<item><p>36b.5</p><section></section><text>dmigs pa bzhi pa'o/ /'di ni gsum pa'i bzhi pa yin/ /rang sems gdod nas ma skyes pa/ /stong pa nyid kyi rang bzhin no/ /dbugs gtong rngub pa ma yin te/ /spyan phye btsums pa ma yin no/ /dgye ba ma yin sbu ba min/ /gsung ba ma yin mi gsung min/ /phyir ni yul la</text></item>
<item><p>36b.6</p><section></section><text>mi dpyod cing / /nang du sems la mi rtog go/ /sems gang gis ni byis pa rnams/ /'khor ba'i bcing bas 'ching bar 'gyur/ /sems gang gis ni rnal 'byor pa/ /bde gshegs gnas su skye bar 'gyur/ /bya ba thams cad blos btang la/ /gang ltar gnas pa'i don la gzhag /ma bcos</text></item>
<item><p>36b.7</p><section></section><text>pa nyid ma nor ba/ /bde ba chen po rang so nyid/ /don du snang ba rang bzhin med/ /dngos por gsal ba rtog pa med/ /chu dang rnyog ma de bzhin no/ /bying zhing lci ba gzengs bstod cing / /'thor zhing 'phyar ba rang sor gzhag /cung zad cung zad goms byas pas/ /gong nas gong du khyad par</text></item>
<item><p>37a.1</p><section></section><text>'gro /mthar ni mi rtog ting 'dzin dag /lhun gyis grub pa thob par 'gyur/ /sems kyi 'jur bu btang la gzhag /bla ma nyid kyang mnyam bzhag la/ /slob ma byin gyis brlab par bya/ /thun gyi nges pa yod min te/ /ji tsam gnas kyi bar du gzhag /'dod</text></item>
<item><p>37a.2</p><section></section><text>pa'i longs spyod kun bsten cing / /lus kyi 'byung ba ro yang mnyam/ /bzhi pa'i dbang bskur cho ga'o/ /de yi don ni bshad bya ste/ /e waM ma yA'i yi ge bzhin/ /don bzhi dang ni sbyar bar bya/ /rgyud rnams kun gyi don bsdus pa'o/ /e ni 'jug pa waM ni gnas/ /ma ni srung ba yA ni</text></item>
<item><p>37a.3</p><section></section><text>grogs/ /e ni las dang waM ni chos/ /ma ni mu dra yA dam tshig /e ni snang ba stong pa ste/ /waM ni mched pa shin tu stong / /ma ni nyer thob chen po stong / /yA ni ro mnyam thams cad stong / /e ni ma thob thob par byed/ /waM ni thob pa brtan par byed/ /ma ni gong nas gong du 'gro/ / </text></item>
<item><p>37a.4</p><section></section><text>yA ni tshe 'dir rdzogs sangs rgyas/ /e ni rgan po dar ma dang / /gzhon dang lang tsho bab pa'o/ /de bzhin bad kan mkhris pa dang / /rlung dang 'du ba cha mnyam pa'o/ /de bzhin gti mug zhe sdang dang / /'dod chags dug gsum cha mnyam pa'o/ /ti ba skyes bu las zin dang / /gzhon pa'i</text></item>
<item><p>37a.5</p><section></section><text>don dang dpyang thag chad/ /go rims bzhin du shes par bya/ /e ka ka la zhes pa ste/ /rang gi rgyud la cher te ltos / /skyes bu ma bcos ngang du gnas/ /bla ma dam pas mi rta sbyar/ /rang dbang med par rnam rtog phrogs/ /waM ni mar me rgya mtsho dang / /dig pa'i rmi lam khyung chen 'dra// </text></item>
<item><p>37a.6</p><section></section><text>brtan par zung la mnyam par zhog /rjes thob bzhi ni sgyu ma bzhin/ /ma ni nor bu so ga'i be'u/ /rgyal po'i btsun mo 'khor lo 'dra/ /legs par spyod la rtag tu bsrung / /ya ni seng ge glang chen dang / /smyon pa'am lceb pa lta bu yin/ /mgon po'i tsaR+ya dus dang sbyar/ /sngags kyi tsaR+ya</text></item>
<item><p>37a.7</p><section></section><text>gdod nas spyod/ /bzhi pa'i cho ga'i gdams pa ste/ /rigs dang dus dang gnas dang ni/ /bya ba spyod pa 'di ma nges/ /rin chen lta bu'i gang zag la/ /na so 'du ba nyon mongs sbyar/ /lo ni zla ba bcu gnyis pa'o/ /bco lnga na ni mngon sangs rgyas/ /rten can las la brten pa ste/ /las</text></item>
<item><p>37b.1</p><section></section><text>ni lus ngag yid kyi las/ /de la rgyas 'debs phyag rgya yin/ /dga' bral la ni bzhi pa brjod/ /sems la dmigs pa ji bzhin du/ /sgom pa sems la dmigs pa ste/ /rten can zhes ni brjod pa yin/ /rten med rang lus thabs ldan nam/ /'khor lo bzhi dang 'khor lo gnyis/ / </text></item>
<item><p>37b.2</p><section></section><text>rdo rje sems dpa'i dbab thabs sam/ /rnam par shes pa thod sbyor ram/ /yi ge hUM gi dbab thabs sam/ /gtum po'am mkha' 'gro'i byin rlabs sam/ /bla ma dus thabs bsten pas so/ /nyams su myong ba bzhi pa ste/ /rnam shes rlung dang ro gcig pa'o/ /ngo bo nyid ni rdo rje 'chang / / </text></item>
<item><p>37b.3</p><section></section><text>yan lag bdun dang ldan pa ste/ /longs spyod rdzogs pa kha sbyor bde chen rang bzhin med/ /snying rjes nges gang rgyun mi 'chad cing 'gog pa med/ /lha la dmigs shing 'dod la spyod/ /longs spyod rdzogs pa'i rgyu ru bshad/ /las kyi phyag rgya rang 'od yum/ /ye shes phyag</text></item>
<item><p>37b.4</p><section></section><text>rgyas rgyas btab cing / /dkyil 'khor sgrub dang dbang gnyis dus/ /tshogs dang spyod pa ro mnyam dus/ /yum dang bcas pa'i rgyu ru bshad/ /bde la stong pas rgyas btab cing / /ye shes tsam la snyoms 'jug pa/ /lha dang mi yi bde ba las/ /bsdus byas rdo rje 'dzin pa yi/ / </text></item>
<item><p>37b.5</p><section></section><text>bcu drug char yang mi phod do/ /dngos don rang gi mtshan nyid las/ /gud na yod pa ma yin na/ /lha sogs ye shes snang ba las/ /gzhan du dmigs pa smos ci dgos/ /chu yi nang gi zla ba ni/ /bden pa ma yin brdzun pa min/ /de bzhin dkyil 'khor 'khor lo yang / /rang</text></item>
<item><p>37b.6</p><section></section><text>bzhin med lugs de ltar snang / /rnam dag tshangs pa'i gnas bzhi dang / /smon lam snying rje gang ba'i rgyu/ /thog mtha' med pa'i rdo rje sems/ /dus dang phyogs ris rnam par spangs/ /chu bo'i gzhung ltar rgyun mi 'chad/ /'di dang 'di la bya min bral/ /nyon mongs la sogs 'dod lnga</text></item>
<item><p>37b.7</p><section></section><text>rnams/ /ma bkag bde chen rgyan du shes/ /gser 'gyur rtsi bzhin shes pas 'grub/ /bde chen bde ba chen po'i sku/ /rang snang rig mas nyer brgyan pa/ /'og min gnas su dus rtag tu/ /mtshan dang dpe byad 'bar bas bzhugs/ /gang dang gang gis 'dul 'gyur ba/ /de de</text></item>
<item><p>38a.1</p><section></section><text>bzhin du so sor snang / /mos pa'i dbang gis tha dad pa/ /sems can rnams ni 'dul bar mdzad/ /rgyud gzhan dag las bshad pa ni/ /spang bya gsum dang ma rig pa/ /sbyong byed smin byed dbang bzhi'o / /grol byed rgyud dang sngags dang chos/ /gsang ba'i rim pas</text></item>
<item><p>38a.2</p><section></section><text>bzhi par 'dod/ /'di nyid yi ge spyi dang sbas/ /mthar thug yin pas bzhi par 'dod/ /mkha' 'dra chos sku stong pa las/ /rtog med ye shes 'ja' 'dra ba/ /rlung dang ye shes ting 'dzin gyis/ /'bad dang bral bas lhun gyis grub/ /dka' thub dka' spyad 'dir mi dgos/ /dka'</text></item>
<item><p>38a.3</p><section></section><text>thub sdom pa mi bzad pa/ /lus skams nas ni sems gdungs nas/ /sdug bsngal 'ba' zhig byed par zad/ /khrus dang gtsang sbras gdung ba skyed/ /'dod pa lnga ni ma spangs par/ /dka' thub kyis ni ma gdungs par/ /bde bas byang chub tshe 'dir 'thob/ /bskal pa grangs med</text></item>
<item><p>38a.4</p><section></section><text>gsum du ni/ /lus dang srog la ma bltas kyang / /bde ba chen po rnyed par dka'/ /phyag rgya chen po rdo rje ye shes kyi / /dbang bskur bzhi pa'i gdams pa byas pa yin/ /'gro kun byang chub sems kyi dkyil 'khor mthong nas ni/ /zung 'jug rdo rje 'chang gi go 'phang thob bar shog /dbang</text></item>
<item><p>38a.5</p><section></section><text>bzhi pa'i rab tu byed pa slob dpon nA gA rdzu nas mdzad pa rdzogs so// //rgya gar gyi mkhan po shAn+ti gar+b+ha dang bod kyi lo tsA ba 'gos lhas btsas kyis bsgyur ba'o// @##/ /rgya gar skad du/ bo d+hi tsit+ta bi ba ra Na nA ma/ bod skad du/ byang chub sems kyi 'grel</text></item>
<item><p>38a.6</p><section></section><text>pa zhes bya ba/ dpal rdo rje sems dpa' la phyag 'tshal lo/ /dngos po thams cad dang bral ba/ /phung po khams dang skye mched kyi/ /gzung dang 'dzin pa rnam spangs pa/ /chos bdag med pa mnyam nyid pas/ /rang sems gdod nas ma skyes pa/ /stong pa nyid kyi rang bzhin no/ /zhes</text></item>
<item><p>38a.7</p><section></section><text>bya ba 'byung ngo / /sangs rgyas bcom ldan 'das rnams dang / byang chub sems dpa' chen po de rnams kyis ji ltar byang chub chen por thugs bskyed pa de bzhin du/ bdag gis kyang sems can ma bsgral ba rnams bsgral ba dang / ma grol ba rnams dgrol ba dang / dbugs ma phyung ba rnams</text></item>
<item><p>38b.1</p><section></section><text>dbugs dbyung ba dang / /yongs su mya ngan las ma 'das pa rnams yongs su mya ngan las bzla ba'i phyir dus 'di nas bzung nas snying po byang chub la mchis kyi bar du byang chub chen por sems bskyed par bgyi'o/ /byang chub sems dpa' gsang sngags kyi sgor spyad pa spyod pa rnams</text></item>
<item><p>38b.2</p><section></section><text>kyis de ltar kun rdzob kyi rnam pas byang chub kyi sems smon pa'i rang bzhin can bskyed nas/ don dam pa'i byang chub kyi sems bsgom pa'i stobs kyis bskyed par bya ba yin pas de'i phyir de'i rang bzhin bshad par bya'o/ /byang chub sems kyi bdag nyid dngos/ /dpal ldan rdo rje rnams</text></item>
<item><p>38b.3</p><section></section><text>btud de/ /byang chub sems kyi bsgom pa ni/ /srid pa 'jig rten bdag gis bshad/ /sangs rgyas rnams kyi byang chub sems/ /bdag dang phung sogs rnam rig gi/ /rtog pa rnams kyis ma bsgribs pa/ /rtag tu stong nyid mtshan nyid bzhed/ /snying rjes brlan pa'i sems kyis ni/ / </text></item>
<item><p>38b.4</p><section></section><text>'bad pas bsgom par bya ba yin/ /thugs rje'i bdag nyid sangs rgyas kyi / /byang chub sems 'di rtag tu bsgom / /mu stegs can gyis gang brtags pa/ /bdag de rigs pas rnam dpyad na/ /phung rnams kun gyi nang rnams ni / /gang zhig gnas kyang rnyed ma yin/ /phung rnams</text></item>
<item><p>38b.5</p><section></section><text>yod kyi de rtag min/ /de yang bdag gi ngo bo min/ /gang yang rtag dang mi rtag gnyis/ /rten dang brten pa'i dngos po med/ /bdag ces bya ste yod min na/ /byed po zhes bya ga la rtag /chos can yod na chos rnams la/ /'jig rten na ni spyod pa 'jug /gang phyir rtag pa don byed pa// </text></item>
<item><p>38b.6</p><section></section><text>rim dang cig car gyis min pa/ /de phyir phyi rol nang du ni/ /rtag pa'i dngos de med pa nyid/ /gal te nus na ci ste ltos/ /de ni cig car dngos 'byin 'gyur/ /gang zhig dngos gzhan la ltos la/ /de ni rtag dang nus ldan min/ /gal te dngos na rtag min te/ /dngos rnams</text></item>
<item><p>38b.7</p><section></section><text>rtag tu skad cig phyir/ /gang phyir mi rtag dngos po la/ /byed pa po nyid bkag pa med/ /bdag sogs bral ba'i 'jig rten 'di/ /phung po khams dang skye mched dang / /gzung 'dzin blo yis 'joms par 'gyur/ /phan par bzhed pa rnams kyis ni/ /gzugs dang tshor ba 'du</text></item>
<item><p>39a.1</p><section></section><text>shes dang / /'du byed rnam shes phung po lnga/ /de ltar nyan thos rnams la gsungs/ /rkang gnyis mchog gis rtag tu yang / /gzugs ni dbu ba rdos 'drar snang / /tshor ba chu yi chu bur 'dra/ /'du shes smig rgyu dang mtshungs shing / /'du byed chu shing</text></item>
<item><p>39a.2</p><section></section><text>dang 'dra la/ /rnam shes sgyu ma lta bu zhes/ /phung po bstan pa 'di lta bu/ /byang chub sems dpa' rnams la gsungs/ /'byung chen bzhi yi rang bzhin can/ /gzugs kyi phung por rab tu bshad/ /lhag ma gzugs med nyid du ni/ /med na mi 'byung phyir na 'grub/ /de dag rnams</text></item>
<item><p>39a.3</p><section></section><text>kyi mig gzugs sogs/ /khams rnams bshad pa de dag nyid/ /skye mched dag ni gzung ba dang / /'dzin par yang ni shes par bya/ /gzugs rdul dbang shes skyed min te/ /de ni dbang po las 'das yin/ /'dus pas de rnams skyed byed na/ /tshogs pa de yang mi 'dod do/ / </text></item>
<item><p>39a.4</p><section></section><text>phyogs kyi dbye bas phye ba yis/ /rdul phran la yang dbye ba mthong / /gang la cha shas kyis brtags pa/ /der ni rdul phran ji ltar 'thad/ /phyi rol don ni rnam gcig la/ /tha dad shes pa 'jug par 'gyur/ /yid 'ong gzugs ni gang yin pa/ /de nyid gzhan la gzhan du 'gyur// </text></item>
<item><p>39a.5</p><section></section><text>bud med gzugs ni gcig pu la/ /ro dang 'dod bya bza' ba la/ /kun rgyu chags can khyi rnams bzhin/ /rnam par rtog pa gsum yin no/ /don mtshungs pa yis don byed pa/ /rmi lam gnod pa bzhin min nam/ /rmi lam sad pa'i gnas skabs la/ /don byed pa la khyad par med// </text></item>
<item><p>39a.6</p><section></section><text>gzung dang 'dzin pa'i ngo bo yis/ /rnam shes snang ba gang yin pa/ /rnam shes las ni tha dad par/ /phyi rol don ni 'ga' yang med/ /de phyir dngos po'i ngo bor ni/ /phyi don rnam pa kun du med/ /rnam shes so sor snang ba 'di/ /gzugs kyi rnam par snang bar 'gyur/ /ji ltar skye</text></item>
<item><p>39a.7</p><section></section><text>bo sems rmongs pas/ /sgyu ma smig rgyu dri za yi/ /grong khyer la sogs mthong ba ltar/ /de bzhin gzugs sogs snang ba yin/ /bdag tu 'dzin pa bzlog pa'i phyir/ /phung po khams sogs bstan pa yin/ /sems tsam po la gnas nas ni/ /skal chen rnams kyis de yang</text></item>
<item><p>39b.1</p><section></section><text>spangs/ /rnam par shes par smra ba la/ /sna tshogs 'di ni sems su grub/ /rnam shes rang bzhin gang zhe na/ /da ni de nyid bshad bya ste/ /'di dag thams cad sems tsam zhes/ /thub pas bstan pa gang mdzad de/ /byis pa rnams kyis skrag pa ni/ /spang ba'i phyir yin de nyid min// </text></item>
<item><p>39b.2</p><section></section><text>kun brtags dang ni gzhan dbang dang / /yongs su grub pa 'di nyid ni/ /stong nyid bdag nyid gcig pu yi/ /ngo bo sems la brtag pa yin/ /theg chen dga' ba'i bdag nyid la/ /chos la bdag med mnyam pa nyid/ /sems ni gdod nas ma skyes te/ /sangs rgyas kyis ni</text></item>
<item><p>39b.3</p><section></section><text>mdor bsdus gsungs/ /rnal 'byor spyod pa pa rnams kyis/ /rang gi sems kyi dbang byas te/ /gnas yongs gyur nas dag pa'i sems/ /so so rang rig spyod yul brjod/ /'das pa gang yin de ni med/ /ma 'ongs pa ni thob pa min/ /gnas phyir gnas ni yongs gyur</text></item>
<item><p>39b.4</p><section></section><text>ba/ /da lta ba la ga la yod/ /de ji ltar de ltar snang min/ /ji ltar snang de de ltar min / /rnam shes bdag med ngo bo ste/ /rten gzhan rnam par shes pa med/ /ji ltar khab len dang nye bas/ /lcags ni myur du yongs su 'khor/ /de la sems ni yod min te/ /sems</text></item>
<item><p>39b.5</p><section></section><text>dang ldan zhing snang bar 'gyur/ /de bzhin kun gzhi'i rnam shes ni/ /bden min bden pa bzhin du ni/ /gang tshe 'gro 'ong g.yo bar 'gyur/ /de tshe srid pa 'dzin par byed/ /ji ltar rgya mtsho dang ni shing / /sems ni med kyang g.yo bar 'gyur/ /de bzhin kun gzhi'i rnam shes ni// </text></item>
<item><p>39b.6</p><section></section><text>lus brten nas ni g.yo ba yin/ /lus med na ni rnam par shes/ /yod pa min zhes yongs rtog na/ /de yi so so rang rig nyid/ /ci 'dra zhes kyang brjod par gyis/ /so so rang rig nyid brjod pas/ /de ni dngos po nyid du brjod/ /'di de yin zhes brjod pa ni/ /nus min</text></item>
<item><p>39b.7</p><section></section><text>zhes kyang brjod pa yin/ /rang la nges bzhin gzhan dag la/ /nges pa bskyed par bya ba'i phyir/ /rtag tu 'khrul pa med par ni/ /mkhas rnams rab tu 'jug pa yin/ /shes pas shes bya rtogs pa ste/ /shes bya med par shes pa med/ /de ltar na ni rig bya dang / /rig byed</text></item>
<item><p>40a.1</p><section></section><text>med ces cis mi 'dod/ /sems ni ming tsam yin pa ste/ /ming las gzhan du 'ga' yang med/ /ming tsam du ni rnam rig blta/ /ming yang rang bzhin med pa yin/ /nang ngam de bzhin phyi rol lam/ /yang na gnyis ka'i bar dag tu/ /rgyal ba</text></item>
<item><p>40a.2</p><section></section><text>rnams kyis sems ma rnyed/ /de phyir sgyu ma'i rang bzhin sems/ /kha dog dbyibs kyi dbye ba'am/ /gzung ba dang ni 'dzin pa'am/ /skyes pa bud med ma ning sogs/ /ngo bo sems ni gnas pa min/ /mdor na sangs rgyas rnams kyis ni/ /gzigs par ma gyur gzigs</text></item>
<item><p>40a.3</p><section></section><text>mi 'gyur/ /rang bzhin med pa'i rang bzhin can/ /ji lta bur na gzigs par 'gyur/ /dngos po zhes bya rnam rtog yin/ /rnam rtog med pa stong pa yin/ /gang du rnam rtog snang gyur pa/ /der ni stong nyid ga la yod/ /rtog bya rtog byed rnam pa'i sems/ /de bzhin gshegs</text></item>
<item><p>40a.4</p><section></section><text>rnams kyis ma gzigs/ /gang na rtog bya rtog byed yod/ /der ni byang chub yod ma yin/ /mtshan nyid med cing skye ba med/ /yod gyur ma yin ngag lam bral/ /mkha' dang byang chub sems dang ni/ /byang chub gnyis med mtshan nyid can/ /byang chub snying po la bzhugs pa'i/ / </text></item>
<item><p>40a.5</p><section></section><text>bdag nyid chen po'i sangs rgyas dang / /brtse ldan kun gyis dus kun du/ /stong pa mkha' dang mtshungs par mkhyen/ /de phyir chos rnams kun gyi gzhi/ /zhi zhing sgyu ma dang mtshungs par/ /gzhi med srid pa 'jig byed pa'i/ /stong pa nyid 'di rtag tu bsgom/ /skye med dang ni stong</text></item>
<item><p>40a.6</p><section></section><text>nyid dang / /bdag med ces byar stong pa nyid/ /bdag nyid dman pa gang sgom pa/ /de de sgom par byed pa min/ /dge dang mi dge'i rnam rtog gi/ /rgyun chad pa yi mtshan nyid can/ /stong nyid sangs rgyas kyis gsungs gzhan/ /de dag stong pa nyid mi bzhed/ /sems la dmigs</text></item>
<item><p>40a.7</p><section></section><text>pa med pa yi/ /gnas pa nam mkha'i mtshan nyid yin/ /de dag stong nyid bsgom pa ni/ /nam mkha' bsgom par bzhed pa yin/ /stong nyid seng ge'i sgra yis ni/ /smra ba thams cad skrag par mdzad/ /gang dang gang du de dag bzhugs/ /de dang der ni stong nyid 'gyur/ /gang gi rnam</text></item>
<item><p>40b.1</p><section></section><text>shes skad cig ma/ /de yi de ni rtag ma yin/ /sems ni mi rtag nyid yin na/ /stong pa nyid du ji ltar 'gal/ /mdor na sangs rgyas rnams kyis ni/ /sems ni mi rtag nyid bzhed na/ /de dag sems ni stong nyid du/ /ci yi phyir na bzhed mi 'gyur/ /thog ma nyid nas sems kyi ni/ / </text></item>
<item><p>40b.2</p><section></section><text>rang bzhin rtag tu med par 'gyur/ /dngos po rang bzhin gyis grub pa/ /rang bzhin med nyid brjod pa min/ /de skad brjod na sems kyi ni/ /bdag gi gnas pa spangs pa yin/ /rang gi rang bzhin las 'das pa/ /de ni chos rnams chos ma yin/ /ji ltar bu ram mngar ba dang // </text></item>
<item><p>40b.3</p><section></section><text>me yi rang bzhin tsha ba bzhin/ /de bzhin chos rnams thams cad kyi/ /rang bzhin stong pa nyid du 'dod/ /stong nyid rang bzhin du brjod pas/ /gang zhig chad par smra ba min/ /des ni rtag pa nyid du yang / /'ga' zhig smras pa ma yin no/ /ma rig nas brtsams rga ba yi / /mthar</text></item>
<item><p>40b.4</p><section></section><text>thug yan lag bcu gnyis kyi/ /brten nas byung ba'i bya ba ni/ /kho bo rmi lam sgyu 'drar 'dod/ /yan lag bcu gnyis 'khor lo 'di/ /srid pa'i lam du 'khor ba ste/ /de las gzhan du sems can gang / /las 'bras spyod par 'dod pa med/ /ji ltar me long la brten nas// </text></item>
<item><p>40b.5</p><section></section><text>bzhin gyi dkyil 'khor snang gyur pa/ /de ni der 'pho ma yin zhing / /de med par yang de yod min/ /de bzhin phung po nying mtshams sbyor/ /srid pa gzhan du skye ba dang / /'pho ba med par mkhas rnams kyis/ /rtag tu nges par bya ba yin/ /mdor na stong pa'i chos rnams la/ /chos rnams</text></item>
<item><p>40b.6</p><section></section><text>stong pa skye bar 'gyur/ /byed po las 'bras longs spyod pa/ /kun rdzob tu ni rgyal bas bstan/ /ji ltar rnga yi sgra dang ni/ /de bzhin myu gu tshogs pas bskyed/ /phyi yi rten cing 'brel 'byung ba/ /rmi lam sgyu ma dang mtshungs 'dod/ /chos rnams rgyu las skyes pa ni/ /nam yang 'gal</text></item>
<item><p>40b.7</p><section></section><text>bar mi 'gyur te/ /rgyu ni rgyu nyid kyis stong pas/ /de ni skye ba med par rtogs/ /chos rnams kyi ni skye ba med/ /stong nyid yin par rab tu bshad/ /mdor na phung po lnga rnams ni/ /chos kun zhes ni bshad pa yin/ /de nyid ji bzhin bshad pas na/ /kun rdzob rgyun ni 'chad mi 'gyur/ /kun</text></item>
<item><p>41a.1</p><section></section><text>rdzob las ni tha dad par/ /de nyid dmigs pa ma yin te/ /kun rdzob stong pa nyid du bshad/ /stong pa kho na kun rdzob yin/ /med na mi 'byung nges pa'i phyir/ /byas dang mi rtag ji bzhin no/ /kun rdzob nyon mongs las las byung / /las ni sems las byung ba</text></item>
<item><p>41a.2</p><section></section><text>yin/ /sems ni bag chags rnams kyis bsags/ /bag chags bral na bde ba ste/ /bde ba'i sems ni zhi ba nyid/ /sems zhi ba ni rmongs mi 'gyur/ /rmongs med de nyid rtogs pa ste/ /de nyid rtogs pas grol thob 'gyur/ /de bzhin nyid dang yang dag mtha'/ /mtshan</text></item>
<item><p>41a.3</p><section></section><text>ma med dang don dam nyid/ /byang chub sems mchog de nyid dang / /stong nyid du yang bshad pa yin/ /gang dag stong nyid mi shes pa/ /de dag thar pa'i rten ma yin/ /'gro drug srid pa'i btson rang ni/ /rmongs pa de dag 'khor bar 'gyur/ /de ltar stong pa nyid 'di ni/ /rnal</text></item>
<item><p>41a.4</p><section></section><text>'byor pa yis bsgom byas na/ /gzhan gyi don la chags pa'i blo/ /'byung bar 'gyur bar the tshom med/ /gang dag pha dang ma dang ni/ /gnyen bshes gyur pas bdag la sngon/ /phan pa byas par gyur pa yi / /sems can de dag rnams la ni/ /byas pa gzo bar gyur par bya/ /srid pa'i</text></item>
<item><p>41a.5</p><section></section><text>btson rar sems can ni/ /nyon mongs me yis gdungs rnams la/ /bdag gis sdug bsngal byin pa ltar/ /de bzhin bde ba sbyin par rigs/ /'jig rten bde 'gro ngan 'gro yis/ /'dod dang mi 'dod 'bras bu de/ /sems can rnams la phan pa dang / /gnod pa las ni 'byung</text></item>
<item><p>41a.6</p><section></section><text>bar 'gyur/ /sems can bsten pas sangs rgyas kyi / /go 'phang bla med nyid 'gyur na/ /lha dang mi yi longs spyod gang / /tshangs dang dbang po drag po dang / /'jig rten skyong bas bsten de dag /sems can phan pa tsam zhig gis/ /ma drangs ba ni 'gro gsum 'dir/ /'ga' yang med</text></item>
<item><p>41a.7</p><section></section><text>la mtshar ci yod/ /sems dmyal dud 'gro yi dwags su/ /sdug bsngal rnam pa du ma'i dngos/ /sems can rnams kyis myong ba gang / /de ni sems can gnod las byung / /bkres skom phan tshun rdeg pa dang / /gzir ba yi ni sdug bsngal nyid/ /bzlog par dka' zhing zad med de// </text></item>
<item><p>41b.1</p><section></section><text>sems can gnod pa'i 'bras bu yin/ /sangs rgyas byang chub sems nyid dang / /bde 'gro dang ni ngan 'gro gang / /sems can dag gi rnam smin kyang / /ngo bo gnyis su shes par bya/ /dngos po kun gyis bsten bya zhing / /rang gi lus bzhin bsrung bar bya/ /sems can rnams la</text></item>
<item><p>41b.2</p><section></section><text>chags bral ba/ /dug bzhin 'bad pas spang bar bya/ /nyan thos rnams ni chags bral bas/ /byang chub dman pa thob min nam/ /sems can yongs su ma dor bas/ /rdzogs sangs rgyas kyis byang chub thob/ /de ltar phan dang mi phan pa'i/ /'bras bu 'byung pa dpyad pa na/ /de dag</text></item>
<item><p>41b.3</p><section></section><text>skad cig gcig kyang ni/ /rang don chags shing ji ltar gnas/ /snying rjes brtan pa'i rtsa ba can/ /byang sems myu gu las byung ba/ /gzhan don gcig 'bras byang chub ni/ /rgyal ba'i sras rnams sgom par byed/ /gang zhig bsgoms pas brtan pa ni/ /gzhan gyi sdug bsngal gyis bred</text></item>
<item><p>41b.4</p><section></section><text>nas/ /bsam gtan bde ba dor nas kyang / /mnar med par yang 'jug par byed/ /'di ni ngo mtshar 'di bsngags 'os/ /'di ni dam pa'i tshul lugs mchog /de dag rnams kyi rang lus dang / /nor rnams byin pa ngo mtshar min/ /chos rnams stong pa 'di shes nas/ /las dang 'bras bu sten pa gang // </text></item>
<item><p>41b.5</p><section></section><text>de ni ngo mtshar bas ngo mtshar/ /rmad du byung bas rmad du byung / /sems can bskyab pa'i bsam pa can/ /de dag srid pa'i 'dam skyes kyang / /de byung nyes pas ma gos pa/ /chu yi pad+ma'i 'dab ma bzhin/ /kun bzang la sogs rgyal ba'i sras/ /nyon mongs bud shing bsregs mod</text></item>
<item><p>41b.6</p><section></section><text>kyi/ /de ltar snying rjes brlan gyur cing / /snying rje'i dbang du gyur pa rnams/ /gshegs dang bltams dang rol pa dang / /khab nas 'byung dang dka' ba spyod/ /byang chub che dang bdud sde 'joms/ /chos kyi 'khor lo bskor ba dang / /lha rnams kun la zhugs pa dang / /de bzhin du ni mya</text></item>
<item><p>41b.7</p><section></section><text>ngan las/ /'das pa ston par mdzad pa yin/ /tshangs dang dbang po khyab 'jug dang / /drag sogs gzugs su sprul mdzad nas/ /'gro ba 'dul ba'i sbyor ba yis/ /thugs rje'i rang bzhin can gar mdzad/ /srid pa'i lam la skyo rnams la/ /ngal so'i don du theg pa che/ /'byung</text></item>
<item><p>42a.1</p><section></section><text>ba'i ye shes gnyis po yang / /gsungs pa yin te don dam min/ /ji srid sangs rgyas kyis ma bskul// de srid ye shes lus dngos can/ /ting 'dzin myos pas rgyal 'gyur ba/ /nyan thos de dag gnas par 'gyur/ /bskul na sna tshogs gzugs</text></item>
<item><p>42a.2</p><section></section><text>kyis ni/ /sems can don la chags gyur cing / /bsod nams ye shes tshogs bsags na / /sangs rgyas byang chub thob par 'gyur/ /gnyis kyi bag chags yod pa'i phyir/ /bag chags sa bon brjod pa yin/ /sa bon de dngos tshogs pa ni/ /srid pa'i myu gu skyed par byed/ / </text></item>
<item><p>42a.3</p><section></section><text>'jig rten mgon rnams kyis bstan pa/ /sems can bsam dbang rjes 'gro ba/ /'jig rten du ni thabs mang po/ /rnam pa mang po tha dad 'gyur/ /zab cing rgya che'i dbye ba dang / /la lar gnyis ka'i mtshan nyid can/ /tha dad bstan pa yin yang ni/ /stong dang gnyis med tha dad min/ / </text></item>
<item><p>42a.4</p><section></section><text>gzungs rnams dang ni sa rnams dang / /sangs rgyas pha rol phyin gang dag /de dag byang chub sems kyi char/ /kun mkhyen rnams kyis gsungs pa yin/ /lus ngag yid kyis rtag par ni/ /de ltar sems can don byed pa/ /stong nyid rtsod par smra rnams la/ /chad pa'i rtsod pa nyid yod</text></item>
<item><p>42a.5</p><section></section><text>min/ /'khor ba mya ngan 'das pa la/ /bdag nyid che de mi gnas pa/ /de phyir sangs rgyas rnams kyis ni/ /mi gnas mya ngan 'das 'dir bshad/ /snying rje ro gcig bsod nams gyur/ /stong nyid ro ni mchog gyur pa/ /bdag dang gzhan don bsgrub don du/ /gang 'thung de dag rgyal</text></item>
<item><p>42a.6</p><section></section><text>sras yin/ /dngos po kun gyis de la 'dud/ /srid pa gsum na rtag mchod 'os/ /sangs rgyas gdung ni 'tshob don du/ /'jig rten 'dren pa de dag bzhugs/ /byang chub sems 'di theg chen po/ /mchog ni yin par bshad pa ste/ /mnyam par gzhag pa'i 'bad pa yis/ / </text></item>
<item><p>42a.7</p><section></section><text>byang chub sems ni bskyed par gyis/ /rang dang gzhan don bsgrub don du/ /srid na thabs gzhan yod ma yin/ /byang chub sems ni ma gtogs par / /sangs rgyas kyis sngar thabs ma gzigs/ /byang chub sems bskyed tsam gyis ni/ /bsod nams phung po gang thob pa/ /gal te</text></item>
<item><p>42b.1</p><section></section><text>gzugs can yin na ni/ /nam mkha' gang ba las ni lhag /skyes bu gang zhig skad cig tsam/ /byang chub sems ni sgom byed pa/ /de yi bsod nams phung po ni/ /rgyal ba yis kyang bgrang mi spyod/ /nyon mongs med pa'i rin chen sems/ /'di ni nor mchog gcig pu ste/ /nyon</text></item>
<item><p>42b.2</p><section></section><text>mongs bdud sogs chom rkun gyis/ /gnod min 'phrog par bya ba min/ /ji ltar 'khor bar sangs rgyas dang / /byang chub sems dpa'i smon lam ni/ /mi g.yo de ltar blo nyid ni/ /byang chub sems gzhol rnams kyis bya/ /ngo mtshar gyis kyang khyed cag gis/ /ji ltar bshad pa la</text></item>
<item><p>42b.3</p><section></section><text>'bad kyi / /de rjes kun bzang spyod pa ni/ /rang nyid kyis ni rtogs par 'gyur/ /rgyal mchog rnams kyis bstod pa'i byang chub sems ni bstod byas pa'i/ /bsod nams mtshungs med deng du bdag gis thob pa gang yin pa/ /de yis srid pa'i rgya mtsho dba' klong nang du nub pa yi/ /sems</text></item>
<item><p>42b.4</p><section></section><text>can rkang gnyis dbang pos bsten pa'i lam du 'gro bar shog /byang chub sems kyi 'grel pa slob dpon bdag nyid chen po 'phags pa klu sgrub kyis mdzad pa rdzogs so// //rgya gar gyi mkhan po gu Na A ka ra dang / lo tsA ba rab zhi bshes gnyen gnyen gyis bsgyur cing zhus/ /slad kyi rgya gar gyi</text></item>
<item><p>42b.5</p><section></section><text>mkhan po ka na ka wa rma dang / bod kyi lo tsA ba pa chab nyi ma grags kyis bcos pa'o // // @##/ /rgya gar skad du/ bo d+hi tsi t+ta bi ba ra Na/ bod skad du/ byang chub sems kyi 'grel pa/ 'phags pa 'jam dpal la phyag 'tshal lo/ /de nas byang chub kyi sems sgom pa'i 'grel</text></item>
<item><p>42b.6</p><section></section><text>pa bshad par bya'o/ /bcom ldan 'das kyis chos thams cad sems kyis rnam par brtags pa'o zhes gsungs pas re zhig sems ni de nyid kyi rang bzhin ci zhig ces nges par rtog pa na/ dngos po thams cad dang bral ba/ /phung po khams dang skye mched dang / /gzung dang 'dzin pa rnam par</text></item>
<item><p>42b.7</p><section></section><text>spangs/ /chos bdag med par mnyam nyid pas/ /rang sems gdod nas ma skyes pa/ /stong pa nyid kyi rang bzhin no/ /zhes gsungs so/ /smras pa 'di yi don ci yin zhe na/ brjod pa/ dngos po thams cad dang bral ba / /zhes te dngos po'i sgras bdag la sogs pa mngon par brjod do/ / </text></item>
<item><p>43a.1</p><section></section><text>'di skad du sems de ni bdag dang / sems can dang / srog dang / gso ba dang / skyes bu dang / gang zag dang / shed las skyes dang / shed bu dang / byed pa po la sogs pa'i rang bzhin ma yin no/ /ci'i phyir zhe na/ de dag la bya ba'i mtshan nyid can yod pa ma yin pa'i</text></item>
<item><p>43a.2</p><section></section><text>phyir ro/ /de nyid kyi phyir bdag la sogs pa'i dngos po yod pa ma yin na/ sems de'i rang bzhin du gyur pa lta ga la yod ces smras par 'gyur ro/ /de'i phyir dngos po thams cad dang bral zhing bdag tu 'dzin pa tsam gyis yang dag par bskyed pa'o/ /nyon mongs pa thams cad bdag tu 'dzin</text></item>
<item><p>43a.3</p><section></section><text>pas yang dag par bskyed pa'i phyir sems ni de'i rang bzhin du 'gyur ro zhe na/ sems de ni phung po dang khams dang skye mched kyi rang bzhin ma yin pa'i phyir/ phung po khams dang skye mched dang / /gzung dang 'dzin pa rnam par spangs/ /zhes gsungs so/ /'di ltar re zhig phung po la</text></item>
<item><p>43a.4</p><section></section><text>sogs pa nyid kyi dngos po don dam par ma dmigs na/ sems de'i rang bzhin du 'gyur ba lta ga la yod/ ji ltar zhe na/ re zhig gzugs la sogs pa'i phung po rnams dngos po med pa nyid de/ gzugs kyi phung po ni 'byung ba dang 'byung ba las gyur pa'i tshogs so/ /'byung ba ni bzhi ste/ sa</text></item>
<item><p>43a.5</p><section></section><text>dang / chu dang / me dang / rlung ngo / /'byung ba las gyur pa lnga ste/ gzugs dang / sgra dang / dri dang / ro dang / reg bya'o/ /sa la sogs pa 'byung ba rnams dang / gzugs la sogs pa 'byung ba las gyur pa de dag re re zhing tha dad pa'i dngos po nyid du ma dmigs te/ gang du gcig tu</text></item>
<item><p>43a.6</p><section></section><text>yod pa der gzhan yang yod pa'i phyir ro/ /de'i phyir gzugs ni ming tsam du kun du brtags pa'o/ /gzugs kyi phung po ni gzugs kyi phung pos stong zhes gsungs pa las ni gzugs kyi phung po yang yongs su ma grub pa'o/ /de bzhin du tshor ba'i phung po yongs su ma grub ste/ ji lta zhe na/ </text></item>
<item><p>43a.7</p><section></section><text>tshor ba rnam pa gsum mo/ /bde ba dang / sdug bsngal ba dang / sdug bsngal ma yin zhing bde ba yang ma yin pa de dag phan tshun ltos pa'i phyir te/ sdug bsngal la ltos nas bde ba dang / bde ba la ltos nas sdug bsngal du 'dogs par byed do/ /chos gang zhig gcig pur gnas pa dmigs</text></item>
<item><p>43b.1</p><section></section><text>pa med pa de ni rdzas nyid du yod pa yin te/ ring po dang thung ngu bzhin no/ /gzhan du tshor ba ni rnam pa gnyis te/ lus las byung ba dang / sems las byung ba'o zhes par yang re zhig lus ni gzugs kyi phung pos bsdus pa'i phyir ma dmigs so/ /de'i phyir lus med pa'i phyir lus las</text></item>
<item><p>43b.2</p><section></section><text>byung ba'i tshor ba ma grub bo/ /sems kyang yul na mi gnas pa/ phyogs na mi gnas pa/ gzugs med pa/ bstan du med pa/ rab tu mi gnas pa/ snang ba med pa/ rnam par mi rig par gsungs na/ tshor ba de ni ci 'dra zhig de'i phyir sems las byung ba yang ma grub po/ /de'i phyir</text></item>
<item><p>43b.3</p><section></section><text>tshor ba'i phung po ni tshor ba'i phung pos stong ngo zhes gsungs pa las na/ tshor ba'i phung po yang yongs su ma grub bo/ /'du shes kyi phung po yang ming tsam gyis dngos po nyid de/ 'du shes ni mtshan mar 'dzin pa'i bdag nyid can yin la/ de ltar re zhig gang dag la mtshan mar gzung bar bya ba'i</text></item>
<item><p>43b.4</p><section></section><text>dngos po yod pa ma yin pa de'i phyir mtshan ma med pas mtshan ma can yang yod pa ma yin no/ /'du shes kyi phung po ni 'du shes kyi phung pos stong ngo zhes gsungs pa las na 'du shes kyi phung po yang yongs su ma grub bo/ /'du byed kyi phung po yang yongs su ma grub ste tshogs pa tsam gyi phyir</text></item>
<item><p>43b.5</p><section></section><text>ro/ /'du byed kyi phung po ni tshor ba dang / sems pa dang 'du shes dang 'dun pa dang reg pa dang blo dang / dran pa dang yid la byed pa dang mos pa la sogs pa mtshungs par ldan pa rnams dang / sa dang chu dang me dang rlung la sogs pa'i skye ba la sogs pa mtshungs par mi ldan pa dag la brjod na/ </text></item>
<item><p>43b.6</p><section></section><text>sems las byung ba'i chos rnams dang skye ba la sogs pa dag kyang re re zhing la skye ba yod pa ma yin no/ /'du byed kyi phung po ni las kyi mtshan nyid can yin pa'i phyir yang med pa nyid do/ /byed pa po med pa'i phyir bya ba yang dngos po med do/ /'du byed kyi phung po ni 'du byed kyi phung po'i dngos</text></item>
<item><p>43b.7</p><section></section><text>pos stong ngo zhes gsungs pa las na 'du byed kyi phung po yongs su grub pa med do/ /rnam par shes pa'i phung po yang yongs su ma grub ste/ 'di ltar rnam par shes pa'i phung po nyid ni mig dang / rna ba dang / sna dang / lce dang / lus dang / yid kyi rnam par shes pa rnams yin la/ </text></item>
<item><p>44a.1</p><section></section><text>mig gi rnam par shes pa la sogs pa de dag kyang re re zhing rang gi ngo bo ma dmigs so/ /ci'i phyir zhe na/ mig dang gzugs la brten nas mig gi rnam par shes pa 'byung zhing med na mi 'byung ste/ mig dang gzugs med na mig gi rnam par shes pa ji ltar 'byung</text></item>
<item><p>44a.2</p><section></section><text>bar 'gyur/ de ltar na re zhig mig gi rnam par shes pa yongs su ma grub po/ /tshig de nyid kyis rna ba dang / sna dang / lce dang lus kyi rnam par shes pa yang yid 'das pa dang ma 'ongs pa'i chos thams cad kyi rten can yin na/ ci ltar 'das pa dang ma 'ongs pa'i chos rnams yid kyi rnam</text></item>
<item><p>44a.3</p><section></section><text>par shes pa skyed pa'i rkyen du 'gyur/ bcom ldan 'das kyis re zhig 'das pa ni de nyid dang / lhan cig 'gags shing ma 'ongs pa ni ma thob pa yin la/ da ltar byung ba rnam par shes pa dang lhan cig pa yang gnas pa yod pa ma yin zhes gsungs so/ /rnam par shes pa'i phung po</text></item>
<item><p>44a.4</p><section></section><text>yang rnam par shes pa'i phung pos stong ngo zhes pa las rnam par shes pa'i phung po yang yongs su ma grub bo/ /de ltar phung po de nyid khams dang skye mched du bstan pa'i phyir logs su dgag par mi bya ste/ sa bon med pas myu gu med pa bzhin du phung po rang bzhin med pa nyid kyis de rnams</text></item>
<item><p>44a.5</p><section></section><text>kyang rang bzhin med par grub bo/ /de'i phyir sems ni phung po dang / khams dang / skye mched dang bral ba zhes bya'o/ /gzung dang 'dzin pa rnam par spangs/ /zhes bya ba ni yang dag par rdzogs pa'i sangs rgyas kyis de bzhin gshegs pa'i gsang ba'i mdo las/ sems ni sngon po dang / ser</text></item>
<item><p>44a.6</p><section></section><text>po dang / dmar po dang / btsod kha dang / shel dang / dngul gyi kha dog dang / ring po dang / thung ngu dang / zlum po dang / gru gsum dang / gru bzhi la sogs pa'i rnam pa dang / skyes pa dang bud med dang / ma ning gi rnam pa ma mthong ngo zhes pa dang / gsang ba'i bdag po sems</text></item>
<item><p>44a.7</p><section></section><text>ni 'dod pa'i khams kyi rang bzhin ma yin/ gzugs kyi khams kyi rang bzhin ma yin/ gzugs med pa'i khams kyi rang bzhin ma yin/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa'i</text></item>
<item><p>44b.1</p><section></section><text>'gro ba'i rang bzhin ma yin no zhes pa nas/ rnam pa thams cad du yongs su btsal na ma dmigs so zhes bya ba'i bar du gsungs so/ /de ltar na re zhig sems de ni gzung ba ma yin no/ /ji ltar 'dzin pa yang ma yin pa de ltar brjod par bya ste/ 'di ltar bcom ldan 'das kyis gsang</text></item>
<item><p>44b.2</p><section></section><text>ba'i bdag po sems de ni nang na yang ma yin phyi rol na yang ma yin/ gnyis ka'i bar du yang ma yin no/ /de ci'i phyir zhe na/ gsang ba'i bdag po sems de ni rang bzhin gyis yongs su dag pa'i phyir ro/ /de'i phyir gang rnam pa thams cad kyis yongs su btsal na ma dmigs pa</text></item>
<item><p>44b.3</p><section></section><text>de ji ltar gzung ba dang 'dzin pa yin par 'gyur/ de ltar na sems de ni gzung ba dang 'dzin pa dang bral ba zhes bya'o/ /chos bdag med par mnyam nyid pas/ /zhes bya ba ni phung po la sogs pa thams cad bdag med pa de bzhin du sems de yang ngo / /de skad du bcom ldan 'das kyis</text></item>
<item><p>44b.4</p><section></section><text>chos thams cad stong pa de bzhin du sems kyang stong pa'i mtshan nyid do/ /chos thams cad bdag med pa de bzhin du sems de yang bdag med pa'i mtshan nyid do/ /chos thams cad rnam par dben pa ste/ de bzhin du sems de yang rnam par dben pa'i mtshan nyid do/ /de'i phyir chos bdag</text></item>
<item><p>44b.5</p><section></section><text>med par mnyam pa nyid kyis sems de mnyam pa yin pa'i phyir rang gi sems gdod ma nas ma skyes pa'o/ /de'i phyir stong pa nyid kyi rang bzhin no/ /stong pa nyid kyi rang bzhin ci zhe na/ stong pa nyid ni nam mkha'i rang bzhin no/ /de skad du'ang nam mkha' stong pa'o/ /chos thams cad nam mkha'i rang bzhin no/ /byang chub</text></item>
<item><p>44b.6</p><section></section><text>kyang de'i rang bzhin no/ /sems kyang de'i rang bzhin no zhes gsungs so/ /de bzhin du nam mkha' rang bzhin med pa ming tsam mo/ /de bzhin du sems kyang rang bzhin med pa ming tsam yin/ gang yang sems ma skyes ma 'gags par khong du chud pa de ni byang chub bo/ /de skad du yang bcom</text></item>
<item><p>44b.7</p><section></section><text>ldan 'das kyis byang chub gang zhe na/ gang sems kyi yang dag pa ji lta ba bzhin yongs su shes pa ste/ de nyid bla na med pa yang dag par rdzogs pa'i byang chub bo/ /gsang ba'i bdag po chos phra ba yang yod pa ma yin zhing dmigs pa med pa des na bla na med pa yang dag par rdzogs pa'i</text></item>
<item><p>45a.1</p><section></section><text>byang chub ces brjod do/ /ci'i phyir zhe na/ byang chub ni nam mkha'i mtshan nyid de/ rtogs pa po dang rtogs par bya ba 'ga' yang med do/ /de ci'i phyir zhe na/ byang chub ni nam mkha'i mtshan nyid kyi phyir ro zhes gsungs so/ /de'i phyir gang zhig rang gi sems yang dag pa ji lta ba</text></item>
<item><p>45a.2</p><section></section><text>bzhin rig pa de la brtse ba'i thabs kyis/ kye ma kyi hud sems can 'di dag ni sdug bsngal ba/ 'di dag ni rang gi sems kyi chos nyid kyi rang bzhin ma gtogs pa yang dag pa ma yin pa'i rnam par rtog pa phyin ci log gi gdon gyis bzung ba/ 'khor ba na sdug bsngal sna tshogs nyams</text></item>
<item><p>45a.3</p><section></section><text>su myong ba yin zhing / ji ltar de dag rang gi sems kyi chos nyid kyi rang bzhin rtogs par 'gyur ba de bzhin du bdag gis 'bad par bya'o zhes sems can la dmigs pa'i sems skye bar 'gyur ro/ /gang snying rje chen pos yongs su bzung ba'i sems bskyed pa de ni byang chub kyi sems dang / </text></item>
<item><p>45a.4</p><section></section><text>sems can thams cad la phan pa'i sems dang / sems can thams cad la bde ba'i sems dang / bla na med pa'i sems dang / chos kyi dbyings la 'jug pa'i sems dang / sems can thams cad la brten nas skyes pa'i byang chub kyi sems zhes bya'o/ /byang chub sems kyi 'grel</text></item>
<item><p>45a.5</p><section></section><text>pa slob dpon klu sgrub kyis mdzad pa rdzogs so// //kha che'i paN+Di ta dza ya a nan+ta dang / bod kyi lo tsA ba khu mdo sde 'bar gyis bsgyur ba'o// @##/ /rgya gar skad du/ pany+tsa kra ma/ bod skad du/ rim pa lnga pa/ 'jam dpal gzhon nur gyur pa la phyag 'tshal lo/ /mgon</text></item>
<item><p>45a.6</p><section></section><text>po sangs rgyas kun bdag nyid/ /dpal ldan bde chen la btud de/ /rnal 'byor rgyud kyi rjes 'brangs nas/ /rdo rje bzlas pa'i rim bshad bya/ /bskyed pa'i rim la legs gnas shing / /rdzogs pa'i rim pa 'dod rnams la/ /thabs 'di rdzogs pa'i sangs rgyas kyis/ / </text></item>
<item><p>45a.7</p><section></section><text>skas kyi rim pa lta bur gsungs/ /sems can rnams kyi srog gyur pa/ /rlung zhes bya ba las kun byed/ /'di ni rnam shes bzhon pa ste/ /lnga yi bdag nyid bcu ming can/ /rlung gi de nyid rim gyis ni/ /sngags kyi de nyid yang dag 'jug /sngags kyi dmigs pa rtogs nas ni/ /rdo rje</text></item>
<item><p>45b.1</p><section></section><text>bzlas pa rnams la slob / /rdo rje bzlas nas rnal 'byor pa/ /sems la dmigs pa thob par 'gyur/ /sgyu ma lta bu'i ting 'dzin gnas/ /yang dag mthas ni rnam par sbyang / /yang dag mtha' las langs nas ni/ /gnyis med ye shes 'thob par 'gyur/ /zung 'jug ting 'dzin</text></item>
<item><p>45b.2</p><section></section><text>la gnas nas/ /slar zhing gang la'ang mi slob bo/ /'di ni rdzogs pa'i rnal 'byor pa/ /rdo rje 'dzin pa chen po'ang de/ /rnam pa kun gyi mchog ldan pa'i/ /thams cad mkhyen par de nas 'gyur/ /'das pa dang ni ma 'ongs dang / /de ltar byung ba'i srid gsum ni/ /'od gsal bas</text></item>
<item><p>45b.3</p><section></section><text>ni rnam dag pas/ /skad cig de la ma lus mthong / /dpal ldan 'dus pa'i rgyud du ni/ /de nyid 'di dag rgyas btab nas / /bshad pa'i rgyud kyi rjes 'brangs nas/ /bla ma'i kha las rtogs par bya/ /de la dang po kho nar rlung gi de kho na nyid bstan pa'i tshig rtsa ba'i rgyud la 'jug par bya</text></item>
<item><p>45b.4</p><section></section><text>ste/ sna yi rtse mor yungs kar bsam/ /'gro dang mi 'gro yungs kar la/ /gsang ba'i sngags kyis brtags pa yis/ /ye shes mchog gi gnas bsgom mo/ /rin chen kha dog sna lnga pa/ /yungs kar gyi ni 'bru tshod tsam/ /sna yi rtse mor nan tan du/ /rnal 'byor rig pas</text></item>
<item><p>45b.5</p><section></section><text>rtag tu bsgom/ /zhes bya ba ste/ 'di ni dgongs pas bshad pa'o/ /rdo rje'i tshig 'di'i bshad pa lha mo bzhis zhus pa zhes bya ba'i bshad pa'i rgyud las/ snying po las ni snying po mchog /sangs rgyas kun gyi gsang ba ni/ /gang de thams cad bdag nyid gnas/ /de ni lha mo</text></item>
<item><p>45b.6</p><section></section><text>bshad par bya/ /ye shes lnga yi dngos de nyid/ /yungs kar gyi ni 'bru tshod tsam/ /de yi dbus na gnas pa'i lha/ /mi gsal gsal ba'i bdag nyid can/ /zhes gsungs pa dang / gsang ba 'dus pa'i rgyud phyi ma las kyang don 'di nyid gsal bar gsungs te/ ye shes lnga</text></item>
<item><p>45b.7</p><section></section><text>yi rang bzhin dbugs/ /'byung ba lnga yi ngo bo nyid/ /gong bu'i gzugs kyis phyung nas ni/ /sna yi rtse mor rab tu brtag /rin chen kha dog sna lnga pa/ /srog dang rtsol ba zhes byar bshad/ /rang sngags snying gar bsams nas ni/ /srog ni thig ler gnas par gzhag /ces gsungs</text></item>
<item><p>46a.1</p><section></section><text>pa dang / 'di nyid yang slar bshad pa rdo rje phreng ba zhes bya ba bshad pa'i rgyud las/ sna rtse ra yungs kar zhes bya ba/ /srog dang rtsal ba'i brtag pa ste/ /srog dang rtsol ba la gnas pa/ /'od lnga sangs rgyas rnams su bsgom/ /steng gi sna las nges 'byung ba/ /g.yon</text></item>
<item><p>46a.2</p><section></section><text>dang g.yas dang gnyis ka dang / /dal bar rgyu dang rnam bzhir 'gyur/ /nang gi dus ni yin par bshad/ /lkog ma snying ga lte ba dang / /gsang ba'i pad+mar 'gro 'ong ston/ /thun phyed kyi ni dus rtag tu/ /go rims ji bzhin gnas par bstan/ /g.yas pa nas ni 'byung ba'i khams/ /me</text></item>
<item><p>46a.3</p><section></section><text>yi dkyil 'khor nyid yin te/ /kha dog dmar zhing gsal ba 'di/ /pad+ma mgon po'i rgyu ba'o/ /g.yon pa las ni 'byung ba'i khams/ /rlung gi dkyil 'khor zhes bya ba/ /ljang ser dag tu snang ba ste/ /las kyi mgon po'i rgyu ba'o/ /gnyi ga las ni byung ba'i khams/ /mdangs</text></item>
<item><p>46a.4</p><section></section><text>chen kha dog ser po ste/ /dbang chen gyi ni dkyil 'khor nyid/ /rin chen mgon po'i rgyu ba'o/ /dal zhing rgyu ba med pa'i khams/ /dag cing shel ltar snang ba ni/ /chu yi dkyil 'khor nyid yin te/ /rdo rje mgon po'i rgyu ba'o/ /lus kun la ni gnas pa'i rlung / /bya ba kun la 'jug pa po/ / </text></item>
<item><p>46a.5</p><section></section><text>'di ni rnam snang ngo bo ste/ /'chi ba'i lus las 'byung bar 'gyur/ /rlung gi de nyid gsal ba 'di/ /ye shes lnga yi ngo bo nyid/ /rnal 'byor byis pa'i yul min zhing / /rtog ge ba yis mi shes so/ /de ltar rlung gi de kho na nyid bstan nas/ da ni sngags kyi de kho na nyid ston pa'i tshig rtsa ba'i</text></item>
<item><p>46a.6</p><section></section><text>rgyud nyid la 'jug par bya ste/ de bzhin gshegs pa thams cad kyi sku dang gsung dang thugs kyi gsang sngags thams cad kyi snying po kun du skul bar byed pa zhes bya ba mchog tu gsang ba nyid kyi sku dang gsung dang thugs rdo rje las tshig gi lam nges par brjod pas sngags bsdus pa 'di lta bu</text></item>
<item><p>46a.7</p><section></section><text>gsungs so/ /oM AH hUM/ don rtogs pa yi bzlas pa ni/ /ngo bo nyid med bzang po las/ /dus gsum sangs rgyas kyis brtags pa/ /rdo rje bzlas par de bshad do/ /slong mo za zhing mi bzlas te/ /ma bslangs pa la'ang chags mi bya/ /'dod pa kun la longs spyod cing / /sngags</text></item>
<item><p>46b.1</p><section></section><text>kyi yan lag ma nyams bzlas/ /bshad pa 'di nyid slar bshad pa/ /dgongs pa lung bstan pa'i rgyud las gsungs pas de la 'jug par bya ste/ de nas dpal ldan snang mdzad che/ /khyab bdag la ni slar gsol pa/ /sems can thams cad skyed pa po/ /sna tshogs gzugs</text></item>
<item><p>46b.2</p><section></section><text>can sems 'di ni/ /de bas dngos po med gyur kyang / /srid pa dag tu rab tu grags/ /byang chub sems ni mkha' mnyam pa/ /legs par rjes su myong mdzad pa/ /'gro ba'i don ni mdzad pa po/ /skye bo mchog la de bstan gsol/ /sgrub pa yi ni thabs tsam zhig /shes</text></item>
<item><p>46b.3</p><section></section><text>nas rgyud rnams 'chad par byed/ /'di ltar bdag ni slob dpon zhes/ /ma 'ongs pa na smra bar 'gyur/ /bdag gi tshig ni 'di nyid dag /yin zhes smra zhing byis pa 'jig /de ni dgongs pa'i byang chub sems/ /ji bzhin don du mi shes so/ /de nas bdag po bcom ldan 'das/ / </text></item>
<item><p>46b.4</p><section></section><text>rnam par snang mdzad thub chen gyis/ /legs zhes lan gsum gsungs mdzad nas/ /lag na rdo rje la 'di gsungs/ /mi rtog don gyi de nyid ni/ /rab tu phye nas bshad par bya/ /brjod dang dmigs par bcas pa dang / /brdar gyur dang ni don dam mo/ /tshig gi brjod pa thun mong ste/ / </text></item>
<item><p>46b.5</p><section></section><text>dmigs par bcas pa sangs rgyas nyid/ /sngags kyi de nyid brda ru bshad/ /don dam de bzhin nyid yin no/ /dang po gcig ni dgu dbus na/ /gang zhig bcu yis ma bcings pa/ /de nyid bcing med ces bya ste/ /de shes pa ni mchog gi gnas/ /dbyangs dang gsal byed yi ge ste/ / </text></item>
<item><p>46b.6</p><section></section><text>grangs dgu yi ni rjes 'jug pa/ /as bcings phan tshun yang dag sbyor/ /gang gis shes de 'gro ba'i bla/ /'byung ba'i mtha' dang yang dag ldan/ /cha la sogs pa bcu drug gnas/ /lnga pa lnga dang yang dag ldan/ /bzhi ni gsum du nges par sbyar/ /yi ge AM bcas ring por</text></item>
<item><p>46b.7</p><section></section><text>bcas/ /yon tan sbyor sogs phyogs dang mtshungs/ /thung ngu ma las dag tu 'gyur/ /gcig min du ma'ang ma yin na/ /yi ge gang zhig sngar bshad pa/ /gang yang mngon par phyogs pa rnams/ /bud med skyes pa ma ning ste/ /khams la sogs par rab tu brtag /'og dang steng</text></item>
<item><p>47a.1</p><section></section><text>du bcas par ni/ /shes nas blos ni nges par sbyar/ /brjod pa yi ni sngags 'di dag /dngos med ngo bo las byung ba'o/ /de ni yongs su gyur pa'i gzugs/ /lha ru nye bar mtshon pa gang / /de ni nye bar dmigs pa'o/ /brda ni de nyid gsum gnas pa/ /rang</text></item>
<item><p>47a.2</p><section></section><text>bzhin bzlas pa'i mtshan nyid do/ /a yig bshad pa'i ye shes ni/ /sangs rgyas kun gyi snying por gyur/ /oM gyis sems can yang dag sdud/ /sangs rgyas skur ni rab tu brtag /hUM gis sems can yang dag spro/ /sangs rgyas thugs su rab tu brtag /AH ni gnas par</text></item>
<item><p>47a.3</p><section></section><text>gyur pa'o/ /sangs rgyas gsung du rab tu brtag /'jug pa nyid dang gnas pa dang / /ldang ba yi ni rim gyis kyang / /shes rab thabs kyi gzhir gnas te/ /sngags kyi yan lag ma nyams bzlas/ /gos dkar la sogs bzlas bshad pa/ /brgya phrag gnyis dang nyi shu lnga/ /bzhi</text></item>
<item><p>47a.4</p><section></section><text>po legs par bsdus pa ni/ /sbyor bzhi bsdus pa brgya phrag dgu/ /dgu brgya dag tu gang bstan pa/ /nyi shu rtsa bzhi'i rim gyis ni/ /de ni so sor 'byung ba las/ /nyi khri chig stong drug brgya'o/ /nang gi dus 'di nyid gsal bar bya ba'i phyir gsang ba 'dus pa'i rgyud phyi ma las/ rig</text></item>
<item><p>47a.5</p><section></section><text>pa'i cho ga 'di yis ni/ /thun mtshams bzhi ni rab sbyor bas/ /grangs 'bum gyi ni mtshan nyid can/ /sngags kyi yan lag ma nyams bzlas/ /zhes gsungs pa dang / bsgom pa yi ni bar chad can/ /rnal 'byor phyi rol bzlas pa spang / /sngags don bcom ldan rdo rje can/ /rdo rje bdag</text></item>
<item><p>47a.6</p><section></section><text>nyid ji ltar bzlas/ /glang po sngon du rnyed gyur nas/ /glang po'i rjes ni tshol byed ltar/ /sngags lus rang nyid mngon gyur nas/ /gzhan dag ji ga tshol byed dam/ /gzhan yang rdo rje 'dzin gang zhig /sbyor ba gsum dang ldan pa yis / /spyan drangs gshegs su gsol gyur dang / / </text></item>
<item><p>47a.7</p><section></section><text>de bzhin bzhugs su gsol ba dang / /bzhugs pa yis ni spyan drangs te/ /myur ba yis ni gshegs su gsol/ /gnyis ka min pas bzhugs su gsol/ /sna tshogs gnas grub bla med pa'o/ /myur ba dang ni rnam bsdus dang / /dal ba can dang sngags sbyor ba/ /bla</text></item>
<item><p>47b.1</p><section></section><text>mas slob ma'i rna drung du/ /rab tu 'bad de bshad par bya/ /de nas rnal 'byor dbang phyug gi / /thabs kyi dam pa bstan pa'i phyir/ /rnal 'byor 'bras bu rab ster ba'i/ /gsang ba'i yi ge bshad par bya/ /gang zhig bsams pa tsam gyis ni/ /rnal 'byor can la mchog ster gyur/ / </text></item>
<item><p>47b.2</p><section></section><text>dang po'i yi ge'i sbyor ba yis / /rtag tu dbugs ni rngub par bya/ /brgyad pa'i mtha' dang ldan pa yi/ /yi ge u ni thig ler bcas/ /rnal 'byor pa ni dbugs gtong byed/ /'di ni ci dga'i bzlas par bshad/ /khri phrag gnyis dang chig stong dang / /de bzhin du ni brgya phrag drug / </text></item>
<item><p>47b.3</p><section></section><text>rnal 'byor dbang po nyin mtshan gyi/ /bzlas brjod kyi ni grangs byed do/ /de 'dir gsang zhing dgongs pa yis/ /phra mo'i sbyor ba bshad pa yin/ /klog dang kha ton med mod kyi/ /'on kyang bzlas par bshad pa yin / /rdo rje bzlas pa 'di yis ni/ /cho ga ji bzhin bsten bya zhing / / </text></item>
<item><p>47b.4</p><section></section><text>snga ma lta bu'i ting 'dzin gyis/ /las rnams thams cad bsgrub par bya/ /de bas na gnyis su med pa mnyam pa nyid rnam par rgyal ba zhes bya ba rnal 'byor chen po'i rgyud las kyang / mnyam med sngags ni bzlas nas su/ /sgrub pa'i bdag nyid can gyis bsgrub / /de yis zla ba gcig gis</text></item>
<item><p>47b.5</p><section></section><text>ni/ /khams gsum 'grub par gdon mi za/ /rnam shes las ni 'byung ba'i sngags/ /mtshan nyid drug ldan bzas nas kyang / /rdo rje sems dpa' phyag byas na/ /zla ba nya la de 'grub 'gyur/ /de las brtul bzhugs bshad pa med/ /phreng ba mi dgos sngags mi dgos/ /gzung dang</text></item>
<item><p>47b.6</p><section></section><text>sbyin sreg las rnams dag /gcig nas gcig tu ldog par 'gyur/ /ya yi don gyis gang ci'ang rung / /dngos grub 'dod pas bya ba ni/ /ra la sogs pa gsum nyid kyis/ /'gro ba'i don la 'jug par bya/ /me dang rlung dang dbang chen dang / /chu ste so so'i dkyil 'khor du/ / </text></item>
<item><p>47b.7</p><section></section><text>thun ni phyed phyed dus su ni/ /las ni gnyis gnyis gnas par 'gyur/ /mchod la brtson pas mchod par 'gyur/ /bzlas la brtson pas rnam par dag /me la sbyin sreg brtson pas 'byor/ /bsam gtan brtson pas thar pa 'thob/ /sngags pas de ltar shes nas ni/ /'gro na byis pa bzhin</text></item>
<item><p>48a.1</p><section></section><text>du spyod/ /des ni mi rtog chos can gyis/ /gsang sngags rnams ni 'grub par 'gyur/ /gsung gi rdo rje sgrub pa ste/ /'di ni sngags kyi de nyid gsal/ /ye shes gsum gyi dbye ba yis/ /sems tsam la ni nges par sbyar/ /bla ma la brnyas sgyur can dad pa med/ /sngags kyis rlom</text></item>
<item><p>48a.2</p><section></section><text>zhing glegs bam mthong bas khengs/ /dad pa med cing dbang bskur dman pa la/ /gtam gyi rim pa'ang de la brjod mi bya/ /gang zhig bla ma la gus dad dang ldan/ /mos pas bsnyen bkur la ni rtag tu brtson/ /thos pa 'dzin gang slob ma'i dam pa yis/ /de la bla ma'i drin sbyin brtag</text></item>
<item><p>48a.3</p><section></section><text>mi dgos/ /ri dbang rtse nas 'ga' zhig lhung gyur na/ /ltung bar mi bya snyam yang ltung bar 'gyur/ /bla ma'i drin gyis phan pa'i lung thob na/ /grol bar mi 'gyur snyam yang grol bar 'gyur/ /rdo rje bzlas pa'i rim pa ste slob dpon klu sgrub kyi zhal snga nas kyis mdzad pa'i rim pa dang</text></item>
<item><p>48a.4</p><section></section><text>po'o// //phyag 'tshal 'dud cing phyag 'tshal 'dud/ /phyag 'tshal phyag 'tshal phyag 'tshal 'dud/ /ji ltar bstod cing phyag 'tshal ba/ /gang la bstod cing gang gis bstod/ /ji ltar chu la chu bzhag dang / /ji ltar mar la mar bzhin du/ /rang gis rang gi ye shes ni/ /legs</text></item>
<item><p>48a.5</p><section></section><text>mthong gang yin 'dir phyag yin/ /'on kyang kun mkhyen ma thob par/ /de ni nye bar dmigs mi 'gyur/ /mun nag rab rib kyis khebs pa/ /drin gyis snang ba thob par 'gyur/ /stong nyid shin tu stong pa dang / /gsum pa chen po stong pa dang / /bzhi pa thams cad stong pa ni/ /rgyu</text></item>
<item><p>48a.6</p><section></section><text>dang 'bras bu'i bye brag go/ /shes rab thabs su sbyor ba las/ /rdzogs pa nye bar thob par 'gyur/ /rdzogs pa nye bar thob gyur nas/ /thams cad stong pa 'od gsal ba/ /rgyu yi rim pa rnam dag pa/ /rnam shes gsum po sbyor ba dang / /stong pa gsum ni mnyam sbyor bas/ /bla</text></item>
<item><p>48a.7</p><section></section><text>med go 'phang thob par 'gyur/ /snang ba stong pa shes rab dang / /sems dang gzhan gyi dbang dag ste/ /de yi rang bzhin 'phro gsal pa/ /da ni rab tu bshad par bya/ /chags bral dang ni bar ma nyid/ /de bzhin du ni chen po dag /yid la 'gro zhing 'ong ba dang / /mya ngan la sogs</text></item>
<item><p>48b.1</p><section></section><text>gsum de bzhin/ /zhi dang rnam rtog 'jigs pa dang / /'jigs pa bar dang shin tu 'jigs/ /sred dang sred pa bar ma dang / /shin tu sred dang nyer len pa/ /mi dge bkres dang skom nyid dang / /tshor dang tshor ba bar ma dang / /shin tu tshor ba'i skad cig dang / /rig pa po dang rig 'dzin</text></item>
<item><p>48b.2</p><section></section><text>bzhi/ /so sor rtog dang ngo tsha shes/ /snying rje dang ni brtse ba gsum/ /dogs dang bsam pa nyid dang ni/ /phrag dog ces ni bya bar grags/ /rang bzhin sum cu rtsa gsum gang / /lus can rnams kyi rang rig ste/ /kun rdzob gsal ba'i gzugs kyis ni/ /mtshan mo'i</text></item>
<item><p>48b.3</p><section></section><text>ming du nges par bshad/ /de bzhin bud med ming du brjod/ /'jam po lta bu'ang de bzhin no/ /g.yon pa'i ming yang de nyid de/ /zla ba'i dkyil 'khor pad+ma can/ /brtan par bya ba'i rgyur gyur pa/ /dang po'i yi ge thig ler bcas/ /zla ba'i 'od zer ltar snang zhing / /snang ba'i</text></item>
<item><p>48b.4</p><section></section><text>ye shes yang dag 'byung / /shin tu stong pa thabs ldan pa/ /snang ba mched pa zhes brjod de/ /de bzhin du ni kun brtags dang / /de bzhin sems las byung bar bshad/ /chags dang zhen dang de bzhin dga'/ /dga' ba bar ma shin tu dga'/ /rangs dang rab tu mgu ba dang / /ngo</text></item>
<item><p>48b.5</p><section></section><text>mtshar de bzhin dgod pa dang / /tshim dang de bzhin 'khyud pa dang / /'o byed de bzhin 'jib pa dang / /brtan dang brtson dang nga rgyal dang / /bya dang 'phrog dang stobs dang ni/ /spro dang lhan cig skyes nyid dang / /de bzhin lhan skyes bar ma dang / /shin tu lhan cig skyes dang grag /rnam par sgeg</text></item>
<item><p>48b.6</p><section></section><text>dang zhe 'gras nyid/ /dge dang tshig gsal bden pa dang / /mi bden pa dang de bzhin nges/ /nye bar mi len sbyin pa'o/ /skul dang de bzhin dpa' bo dang / /ngo tsha med dang sgyu dang gdug /mi srun pa dang gya gyu nyid/ /mtshan nyid bzhi bcu gang yin pa/ /shin tu stong pa'i skad cig ste/ / </text></item>
<item><p>48b.7</p><section></section><text>nyin mo skyes pa'i ming dang ni/ /rtsub mo g.yas par bstan pa yin/ /nyi ma'i dkyil 'khor ming dang ni/ /de bzhin du ni rdo rje'i ming / /thig le gnyis kyis brgyan pa yi/ /cha rung de nyid shes par bya/ /nyi ma'i 'od zer 'dra ba yang / /snang ba mched pa'i sbyor las byung / /snang ba thob pa</text></item>
<item><p>49a.1</p><section></section><text>dag dang ni/ /nye bar thob pa de bzhin te/ /yongs su grub pa nyid dang ni/ /ma rig pa ni nyid ces bya/ /stong pa chen po'i tshig gis ni/ /rnam grangs 'di dag rgyal bas gsungs/ /chags pa bar ma'i skad cig dang / /brjed ngas pa dang 'khrul pa dang / /mi smra gyur</text></item>
<item><p>49a.2</p><section></section><text>dang skyo ba dang / /le lo de bzhin the tshom ste/ /ma rig skad cig bdun po ni/ /phra mo'i rnal 'byor pas shes bya/ /sa bon thig le ldan min la/ /rlung gi sgo nas 'byung ba min/ /gang zhig snang ba thob pa ni/ /yongs su rdzogs pa'i mtshan nyid do/ /rang bzhin phra ba brgya dang ni/ / </text></item>
<item><p>49a.3</p><section></section><text>drug cu tham pa 'di dag nyid/ /rlung gi bzhon pa'i rgyu yis ni/ /nyin dang mtshan du byung ba yin/ /skad cig thang cig yud tsam dang / /mig btsums de bzhin thal mo ste/ /skad cig se gol gtogs par bshad/ /thang cig yungs kar bskor ba dang / /yud tsam dbugs</text></item>
<item><p>49a.4</p><section></section><text>rngub 'byung ba tsam/ /mig btsums mig ni btsums pa'i bar/ /thal mo lag gnyis brdabs pa ste/ /skad cig la sogs mtshan nyid do/ /rang rig tsam gyi ye shes ni/ /nam mkha' lta bur mtshan nyid med/ /'on kyang de yi dbye yod de/ /mtshan mo nyin mo mtshams bdag</text></item>
<item><p>49a.5</p><section></section><text>nyid/ /snang dang snang ba mched pa dang / /de bzhin snang ba nyer thob dang / /sems ni rnam pa gsum bshad nas/ /de yi sgrub pa brjod par bya/ /rlung rnams phra ba'i gzugs kyis ni/ /shes dang yang dag 'dres gyur nas/ /dbang po'i lam nas byung nas ni/ /yul</text></item>
<item><p>49a.6</p><section></section><text>rnams la ni dmigs par byed/ /gang tshe snang ba ldan gyur cing / /rlung ni bzhon pa nyid gyur pa/ /de tshe rang bzhin de dag kun/ /ma lus lus pa med par 'byung / /rlung ni gang dang gar gnas pa/ /rang bzhin de dang de 'byung 'gyur/ /ji srid rlung ni mi rgyu dang / /snang ba mi</text></item>
<item><p>49a.7</p><section></section><text>g.yo bar gyur pa/ /snang ba gnyis kyi rgyur gyur pas/ /bdag gi dngos po rnam par brtag /ji ltar snang ba thob pa ltar/ /gnyis ka'i yan lag nyid du 'gyur/ /sgyu ma dag ni thams cad las/ /bud med sgyu ma khyad par 'phags/ /ye shes gsum gyi dbye ba ni/ /gsal</text></item>
<item><p>49b.1</p><section></section><text>bar 'di las mtshon par 'gyur/ /'dod chags nyid dang chags bral dang / /de yi bar de gsum po ni/ /dbang po gnyis ni mnyam sbyor ba'i/ /rdo rje pad+ma 'dus las so/ /ye shes gnyis ni mnyam sbyor las/ /snyoms par 'jug par bshad pa yin/ /ye shes gnyis</text></item>
<item><p>49b.2</p><section></section><text>kyi mnyam sbyor dang / /ji skad bshad pa'i bya ba yis/ /'bad pas ye shes gang thob pa/ /de ni snang ba thob pa'o/ /gang zhig chu skyes rdo rje sbyor/ /kun rdzob tu yang med gyur na/ /lan cig tsam zhig myong nas kyang / /rnal 'byor stobs kyis 'grub par 'gyur/ /ye shes</text></item>
<item><p>49b.3</p><section></section><text>'jug pa'i ngo bo yi / /dbye ba ji bzhin shes byas la/ /rang bzhin de nyid slar yang ni/ /rtag tu rnal 'byor pas mtshon bya/ /ji ltar sprin ni sna tshogs shing / /mdog dang dbyibs ni tha dad pa/ /nam mkha'i dbyings su byung nas ni/ /de nyid du ni thim par 'gyur/ /de bzhin rang</text></item>
<item><p>49b.4</p><section></section><text>bzhin thams cad ni/ /snang ba gsum ni rgyu can te/ /ma lus yul la zhugs nas ni/ /'od gsal bar ni zhugs par 'gyur/ /de 'dra'i rang bzhin ma shes pas/ /mi shes mun pas khebs pa ni/ /dge dang mi dge'i las byas nas/ /'gro ba lngar ni 'khor bar 'gyur/ / </text></item>
<item><p>49b.5</p><section></section><text>mtshams med la sogs byas nas ni/ /dmyal la sogs par 'tshed par byed/ /sbyin sogs dge ba byas nas ni/ /mtho ris la sogs dag tu mchod/ /skye ba dpag med stong phrag ni/ /'dir ni yang dang yang 'thob pa/ /'di ni sngon las rnam smin zhes/ /rmongs pa rnams ni mya</text></item>
<item><p>49b.6</p><section></section><text>ngan byed/ /rang bzhin snang ba'i tshul gyis ni/ /gang gis skye bo nyon mongs pa/ /de nyid shes nas ye shes can/ /srid pa'i gzeb las rnam grol 'gyur/ /shes rab ngo bo nyid 'di ni/ /zla ba'i dkyil 'khor dag tu brtag /sems nyid rang gis mthong 'gyur te/ / </text></item>
<item><p>49b.7</p><section></section><text>rang nyid zla ba'i gzugs bzhin no/ /de nas zla ba la dmigs pa/ /rdo rje'i mtshan mar rab tu brtag /'di ni rdo rje las byung ba'i/ /rnal 'byor pa yi thabs su bshad/ /zla ba rdo rje sogs mnyam sbyor/ /sems dang sems byung 'dus pa ste/ /shes rab thabs su 'dus pa las// </text></item>
<item><p>50a.1</p><section></section><text>lha yi gzugs ni 'byung bar 'gyur/ /phyag rgya bzhis ni rgyas btab cing / /lha yi nga rgyal 'chang byed de/ /bskyed pa'i rim dang ldan par ni/ /sngags pa rtag tu spyod par 'gyur/ /ji skad dpal ldan 'dus sogs par/ /de dang der ni rgyas gsungs pa'i/ </text></item>
<item><p>50a.2</p><section></section><text>ji srid sgom la sbyor gyur pa/ /de srid dang po'i las can yin/ /da ni yongs rdzogs rnal 'byor gyi/ /gsal ba ru ni bshad bya ste/ /stong pa gsum gyi rnam dag gang / /'od gsal bar ni 'dir bshad do/ /thams cad stong par de brjod de/ /ye shes gsum ni rnam dag pa/ /ye</text></item>
<item><p>50a.3</p><section></section><text>shes dag nas de nyid rtogs/ /thams cad mkhyen pa bla na med/ /'gyur ba med cing snang ba med/ /gnyis med mchog tu zhi ba nyid/ /yod dang de bzhin med pa dang / /de ni tshig gi spyod yul min/ /de nas 'od gsal dag pa la/ /ye shes gsum ni 'byung 'gyur te/ /sum</text></item>
<item><p>50a.4</p><section></section><text>cu rtsa gnyis mtshan 'chang zhing / /dpe byad bzang po brgyad cur gyur/ /rnam pa kun du mchog ldan pa'i/ /thams cad mkhyen par de nas 'gyur/ /de skad du rgya cher rol pa'i mdo las/ shAkya thub pa de bzhin gshegs/ /mngon par byang chub 'di bzhed nas/ /stong pa chen po</text></item>
<item><p>50a.5</p><section></section><text>sangs rgyas nyid/ /thob par bya zhes mngon par dgongs/ /nai rany+dza na'i chu 'gram du/ /mi g.yo'i ting 'dzin la bzhugs la/ /de'i tshe rgyal ba mkha' rdo rje/ /til gyi gang bu gang bzhin bzhugs/ /rgyal ba'i sras la se gol gtogs/ /de la dbyangs gcig gis gsungs pa/ / </text></item>
<item><p>50a.6</p><section></section><text>bsam gtan 'di ni rnam dag min/ /'dis ni mthar thug mi 'thob ste/ /nam mkha'i ngos ltar mchog gyur pa/ /'od gsal ba ni de dmigs shing / /'od gsal ba yi gnas thob nas/ /rab dga'i gzugs su skye bar 'gyur/ /de tshe rab dga'i rdo rje'i sku/ /kun gyi mchog ni thob</text></item>
<item><p>50a.7</p><section></section><text>par 'gyur/ /'di ltar sgra de gsan pa dang / /de nas ting 'dzin mi g.yo btang / /'di ltar nam phyed dus su ni/ /rgyal ba'i sras kyis de nyid dmigs/ /sku ni drang po ma yin zhing / /mi drang ba yang ma yin la/ /dbugs gtong ba dang rngub pa yis / /gsung ba ma yin mi gsung</text></item>
<item><p>50b.1</p><section></section><text>min/ /spyan bzang btsums pa ma yin zhing / /spyan phye ba yang ma yin pas/ /thams cad stong pa rmad chen po/ /dang zhing gsal ba'i ye shes che/ /bla ma nyid kyi drin gyis ni/ /de nas de ni gsal mthong gyur/ /'das pa dang ni ma 'ongs dang / /da ltar byung ba'i srid pa gsum/ / </text></item>
<item><p>50b.2</p><section></section><text>skad cig de la ma lus mthong / /'od gsal ba ni rnam dag 'chang / /rdo rje lta bu'i ting 'dzin gyis/ /skya rengs 'char ba'i dus su ni/ /chu zla dang ni smig rgyu sogs/ /sgyu ma'i yon tan rnams kyis brgyan/ /byang chub snying por bzhugs nas ni/ /de ni bdud rnams bcom par</text></item>
<item><p>50b.3</p><section></section><text>mdzad/ /shAkya mgon pos yang dag pa'i/ /ye shes bla med legs thob nas/ /'gro ba gsum la phan pa'i phyir/ /de nyid 'dir ni ston par mdzad/ /mngon par byang chub ston pa ni/ /de nyid ye shes zhes byar bshad/ /mtshams med lnga yi las can dang / /mi gang</text></item>
<item><p>50b.4</p><section></section><text>bsod nams dman pas kyang / /yid bzhin nor dang 'dra ba gzhan / /bla ma'i drin gyis thob par 'gyur/ /spyod pa ci dgar spyod byed de/ /'di ni ma 'ongs rdzogs sangs rgyas/ /chags min chags dang bral ba min/ /dbu mar yang ni mi dmigs so/ /stong pa ma yin mi stong</text></item>
<item><p>50b.5</p><section></section><text>min/ /dbu mar yang ni mi dmigs so/ /sangs rgyas kun gyi mnyam sbyor ba/ /'di nyid ltar ni rab ston te/ /ye shes gsum bral de nyid gang / /dgongs pa yis ni gsungs pa yin/ /de bzhin dpal ldan gsang 'dus kyi/ /byang chub sems kyi le'u las/ / </text></item>
<item><p>50b.6</p><section></section><text>dngos med la sogs tshigs bcad kyi / /mngon par byang chub mtshan nyid gsungs/ /'dod chags la sogs rnam dag gang / /dpal mchog las kyang gsungs pa yin/ /de nyid de bzhin gshegs pas kyang / /thams cad stong par gsungs pa yin/ /sna tshogs mdo dang rgyud</text></item>
<item><p>50b.7</p><section></section><text>las ni/ /de nyid gang zhig nyer bstan pa/ /thams cad stong gnas 'di nyid las/ /der ni gzhan dag ma gsungs so/ /chos phung brgyad khri bzhi stong ni/ /thub pa chen pos gsungs pa las/ /mngon par byang chub mtshan nyid ni/ /snying po las ni snying por gsungs/ /ral pa</text></item>
<item><p>51a.1</p><section></section><text>gcer bu mgo reg gam/ /cod pan 'dus pa spong 'jug ste/ /sna tshogs rtags can de dag ni/ /mngon par byang chub 'dod pa rnams/ /de nyid dman pa de rnams kyis/ /brtul zhugs spyod pa la sogs rim/ /de nyid ye shes dman pas na/ /des</text></item>
<item><p>51a.2</p><section></section><text>ni grol ba rnyed mi 'gyur/ /dang po las kyi sbyor ba yis/ /sa brgyad pa ni thob par 'gyur/ /snang ba gsum pos mthong ba dag /sa bcu la ni rab tu gnas/ /mngon par byang chub legs thob nas/ /gtsang ma'i gnas su nye bar 'gro/ /sangs rgyas zhing nas mi ldog</text></item>
<item><p>51a.3</p><section></section><text>pas/ /tshe 'di nyid kyi thams cad mkhyen/ /chos 'byung mngon par byang chub pa'i/ /chags sogs rol mo rgya chen po/ /chos dbyings mngon par byang chub pa/ /ji ltar rnyed pa'i spyod pas so/ /mngon par rtogs pa gang 'byung ba/ /bla med mngon par byang chub pa/ /spros bcas</text></item>
<item><p>51a.4</p><section></section><text>la sogs spyod pa yis/ /rnal 'byor pa ni 'dir slob po/ /gzod nas dag pa'i rang bzhin can/ /ngo bo nyid kyis de grub na/ /bslab pa'i sbyor bas ci zhig bya/ /rtog las de bzhin nyid mi skye/ /gang zhig de ltar 'dir rtog na/ /ye shes rim pa spangs pa nyid/ /de yi dbye ba mi</text></item>
<item><p>51a.5</p><section></section><text>shes pas/ /slar yang slob par 'gyur ba yin/ /rang bzhin snang ba'i dbye shes shing / /de nyid bzhi pa la brten kyang / /gang zhig rnam gsum mi slob na/ /des ni 'bras bu thob mi 'gyur/ /ji ltar shing la me gnas pa/ /ma gtsubs par ni 'byung mi 'gyur/ /de bzhin byang chub</text></item>
<item><p>51a.6</p><section></section><text>bslab bral bas/ /tshe 'di nyid la 'byung mi 'gyur/ /gang zhig g.yo sgyu'i blo can le lo can dag dang / /bla ma la smod dbang bskur thob ces rlom sems 'gyur/ /blo dman sems ldan kun mkhyen yang dag thob mi 'gyur/ /nyon mongs bla ma'i skyon rnams mthong gi yon tan min/ / </text></item>
<item><p>51a.7</p><section></section><text>bsnyen bkur med par myur du de nyid thob par 'dod/ /yang dag tshig ma yin zhes khro bcas g.yo bar 'gyur/ /tshogs nang bla ma mthong na rgyab kyis phyogs par byed/ /de nas de ni dben par song nas phyag byed 'gyur/ /de ltar rang bzhin ngan gyur dman pa'i slob ma ni/ /rang gi slob bu</text></item>
<item><p>51b.1</p><section></section><text>yin yang gzhan bzhin yongs su spang / /rgyal rigs rje'u rigs mchog las skyes par gyur pa yang / /brtan par nam yang de nas drung du gzhag mi bya/ /yon tan mchog ldan ye shes brtson par bcas pa dang / /yang na bla ma la gus sangs rgyas dang mnyam lta/ /rgyal ba'i chos</text></item>
<item><p>51b.2</p><section></section><text>rnams rtogs shing bstan la shin tu dad/ /de 'dir snod gyur yin phyir de la drin sbyin bya/ /rgyud mang rab tu thos shing lung la legs sbyangs kyang / /bla ma'i bsnyen bkur dman phyir lung thob ma gyur pa/ /de ni bdag phan tsam la'ang dbang med bstan pa'i mchu/ /de yi bstan bcos</text></item>
<item><p>51b.3</p><section></section><text>skyo ba'i rgyu tsam 'ba' zhig yin/ /skal ldan gyur cing de nyid man ngag thob gyur kyang / /gang zhig blo gros blun min don ni sbyor nus pa/ /gzhan don bya ba'i blo yis ston la rab tu 'jug /tshig gi yon tan med na de yang brnyas bcas 'gyur/ /rgyud mang thos shing shes ldan gnas</text></item>
<item><p>51b.4</p><section></section><text>drug shes pa dang / /dran dang blo gros brtan blo brtson pa phun tshogs ldan/ /bla ma'i zhabs bkur bcas shing de nyid lung thob pa/ /rgyud rgyal man ngag de la bstan par 'os pa yin/ /'phags pa rdo rje'i drin gyis rgyud rnams mang po thos/ /gsal ba rnam spras tshig gis byang</text></item>
<item><p>51b.5</p><section></section><text>chub lam ni rnam phye bas/ /shAkya bshes gnyen gyis ni dge ba gang bsags des/ /mkhas shing gsal ba'i rnam smin byang chub snod gyur shog /ming gi khyad par gzhan yang bla na med pa'i dgongs pa zhes bya ba thams cad dag cing rnam par dag pa'i rim pa slob dpon shAkya bshes</text></item>
<item><p>51b.6</p><section></section><text>gnyen gyis mdzad pa ste rim pa gnyis pa'o// //rdo rje can rnams kun gyi gtso/ /rdo rje che la phyag 'tshal te/ /bdag la byin gyis brlab pa'i rim / /brtse bas bdag gis bshad par bya/ /de la dang por bskyed pa'i rim pa'i rjes su 'brang bas dbang bskur ba thob cing / rgyud</text></item>
<item><p>51b.7</p><section></section><text>rnam pa bzhi'i dgongs pa shes pa/ shes rab dang ldan zhing lus dang / ngag dang / yid rnam par dben pa'i thos pa 'dzin pa/ bden pa rnam pa gnyis la lhag par mos pas rdo rje slob dpon yang dag par mnyes par byas te de'i 'og tu bla ma mnyes par gyur nas tshogs kyi mchod pa chen</text></item>
<item><p>52a.1</p><section></section><text>po byas la lo bcu drug ma rdo rje slob dpon chen po la phul te/ de'i 'og tu bla ma'i zhal snga nas bdag la byin gyis brlab pa'i rim pa'i man ngag thob nas/ de'i 'og tu phreng ba dang chu dang rdzogs pa'i sangs rgyas dang rdo rje dang dril bu sbyin pa me long dang ming dang slob dpon</text></item>
<item><p>52a.2</p><section></section><text>dang rjes su gnang ba ste/ de dag dang bcas par gsang ba'i dbang bskur ba thob nas bstod pa 'dis bla ma la bstod par bya'o/ /khong stong khyod kyi sku la med/ /sha dang rus pa khrag med kyang / /nam mkha' la ni 'ja' tshon ltar/ /khyod kyi sku ni ston par mdzad/ /sku la bsnyun med mi</text></item>
<item><p>52a.3</p><section></section><text>gtsang med/ /bkres dang skom pa 'byung med kyang / /khyod ni 'jig rten rjes 'jug phyir/ /'jig rten bya ba ston par mdzad/ /chu zla bzhin du gzung du med/ /chos rnams kun la gnas pa med/ /nga rgyal med cing rmongs mi mnga'/ /dmigs med khyod la phyag 'tshal lo/ /gshegs</text></item>
<item><p>52a.4</p><section></section><text>dang bzhugs dang de bzhin gzims/ /spyod lam dag ni thams cad du/ /khyod ni rtag tu mnyam 'jog pa/ /mi dmigs khyod la phyag 'tshal lo/ /sgyu ma lta bu'i ting 'dzin gyis/ /rdzu 'phrul che la rnam 'phrul zhing / /sna tshogs min la snyoms 'jug pa/ /dmigs med khyod la phyag 'tshal</text></item>
<item><p>52a.5</p><section></section><text>lo/ /de ltar rdo rje slob dpon la yang dag pa'i bstod pas bstod nas tshigs su bcad pa 'dis mnyan par bya ba'i phyir gsol ba gdab par bya'o/ /kun mkhyen ye shes phung po can/ /srid pa'i 'khor lo rnam sbyong ba/ /de ring bshad pa'i rin chen gyis/ /gtso bo bdag la bka' drin</text></item>
<item><p>52a.6</p><section></section><text>stsol/ /khyod zhabs pad+ma spangs nas ni/ /gtso bo gzhan la skyabs ma mchis/ /'gro ba'i dpa' bo thub chen gyis/ /de bas blo mchog mnyes par mdzod/ /de ltar 'jigs med gsol 'debs pa'i/ /tshig dag thos par gyur nas ni/ /snying rje slob ma la bskyed de/ /de nas</text></item>
<item><p>52a.7</p><section></section><text>bdag la byin brlab brtsam/ /bdag byin brlab pa'i rim zhes pa/ /kun rdzob bden pa bstan pa ste/ /de ni bla ma'i drin dag gis/ /'thob par 'gyur gyi gzhan du min/ /bdag la byin gyis brlab pa'i rim/ /gang gis rnyed par ma gyur pas/ /mdo sde rgyud dang rtog pa la/ /de yi ngal ba</text></item>
<item><p>52b.1</p><section></section><text>don med 'gyur/ /bdag la byin brlab rim thob pa'i/ /gtso bo sangs rgyas kun bdag nyid/ /tshe 'di nyid du sangs rgyas ni/ /the tshom med par thob par 'gyur/ /bdag byin brlab pa'i ting 'dzin dang / /de bzhin 'od gsal ba yi gnas/ /rgyu dang 'bras bu'i khyad par</text></item>
<item><p>52b.2</p><section></section><text>gyis/ /bden pa gnyis su bstan pa yin/ /bdag byin brlab pa'i rim gyis ni/ /'od gsal ba ni thob par 'gyur/ /de bas rdo rje slob dpon gyis/ /dang por bdag la byin brlab bstan/ /'gro kun rang dbang med pa ste/ /rang dbang du ni 'byung ma yin/ /de yi rgyu ni</text></item>
<item><p>52b.3</p><section></section><text>'od gsal ba/ /'od gsal thams cad stong pa'o/ /sems gang gis ni byis pa rnams/ /'khor bar 'ching bas bcings gyur pa/ /sems de nyid kyis rnal 'byor pa/ /bde gshegs gnas su 'gro bar 'gyur/ /'dir ni gang yang skye ba med/ /gang yang 'chi ba yod ma yin/ /sems kyi</text></item>
<item><p>52b.4</p><section></section><text>rang bzhin rnam gnas par/ /'khor ba nyid ni shes par bya/ /rlung gi sbyor ba med par ni/ /sems kyi rang bzhin gzung du med/ /sems kyi rang bzhin rgyur gyur pa/ /las dang skye ba kun du 'byung / /de nyid rlung dang yang dag ldan/ /rnam shes gsum po slar yang ni/ /rnal 'byor pa</text></item>
<item><p>52b.5</p><section></section><text>yi lus su 'byung / /sgyu ma'i lus zhes de la bshad/ /de bas 'di ltar 'gro ba kun/ /sgyu ma lta bur 'dir bshad de/ /sgyu ma lta bu'i ting 'dzin gnas/ /thams cad de dang 'dra bar mthong / /gzugs dang tshor ba nyid dang ni/ /'du shes dang ni 'du byed rnams/ /lnga pa rnam par shes</text></item>
<item><p>52b.6</p><section></section><text>pa dang / /de bzhin khams ni bzhi po dang / /mig la sogs dang yul rnams nyid/ /shes pa lnga po nyid dag ste/ /phyi dang nang du rnam phye ba/ /thams cad sgyu ma las gzhan min/ /me long nang gi gzugs brnyan gyis/ /sgyu ma'i lus ni shes par bya/ /kha dog rnams ni 'ja'</text></item>
<item><p>52b.7</p><section></section><text>lta bu/ /khyab pa chu yi zla bas so/ /dngos dang dngos min las grol ba/ /rdo rje sems dpa' legs bris pa/ /me long dri ma med pa la/ /gzugs brnyan gsal bar snang dang mtshungs/ /rnam pa kun gyi mchog ldan pa'i/ /sku ni blta bas mi ngoms pa/ /slob ma bzang po de la bstan// </text></item>
<item><p>53a.1</p><section></section><text>bdag byin brlab ces de bshad do/ /sgyu mar bstan pa'i mtshan nyid kyis/ /'di nyid nye bar mtshon pa ste/ /kun rdzob bden pa'i sgyu ma nyid/ /longs spyod rdzogs pa'i sku yang de/ /de nyid dri za'i sems can gyur/ /rdo rje'i sku yang de nyid yin/ /rdo rje sems</text></item>
<item><p>53a.2</p><section></section><text>dpa' bdag nyid de/ /de bas bdag nyid mchod la 'jug /bdag nyid sangs rgyas thams cad dang / /byang chub sems dpa' thams cad nyid/ /de bas kun nas 'bad pa yis/ /bdag nyid rtag tu mchod par bya/ /sngags dang phyag rgya'i sbyor ba dang / /dkyil 'khor la</text></item>
<item><p>53a.3</p><section></section><text>sogs rnam rtog dang / /sbyin sreg gtor ma la sogs kun/ /rtag tu sgyu ma bzhin du bya/ /zhi ba dang ni rgyas pa dang / /de bzhin dbang dang mngon spyod dang / /dgug sogs gang ci'ang rung ba kun/ /dbang po'i gzhu dang mtshungs par bya/ /sgeg dang nye bar longs spyod dang / /klu</text></item>
<item><p>53a.4</p><section></section><text>dang rol mo sogs bsten dang / /sgyu rtsal rnams la rab 'jug pa/ /chu zla dag dang mtshungs par bya/ /gzugs dang sgra dang de bzhin dri/ /ro dang reg bya nyid dag la/ /mig la sogs pa 'jug 'gyur ba/ /sgyu ma lta bur nye bar brtag /rdo rje theg pa de nyid du/ /'dir ni mang du bshad</text></item>
<item><p>53a.5</p><section></section><text>ci dgos/ /rnal 'byor pas ni gang gang dmigs/ /de de sgyu ma bzhin du brtag /me long gi ni gzugs brnyan dang / /rmi lam sgyu ma chu bur dang / /mig 'phrul mtshungs par gang gis mthong / /de ni gtso bo yin par bshad/ /mthong ba dang ni reg pa nyid/ /'gro ba sgyu ma ji bzhin</text></item>
<item><p>53a.6</p><section></section><text>te/ /dmigs med kun rdzob dag tu ni/ /sgyu ma lta bur rab tu bshad/ /dbang po gang dang gang lam gyur/ /de dang de yi ngo bor bya/ /mnyam par ma gzhag sbyor ba yis/ /sangs rgyas kun dang mnyam par sbyor/ /kun du kun nas thams cad dang / /bdag nyid rtag</text></item>
<item><p>53a.7</p><section></section><text>tu rnam pa kun/ /sangs rgyas kun bdag dngos grub ni/ /rang nyid kyis ni de mthong 'gyur/ /gtso bo bde ba kun rang bzhin/ /sems dpa' chen po 'gro dang bzhugs/ /gnas dang zas dang gos la sogs/ /mkha' la skad cig dag gis rnyed/ /srid pa gcod par</text></item>
<item><p>53b.1</p><section></section><text>'gyur ba dang / /'gro la rab mchog ston par 'gyur/ /lha dang bcas pa kun gyis mchod/ /yang dang yang du phyag byed 'gyur/ /ji ltar ston pa rdzogs sangs rgyas/ /'jig rten phan par bzhed pas gshegs/ /de bzhin rnal 'byor chen po ni/ /sna tshogs ye shes rjes su sdud/ / </text></item>
<item><p>53b.2</p><section></section><text>rdo rje sems dpa' mtshon pas na/ /bsgrub par mi bya ci yang med/ /bde chen phyag rgya chen po ni/ /rang nyid rjes su 'grub par 'gyur/ /las dang nyon mongs las can lus/ /byed pa po dang 'bras bu nyid/ /smig rgyu rmi lam lta bu dang / /dri za'i grong khyer dag dang mtshungs/ /'di</text></item>
<item><p>53b.3</p><section></section><text>'dra'i ting 'dzin mi shes pas/ /dngos po la ni nyer dmigs te/ /'dod chags sna tshogs skyes pa rnams/ /de dag sgyu ma'i sman gyis gso/ /bdag byin brlab pa'i man ngag dag /gang gis bla ma las ma bsgrubs / /rtag dang chad pa la dmigs pas/ /mi de phyir ldog 'gyur ba yin/ / </text></item>
<item><p>53b.4</p><section></section><text>mchod pa thams cad spangs nas ni/ /bla ma la mchod yang dag brtsam / /de mnyes pas ni kun mkhyen pa'i/ /ye shes mchog ni thob par 'gyur/ /bla med byed pa slob dpon gyi/ /rdo rje sems dpa' mchod byas nas/ /de yi bsod nams ma byas ci/ /dka' thub ma bsten gang zhig yod/ / </text></item>
<item><p>53b.5</p><section></section><text>de nyid mi zad 'dod pa yis/ /shin tu dga' ba gang dang gang / /shin tu khyad par can nyid de/ /de dang de ni bla mar sbyin/ /slob dpon gyis ni sdig pa 'phrog /slob dpon gyis ni 'jigs pa sel/ /slob dpon gyis ni sdug bsngal gyi/ /rgya mtsho'i 'jigs las pha rol bsgral / /gang zhig</text></item>
<item><p>53b.6</p><section></section><text>nga rgyal gyis sbags shing / /yang dag rim pa sun 'byin dang / /de nyid chos la brnyas bcas pa/ /de las de nyid bstan mi bya/ /bla ma la gus bden par smra/ /rnam par mkhas shing rgyud gcig la/ /dam tshig spyod pa bsrung ba dag /rim pa de la bstan par bya/ /bdag la byin gyis brlab pa'i rim pa</text></item>
<item><p>53b.7</p><section></section><text>slob dpon klu sgrub kyi zhal snga nas mdzad pa ste rim pa gsum pa'o// //thams cad stong pa nyid ston pas/ /rdo rje sems dpa' phyag byas te/ /bzhi pa mngon par byang chub pa'i/ /rim 'di bdag gis bshad par bya/ /'di ni rang byung bcom ldan 'das/ /gcig pu bdag nyid</text></item>
<item><p>54a.1</p><section></section><text>che ba'i lha/ /man ngag rnams ni rab ster bas/ /rdo rje slob dpon de bas lhag /de ni yang dag mnyes byas te/ /lo 'am yang na zla ba la/ /bla ma de ni mnyes byas la/ /ci nus pas ni mchod par bya/ /ci 'byor pa yi phyag rgya ni/ /legs par bslabs</text></item>
<item><p>54a.2</p><section></section><text>la dbul bya zhing / /tshogs kyi dkyil 'khor dbus su ni/ /cho ga ji bzhin mchod par bya/ /de nas 'dod yon lnga spyod pas/ /rnal 'byor chen po mnyes gyur te/ /snyoms par 'jug pa'i cho ga yis/ /snang ba dag ni bskyed par bya/ /byang chub sems ni rab 'bad pas/ /ka</text></item>
<item><p>54a.3</p><section></section><text>la sha sogs dag tu gzhag /slob ma bzang la bla ma yis/ /brtse bas nam phyed dus dbang bskur/ /dbang bskur yang dag thob nas ni/ /tho rangs kyi ni dus su yang / /slob mas thal sbyar bla ma la/ /mchod cing bstod pas mnyes par bya/ /khams gsum las ni rnam grol zhing / / </text></item>
<item><p>54a.4</p><section></section><text>nam mkha' dang ni mnyam gyur la/ /'dod pa rnams kyis ma gos pa/ /dmigs med khyod la phyag 'tshal lo/ /phung po rnams dang khams rnams dang / /skye mched rnams la mi brten cing / /phyin ci log las rnam grol ba/ /dmigs med khyod la phyag 'tshal lo/ /rnam rtog</text></item>
<item><p>54a.5</p><section></section><text>med cing kun rtog med/ /thugs ni rab tu mi gnas pa/ /bsam gyis mi khyab pa yi thugs/ /dmigs med khyod la phyag 'tshal lo/ /ji ltar nam mkha' gnas med cing / /spros med gos pa med pa ltar/ /mkha' dang mnyam pa'i thugs mnga' ba/ /dmigs med khyod la</text></item>
<item><p>54a.6</p><section></section><text>phyag 'tshal lo/ /thams cad stong pa'i rang bzhin can/ /mngon par byang chub lta bar 'tshal/ /slob mas thal sbyar bla ma la/ /bstod nas slar yang bskul bar bya/ /las dang skye las rnam grol zhing / /snang ba gsum po spangs pa yi/ /mngon par byang chub mthong bar ni/ / </text></item>
<item><p>54a.7</p><section></section><text>mgon po chen po bdag 'tshal lo / /sangs rgyas kun gyi ye shes che/ /de bzhin gshegs pa kun gyi gnas/ /rdo rje ye shes bla na med/ /slob dpon chen po bdag 'tshal lo/ /thog mtha' med cing zhi ba dang / /nyon mongs thams cad rnam sbyong zhing / /lus dang ngag dang</text></item>
<item><p>54b.1</p><section></section><text>sems sbyong ba/ /rdo rje chen po bdag 'tshal lo/ /de ltar yon tan yang dag pa/ /brjod pas rnal 'byor pas mnyes bya/ /snying rje slob ma la bskyed de/ /de nas rim pa 'di nyid brtsam/ /mtshan mo snang ba'i cha ste gsal ba nyi ma'i zer 'gyed snang ba mched pa yin/ /mtshams ni snang ba thob</text></item>
<item><p>54b.2</p><section></section><text>par rang gi rang bzhin rnams kyis lan cig min par 'gro/ /mtshan min nyin par ma yin mtshams min gang zhig rang bzhin rnams dang rnam bral ba/ /de ni byang chub skad cig yin par bla ma mchog bshad rnal 'byor pa nyid yul/ /mtshams kyi mtha' ni 'jig min mun nag tshogs ni ma lus</text></item>
<item><p>54b.3</p><section></section><text>gang du 'das pa dang / /ji srid nyi ma ma shar skad cig 'dir ni dri med yang dag mtha' ru bshad/ /slob dpon mchog ni rab rib bral bas slob ma la ni phyi rol byang chub bstan/ /nang gi bde ba rnyog bral sangs rgyas byang chub skad cig dag gis thob par 'gyur/ /tha mar 'byung dang thog</text></item>
<item><p>54b.4</p><section></section><text>mar 'byung ba'am/ /dbus min 'byung ba'am dbus su 'byung ba'am/ /mtha' min 'byung ba'am mthar ni 'byung ba rnams/ /de dag thams cad stong par dam pas gsungs/ /gang du 'gro ba dang ni 'ong med cing / /zad dang 'phel med dngos dang dngos med min/ /ngo mtshar gzugs can</text></item>
<item><p>54b.5</p><section></section><text>yin zhing ngo mtshar min/ /gnas par 'gyur min myur du 'gro ba min/ /gang zhig yod dang med pa'i tha snyad rnams dang bral/ /bsod nams gzugs min sdig pa'i gzugs ma yin/ /bsod nams sdig gi bdag min mchog gyur pa/ /de ni thams cad stong par sangs rgyas rnams</text></item>
<item><p>54b.6</p><section></section><text>kyis gsungs/ /rnal 'byor pas ni de lta'i de nyid thob/ /rgyu dang mi rgyu'i bdag nyid 'gro gnyen gcig /ye shes rang bzhin mi yi seng ge gang / /mi zad lus thob ma lus 'gro ba'i rgyu/ /de ni yon po'i lus kyang drang po yin/ /stan la gnas med gyur kyang gnas pa yin/ / </text></item>
<item><p>54b.7</p><section></section><text>de ni mig btsums gyur kyang rnam rgyas yin/ /de ni mnyam ma bzhag kyang mnyam gzhag yin/ /de ni tshig dang ldan yang brjod bral yin/ /de ni longs spyod ldan yang gzung bral yin/ /de ni 'jig rten mgon yang gzhan bral 'gyur/ /gang zhig de nyid rtogs shing nyes kun zad/ / </text></item>
<item><p>55a.1</p><section></section><text>man ngag thob pa'i slob ma yis/ /de nas rnal 'byor rnam gnyis bslab/ /ril por 'dzin pa'i rim pa dang / /de bzhin rjes su gzhig pa'o/ /mgo bo nas ni rkang pa'i bar/ /ji srid snying gar phyin pa'i bar/ /rnal 'byor yang dag mtha' la 'jug /ril</text></item>
<item><p>55a.2</p><section></section><text>por 'dzin pa zhes bshad do / /rgyu ba dang ni mi rgyu nyid/ /dang po 'od gsal bar bya ste/ /phyi nas de bzhin bdag nyid byed/ /rjes su gzhag pa'i rim pa yin/ /dbugs kyi rlung ni me long la/ /ji ltar kun du thim gyur pa/ /de bzhin rnal 'byor yang dag mthar / /yang dang yang</text></item>
<item><p>55a.3</p><section></section><text>du 'jug par byed/ /'gro dang 'dug dang nyal dang za/ /mig btsums 'byed dang dgod pa na/ /bsam gtan sbyor ba 'di yis ni/ /de nyid rig pa rtag tu gnas/ /gzugs bcas 'od zer de dang de/ /rnam shes rlung dang ldan pa yi/ /bdag byin brlab pa'i rim gyis kyang / / </text></item>
<item><p>55a.4</p><section></section><text>sems can don du'ang lan 'ga' 'gyur/ /ji ltar dang ba'i chu klung las/ /nya dag myur du ldang ba ltar/ /de bzhin thams cad stong gsal las/ /sgyu 'phrul dra ba 'byung bar 'gyur/ /rigs lnga'i sangs rgyas la ltos pa'i/ /phyag rgya chen por brtag pa ni/ /'od zer lnga yi 'byung</text></item>
<item><p>55a.5</p><section></section><text>ba dag /nam mkha'i 'ja' tshon dag dang mtshungs/ /phyag rgya 'ching bar byed pa'am/ /gal te gsang sngags zlos pa'am/ /gang gzhan thams cad byed pa na/ /thams cad stong pa'i gzhi la gnas/ /thams cad za zhing kun la lta / /kun la phyag byed kun du 'gro/ /thams cad byed pa'i</text></item>
<item><p>55a.6</p><section></section><text>mtshan ma can/ /thams cad stong pas 'grub par 'gyur/ /byang chub sems ni don dam zhes bya ba/ /skal bzang slob ma bzang pos man ngag thob/ /thal mo sbyar nas me tog 'dzin pa yi/ /bla ma las ni slar yang blang bar bya/ /dngos po kun dang rnam bral zhing / /phung po khams dang skye mched</text></item>
<item><p>55a.7</p><section></section><text>dang / /gzung dang 'dzin pa rnam spangs pa/ /chos bdag med dang mnyam med pa/ /rang sems gzod nas ma skyes pa/ /stong pa nyid kyi ngo bo nyid/ /de nas rjes su mthun pa'i yon/ /bla ma la ni dbul bya ste/ /rin chen khyim dang glang po rta/ /yul dang mal stan dag dang ni/ /bran pho bran </text></item>
<item><p>55b.1</p><section></section><text>chung ma sdug /bu mo shin tu yid 'ong dang / /gang gis bdag kyang dbul bya na/ /lhag ma rnams lta smos ci dgos/ /slob dpon la ni drin thob dri med brtan pa'i blo ldan dngos kun bdag /gsal dag shin tu phra ba mchog zhi'i rang bzhin sangs rgyas mya ngan 'das pa'i khams/ /gnyis</text></item>
<item><p>55b.2</p><section></section><text>med rtog bral rtag tu bde ba'i rang bzhin de nyid rnal 'byor pas bsgom bya/ /bsod nams bsod nams min grol rang nyid 'dir ni bcom ldan rdo rje sems dpar 'gyur/ /mchog tu gsang ba'i bde ba mngon par byang chub pa'i rim pa ste slob dpon klu sgrub kyi zhal snga nas mdzad pa ste rim pa</text></item>
<item><p>55b.3</p><section></section><text>bzhi pa'o// //mgon po sangs rgyas kun bdag nyid/ /gnyis pa thams cad rnam spangs la/ /phyag 'tshal nas ni zung 'jug pa'i/ /rim pa tha ma bri bar bya/ /'khor ba dang ni mya ngan 'das/ /rtog pa gnyis po spangs pas na/ /gang du dngos po gcig gyur pa/ /zung du</text></item>
<item><p>55b.4</p><section></section><text>'jug ces de la bshad/ /kun nyon mongs dang rnam par byang / /don dam nyid du shes nas ni/ /gang gis gcig tu shes gyur pa/ /de yis zung du 'jug par shes/ /dngos po rnam bcas kun rtog dang / /dngos po med par rtog pa dag /rnal 'byor pas ni cig car spyod/ /de ni</text></item>
<item><p>55b.5</p><section></section><text>zung 'jug shes pa'o/ /gzung ba dang ni 'dzin pa zhes/ /rnam gnyis blo ni yod min gyi/ /gang du mi phyed blo yod pa/ /de ni zung 'jug ces byar bshad/ /rtag dang chad pa'i blo dag ni/ /gang gis spangs nas gnas pa yi/ /zung du 'jug pa'i rim 'di yi/ /de nyid shes te</text></item>
<item><p>55b.6</p><section></section><text>mkhas pa yin/ /shes rab snying rje gcig par ni/ /shes nas gang du 'jug gyur pa/ /zung 'jug ces byar bshad pa ste/ /rim 'di sangs rgyas spyod yul lo/ /thabs dang shes rab snyoms 'jug par/ /thams cad bsdus las shes gyur pa/ /rnal 'byor chen po gang du gnas/ /de ni zung du 'jug par</text></item>
<item><p>55b.7</p><section></section><text>'gyur/ /gang du lhag mar bcas pa dang / /de bzhin lhag ma med pa zhes/ /'di lta'i rtog pa med gyur pa/ /de ni zung du 'jug pa'o/ /gang du gang zag bdag med dang / /chos la bdag med pa dag gi/ /rtog pa gnyis las rnam grol ba/ /zung du 'jug pa'i mtshan nyid do/ /de nyid shes pa'i rim shes nas/ </text></item>
<item><p>56a.1</p><section></section><text>bdag byin brlab pa'i 'od gsal la/ /de nyid la ni 'dus pa gang / /zung du 'jug pa'i rim 'di yin/ /ril por 'dzin dang rjes zhig dang / /'jug dang de bzhin gnas pa dang / /de nas gang du ldang gyur pa/ /mnyam gyur zung du 'jug pa'o/ /kun rdzob dang ni</text></item>
<item><p>56a.2</p><section></section><text>don dam dag /so so'i char ni shes gyur pa/ /gang du yang dag 'dres gyur pa/ /zung du 'jug par de bshad do/ /de bzhin nyid la dmigs nyid dang / /gang du ldang bar gyur pa ni/ /zung du 'jug pa de yin te/ /mi zad rnal 'byor pa yi gnas/ /gnyid log dang ni sad pa ste/ /gnas</text></item>
<item><p>56a.3</p><section></section><text>skabs de gnyis spangs pa ni/ /gnyid log sad dang rnam bral ba/ /zung 'jug yin par ston pas gsungs/ /mnyam par bzhag dang ma bzhag pa/ /gang la 'di dag thams cad med/ /dngos dang dngos med rnam spangs pa/ /rnal 'byor pa ni zung 'jug gnas/ /dran dang</text></item>
<item><p>56a.4</p><section></section><text>mi dran las grol zhing / /rtag tu 'byung ba'i mtshan nyid can/ /rnal 'byor pa ni 'dod bzhin spyod/ /zung 'jug rim pa la gnas pa'o/ /chags dang chags min las grol zhing / /mchog tu dga' ba'i lus dang ldan/ /'khor ba srid du gnas byed pa/ /zung 'jug rnam par bsgom</text></item>
<item><p>56a.5</p><section></section><text>pa'o/ /bya ba dang ni byed pa dang / /mi phyed pa yi ngo bo nyid/ /gnas gang rnal 'byor pas shes pa/ /zung du 'jug par de bshad do/ /bskyed pa'i rim pa 'di gcig yin/ /gzhan yang rdzogs pa'i rim pa dag /gnyis po gang du gcig gyur pa/ /de ni zung du 'jug par bshad/ / </text></item>
<item><p>56a.6</p><section></section><text>yongs su dag pa'i lha dang ni/ /'dir ni ma dag par gyur zhes/ /gang zhig mi phyed par rtog pa/ /gang yin de ni zung 'jug pa'o/ /gzugs can dang ni gzugs med ces/ /rtog pa gnyis po spangs pas na / /gang zhig zhi rtogs rnal 'byor dbang / /de ni zung 'jug thob pa'o/ /da ltar</text></item>
<item><p>56a.7</p><section></section><text>gang gnas rnal 'byor pa'o/ /zung 'jug rim la gnas pa ste/ /de ni kun mkhyen de nyid mthong / /sna tshogs 'dzin ces brjod pa yin/ /sgyu 'phrul dra bas mngon sangs rgyas/ /'khor ba'i rgya mtsho'i pha rol son/ /bya ba byas pa'i rnal 'byor che/ /bden pa gnyis kyi tshul la gnas/ /de</text></item>
<item><p>56b.1</p><section></section><text>nyid gnyis med ye shes te/ /mi gnas mya ngan 'das pa yin/ /sangs rgyas rdo rje sems dpa' nyid/ /de bzhin kun gyi dbang phyug yin/ /rdo rje lta bu'i ting 'dzin yang / /rdzogs pa'i rim gnas de nyid de/ /sgyu ma lta bu'i ting 'dzin dang / /gnyis su med par de bshad do/ / sgra gang</text></item>
<item><p>56b.2</p><section></section><text>skye med la sogs pa/ /gnyis med ye shes ston pa rnams/ /thams cad 'di yi tshig yin te/ /der ni gzhan dag med par bshad/ /gang+gA klung gi bye snyed kyi/ /sangs rgyas rnams kyis 'di dag nyid/ /thugs chud yod med phyogs spangs pa/ /phyag rgya chen po'i bdag nyid sgrub / /zung</text></item>
<item><p>56b.3</p><section></section><text>'jug go 'phang la gnas pa'i/ /slob bzhin pa yi rnal 'byor che/ /zung du 'jug pa bsgoms gyur pas/ /spyod pa'ang de dang gnyis su med/ /ji ltar bdag nyid de bzhin dgra/ /chung ma de bzhin mna' ma dang / /ji ltar smad 'tshong de bzhin ma/ /ji ltar bram ze de bzhin gdol/ / </text></item>
<item><p>56b.4</p><section></section><text>ji ltar pags pa de bzhin gos/ /ji ltar rin chen phub ma dang / /ji ltar chang dang de bzhin gci/ /ji ltar bza' ba de bzhin bshad/ /ji ltar dri bzang ga pur dag /de bzhin bshang las byung ba'i dri/ /ji ltar bstod pa byed pa'i tshig /de bzhin du ni smod pa'i tshig /drag po rdo rje can de</text></item>
<item><p>56b.5</p><section></section><text>bzhin/ /ji ltar nyin mo de bzhin mtshan/ /ji ltar rmi lam de bzhin mthong / /ji ltar 'jig pa de bzhin gnas/ /ji ltar bde ba de bzhin sdug /ji ltar sdang ba de bzhin bu / /mnar med mtho ris de bzhin te/ /de bzhin sdig dang bsod nams so/ /de ltar shes nas ye shes can/ / </text></item>
<item><p>56b.6</p><section></section><text>rtog pa med par thams cad byed/ /sbas pa'i brtul zhugs kun bsgrubs na/ /phun sum tshogs pa thams cad 'grub/ /mchog gyur rim pa lnga pa 'di/ /bshad nas bsod nams gang thob pas/ /zung du 'jug pa'i ting nge 'dzin/ /'di yis 'jig rten rol par shog /zung du 'jug</text></item>
<item><p>56b.7</p><section></section><text>pa'i rim pa slob dpon klu sgrub kyi zhal snga nas mdzad pa ste rim pa lnga pa rdzogs so// //'phags pas mdzad pa'i rdzogs tshul rim pa lnga/ /lam lnga sbyang phyir bla ma'i bka' bsgyur bas/ /sgrib pa lnga bral ye shes lnga thob ste/ /sku lnga mngon shes lngar ldan sangs rgyas shog / </text></item>
<item><p>57a.1</p><section></section><text>rgya gar gyi mkhan po A tsAr+ya shrad+d+hA ka ra warma dang / zhu chen gyi lo tsA ba ban+de rin chen bzang pos bsgyur cing zhus te/ slad kyi rgya gar gyi mkhan po ka ma la gup+ta dang / lo tsA ba rin chen bzang pos yul dbus kyi dpe dang yang gtugs te gtan la phab pa'o// //@#/ /spyod pa bsdus pa'i sgron ma/ </text></item>
<item><p>57a.2</p><section></section><text>@##/ /rgya gar skad du/ tsAr+ya me lA pa na pri dI paM/ bod skad du/ spyod pa bsdus pa'i sgron ma/ byang chub sems dpa' sems dpa' chen po 'jam dpal ye shes sems dpa' la phyag 'tshal lo/ /dngos med rnam dag nam mkha' mnyam la phyag 'tshal lo/ /ma lus</text></item>
<item><p>57a.3</p><section></section><text>tshig med yi ge bral la phyag 'tshal lo/ /'das dang ma byon kun du son la phyag 'tshal lo/ /kun du ma lus thams cad stong la phyag 'tshal lo/ /rdo rje theg pa 'di la sngags kyi sgor spyod pa ni rnam pa gnyis te/ slob dpon gsang sngags la mchog tu gzhol ba dang / nang la mchog</text></item>
<item><p>57a.4</p><section></section><text>tu gzhol ba ste/ thos pa'i pha rol tu son pa rnams kyis sems can thams cad rjes su gzung bar bya ba'i don du/ mdo sde dang rgyud dang rtogs pa dag las yang dag par gsungs pa'i lung gi tshig rnam par gsal bar bya ba'i phyir tshig snyan cing rgya che ba du ma dag bltas nas tshigs su bcad</text></item>
<item><p>57a.5</p><section></section><text>pa dang rkyang pa la sogs pa sgra sbas pa rnams dang spel zhing rab tu spel ba rnams kyi rgyud yang dag pa rnams las btus te/ byis pa'i skye bo rnams kyis khong du chud par bya ba'i phyir sgrub pa'i thabs kyi yan lag mar me lta bu byed pa dag sngon byung bar gyur pa ni mi rigs so/ /de ci'i phyir zhe na/ rdzogs</text></item>
<item><p>57a.6</p><section></section><text>ldan dang gsum ldan dang gnyis ldan gyi dus na ni 'jig rten pa rnams tshe dang nad med pa phun sum tshogs shing / sbyin pa dang / tshul khrims la spyod pa la sogs pa yon tan phun sum tshogs pa dang ldan pa rnams ni bstan bcos la gnas shing yongs su tshol bas de kho na nyid shes pa la</text></item>
<item><p>57a.7</p><section></section><text>mngon par zhugs shing tshig rgya che ba la sogs pa rnams dang / sbas pa'i sgra'i sgo nas de kho na nyid ston la/ de rnams kyis kyang khong du chud pa yin no/ /da ltar ni rtsod pa'i dus te 'jig rten pa rnams tshe dang nad med pa dang / phun sum tshogs pa dman zhing g.yo dang sgyu dang dregs pa dang / </text></item>
<item><p>57b.1</p><section></section><text>phrag dog dang ldan la/ shes rab zhan cing log par lta bas las ngan pa la sogs pa la dga' bas ji srid du tshig rgya che ba la sogs pa sbas pa'i sgra'i don rnams la nges par mi dga' bas de kho na nyid tshol bar mi byed do/ /de'i phyir na dang po'i bstan bcos yongs su tshol ba spangs pas de kho na</text></item>
<item><p>57b.2</p><section></section><text>nyid mi rtogs shing dge ba dang mi dge ba'i las la mngon par gzhol bas dus byed par 'gyur ro/ /de bas na thar pa thob par 'dod pa rnams la dgos pa med par 'gyur te/ tshig snyan pa dang rgya che ba la sogs pa'i tshig gi sgo la gnas pa'i sgra rnams ni gzings dang 'dra ba yin pa'i phyir</text></item>
<item><p>57b.3</p><section></section><text>ro/ /bcom ldan 'das kyis kyang ji skad du don gyi rjes su 'brang bar bya'i sgra ji bzhin par ma yin no zhes gsungs so/ / don gyi dbang 'di mthong nas bdag gi slob dpon klu sgrub kyi zhal snga nas kyi man ngag las bskyed pa'i go rims kyis rdzogs pa'i go rims kyi ting nge 'dzin thob nas</text></item>
<item><p>57b.4</p><section></section><text>'dus byas pa dang 'dus ma byas pa'i slob ma rnams kyi thun mong du bshad pa'i sgra'i sgo nas/ sngags kyi de kho na nyid dang / phyag rgya'i de kho na nyid dang / bdag gi de kho na nyid dang / chos kyi de kho na nyid dang / lha'i de kho na nyid de/ go rims rnam pa lnga rnam par gsal bar bya ba'i phyir mdo sde dang / </text></item>
<item><p>57b.5</p><section></section><text>rgyud dang / rtog pa rnams bsres nas bshad par bya'o/ /bcom ldan 'das kyis mdo sde la sogs pa bshad pa'i gsung rab kun las/ bskal pa bye ba rnams su yang / /de nyid bral na 'grub mi 'gyur/ /zhes gsungs te/ ji skad du/ bcom ldan 'das la lha mo bzhis zhus pa</text></item>
<item><p>57b.6</p><section></section><text>zhes bya ba'i rnal 'byor chen po'i rgyud las / thub pa chen po'i chos rnams kyi/ /phung po brgyad khri bzhi stong la/ /gang gis de nyid mi shes pa/ /de yi thams cad 'bras bu med/ /ces gsungs pas so/ /rdo rje slob mas gsol pa/ de kho na nyid mi shes par 'tshang rgya bar mi 'gyur ro</text></item>
<item><p>57b.7</p><section></section><text>zhes bcom ldan 'das kyis gsungs na/ yang de kho na nyid ces bya ba'i rang gi mtshan nyid gsung rab kyi sgo nas nyan par 'tshal lo/ /gang gi phyir theg pa chen po pa dang / rtog ge pa la sogs pa rnams ni don 'di nyid la gnas nas rnam pa sna tshogs pas de kho na nyid rtogs par bgyid na/ de rnams</text></item>
<item><p>58a.1</p><section></section><text>bsdu bar bya ba'i phyir de kho na nyid ces bya ba 'di gang yin pa bcom ldan 'das kyis bshad du gsol/ rdo rje slob dpon gyis smras pa/ yang dag pa gang yin pa de ni de kho na nyid do/ /gsol pa/ bcom ldan 'das yang dag pa zhes bgyi ba de ji lta bu lags/ smras pa/ gang mi slu ba zhes</text></item>
<item><p>58a.2</p><section></section><text>bya ba de ni yang dag pa zhes bya'o/ /gsol pa/ mi slu ba zhes bya ba de ji lta bu lags/ smras pa/ shin tu yang dag pa'i tshul gyi bdag nyid can gyi ting nge 'dzin de ni mi slu ba zhes bya'o/ /gsol pa/ yang dag pa'i tshul gyi bdag nyid can gyi ting nge 'dzin ces pa de gang lags/ smras</text></item>
<item><p>58a.3</p><section></section><text>pa/ gang bden pa gnyis gnyis su med pa'i rnam pa'i mtshan nyid can de ni yang dag pa'i tshul gyi bdag nyid can gyi ting nge 'dzin to/ /gsol pa/ bcom ldan 'das bden pa gnyis zhes bgyi ba de gang lags/ smras pa/ dang po ni kun rdzob kyi bden pa dang / gnyis pa ni don dam pa'i bden pa'o/ / </text></item>
<item><p>58a.4</p><section></section><text>gsol pa/ bcom ldan 'das bden pa gnyis kyi mtshan nyid ji lta bu lags/ rdo rje slob dpon gyis smras pa/ bcom ldan 'das kyis rdo rje gtsug tor gyi rgyud las bka' stsal te/ phyag na rdo rjes gsol pa/ bcom ldan 'das chos thams cad kyi gnas don dam pa'i bden pa ji lta bu</text></item>
<item><p>58a.5</p><section></section><text>lags/ bcom ldan 'das kyis bka' stsal pa/ gsang ba'i bdag po chos thams cad ni phung po dang khams dang skye mched rnams dang / 'gro ba rgyu ba dang mi rgyu ba rnams te/ de yang don dam pa'i bden pa la gnas pas gnas med pa'i tshul gyis don dam pa'i bden pa ni bdag med pa zil</text></item>
<item><p>58a.6</p><section></section><text>gyis mi non pa thams cad stong pa ste/ 'phel ba med pa/ 'grib pa med pa/ rnam par dag pa/ nam mkha' dang mnyam pa dang dri ma med pa'i ngo bo nyid/ yi ge med pa/ tshig med pa/ lus dang ngag dang yid dang bral ba/ yod pa ma yin/ med pa ma yin/ rgyu ba ma yin/ mi rgyu</text></item>
<item><p>58a.7</p><section></section><text>ba ma yin/ thag ring ba ma yin/ thag nye ba ma yin/ stong pa ma yin/ mi stong pa ma yin/ dbu ma yang ma yin pa 'di ni don dam pa'i bden pa'o/ /de bas na de ni mchog tu zab pa dang / 'jug par dka' ba dang / skye ba med pa dang / 'gag pa med pa'o / / rgyu rkyen gyis 'byung</text></item>
<item><p>58b.1</p><section></section><text>ba ni kun rdzob kyi bden pa ste/ de ni ji srid du rmi lam dang / mig 'phrul dang / gzugs brnyan ltar snang ba dang ldan pa sgyu ma lta bu'i ting nge 'dzin te/ rang gi mtshan nyid kyis tshangs pa'i gnas pa bzhi'i rgyur gyur pa ni kun rdzob kyi bden pa'o/ /de gnyis zung du 'brel par 'jug pa'i</text></item>
<item><p>58b.2</p><section></section><text>rim pa 'di ni yang dag pa'i tshul gyi bdag nyid can gyi ting nge 'dzin te/ dmigs pa thams cad nye bar zhi ba gang yin pa de ni de kho na nyid ces bya'o/ /rdo rje slob mas gsol pa/ bdag cag lta bu'i so so'i skye bo thog ma med pa nas phyi rol gyi dngos po rnam pa sna tshogs pa la mngon par zhen pas yod</text></item>
<item><p>58b.3</p><section></section><text>pa dang med pa dang / gcig dang / du ma dang / gnyis dang / gnyis ka ma yin pa dang / yod pa ma yin/ med pa yang ma yin pa dang / rtag pa dang chad pa la sogs pa'i rang bzhin gyi bag chags kyi rgyus rnam par rtog pa la mngon par zhen pa la zhugs pa rnams kyis rdzogs pa'i</text></item>
<item><p>58b.4</p><section></section><text>rim pa'i go rims kyi ting nge 'dzin la slob pa na go rims ji lta ba bzhin du bslab par bgyi'am/ yang na bla ma'i man ngag tsam gyis de dag skad cig tsam gyis so sor snang bar bgyi/ rdo rje slob dpon gyis smras pa/ rim gyis 'jug pas bslab par bya'i cig car ni ma yin no/ /bcom</text></item>
<item><p>58b.5</p><section></section><text>ldan 'das nyid kyis kyang lang kar gshegs pa'i mdo las gsungs te/ de nas bcom ldan 'das la byang chub sems dpa' sems dpa' chen po blo gros chen pos rang gi sems snang ba'i rgyud rnam par dag par bya ba'i phyir yang gsol ba btab pa/ bcom ldan 'das rang gi sems</text></item>
<item><p>58b.6</p><section></section><text>snang ba'i rgyud cig car ram/ rim gyis 'jug pas sam/ ji ltar rnam par dag par 'gyur/ bcom ldan 'das kyis bka' stsal pa/ blo gros chen po rang gi sems snang ba'i rgyud ni rim gyis 'jug pas rnam par dag ste cig car ni ma yin no/ /'di lta ste/ /blo gros chen po shing a mra'i </text></item>
<item><p>58b.7</p><section></section><text>'bras bu ni rim gyis smin par 'gyur gyi cig car ni ma yin no/ /blo gros chen po de bzhin du sems can rnams kyi rang gi sems snang ba'i rgyud kyang rim gyis rnam par dag ste cig car ni ma yin no/ /blo gros chen po 'di lta ste/ rdza mkhan gyi snod rnams ni rim gyis byed kyi cig car ni ma yin</text></item>
<item><p>59a.1</p><section></section><text>no/ /blo gros chen po de bzhin du de bzhin gshegs pa yang sems can rnams kyi rang gi sems snang ba'i rgyud kyang rim gyis rnam par sbyong ste cig car ni ma yin no/ /blo gros chen po 'di lta ste sa chen po las rtswa dang / shing gel ba dang / sman dang nags tshal</text></item>
<item><p>59a.2</p><section></section><text>rnams rim gyis 'jug pas skye'i cig car ni ma yin no/ /blo gros chen po de bzhin du de bzhin gshegs pa yang sems can thams cad kyi rang gi sems snang ba'i rgyud rim gyis sbyong ste cig car ni ma yin no/ /blo gros chen po 'di lta ste bzhad gad dang / rol mo dang / glu dang / </text></item>
<item><p>59a.3</p><section></section><text>pi wang dang / sil snyan dang / rol mo dag la mkhas pa ni rim gyis 'byung gi cig car ni ma yin no/ /blo gros chen po de bzhin du de bzhin gshegs pa yang sems can thams cad kyi rang gi sems snang ba'i rgyud rim gyis rnam par sbyong ste cig car ni ma yin no/ /rim pa 'di nyid ni dpa'</text></item>
<item><p>59a.4</p><section></section><text>bar 'gro ba'i ting nge 'dzin gyi mdo las kyang gsal bar gsungs te/ de nas byang chub sems dpa' sems dpa' chen po blo gros brtan pas 'di skad ces gsol to/ /bcom ldan 'das ji ltar slob na byang chub sems dpa' bslab pa thams cad la rlom sems ma mchis par dpa'</text></item>
<item><p>59a.5</p><section></section><text>bar 'gro ba'i ting nge 'dzin 'di la slob pa lags/ de skad ces gsol pa dang / bcom ldan 'das kyis byang chub sems dpa' sems dpa' chen po blo gros brtan pa la 'di skad ces bka' stsal to/ /blo gros brtan pa 'di lta ste dper na 'phong gi slob dpon nam/ 'phong gi slob ma ni</text></item>
<item><p>59a.6</p><section></section><text>thog mar ba lang gi ko ba la phog par byed do/ /gang gi tshe ba lang gi ko ba la lobs pa de'i tshe shing leb la phog par byed do/ /gang gi tshe shing leb la lobs pa de'i tshe 'ben la phog par byed do/ /gang gi tshe 'ben la lobs pa de'i tshe de'i dbyu gu la phog par byed do/ /gang gi tshe dbyu gu la lobs pa de'i tshe skra brgya la phog</text></item>
<item><p>59a.7</p><section></section><text>par byed do/ /gang gi tshe skra brgya la lobs pa de'i tshe skra bcu la phog par byed do/ /gang gi tshe skra bcu la lobs pa de'i tshe skra gcig la phog par byed do/ /gang gi tshe skra gcig la lobs pa de'i tshe sgras mtshon pa la phog par byed do/ /gang gi tshe sgras mtshon pa la phog pa de'i tshe mi 'chor bar phog</text></item>
<item><p>59b.1</p><section></section><text>par 'gyur ro/ /gang gi tshe mi 'chor bar phog pa de'i tshe 'phong slob pa mthar phyin pa yin te/ de 'dod na nub mo mun pa mun nag gi nang na yang mi dang mi ma yin pa gang dang gang gi sgra grag pa da dang der lhun gyis grub cing mi 'chor ba nyid du mda' 'gro'o/ /sgras mtshon pa la phog par byed pa lobs</text></item>
<item><p>59b.2</p><section></section><text>pas phyis gang du yang mi slob ste/ de ci'i phyir zhe na/ sngon legs par bslabs pa'i phyir phog par bya ba thams cad de la mngon sum du 'gyur ro/ /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' phyis chos gang la yang bslab par</text></item>
<item><p>59b.3</p><section></section><text>mi bya'o/ /de ci'i phyir zhe na/ ting nge 'dzin de nyid la sngon legs par bslabs pa'i phyir byang chub sems dpa'i yon tan gyi chos thams cad de la mngon sum du 'gyur ro/ /yang tshul 'di nyid kyis rdo rje'i theg pa la gnas pa'i dpa' bar 'gro ba'i ting nge 'dzin la slob par 'dod pas kyang rim</text></item>
<item><p>59b.4</p><section></section><text>pa 'di nyid kyis bslab par bya'o/ /de'i rim pa yang 'di yin te/ thog ma nyid du ni sangs rgyas kyi theg pa'i bsam pa la slob bo/ /gang gi tshe sangs rgyas kyi theg pa'i bsam pa la lobs par gyur pa de'i tshe theg pa sar pa dran pa gcig pa'i ting nge 'dzin la slob bo/ /gang gi tshe theg pa gsar </text></item>
<item><p>59b.5</p><section></section><text>la dran pa gcig pa'i ting nge 'dzin la lobs pa de'i tshe rtog pa'i rnal 'byor la slob bo/ /gang gi tshe rtog pa'i rnal 'byor la lobs pa de'i tshe las dang po pa'i ting nge 'dzin la rab tu gnas par 'gyur ro/ /gang gi tshe las dang po pa'i ting nge 'dzin la gnas pa de'i tshe rigs brgya'i dbye ba la 'jug go/ / </text></item>
<item><p>59b.6</p><section></section><text>gang gi tshe rigs brgya'i dbye ba la mkhas pas lus rnam par dben pa shes pa de'i tshe sku rdo rje'i ting nge 'dzin la gnas par 'gyur ro/ /lus rnam par dben pa la gnas nas/ A li kA li'i sgo nas ngag rnam par dben pa la 'jug go/ /gang gi tshe rdo rje bzlas pa'i rim gyis srog dang rtsol ba shes</text></item>
<item><p>59b.7</p><section></section><text>par gyur pa de'i tshe gsung rdo rje'i ting nge 'dzin la rab tu gnas par 'gyur ro/ /ngag rnam par dben pa la gnas nas rang bzhin gyis snang ba'i rim gyis sems rnam par dben pa la 'jug go/ /gang gi tshe rang bzhin gyis snang ba la rlung gi bzhon pa'i rab tu dbye bas yang dag pa ji lta ba bzhin du</text></item>
<item><p>60a.1</p><section></section><text>lobs pa de'i tshe sems kyi ting nge 'dzin la snyoms par 'jug par 'gyur ro/ /sems yang dag pa ji lta ba bzhin du yongs su shes pa la gnas nas sgyu ma'i dpe bcu gnyis kyis kun rdzob kyi bden pa la 'jug par 'gyur ro/ /gang gi tshe sgyu ma lta bu'i ting nge 'dzin la snyoms</text></item>
<item><p>60a.2</p><section></section><text>par 'jug pa de'i tshe sangs rgyas kyi dbang bskur ba thob bo/ /gang gi tshe dbang bskur ba thob pa de'i tshe sgyu ma lta bu'i ting nge 'dzin la gnas nas stong pa chen po bco brgyad kyi rim gyis don dam pa'i bden pa la 'jug go/ /gang gi tshe ril por 'dzin pa dang rjes su gzhig pa'i ting nge 'dzin gyis yang</text></item>
<item><p>60a.3</p><section></section><text>dag pa'i mtha' la 'jug pa de'i tshe nyon mongs pa thams cad rnam par dag par 'gyur ro/ /gang gi tshe ye shes kyis rim gyis ldang ba'i phyir rang bzhin gyis 'od gsal ba'i bden pa gnyis la gnyis su med pa'i rnam pas bdag nyid mngon par rdzogs par sangs rgyas pa de'i tshe rdzogs pa'i ting nge</text></item>
<item><p>60a.4</p><section></section><text>'dzin la lobs par gyur pa yin no/ /gang gi tshe rdzogs pa'i ting nge 'dzin la snyoms par zhugs pa'i rnal 'byor pas ni phyis chos gang la yang mi slob bo/ /de ci'i phyir zhe na/ sngon legs par bslabs pa'i phyir te ji ltar 'phong gi slob dpon ni sgras mtshon pa la phog par byed par gnas pas </text></item>
<item><p>60a.5</p><section></section><text>phyis gang du yang mi slob bo/ /de ci'i phyir zhe na/ sngon legs par bslabs pa'i phyir de'i sngon gyi 'phen shugs kyi stobs kyis mngon du 'gyur ro/ /de bzhin du rdzogs pa'i ting nge 'dzin la rab tu gnas pa ni phyis gang la yang slob par mi 'gyur te/ sngon shin tu legs par bslabs pa'i phyir/ </text></item>
<item><p>60a.6</p><section></section><text>de'i 'jig rten dang 'jig rten las 'das pa'i dngos grub dag ni lhun gyis grub pa nyid du mngon sum du 'gyur ro/ /de bzhin du rdzogs pa'i rim pa'i ting nge 'dzin la slob par byed pas kyang rim gyis 'jug pas bslab par bya'i cig car ni ma yin no/ /de bas na lus rnam par dben pa med par</text></item>
<item><p>60a.7</p><section></section><text>ngag rnam par dben pa shes par mi nus so/ /ngag rnam par dben pa dang bral bas ni sems rnam par dben pa rtogs par mi nus so/ /sems kyi rang bzhin gyi snang ba'i ting nge 'dzin med par kun rdzob kyi bden pa mngon sum du bya bar mi nus so/ /kun rdzob kyi bden pa rtogs pa dang bral</text></item>
<item><p>60b.1</p><section></section><text>bas ni don dam pa'i bden pa mngon sum du bya bar mi nus so/ /don dam pa'i bden pa rtogs pa med par ni zung du 'jug pa'i rim pa mngon sum du bya bar mi nus so/ /bcom ldan 'das kyis kyang don gyi dbang 'di gzigs nas rim gyis 'jug par bslab par bya'i cig car ni ma yin no/ / </text></item>
<item><p>60b.2</p><section></section><text>rim gyis 'jug pas rdzogs pa'i rim pa la bslabs pas cig car rang gi rgyud rnam par dag par 'gyur te/ bcom ldan 'das nyid kyis kyang lang kar gshegs pa'i mdo las/ blo gros chen po 'di lta ste/ me long gi nang du gzugs kyi gzugs su snang ba thams cad rnam par rtog pa med</text></item>
<item><p>60b.3</p><section></section><text>pas cig car snang ngo / /de bzhin du blo gros chen po de bzhin gshegs pa yang sems can thams cad kyi rang gi sems snang ba'i rgyud rnam par mi rtog cing snang ba med pa'i spyod yul rnams cig car rnam par sbyong ngo / /blo gros chen po 'di lta ste/ zla ba dang nyi ma'i dkyil 'khor ni 'od</text></item>
<item><p>60b.4</p><section></section><text>zer rnams kyis gzugs su snang ba thams cad cig car mngon par byed do/ /de bzhin du blo gros chen po de bzhin gshegs pa yang sems can thams cad kyi rang gi sems snang ba'i gnas ngan len gyi bag chags dang bral ba rnams las rgyal ba'i ye shes bsam gyis mi khyab pa'i yul</text></item>
<item><p>60b.5</p><section></section><text>dang spyod yul yang dag par ston to/ /'dir bshad pa/ sems can dang po'i las can rnams/ /dam pa'i don la 'jug pa la/ /thabs 'di rdzogs pa'i sangs rgyas kyis/ /skas kyi rim pa lta bur gzhag /ces bya ba'i rim pa lnga'i go rims dang bral bas ni rdzogs pa'i</text></item>
<item><p>60b.6</p><section></section><text>ting nge 'dzin rtogs par mi nus so zhes khong du chud par bya'o/ /spyod pa bsdus pa las the tshom yongs su gcod pa ste le'u dang po'o// //rdo rje slob mas gsol pa/ bcom ldan 'das dang por rang gi lus rnam par dben pa la ji ltar slob par bgyi/ rdo rje slob dpon gyis smras pa/ </text></item>
<item><p>60b.7</p><section></section><text>sems can chen po legs so legs so/ /lus rnam par dben pa rgya cher khong du chud par bya'o/ /de la khams bzhi pos lus mngon par bskyed pa las lus su grub pa 'di ni spungs pa bzhin du gnas te/ sha'i kham tshad dang / rtsa dang / rgyus pa dang / mgo bo dang / klad pa dang / klad</text></item>
<item><p>61a.1</p><section></section><text>rgyas dang / rus pa dang / rkang dang / rgyu ma dang / gnye ma dang / mkhal ma dang / snying dang / lto dang / glo ba dang / mcher pa dang / gcin dang / phyi sa dang / lgang pa dang / pho ba dang / long ka dang / zhag dang / chu ser dang / rnag dang / khrag dang / </text></item>
<item><p>61a.2</p><section></section><text>mkhris pa dang / bad kan dang / ngar snabs dang / skra dang / kha spu dang / sen mo dang / spu dang / pags pa dang / lag pa dang / rkang pa dang / mig dang / yan lag la sogs pa tshogs pa la spungs pa zhes bya'o/ /yang de la phung po lnga dang / khams bzhi dang / skye mched</text></item>
<item><p>61a.3</p><section></section><text>drug dang / yul lnga dang / shes pa lnga ni spungs pa zhes bya ste/ dper na 'bras dang / nas dang / til dang / gro dang / mon sran sde'u mang po la spungs pa zhes bya'o/ /de bzhin du lus kyi yan lag dang / nying lag tu gtogs pa tshogs pa la spungs pa zhes bya'o/ /khams</text></item>
<item><p>61a.4</p><section></section><text>rnams tshogs pa las shes rab dang / lta ba dang / yid dang / ma rig pa dang / bag chags dang / sred pa dang / nyon mongs pa'i rgyun la ni bsags pa zhes bya'o/ /rnam par shes pa'i tshogs pa spungs pa ni nye bar dmigs par mi 'gyur te gnas med pa'i phyir ro/ /ji skad du/ </text></item>
<item><p>61a.5</p><section></section><text>bzang skyong gis zhus pa las kyang / lus 'di la rnam par shes pa gang na yang mi gnas te/ rnam par shes pa med na yang lus skye bar mi 'gyur ro/ /bzang skyong de'i phyir nyon cig bden pa ma mthong bas ni rnam par shes pa mi shes mi mthong ste/ de ni lag mthil du skyu ru ra bzhag pa bzhin</text></item>
<item><p>61a.6</p><section></section><text>du mthong bar mi 'gyur ro zhes gsungs so/ /yang 'di ltar phung po dang khams dang skye mched rnams thog ma med pa nas tha mal pa'i nga rgyal gyis gnas pa rnams kyis ni da ltar de bzhin gshegs pa thams cad kyis rdul phra rab las bsgrubs pa'i ngo bo nyid du bstan te/ gsang ba 'dus</text></item>
<item><p>61a.7</p><section></section><text>pa zhes bya ba'i rnal 'byor chen po'i rgyud las/ mdor na phung po lnga rnams ni/ /sangs rgyas lngar ni rab tu bsgrags/ /rdo rje skye mched nyid dag kyang / /byang chub sems dpa'i dkyil 'khor mchog /sa ni spyan zhes bya ba yin/ /chu yi khams ni mA ma kI/ /me yi khams ni gos</text></item>
<item><p>61b.1</p><section></section><text>dkar mo/ /sgrol ma rlung du rab tu bsgrags/ /gzugs dang sgra sogs sngags pa yis/ /lha nyid du ni rtag tu bsgom/ /zhes gsungs pa dang / yang phung po la sogs pa de dag re re zhing yang lnga lngar rnam par phye na brgyar 'gyur te/ zla gsang thig le las/ rigs ni rnam pa brgyar</text></item>
<item><p>61b.2</p><section></section><text>bstan te/ /mdo ru bsdus na rnam pa lnga/ /lus dang ngag yid sbyor ba yis/ /gsum du yang ni 'gyur ba yin/ /zhes gsungs pas da la dang po nyid du rigs brgya'i rab tu dbye ba bstan par bya'o/ /de la gzugs kyi phung po'i tshogs ni rnam par snang mdzad do/ /de yang rnam pa lngar</text></item>
<item><p>61b.3</p><section></section><text>phye ba la/ de bzhin gshegs pa rnam pa lngas byin gyis brlabs pa yin te/ de la ring po dang thung ngu la sogs phyi dang nang dang gnyi ga'i dbyibs kyi gzugs ni rnam par snang mdzad kyis byin gyis brlabs pa'o/ /bdag dang gzhan gnyis ka la sogs pa'i rnam pa'i gzugs ni rin chen 'byung</text></item>
<item><p>61b.4</p><section></section><text>ldan gyis so/ /phyi nang gi sngon po la sogs pa kha dog lnga'i gzugs ni snang ba mtha' yas kyis so/ /phyi dang nang gi zla ba dang / nyi ma la sogs pa snang ba'i rnam pa ni don yod grub pas so/ /rang rig pa tsam 'ba' zhig gi rnam par rig byed ma yin pa ni mi bskyod pas byin gyis</text></item>
<item><p>61b.5</p><section></section><text>brlabs pa ste/ gzugs kyi phung po rnam pa lngar bshad do/ /rin chen 'byung ldan gyi ting nge 'dzin gyi dbang du byas te bshad pa/ tshor ba'i phung po'i tshogs ni rin chen 'byung ldan no/ /de yang de bzhin gshegs pa lngas byin gyis brlabs pa yin te/ de la 'dus pa dang mkhris</text></item>
<item><p>61b.6</p><section></section><text>pa las byung ba'i tshor ba ni mi bskyod pas so/ /bad kan dang rlung las skyes pa'i tshor ba ni rin chen 'byung ldan gyis so/ /bde ba'i tshor ba ni 'od dpag med kyis so/ /sdug bsngal gyi tshor ba ni don yod grub pas so/ /tshor ba mnyam pa nyid ni rnam par snang mdzad kyis byin gyis brlabs</text></item>
<item><p>61b.7</p><section></section><text>pa zhes bya ste/ tshor ba'i phung po rnam pa lngar bshad do/ /snang ba mtha' yas kyi ting nge 'dzin gyi dbang du byas te bshad pa/ 'du shes kyi phung po'i tshogs ni snang ba mtha' yas te/ 'di ni rgyu ba dang mi rgyu ba'i dngos po rnams skyes pa rnams kyi 'dus byas pa nyid kyang rkang gnyis dang rkang med</text></item>
<item><p>62a.1</p><section></section><text>la sogs pa'i dbye bas phye na ming tha dad pa'i dngos por yod pa rnams la de rnam par shes pas nye bar bzung nas yongs su gcod par byed la mtshan ma de'i 'du shes kyi phung po zhes bya bar tha dad par rnam par 'jog par 'gyur ro/ /'du shes de yang de bzhin gshegs</text></item>
<item><p>62a.2</p><section></section><text>pa lngas byin gyis brlabs pa yin te/ de la rkang gnyis pa'i 'du shes ni mi bskyod pa'i'o/ /rkang bzhi pa'i 'du shes ni rin chen 'byung ldan gyi'o/ /rkang med kyi 'du shes ni 'od dpag tu med pa'i'o/ /rkang mangs kyi 'du shes ni don yod grub pa'i'o/ /mi g.yo zhing mi 'gyur ba'i</text></item>
<item><p>62a.3</p><section></section><text>'du shes ni rnam par snang mdzad kyis byin gyis brlabs pa ste 'du shes kyi phung po rnam pa lngar bshad do/ /don yod grub pa'i ting nge 'dzin gyi dbang du byas te bshad pa/ 'du byed kyi phung po'i tshogs ni don yod grub pa'o/ /de yang de bzhin gshegs pa lngas byin gyis brlabs</text></item>
<item><p>62a.4</p><section></section><text>pa yin te/ lus kyi 'du byed ni rnam par snang mdzad kyi'o/ /ngag gi 'du byed ni 'od dpag tu med pa'i'o/ /yid kyi 'du byed ni mi bskyod pa'i'o/ /khams gsum gyi 'du byed ni rin chen 'byung ldan gyi'o/ /thar pa'i 'du byed ni don yod grub pas byin gyis brlabs pa ste/ 'du</text></item>
<item><p>62a.5</p><section></section><text>byed kyi phung po rnam pa lngar bshad do/ /mi bskyod pa'i ting nge 'dzin gyi dbang du byas te bshad pa/ gang don gzung ba dang / don yongs su gcod pa dang / don khong du chud pa de ni rnam par shes pa'o/ /rnam par shes pa la gnas pas kyang phyi'i don gyi rnam par rab tu brtags la/ phyi'i</text></item>
<item><p>62a.6</p><section></section><text>don gyis kyang rnam par shes par brtags te/ de ltar phan tshun ltos pas shes pa dang / shes par bya ba gnyis grub bo/ /rnam par shes pa de yang rnam pa lngar phye ba la de bzhin gshegs pa lngas byin gyis brlabs pa yin par shes par bya'o/ /de la rnam par shes pa'i phung po'i tshogs</text></item>
<item><p>62a.7</p><section></section><text>ni mi bskyod pa ste/ mig gi rnam par shes pa ni rnam par snang mdzad kyi'o/ /rna ba'i rnam par shes pa ni rin chen 'byung ldan gyi'o/ /sna'i rnam par shes pa ni 'od dpag tu med pa'i'o/ /lce'i rnam par shes pa ni don yod grub pa'i'o/ /lus kyi rnam par shes pa ni mi bskyod pas byin gyis</text></item>
<item><p>62b.1</p><section></section><text>brlabs pa ste/ rnam par shes pa'i phung po rnam pa lngar bshad do/ /mdor na phung po lnga rnams ni/ /sangs rgyas lngar ni rab tu bsgrags/ /zhes bya ba'i mdo'i don bshad zin to/ /khams rnam pa bzhi'i dbang du byas te bshad pa/ sa'i khams gang zhe na/ gang lci ba nyid dang sra</text></item>
<item><p>62b.2</p><section></section><text>ba nyid de/ de yang las ni brtan pa'o/ /chu'i khams gang zhe na/ gang gsher ba nyid dang rlan pa nyid de/ de yang las ni sdud pa'o/ /de la me'i khams gang zhe na/ gang dro ba nyid dang yongs su smin pa nyid de de yang las ni skems pa'o/ /de la rlung gi khams gang zhe na gang brkyang</text></item>
<item><p>62b.3</p><section></section><text>ba dang / bskum pa dang / dbugs rngub pa dang / dbugs 'byin pa nyid de/ las ni yang zhing g.yo ba'o/ /de ltar theg pa chen po'i rim pas khams rnam pa bzhi'i rang rang gi mtshan nyid rnam par bzhag nas/ da ni tha mal pa'i nga rgyal rnam par spang bar bya ba'i phyir rdo rje theg pa'i rim pas</text></item>
<item><p>62b.4</p><section></section><text>sangs rgyas lnga'i rang bzhin du bya ste/ de la sa'i khams kyi tshogs ni sangs rgyas spyan no/ /de yang khams rnam pa lngar phye ba la de bzhin gshegs pa lngas byin gyis brlabs pa yin te/ skra dang rus pa dang / phyi sa dang mchin pa dang snying ni rnam par snang mdzad kyi'o/ /spu dang sen mo dang rnag</text></item>
<item><p>62b.5</p><section></section><text>dang snying ni rin chen 'byung ldan gyi'o/ /so dang pags pa dang sha dang snying ni 'od dpag tu med pa'o/ /rgyus pa dang sha dang rtsib ma dang snying ni don yod grub pa'o/ /dri ma dang rgyu ma dang mkhris pa dang snying ni mi bskyod pa ste ji skad du rdo rje phreng ba las kyang / snying ni lnga la nges gnas te/ /rgyud lngar</text></item>
<item><p>62b.6</p><section></section><text>rnam par 'byung ba ni/ /rlung lnga dang ni ldan pa ru/ /'dod pa lnga rnams spyod par byed/ /ces gsungs pas so/ /de bzhin du yang phyi rol gyi sa'i khams kyang rnam pa lngar dbye ste/ de yang gling bzhi dang ni ri rab po/ /de la ri'i rgyal po ri rab ni rnam par snang mdzad kyis byin gyis brlabs</text></item>
<item><p>62b.7</p><section></section><text>pa'o/ /lus 'phags po ni mi bskyod pas byin gyis brlabs pa'o/ /'dzam bu gling ni rin chen 'byung ldan gyis byin gyis brlabs pa'o/ /ba lang spyod ni 'od dpag med kyis byin gyis brlabs pa'o/ /sgra mi snyan ni don yod grub pas byin gyis brlabs pa'o/ /sa'i khams rnam pa lngar</text></item>
<item><p>63a.1</p><section></section><text>bshad do/ /mA ma kI'i ting nge 'dzin gyi dbang du byas te bshad pa/ de la chu'i khams kyi tshogs ni mA ma kI'o/ /de yang de bzhin gshegs pa lngas byin gyis brlabs pa ste/ bad kan dang mchi ma ni rnam par snang mdzad kyis byin gyis brlab pa'o/ /gcin ni mi</text></item>
<item><p>63a.2</p><section></section><text>bskyod pas byin gyis brlabs pa'o/ /rdul ni rin chen 'byung ldan gyis byin gyis brlabs pa'o/ /khrag ni 'od dpag med kyis byin gyis brlabs pa'o/ /kha chu ni don yod grub pas byin gyis brlabs pa'o/ /phyi rol gyi yang rnam pa lngar bltas te/ de yang rgya mtsho'i chu ni mi bskyod pa'o/ / </text></item>
<item><p>63a.3</p><section></section><text>chu bo'i chu ni rin chen 'byung ldan gyi'o/ /bkod ma'i chu ni 'od dpag tu med pa'i'o / /lteng ka'i chu ni don yod grub pa'i'o/ /'bab chu'i chu ni rnam par snang mdzad kyis byin gyis brlabs pa ste chu'i khams rnam pa lngar bshad do/ /gos dkar mo'i ting nge 'dzin gyi dbang du byas te bshad pa/ </text></item>
<item><p>63a.4</p><section></section><text>me'i khams kyi tshogs ni gos dkar mo'o/ /de yang de bzhin gshegs pa lngas byin gyis brlabs pa ste/ mgo bo'i drod ni rnam par snang mdzad kyis byin gyis brlabs pa'o/ /snying ga'i drod ni mi bskyod pa'i'o/ /lte ba'i drod ni rin chen 'byung ldan gyi'o/ /yan lag thams cad kyi</text></item>
<item><p>63a.5</p><section></section><text>drod ni 'od dpag tu med pa'i'o/ /lto ba'i drod ni don yod grub pas byin gyis brlabs pa'o/ /phyi rol gyi yang rnam pa lngar bstan te/ de la rgyun bzhag gi me ni mi bskyod pa'i'o/ /rdo las byung ba'i me ni rnam par snang mdzad kyi'o/ /me shel las byung ba'i me ni rin chen 'byung ldan gyi'o/ / </text></item>
<item><p>63a.6</p><section></section><text>shing las byung ba'i me ni 'od dpag tu med pa'i'o/ /nags kyi me ni don yod par grub pas byin gyis brlabs pa ste/ me'i khams rnam pa lngar bshad do/ /sgrol ma'i ting nge 'dzin gyi dbang du byas te bshad pa/ de yang rlung gi khams kyi tshogs ni sgrol ma'o/ /de yang de bzhin gshegs</text></item>
<item><p>63a.7</p><section></section><text>pa lngas byin gyis brlabs pa yin te/ de la srog ces bya ba snying la gnas pa ni mi bskyod pa'i'o/ /thur du sel ba zhes bya ba mdoms na gnas pa ni rin chen 'byung ldan gyi'o/ /steng du rgyu ba zhes bya ba lkog mar gnas pa ni 'od dpag med kyi'o/ /me dang mnyam du gnas pa zhes bya ba lte bar</text></item>
<item><p>63b.1</p><section></section><text>gnas pa ni don yod grub pa'i'o/ /khyab byed ces bya ba tshigs thams cad la gnas pa ni rnam par snang mdzad kyis byin gyis brlabs pa'o/ /yang de rnams re re'i las bshad pa/ dbang po'i sgo yi rgyun las ni/ /srog dang rtsol ba rgyu ba dang / /rtag pa'i dus su rgyu ba ni/ /srog</text></item>
<item><p>63b.2</p><section></section><text>ces bya ba yin par bshad/ /rlung dang gcin dang phyi sa dang / /de bzhin du ni khu ba rnams/ /'og 'dren 'di ni thur sel bar/ /rtag tu rnal 'byor pas shes bya/ /myang dang za dang bldag pa dang / /kun du 'thung dang 'jib par ni/ /gang zhig rtag tu mnyam gnas par/ /mnyam du</text></item>
<item><p>63b.3</p><section></section><text>gnas zhes bya ba yin/ /gyen du 'gro zhing sdud pa dang / /bza' dang myang sogs za ba ni/ /shes dang lhan cig 'byor pa dag /gyen rgyu'i las su shes par bya/ /khyab dang 'dzin pa nyid dang ni/ /'gro dang de bzhin ldog pa dang / /tshigs rnams kun la khyab pas na/ /khyab byed ces ni bya</text></item>
<item><p>63b.4</p><section></section><text>bar bshad/ /phyi rol gyi yang rnam pa lngar blta ste/ /shar gyi rlung ni mi bskyod pa'i'o/ /lho'i rlung ni rin chen 'byung ldan gyi'o/ /nub kyi rlung ni 'od dpag tu med pa'i'o/ /byang gi rlung ni don yod grub pa'i'o/ /steng gi rlung ni rnam par snang mdzad kyis byin gyis brlabs pa ste rlung gi khams</text></item>
<item><p>63b.5</p><section></section><text>rnam pa lngar bshad do/ /'byung ba chen po bzhi po 'di rnams ni gang du gcig yod pa der bzhi char yod de/ de bas na 'di rnams ni phan tshun ltos pa med par ngo bo nyid kyis rang grub pa ni med do/ /nam mkha' ni dbang po las 'das shing 'dus ma byas pa'i phyir 'byung ba chen po ma yin te/ </text></item>
<item><p>63b.6</p><section></section><text>go 'byed par byed pas na nam mkha' ni dngos po thams cad la mi sgrib pa'i bya ba byed do zhes bya ba'i bar du'o/ /sa ni spyan zhes bya ba yin/ /chu yi khams ni mA ma kI / /me ni gos dkar mo yin no/ /rlung ni sgrol mar rab tu bsgrags/ /zhes bya ba'i mdo'i tshig bshad zin to/ /da ni sa'i</text></item>
<item><p>63b.7</p><section></section><text>snying po la sogs pa'i byang chub sems dpa' sems dpa' chen po rnams kyi ting nge 'dzin gyi dbang du byas te bshad pa/ de la mig gi skye mched kyi tshogs ni sa'i snying po'o/ /de yang rnam pa lngar phye ba la de bzhin gshegs pa lngas byin gyis brlabs pa yin te/ de la mig gi 'bras bu'i nang</text></item>
<item><p>64a.1</p><section></section><text>na rgun 'bru'i 'bras bu'i tshad tsam gyi mig gi dbang po de ni mi bskyod pa'i'o/ /mig 'bras dkar po'i rang bzhin ni rin chen 'byung ldan gyi'o/ /zur gyis lta ba'i gzugs ni 'od dpag tu med pa'i'o/ /mig rnam par g.yo ba ni don yod grub pa'i'o/ /gzugs gsum</text></item>
<item><p>64a.2</p><section></section><text>'dzin pa ni rnam par snang mdzad kyis byin gyis brlabs pa yin te mig gi skye mched rnam pa lngar bshad do/ /de bzhin du rna ba'i skye mched kyi tshogs ni phyag na rdo rje ste/ 'di la rna ba'i nang na gro ga gcus te bcad pa lta bu'i rnam pa'i rdul phra rab bsags pa'i gzugs can rna ba'i dbang po ni mi</text></item>
<item><p>64a.3</p><section></section><text>bskyod pa'i'o/ /rna ba'i rang bzhin ni rnam par snang mdzad kyi'o/ /rna ba'i bu ga ni 'od dpag tu med pa'i'o/ /rna ba'i rtsa ba ni don yod grub pa'i'o/ /sgra gsum 'dzin pa ni rin chen 'byung ldan gyis byin gyis brlabs pa yin te rna ba'i skye mched rnam pa lngar bshad do/ /sna'i skye mched</text></item>
<item><p>64a.4</p><section></section><text>kyi tshogs ni nam mkha'i snying po ste/ sna'i nang gi mig sman gyi thur ma phra ba lta bu'i rdul phra rab bsags pa'i gzugs can sna'i dbang po de ni mi bskyod pa'i'o/ /sna'i rang bzhin ni rnam par snang mdzad kyi'o/ /nang gi dbus ni rin chen 'byung ldan gyi'o/ /sna bug ni don yod par grub pa'i'o/ / </text></item>
<item><p>64a.5</p><section></section><text>dri gsum 'dzin pa ni snang ba mtha' yas kyi byin gyis brlabs pa yin te/ sna'i skye mched rnam pa lngar bshad do/ /lce'i skye mched kyi tshogs ni 'jig rten dbang phyug ste/ de la rdul phra rab bsags pa'i gzugs can zla ba phyed pa'i dbyibs lta bu'i lce'i dbang po ni mi bskyod pa'i'o/ /lce'i</text></item>
<item><p>64a.6</p><section></section><text>rang bzhin ni rnam par snang mdzad kyi'o/ /lce'i rtsa ba ni rin chen 'byung ldan gyi'o/ /lce'i rtse mo ni 'od dpag tu med pa'i'o/ /ro gsum 'dzin pa ni don yod par grub pas byin gyis brlabs pa yin te/ lce'i skye mched rnam pa lngar bshad do/ /lus kyi skye mched kyi tshogs ni sgrib pa thams</text></item>
<item><p>64a.7</p><section></section><text>cad rnam par sel ba ste/ de la lus kyi rdul phra rab bsags pa'i ma lus pa'i gzugs kyi lus dbang po de ni rnam par snang mdzad kyi'o/ /rus pa'i rang bzhin ni rin chen 'byung ldan gyi'o/ /sha'i rang bzhin ni 'od dpag tu med pa'i'o/ /pags pa'i rang bzhin ni don yod grub pa'i'o/ / </text></item>
<item><p>64b.1</p><section></section><text>reg pa gsum 'dzin pa ni mi bskyod pas byin gyis brlabs pa yin te/ lus kyi skye mched rnam pa lngar bshad do/ /'jam dpal gyi ting nge 'dzin gyi dbang du byas te bshad pa/ 'di na lus kyi nang na snang ba'i rnam par shes pa gsum po de ni yid kyi dbang po ste/ dbang po thams cad kyi</text></item>
<item><p>64b.2</p><section></section><text>bdag po yin zhing so sor rang rig pa yin pas phyi'i yul ni med kyi chos kyi dbyings yul du byas nas sgyu 'phrul dra bas mngon par rdzogs par byang chub pa'i rim gyis bdag nyid rdzogs par byas nas sangs rgyas kyi yon tan ma lus pa dang ldan pas sangs rgyas kyi zhing nas sangs rgyas kyi</text></item>
<item><p>64b.3</p><section></section><text>zhing du 'gro ba'o/ /'jam dpal gyi ting nge 'dzin bshad zin to/ /rdo rje skye mched nyid dag kyang / /byang chub sems dpa'i dkyil 'khor mchog /ces bya ba'i mdo'i don bshad zin to/ /yul rnams lha mo'i ting nge 'dzin gyi dbang du byas te bshad pa/ rdo rje sgo zhes bya ba rnal 'byor chen po'i rgyud las</text></item>
<item><p>64b.4</p><section></section><text>rlung bcu gsungs te/ 'di lta ste/ srog dang / thur du sel ba dang / gyen du rgyu ba dang / mnyam du gnas pa dang / khyab byed dang / ldang zhing rgyu ba dang / rnam par rgyu ba dang / yang dag par rgyu ba dang / rab tu rgyu ba dang / nges par rgyu ba'o/ /de la srog la sogs pa'i rlung lnga ni phung po lnga la</text></item>
<item><p>64b.5</p><section></section><text>brten te phung po'i bya ba rnams byed do/ /ldang zhing rgyu ba la sogs pa'i rlung lnga ni dbang po rnams la gnas nas phyi rol gyi bya ba rnams byed do/ /de la ldang zhing rgyu ba zhes bya ba'i rlung mig gi skye mched la brten nas gzugs rnam pa lnga'i bya ba rdzogs par byed do/ /de yang snang ba dang sgrib g.yogs</text></item>
<item><p>64b.6</p><section></section><text>med pa dang / yid la byed pa dang / mig gi dbang po tshogs pa dang ldan pa'i rgyus gzugs kyi yul rnams mthong ste/ de ni rnam par snang mdzad kyi'o/ /'gying bag dang rnam par rol pa dang ste ga pa'i gzugs ni mi bskyod pa'i'o/ /rjes su chags pa'i gzugs ni rin chen 'byung</text></item>
<item><p>64b.7</p><section></section><text>ldan gyi'o/ /yid du 'ong ba dang yid du mi 'ong ba dang btang snyoms kyi 'du shes can gyi gzugs ni 'od dpag tu med pa'i 'o/ /bya ba thams cad sgrub pa'i gzugs ni don yod par grub pas byin gyis brlabs pa ste/ gzugs kyi yul rnam pa lngar bshad do/ / rnam par rgyu ba zhes bya ba'i rlung ni rna</text></item>
<item><p>65a.1</p><section></section><text>ba'i skye mched la brten nas sgra rnam pa lnga'i bya ba byed de/ de la rna ba'i nang gi sgra dang mgo dang skra'i sgra ni rnam par snang mdzad kyi'o/ /glu dang rgyun gyi sgra ni rin chen 'byung ldan gyi'o/ /rkan dang mchu dang ngag gi sgra ni 'od dpag tu med pa'i 'o/ /nags tshal dang chu bo dang se</text></item>
<item><p>65a.2</p><section></section><text>gol dang thal mo dang rdza rnga la sogs pa'i rol mo'i sgra ni don yod par grub pa'i 'o/ /yi ge hUM gi zhi ba dang drag po'i sgra ni mi bskyod pa'i byin gyis brlabs pa yin te sgra'i yul rnam pa lngar bshad do/ /yang dag par rgyu ba zhes bya ba'i rlung ni sna'i skye mched la brten nas dri rnam pa lnga'i bya ba byed do/ / </text></item>
<item><p>65a.3</p><section></section><text>de la dri ma lus pa ni rnam par snang mdzad kyi'o/ /yan lag thams cad kyi dri ni rin chen 'byung ldan gyi'o/ /dri gsum gyi bye brag 'dzin pa ni 'od dpag tu med pa'i'o/ /ro'i dri ni don yod par grub pa'i'o/ /dri mi zad pa ni mi bskyod pas byin gyis brlabs pa ste dri'i skye mched rnam pa lngar bshad do/ / </text></item>
<item><p>65a.4</p><section></section><text>rab tu rgyu ba zhes bya ba'i rlung ni lce'i skye mched la brten nas ro rnam pa lnga skyong bar byed de/ de la ro mngar ba ni rnam par snang mdzad kyi'o/ /ro bska ba ni rin chen 'byung ldan gyi'o/ /lan tshwa'i ro ni 'od dpag tu med pa'i'o/ /ro kha ba ni mi bskyod pa'i'o/ /ro tsha ba dang skyur ba la sogs pa'i ro drug</text></item>
<item><p>65a.5</p><section></section><text>gi bye brag ni don yod par grub par byin gyis brlabs pa yin te ro'i skye mched rnam pa lngar bshad do/ /nges par rgyu ba zhes bya ba ni lus kyi skye mched la brten nas stobs 'gyed pa la sogs pa stobs dang spro ba rnams te/ de yang reg bya'i bya ba lnga rjes su skyong bar byed do/ /de la stan gcig</text></item>
<item><p>65a.6</p><section></section><text>la gnas pa'i reg bya ni rnam par snang mdzad kyi'o/ /'khyud pa'i reg bya ni rin chen 'byung ldan gyi'o/ /'o byed pa'i reg bya ni 'od dpag tu med pa'i 'o/ /rngub pa'i reg bya ni don yod par grub pa'i 'o/ /b+ha ga dang ling+ga'i sbyor ba'i reg bya chags pa dang bral ba dang / dbu ma'i chags</text></item>
<item><p>65a.7</p><section></section><text>pa'i ngo bo nyid nye bar dmigs pa ni mi bskyod pas byin gyis brlabs pa ste reg bya'i yul rnam pa lngar bshad do/ /gzugs sgra la sogs sngags pa yis/ /lha nyid du ni rtag tu bsgom/ /zhes bya ba'i mdo'i don bshad zin to/ /ye shes lnga'i dbang du bya ste bshad pa/ me long la</text></item>
<item><p>65b.1</p><section></section><text>gzugs brnyan snang ba bzhin du dngos po ma lus pa rnams cig car yongs su shes pa ni me long lta bu'i ye shes te de ni rnam par snang mdzad kyi'o/ /rkang med dang rkang gnyis dang rkang bzhi dang / rkang mangs kyi sems can rnams kyang sems tsam mo zhes rnam pa gcig tu rtogs pa ni mnyam</text></item>
<item><p>65b.2</p><section></section><text>pa nyid kyi ye shes te de ni rin chen 'byung ldan gyi'o/ /phung po dang khams la sogs pa'i phyi dang nang gi dngos po rnams so sor rnam par phye ste rnam par brtags na thams cad kyang sangs rgyas kyi rang bzhin no zhes shes nas chos thams cad kyi cha shas ni 'di dag go zhes pad+ma'i 'dab ma ltar so sor</text></item>
<item><p>65b.3</p><section></section><text>rtog cing rtog pa med pas gnas pa de ni so sor rtog pa'i ye shes te de ni 'od dpag tu med pa'i 'o / /bdag dang gzhan gyi bya ba lus dang ngag dang yid kyi las rdzogs par byed pa'i ngo bo nyid ni bya ba sgrub pa'i ye shes te de ni don yod par grub pa'i 'o/ /lus dang ngag dang yid kyi sgrib pa dag</text></item>
<item><p>65b.4</p><section></section><text>cing las dang nyon mongs pa las grol te/ dge ba dang mi dge ba'i rnam par rtog pa'i bag chags rnam par sbyangs pa ni chos kyi dbyings rnam par dag pa'i ye shes te de ni mi bskyod pas byin gyis brlabs pa'o/ /de bas na/ phung po khams dang de bzhin skye mched rnams/ /lnga po</text></item>
<item><p>65b.5</p><section></section><text>dbye ba lnga ru byas pa la/ /de bzhin gshegs pas so sor byin brlabs na/ /'khor ba'i las rnams dag ni ga las 'byung / /de bzhin dbang po phyi rol yul bcas lnga/ /re re zhing yang bder gshegs lnga rnams kyis/ /de la rang rang rtag tu byin rlob cing / /ye shes lnga dang</text></item>
<item><p>65b.6</p><section></section><text>gsum du 'ang yang dag gnas/ /zhes gsungs pa'i phyir ro/ /rigs ni rnam pa brgyar bshad pa/ /zhes bya ba'i mdo'i don bshad zin to/ /rdo rje slob mas gsol pa/ rigs brgya'i rim pas de bzhin gshegs pa thams cad kyi rdul phra rab yongs su bsags pa las</text></item>
<item><p>65b.7</p><section></section><text>grub pa'i lus yin par som nyi ma mchis na/ yang ji ltar na de ni mdor bsdus na rnam pa lngar 'gyur ba lags/ rdo rje slob dpon gyis smras pa/ khams bzhi po dag las lus kyi phung po mngon par 'grub par 'gyur te/ khams rnams tshogs pa'i phyir 'byung ba las gyur pa 'byung</text></item>
<item><p>66a.1</p><section></section><text>ba ste / de bas na gang gzugs kyi phung po la sogs pa 'byung ba las gyur pa ni de bzhin gshegs pa'i rigs can te/ de ni sa'i khams sdud par byed pas nye bar 'gro'o/ /de bzhin du rin po che'i rigs can rnams ni chu'i khams so/ /pad+ma'i rigs</text></item>
<item><p>66a.2</p><section></section><text>can rnams ni me'i khams so/ /las kyi rigs can rnams ni rlung gi khams so/ /rdo rje'i rigs can rnams ni rnam par shes pa'i khams su bsdus par gyur pa yin no/ /tshul 'dis na rang gi lus kyi dkyil 'khor 'byung ba dang 'byung ba las gyur pa'i dbye bas phung po lnga rnams</text></item>
<item><p>66a.3</p><section></section><text>brgyar gyur pa yang gsang ba lnga'i de kho na nyid 'byung ba chen po lnga'i de kho na nyid du 'gyur te/ 'dir gsang ba 'dus pa las/ nam mkha'i dbyings kyi dbus gnas par/ /dkyil 'khor rdo rje kun las skyes/ /zhi ba rdo rje 'dzin 'dod na/ /bsdu ba dag kyang rab tu bya/ /zhes gsungs pa</text></item>
<item><p>66a.4</p><section></section><text>dang / don de nyid gsal bar bya ba'i phyir thams cad gsang ba'i rgyud las/ 'byung ba lnga yi bdag nyid lngar/ /mi yi lus ni brtag bya ste/ /dngos de nges par bsgoms pa yis / /rang sems mthu yis sangs rgyas 'gyur/ /zhes bshad pa dang / nam mkha' dang mnyam pa'i</text></item>
<item><p>66a.5</p><section></section><text>rgyud las kyang / 'gro ba 'di kun sangs rgyas lnga bdag nyid/ /gar mkhan dag dang ri mo bzang ltar snang / /gang du bde chen zhes bya gcig pu nyid/ /gcig pu nyams ni du mar gar mdzad do/ /zhes gsungs pas so/ /mdor bsdu na rnam pa lnga zhes bya ba'i mdo'i don bshad zin</text></item>
<item><p>66a.6</p><section></section><text>to/ /rdo rje slob mas gsol pa/ rnam pa lnga las ji ltar rnam pa gsum du 'gyur ba lags/ rdo rje slob dpon gyis smras pa/ rin chen 'byung ldan ni sku rdo rje dang lhan cig gnyis su med par 'gyur ro/ /don yod grub pa ni gsung rdo rje dang lhan cig gnyis su med par 'gyur ro/ / </text></item>
<item><p>66a.7</p><section></section><text>mi bskyod pa ni drug pa de bzhin gshegs pa dang lhan cig gnyis su med par 'gyur te/ de ltar rigs brgya nas brtsams te/ rigs lnga'i bar gyi bdag nyid can gyi sangs rgyas dang byang chub sems dpa' rnams ni rang gi lus dang ngag dang yid kyis bsdus par gyur pa yin no/ /ji</text></item>
<item><p>66b.1</p><section></section><text>skad du bcom ldan 'das kyis gsang ba 'dus pa zhes bya ba rnal 'byor chen po'i rgyud las/ de nas de bzhin gshegs pa thams cad mi zad pa'i rdo rje gsum gyis nyid kyi sku dang gsung dang thugs la rab tu zhugs par 'gyur ro zhes bya ba dang / lus dang ngag dang sems dmigs na/ /ngo</text></item>
<item><p>66b.2</p><section></section><text>bo nyid kyis dmigs su med/ /sngags kyi lus su sbyor ba la/ /byang chub med cing bsgom pa'ang med/ /lus dang ngag sems mtshan nyid du/ /mdor na rnam par dpyad nas su/ /sngags kyis brtags pa'i ting nge 'dzin/ /sbyor ba'i cho ga bsgom par bya/ /zhes gsungs pa dang / </text></item>
<item><p>66b.3</p><section></section><text>sangs rgyas thams cad dang mnyam par sbyor ba mkha' 'gro ma sgyu ma bde ba'i mchog las kyang don 'di gsal bar bstan te/ gzugs brnyan lugs ma sogs pa las/ /rnal 'byor 'byung bar mi 'gyur gyi/ /byang chub sems la rab brtson na/ /de las rnal 'byor lhar 'gyur ro/ / </text></item>
<item><p>66b.4</p><section></section><text>bdag nyid sangs rgyas thams cad dang / /dpa' bo thams cad bdag yin no/ /de bas bdag nyid lhar sbyor bas/ /bdag nyid rab tu bsgrub par bya/ /zhes gsungs pas te/ lus dang ngag sems sbyor ba yis/ /gsum du yang ni 'gyur ba yin/ /zhes bya ba'i mdo'i</text></item>
<item><p>66b.5</p><section></section><text>don bshad zin to/ /rdo rje slob mas gsol pa/ rtogs pa thams cad kyi bdag nyid sangs rgyas dang byang chub sems dpa' rnams ni rang gi lus dang ngag dang yid kyis yang dag par bsdus pa la ni som nyi ma mchis na rigs gsum po de yang ji ltar na rdo rje gsum mi phyed pa'i bdag</text></item>
<item><p>66b.6</p><section></section><text>nyid can gyi sku rdo rjer 'gyur ba lags/ bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sems can chen po 'dus pa'i don la zhugs pa rnams la phan par bya ba'i phyir lus rnam par dben pa'i mthar thug pa 'dri bar byed pa legs so</text></item>
<item><p>66b.7</p><section></section><text>legs so/ /de bas na ngas lus dang ngag dang yid dang phan tshun gcig la gcig rgyur gyur pa bstan nas sku rdo rje'i ting nge 'dzin la rab tu gzhag par bya yis nyon cig /don la dmigs pa'i lus dang ni/ /ngag kyang yid kyis bskul bya zhing / /yid ni dga' bar byed pa yin/ / </text></item>
<item><p>67a.1</p><section></section><text>dngos grub rab mchog bsgrub par bya/ /zhes bcom ldan 'das kyis gsang ba 'dus pa las gsungs te/ 'di'i dgongs pa ni 'di yin te/ de la sku rdo rjer gyur nas rkan dang mchu sbyar ba dang / lce'i tshogs rnam par gyur pa las gsung rdo rje la 'jug par</text></item>
<item><p>67a.2</p><section></section><text>'gyur ro/ /thugs rdo rje ni de la skul bar byed pa yin te de ltar gsum tshogs pa las yid dga' zhing tshim par byed pa'i dngos grub rdzogs par byed do zhes pa'i don to/ /de ltar lus dang ngag dang yid la sogs pa'i bsgom pa'i mtshan nyid brtags nas da ni rdo rje gsum mi phyed</text></item>
<item><p>67a.3</p><section></section><text>pa'i mtshan nyid gzhag par bya ste/ gsang ba 'dus pa las khyed kyi sems lus lta bu dang / lus sems lta bu dang / sems tshig tu brjod pa lta bu skyed cig ces gsungs pas bdag ni rang bzhin gyi bdag po'o zhes bdag nyid brtan pa bskyed la rdo rje gsum gyi bdag nyid rdo rje</text></item>
<item><p>67a.4</p><section></section><text>'chang chen por lhag par mos par byas pa ni byin gyis brlabs pa'i rnal 'byor ces bya bar bshad do/ /lus rnam par dben pa bsdus pa'i the tshom gcod pa ste le'u gnyis pa'o// //rdo rje slob mas gsol pa/ lus rnam par dben pa la bslab pa la ni som nyi ma</text></item>
<item><p>67a.5</p><section></section><text>ma mchis na/ bcom ldan 'das ngag rnam par dben pa la ji ltar bslab par bgyi/ ji ltar rab tu bsgrub par bgyi/ bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sems can chen po legs so legs so phung po dang khams dang skye</text></item>
<item><p>67a.6</p><section></section><text>mched la sogs pa bshad ma thag pa ni lus rnam par dben pa ste/ de la lha rnam par dgod pa ni thams cad kyi thun mong ste/ rags pa'i rnal 'byor yin pa'i phyir ro/ /ngag rnam par dben pa de yang rnal 'byor pa'i ye shes te/ shin tu phra ba theg pa chen po pa rnams kyi yul ma yin</text></item>
<item><p>67a.7</p><section></section><text>pa rdo rje'i theg pa rnams las kyang bskyed pa'i rim pa la spyod pa rnams kyi yul ma yin te shin tu phra ba'i phyir ro/ /de bas na ngas khyod la bshad pa'i rgyud kyi rjes su 'brangs nas gsung rdo rje'i ting nge 'dzin rgya cher so sor rtogs par bya yis shin tu 'bad de nyon cig /de la rigs ni rnam pa</text></item>
<item><p>67b.1</p><section></section><text>brgyar gsungs te zhes bya ba la sogs pa sngar bshad pa'i tshigs su bcad pa'i mdo ni lus dang ngag dang sems rnam par dben pa'i yang thun mong yin no/ /de la ngag rnam par dben pa zhes bya ba ni sngags kyi de kho na nyid do/ /de yang rlung gi de kho na nyid kyi rim pa dang bral bas ni de shes par</text></item>
<item><p>67b.2</p><section></section><text>mi 'gyur ro/ /rlung gi de kho na nyid ces bya ba ni srog dang rtsol ba'o/ /de bas na rlung gi de kho na nyid bstan pa'i tshig dpal gsang ba 'dus pa las/ rin chen kha dog sna lnga pa/ /yungs kar gyi ni 'bru tshad tsam/ /sna yi rtse mor nan tan du/ /de nyid sbyor bas rtag tu bsgom/ /zhes</text></item>
<item><p>67b.3</p><section></section><text>gsungs te/ rdo rje'i tshig 'di nges pa dang drang ba'i don gyi dbye bas lha'i rnal 'byor rnam pa gnyis la yang sbyar te/ de la bskyed pa'i rim pa sgom par byed pas ni sna'i rtse mor yungs kar gyi 'bru tshod tsam gyi rang gi lha'i mtshan ma rang sems brtan par bya ba'i phyir bsgom par bya'o zhes bstan </text></item>
<item><p>67b.4</p><section></section><text>pa 'di ni phra mo'i rnal 'byor bshad pa yin no/ /'di nyid rdzogs pa'i rim pa la gnas pa rnams kyi phra mo'i rnal 'byor bshad pa ni A li kA li rnams kyi bud med dang skyes pa dang ma ning gi tshul gyi yi ge gsum bskyed la yi ge gsum yang 'jug pa dang gnas pa dang ldang bar nges par sbyar la</text></item>
<item><p>67b.5</p><section></section><text>dkyil 'khor bzhi'i rim gyis srog dang rtsol ba'i bdag nyid can gyi rdo rje'i bzlas pa bya'o/ /don 'di nyid bstan par bya ba'i phyir gsang ba 'dus pa'i rgyud phyi ma las/ ye shes lnga yi rang bzhin dbugs/ /'byung ba lnga yi ngo bo nyid/ /gong bu'i gzugs kyis phyung nas ni/ /sna yi rtse</text></item>
<item><p>67b.6</p><section></section><text>mor rab tu brtag /rin chen kha dog sna lnga pa/ /srog dang rtsol ba zhes byar bshad/ /ces gsungs pa'o/ /mdor bstan pa 'di'i bshad pa gsang ba 'dus pa'i bshad pa'i rgyud dgongs pa lung ston pa las bshad de/ de nas bcom ldan rdo rje can/ /rdo rje snying po'i don gsungs</text></item>
<item><p>67b.7</p><section></section><text>pa/ /'gro ba'i bla ma gcig pu la/ /phyag 'tshal nas ni slar gsol pa/ /'jig rten pa yi lung nyid kyis/ /byang chub sems ni rab gsungs na/ /ji ltar 'jig rten las 'das pa/ /ma 'ongs pa yis ji ltar rtogs/ /lta ba thams cad rab spang phyir/ /khyed ni chos rnams</text></item>
<item><p>68a.1</p><section></section><text>ston mdzad na/ /ji ltar byang chub sems de nyid/ /lta ba de ni rab bstan 'gyur/ /dgongs pa'i tshig la rmongs pa rnams/ /gsungs pa'i don ni ma rtogs nas/ /gsungs pa 'di las gzhan min zhes/ /de ni ji bzhin sgrar 'dzin to/ /de nas bcom ldan sna tshogs</text></item>
<item><p>68a.2</p><section></section><text>pas/ /lag na rdo rje la gsungs pa/ /khyed gsang dgongs pa ma rtogs pa/ /'dri bar byed pa legs so legs/ /byang chub sems ni rlung 'gyur zhing / /nam mkha' la ni rnam gnas pa/ /sems can kun gyi srog gyur yin/ /lnga yi bdag nyid bcu ming can/ /rten 'brel bcu gnyis zhes</text></item>
<item><p>68a.3</p><section></section><text>grags pa/ /ngo bo nyid rnams gsum du 'gyur/ /rlung zhes bya ba'i byang chub sems/ /dbang po kun gyi gtso 'di yin/ /'di ltar mi mngon phra ba las/ /rtag tu gsal bar brjod pa yin/ /'gro ba yul sogs las byed pa/ /'dir ni de la brten pa yin/ /zhi ba dang ni rgyas pa dang / / </text></item>
<item><p>68a.4</p><section></section><text>dbang dang de bzhin mngon spyod rnams/ /de nyid gsum gnas la brten nas/ /de kun byang chub sems kyis byed/ /ji srid 'jig rten brtag pa dang / /de bzhin brtag pa sna tshogs rnams/ /rnam rtog byang chub sems zhes pa'i/ /rlung las rtag tu 'byung ba yin/ /bde sdug la sogs</text></item>
<item><p>68a.5</p><section></section><text>chos rnams kyi/ /sa bon lta bur bshad pa yin/ /byang chub sems kyi ngo bo 'di/ /phung sogs gnyis med mkha' dang mnyam/ /shes rab thabs gcig sbyor ba yis/ /byang chub sems ni 'gro bar 'gyur/ /klog dang bsam gtan rnams spangs par/ /bdag po rang nyid zlos pa</text></item>
<item><p>68a.6</p><section></section><text>ste/ /nyin dang mtshan mo dbye ba yis/ /nyi zla rab tu sbyor ba yin/ dngos po med pas 'gro khyab pa'i/ /byang chub sems kyi rlung gcig pu/ /dge dang mi dge'i 'bras spangs na/ /nam mkha' 'dra bar 'gyur ba yin/ /zhes gsungs pas so/ /rdo rje slob mas gsol pa/ rlung lnga'i</text></item>
<item><p>68a.7</p><section></section><text>bdag nyid bcu ming can/ /zhes gsungs pa/ bcom ldan 'das kyis thugs brtse ba nye bar bzhag ste/ re re'i ming gi dbye ba gzhan bshad du gsol/ rdo rje slob dpon gyis smras pa/ bshad ma thag pa'i bshad pa'i rgyud nyid las bstan pa de dgrol bar bya'o/ /de nas de bzhin gshegs</text></item>
<item><p>68b.1</p><section></section><text>kun dang / /de bzhin byang chub sems dpa' rnams/ /de bzhin gshegs pa bdag po de/ /mnyes bya'i phyir ni zhugs par 'gyur/ /srog dang thur sel gyen rgyu dang / /khyab dang mnyam gnas zhes bshad dang / /klu dang rus sbal rtsangs pa dang / /lha sbyin dang ni gzhu las rgyal/ /de dag</text></item>
<item><p>68b.2</p><section></section><text>bdag gzugs bud med du/ /slar yang sprul par mdzad pa yin/ /rlung bcu po 'di dag ni sangs rgyas thams cad dang mnyam par sbyor ba mkha' 'gro ma bde ba'i mchog gi tshul las ni sgra ji bzhin ma yin pas gsungs te/ ko Ta khya/ ko Ta ba/ ko Ta/ ko Ta bash+tsa sha /ko TI ra gaH/ ko la</text></item>
<item><p>68b.3</p><section></section><text>khya/ ko la bA / ko la/ ko la bash+tsa/ ko la ta thA/ ming bcu po de dag ni rdo rje'i sgo zhes bya ba'i rnal 'byor chen po'i rgyud las kyang sgra ji bzhin pa'i don gyis rlung bcur gsungs te/ srog dang thur du sel ba dang / me dang mnyam du gnas pa dang / gyen du rgyu ba dang / khyab byed dang / </text></item>
<item><p>68b.4</p><section></section><text>rgyu ba dang / rnam par rgyu ba dang / yang dag par rgyu ba dang / rab tu rgyu ba dang / nges par rgyu ba zhes bya'o/ /rdo rje slob mas gsol pa/ srog ces bya ba la sogs pa rlung bcu po lus 'di la gang zhig rab tu gnas nas ci zhig bgyid pa bcom ldan 'das rdo rje slob dpon ston pas bshad du</text></item>
<item><p>68b.5</p><section></section><text>gsol/ rdo rje slob dpon gyis smras pa/ rlung lnga ni lus kyi cha la gnas nas lus kyi bya ba rnams byed do/ /rlung lnga ni mig la sogs pa'i skye mched la gnas nas dbang po rnams kyi bya ba rnams byed do/ /de la srog ces bya ba'i rlung snying gar gnas pa ni de bzhin gshegs pa mi bskyod pa'o/ / </text></item>
<item><p>68b.6</p><section></section><text>thur du sel ba mdoms na gnas pa ni de bzhin gshegs pa rin chen 'byung ldan no/ /gyen du rgyu ba lkog mar gnas pa ni de bzhin gshegs pa 'od dpag tu med pa'o/ /me dang mnyam du gnas pa lte bar gnas pa ni de bzhin gshegs pa don yod grub pa'o/ /khyab byed tshigs thams</text></item>
<item><p>68b.7</p><section></section><text>cad la gnas pa ni de bzhin gshegs pa rnam par snang mdzad do/ /rgyu ba'i rlung ni gzugs so/ /rnam par rgyu ba ni sgra'o/ /yang dag par rgyu ba ni dri'o/ /rab tu rgyu ba ni ro'o/ /nges par rgyu ba ni reg bya'o/ /yang rlung bcu po 'di dag ni dbugs 'byung ba dang rngub par 'gyur ba dang / de rnams</text></item>
<item><p>69a.1</p><section></section><text>kyang rlung la sogs pa'i dkyil 'khor bzhi'i bdag nyid can du 'gyur ba dang / yang de rnams lha mo bzhi'i bdag nyid can du 'gyur ba dang / yang de rnams 'byung ba rnam pa lngar 'gyur ba dang / yang de rnams me long lta bu la sogs pa'i ye shes rnam pa</text></item>
<item><p>69a.2</p><section></section><text>lngar 'gyur ba dang / yang de rnams dkar po la sogs pa 'od zer rnam pa lnga'i bdag nyid can du 'gyur ba dang / yang de rnams de bzhin gshegs pa lnga'i bdag nyid can du 'gyur ba dang / yang de rnams yi ge gsum gyi gzhir gyur nas 'jug pa dang gnas pa dang ldang ba'i</text></item>
<item><p>69a.3</p><section></section><text>rim gyis rdo rje bzlas pa byed par 'gyur ba dang / yang rlung de rnams yi ge a'i gzhir gyur nas tshig ma lus par smra bar byed pa dang / yang de rnams mi shigs pa thob na dngos po med par 'gyur ro/ /rdo rje slob mas gsol pa/ bcom ldan 'das ji ltar na rlung bcu po 'di dag</text></item>
<item><p>69a.4</p><section></section><text>gcig dang du ma'i ngo bos rang gi lus la nyin dang mtshan du spro ba dang sdud par bgyid/ bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sems dpa' chen po legs so legs so/ /dpal de kho na nyid bsdus pa la sogs pa rtsa ba'i rgyud</text></item>
<item><p>69a.5</p><section></section><text>bla ma las ji ltar rlung gi de kho na nyid dgongs par bshad kyis gsal bar ma gsungs la/ de bshad pa'i rgyud las sgra ji bzhin par gsungs pas de la 'jug par bya'o/ /sangs rgyas lnga yi rigs gnas pa / /sna rtse'i bu ga las byung zhing / /rlung lnga steng du yang dag rgyu/ /lus la</text></item>
<item><p>69a.6</p><section></section><text>rtag tu spyod par 'gyur/ /kun rdzob snar ni spyod pa yi/ /sgo de las ni rnam par 'byung / /g.yon dang g.yas dang gnyis ka dang / /dal bar rgyu dang rnam pa bzhi/ /g.yas pa nas ni 'byung ba'i khams/ /me yi dkyil 'khor nyid yin te/ /kha dog dmar ba'i mchog 'di ni/ / </text></item>
<item><p>69a.7</p><section></section><text>pad+ma mgon po rgyu ba'o/ /g.yon pa nas ni 'byung ba'i khams/ /rlung gi dkyil 'khor 'byung ba dag /ljang ser dag tu snang ba ste/ /las kyi mgon po rgyu ba'o/ /gnyis ka las ni 'byung ba'i khams/ /gser gyi mdog tu snang ba ste/ /dbang chen gyi ni dkyil 'khor nyid/ /rin chen</text></item>
<item><p>69b.1</p><section></section><text>mgon po rgyu ba'o/ /dal zhing rgyu ba med pa'i khams/ /dag pa'i shel ltar snang ba ste/ /skad cig chu yi dkyil 'khor te/ /rdo rje mgon po rgyu ba'o/ /khams kun yang dag 'byung ba ni / /rten dang brten par bzung ba ni/ /rnam snang mdzad chen sku yin no/ /'chi ba'i mthar ni 'byung bar 'gyur/ / </text></item>
<item><p>69b.2</p><section></section><text>dkyil 'khor bzhi po 'di dag ni/ /mnyam par gzhag pas rtag tu zlos/ /sngags bzlas pa yi grangs kyis ni/ /nyin dang mtshan du rtag par zlos/ /zhes bcom ldan 'das kyis rdo rje phreng ba zhes bya ba rnal 'byor gyi rgyud chen po las gsungs so/ / 'di'i don ni 'di yin te/ pad+ma</text></item>
<item><p>69b.3</p><section></section><text>dang rdo rje'i sna dag las 'od zer rnams byung nas steng du song ste/ kun rdzob kyi sna'i sgo las g.yon pa dang g.yas pa dang gnyis ka dang dal gyis rgyu ba'i rim gyis 'byung ngo / /de'i rim pa ni 'di yin te/ sna g.yon pa nas nges par 'byung ba'i rlung ni de bzhin gshegs pa don yod par</text></item>
<item><p>69b.4</p><section></section><text>grub pa'i rlung gi ngo bo ste/ rlung gi dkyil 'khor mdog ljang ser 'od zer nag po'i ngo bo nyid do/ /sna g.yas nas rgyu ba'i rlung ni de bzhin gshegs pa 'od dpag tu med pa ste me'i rang bzhin me'i dkyil 'khor 'od zer dmar po'i ngo bo nyid do/ /sna gnyi ga las byung ba'i rlung ni rin chen 'byung ldan te</text></item>
<item><p>69b.5</p><section></section><text>dbang chen gyi dkyil 'khor 'od zer ser po'i ngo bo nyid do/ /dal zhing rgyu ba bul ba'i rlung ni mi bskyod pa'i ngo bo nyid do/ / gsal ba'i rang bzhin chu'i dkyil 'khor 'od zer dkar po'i ngo bo nyid do/ /khyab byed kyis ni khams kyi dkyil 'khor bzhi char la khyab pa'i rlung ste mi 'byung zhing khyab pa'i 'od zer</text></item>
<item><p>69b.6</p><section></section><text>can ni de bzhin gshegs pa rnam par snang mdzad de de nam mkha' dang mnyam pa'i ngo bo nyid do/ /de lta mod kyi 'od zer re re 'byung ba na yang 'od zer lnga lnga nges par 'byung ste/ khams kyi dkyil 'khor gcig gis kyang khams bzhi char la khyab pa yin no/ /dkyil 'khor re re la yi ge gsum gyi</text></item>
<item><p>69b.7</p><section></section><text>sngags kyi bdag po 'jug pa la sogs pa'i rim gyis rtag tu rang nyid zlos pa yin te/ 'di rlung gi de kho na nyid mdor bsdus nas bshad pa yin no/ /rdo rje slob mas gsol pa/ bla ma'i zhal snga nas kyi bka' drin gyis rlung gi de kho na nyid lung dang rtogs pa dag gis legs par bslabs te/ </text></item>
<item><p>70a.1</p><section></section><text>da ni sngags kyi de kho na nyid kyi rang gi mtshan nyid shes par 'tshal na thugs brtse ba nye bar bzhag ste/ bcom ldan 'das rdo rje slob dpon ston pas bshad du gsol/ slob dpon gyis smras pa/ sems can chen po legs so legs so/ /sngags kyi de kho na</text></item>
<item><p>70a.2</p><section></section><text>nyid ces bya ba gang de kho na nyid bsdus pa la sogs pa'i rtsa ba'i rgyud dang rgyud bla ma las sngags tsam gsungs kyi sngags btu ba ni ma bstan to/ /bshad pa'i rgyud las ni sngags btu ba dang / sngags kyi brda dang / sngags kyi don dang / sngags kyi de kho na nyid bcom ldan 'das kyis bden</text></item>
<item><p>70a.3</p><section></section><text>pa kho nar gsungs so/ /de nas bshad pa'i rgyud ma rtogs na phyi rol gyi sngags la mngon par zhen pa rnams kyis shes par mi 'gyur te/ de bas na 'bad pas nyon cig /bshad pa'i rgyud kyi rjes su 'brangs nas sngags kyi de kho na nyid 'ba' zhig khong du chud par bya'o/ /de la sbrul</text></item>
<item><p>70a.4</p><section></section><text>la sogs pa'i sngags rnams ni A li kA li las yang dag par byung ba rnams so/ /de rnams kyi de kho na nyid ni mi shigs pa las byung ba'i yi ge gsum ste/ gang gi phyir sngags thams cad ni bud med dang skyes pa dang ma ning gi ngo bo nyid kyi man ngag ji ltar thos pas yi ge gsum la rab tu</text></item>
<item><p>70a.5</p><section></section><text>'jug go/ /de bas na yi ge gsum ni sngags thams cad kyi bdag po'o/ /de ni yang re re zhing mi shigs pa dang lhan cig yi ge gsum gsum las 'byung ba yin no/ /da ni yi ge gsum gyi bya ba bstan par bya ste/ de la dang por gsum yang dag par sbyor ba las lha'i sku 'byung bar</text></item>
<item><p>70a.6</p><section></section><text>'gyur ro/ /de nyid 'jug pa dang gnas pa dang ldang ba'i rim gyis lus nyin mtshan du 'dzin par byed do/ /de nyid A li kA li rnams dang lhan cig dbang po gnyis mnyam par sbyor ba'i dus su kha thur du bltas par gyur pas gsang ba'i sna'i bu ga nas sa bon gyi gzugs kyis byung nas sems</text></item>
<item><p>70a.7</p><section></section><text>can gyi khams rnams skyed par byed do/ /de nyid srog dang rtsol ba dang lhan cig yang steng du song nas dbang po'i sgo rnams sad par byed cing kun rdzob kyi sna'i sgo nas g.yon dang g.yas la sogs pa'i rim pas byung nas lhun gyis grub pas rdo rje bzlas pa bya ste/ sngon gyi las kyi sgrib pa rnam</text></item>
<item><p>70b.1</p><section></section><text>par sbyong bar byed do/ /de nyid nyin mo dang mtshan mo'i rim gyis bzlas pa'i grangs nye bar bzung nas chu la sogs pa'i dkyil 'khor du byung ste/ dkar po la sogs pa'i kha dog la gnas nas zhi ba la sogs pa'i las rnams byed do/ /de nyid yi ge'i gzugs su yongs su brtags la lce</text></item>
<item><p>70b.2</p><section></section><text>rtse shin tu mi bskyod cing / /zhes bya ba la sogs pa'i ngag gi bzlas brjod kyi mtshan nyid kyis bzlas brjod byas nas phyi'i kha dog la sogs pa'i bya ba la brten te zhi ba la sogs pa'i las rnams byed do/ /yi ge gsum po de nyid ni sbyang bar bya ba dang / rtogs par bya ba dang / 'bar bar bya ba</text></item>
<item><p>70b.3</p><section></section><text>ba'i rim gyis kha zas rnam par sbyangs te skyon med par byed do/ /de ltar lus la gnas pa'i skabs su thams cad bya ste/ mthar mi shigs par zhugs nas yang tha mal pa'i lus la brten te/ de bzhin du thams cad byed do/ /da ni yi ge gsum bskyed pa dgongs pa lung ston pa zhes bya</text></item>
<item><p>70b.4</p><section></section><text>ba'i rnal 'byor chen po'i rgyud las gsungs pa/ dang po gcig ni dgu dbus na/ /gang zhig bcu yis ma bcings pa/ /de ni bcing med ces bya ste/ /de shes pa ni mchog gi gnas/ /dbyangs dang gsal byed yi ge ste/ /grangs dgu yi ni rjes 'jug pa/ /as bcings phan tshun</text></item>
<item><p>70b.5</p><section></section><text>sbyor ba la/ /gang gis de shes 'gro ba'i bla/ /gang zhig shes nas rnam grol ba'i/ /'bras bu phun tshogs grub 'dod pa/ /de ni de nyid 'grub 'gyur te/ /dngos med pas ni dngos spangs pa/ /'byung ba'i mtha' ni yang dag ldan/ /cha la sogs pa bcu drug gnas/ /lnga pa lnga dang yang dag</text></item>
<item><p>70b.6</p><section></section><text>ldan/ /bzhi ni gsum du nges par sbyar/ /yi ge AM bcas ring por bcas/ /yon tan sbyor sogs phyis dang ldan/ /thung ngu ma lus dag tu 'gyur/ /gcig min du ma ma yin no/ /ya yi don gyis gang ci 'ang rung / /bya ba'i dngos grub 'dod gyur pas/ /ra la sogs pa gsum nyid kyis/ / </text></item>
<item><p>70b.7</p><section></section><text>'gro ba'i don la rab tu 'jug /yi ge gang zhig sngar bshad dang / /gang yang mngon par phyogs pa rnams/ /bud med skyes pa ma ning ste/ /khams la sogs par rab tu brtag /'og nas steng du bcas par ni/ /shes nas blos ni nges par sbyar/ /drug bshad bzhi dang gsum dang</text></item>
<item><p>71a.1</p><section></section><text>gcig /dngos med ngo bo gcig las byung / /de ni yang sogs don sbyar nas/ /dus gsum shes pa'ang 'byung bar 'gyur/ /mkhas pas sgyu ma mig 'phrul bzhin/ /'gro ba rnams ni rgyu mthar bya/ /brjod pa yi ni sngags 'di dag /dngos med ngo bo las</text></item>
<item><p>71a.2</p><section></section><text>byung ba/ /de ni yongs su gyur pa'i gzugs/ /lha ru nye bar dmigs pa gang / /brda yis de nyid gsum gnas pa/ /rang bzhin bzlas pa'i mtshan nyid do/ /ming med brjod du med pa ste/ /byang chub sems mchog 'di yin no/ /gsum po de nyid gcig gyur pa/ /'gro ba</text></item>
<item><p>71a.3</p><section></section><text>med cing 'ong ba med/ /'gag med rab tu zhi ba nyid/ /rtag dang chad pa rnam spangs pa/ /dus gsum mkhyen pas ma byas pa'i/ /rtog pa nam mkha' dbyer med mtshan/ /'di nyid kho na don dam ste/ /so so rang rig mtshan nyid do/ /bya ba thams cad nyid du yang / /rnal 'byor</text></item>
<item><p>71a.4</p><section></section><text>rig pa nyal sogs la/ /ming med brjod du med pa dang / /dus gsum bzlas pa rtag tu bzla/ /gos dkar la sogs bzlas bshad pa/ /brgya phrag gnyis dang nyi shu lnga/ /bzhi po legs par bsdus pa yis/ /sbyor bzhi bsdus pas brgya phrag dgu/ /dgu brgya dag tu gang bstan pa/ / </text></item>
<item><p>71a.5</p><section></section><text>nyi shu rtsa bzhi rim gyis ni/ /de ni so sor 'byung ba las/ /nyi khri chig stong drug brgya'o/ /de 'dir gsang ba dgongs pa yis/ /phra mo rnal 'byor bstan pa yin/ /klog dang bsam gtan med mod kyi/ /'on kyang bzlas pa yin par bshad/ /ces gsungs te/ de ni sngags kyi</text></item>
<item><p>71a.6</p><section></section><text>de kho na nyid yin par bshad do/ /rdo rje slob mas gsol pa/ nang gi bdag nyid can gyi ngag gi yi ge la 'jug par bya ba la ni som nyi ma mchis na/ gzhan yang / thung ngu ma lus tshig tu 'gyur/ /zhes gsungs pa/ bcom ldan 'das de ji ltar na thung ngu zhes bya ba yi ge a tshig</text></item>
<item><p>71a.7</p><section></section><text>ma lus pa la rab tu 'jug pa'i rgyur 'gyur/ rdo rje slob dpon gyis smras pa/ sems dpa' chen po legs so legs so/ /'di na gsung rab 'chad pa dag ni byA ka ra Na'i tshig sngon du byas nas sgra'i don 'ba' zhig gi rjes su 'brang gi /yang yi ges brjod pa gang du gang gi phyir ji</text></item>
<item><p>71b.1</p><section></section><text>ltar rab tu 'jug par shes pa ni ma yin no/ /yi ge'i don de kho na nyid ji lta ba nyid mi shes te/ sangs rgyas rnams kyi spyod yul yin pa'i phyir ro/ /bstan pa'i rim gyis de khong du chud par bya yis nyon cig /de la sgra ni A li kA li rnams kyi rang bzhin te/ A li ni a</text></item>
<item><p>71b.2</p><section></section><text>la sogs pa dbyangs kyi yi ge bcu drug go/ /kA li zhes bya ba ni yi ge ka la sogs pa yi ge sum cu rtsa gsum ste/ dbyangs kyi yi ge bcu drug dang ldan pa'i yi ge bzhi bcu rtsa dgu po ma lus shing lus pa med pa thams cad de dbyangs kyi yi ge dang / gsal byed dang / thig</text></item>
<item><p>71b.3</p><section></section><text>le dang / tsheg drag dang bcas pa dang skad kyi byings dang / rnam par 'byed pa'i tshig dang / mtshams sbyar ba dang / tshig rnam par sbyar ba dang / rtags gsum dang / brtag thabs gsum dang / bya ba dang de la phan pa'i rkyen la sogs pa nas bshad pa'i mthar thug pa ni byA ka ra Na</text></item>
<item><p>71b.4</p><section></section><text>zhes pa'i ming gi brdas yongs su bshad pas shes par 'gyur ro/ /de bas na de'i tshig dang ngag dang sdeb sbyor dang / 'grel pa dang / tshigs su bcad pa dang / rkyang pa dang rgyun chags la sogs pas chos kyi phung po brgyad khri bzhi stong gi mdo sde dang / rgyud dang / rtog pa dang / </text></item>
<item><p>71b.5</p><section></section><text>sde snod gsum dang / snyan dngags dang / gar gyi bstan bcos la sogs pa 'jig rten las 'das pa'i bstan bcos rnams yang dag par 'byung ste/ bstan bcos la brten nas dngos grub thams cad rdzogs par 'gyur te/ ji skad du bcom ldan 'das kyis lang kar gshegs</text></item>
<item><p>71b.6</p><section></section><text>pa'i mdo las kyang blo gros chen po 'di lta ste/ skyes bu la la zhig mar me thogs nas phyogs 'di na nga'i nor 'di lta bu 'di yod do zhes nor lta ba de bzhin du blo gros chen po tshig tu rnam par rtog pa'i sgra'i mar mes byang chub sems dpa' sems dpa' chen po rnams tshig gi rnam par rtog pa</text></item>
<item><p>71b.7</p><section></section><text>dang bral ba so so rang gis rig pa'i don gyi yul la rjes su 'jug go zhes gsungs so/ /'on kyang tshig de rnams kyi tshig dang ngag la sogs par gtogs pa'i yi ge rnams kyi bye brag rnam par shes par 'gyur ba ni a zhes bya ba 'di yin te/ gang gi phyir a dang yang dag par ldan par ma</text></item>
<item><p>72a.1</p><section></section><text>gyur pa'i ka la sogs pa'i yi ge ni yod pa ma yin te/ mtha' can yin pa'i phyir tshig tu mi 'gyur ro/ /ji skad du bcom ldan 'das kyis mtshan yang dag par brjod pa las/ a ni yig 'bru rnams kyi mchog /don chen yi ge dam pa yin/ /khong nas 'byung</text></item>
<item><p>72a.2</p><section></section><text>ba skye ba med/ /tshig tu brjod pa spangs pa ste/ /brjod pa kun gyi rgyu yi mchog /tshig kun rab tu gsal bar byed/ /ces gsungs te de bas na bcom ldan 'das kyis bsam gtan ma lus pa'i sgo'i sa bon gyi tshig a ni skye ba med pa'i phyir chos thams cad kyi sgo'o zhes</text></item>
<item><p>72a.3</p><section></section><text>gsungs pa dang / lhan cig skyes pa'i yi ge yin par yang gsungs te/ rdo rje dkyil 'khor rgyan zhes bya ba'i rgyud las/ a ni gsal bar bstan pa'i phyir/ /snying gi dbus na mi shigs pa/ /'bar zhing mar me dag dang mtshungs/ /mi 'gyur mchog tu phra ba ste/ /a</text></item>
<item><p>72a.4</p><section></section><text>ni gtso bo dam pa'o/ /zhes gsungs so/ /de ltar na de bzhin gshegs pa thams cad a'i rigs su gyur pa dang / a rgyur gyur pa dang / a las nges par 'byung ba ste/ brjod bzhin pa na 'gag pa'i ngo bo nyid ngag gi rnam par rtog pa'i mtshan nyid can yang dag pa ji lta ba nyid</text></item>
<item><p>72a.5</p><section></section><text>shes na sgra dang sgra ma yin pa la ltos pa med par sems can gyi bsam pa'i dbye bas gdul bya'i skye bo rnams la chos ston par mdzad pa yin no/ /de bas na bcom ldan 'das kyis lang kar gshegs pa'i mdo las/ blo gros chen po byang chub sems dpa' sems dpa' chen</text></item>
<item><p>72a.6</p><section></section><text>pos don la rton par bya'i yi ge la rton par mi bya'o/ /blo gros chen po yi ge'i phyir 'brang ba'i rigs kyi bu pho'am/ rigs kyi bu mo ni bdag kyang don dam pa las nyams par byed cing gzhan yang khong du chud par mi byed do/ /'di lta ste blo gros chen po la las gcig gis gcig</text></item>
<item><p>72a.7</p><section></section><text>la sor mo'i rtse mos ci zhig bstan na sor mo'i rtse mo nyid la lta zhing 'brang ba de bzhin du blo gros chen po byis pa so so'i skye bo'i sde rnams kyis byis pa'i rang bzhin can lta bu sgra ji bzhin gyi sor mo'i rtse mo la mngon par chags shing zhen to/ /mngon par zhen cing dus byed de sgra ji bzhin pa'i</text></item>
<item><p>72b.1</p><section></section><text>sor mo'i rtse mo lta bu'i don spangs nas don dam pa la tshol bar mi byed do/ /de bas na don 'dod pas de bsten par bya'o/ /de'i phyir na gang sgra ji bzhin pa'i phyin ci log la mngon par zhen pa de ni spang bar bya'o/ /don btsal bar bya'o zhes bya ba'i tshig la 'jug pa yang rnam pa bzhir bcom ldan</text></item>
<item><p>72b.2</p><section></section><text>'das kyis mdo sde 'di nyid las gsungs te/ blo gros chen po tshig gi rnam par rtog pa'i mtshan nyid rnam pa bzhi yod de/ 'di ltar mtshan nyid kyi tshig dang / rmi lam gyi tshig dang / gnas ngan len la mngon par zhen pa'i tshig dang / thog ma med pa'i dus kyi rnam par rtog pa'i tshig go/ / </text></item>
<item><p>72b.3</p><section></section><text>blo gros chen po de la mtshan nyid kyi tshig ni rang gi rnam par rtog pa'i gzugs la mtshan mar mngon par zhen pa las byung ngo / /blo gros chen po rmi lam gyi tshig ni sngon myong ba'i yul rjes su dran nas rtog pa'i yul med bzhin du 'byung ba'o/ /yang blo gros chen po gnas ngan len gyi rnam par rtog pa</text></item>
<item><p>72b.4</p><section></section><text>la mngon par zhen pa'i tshig ni sngon sgras byas pa'i las rjes su dran pa las 'byung ngo / /blo gros chen po thog ma med pa'i dus nas rnam par rtog pa'i tshig ni thog ma med pa'i dus kyi spros pa la mngon par zhen pa'i gnas ngan len gyi rang gi sa bon las 'byung ste/ 'di ni blo gros chen po tshig gi</text></item>
<item><p>72b.5</p><section></section><text>rnam par rtog pa'i mtshan nyid rnam pa bzhi'o zhes gang brjod pa de'i phyir bshad pa'o/ /rigs pa 'dis na sgra rnams ni yi ge a las byung bas na mi 'gyur ba ste/ 'gyur ba ni 'jig pa'o/ /mi 'gyur ba ni mi 'jig pa ste/ mi bden pa'i ngo bo nyid kyi sgra'i sgo nas rab tu bstan pa de yang ma bcos</text></item>
<item><p>72b.6</p><section></section><text>pa'i thog ma dang tha ma med pa'i ngo bo nyid do/ /ji skad du tshul gcig par bstan pa'i mdo las/ chos 'di sgra skad dag gis lung bstan te/ /chos dang sgra dag 'dir ni snang mi 'gyur/ /chos nyid tshul gcig dngos la'ang 'jug byed pa/ /bzod mchog bla na med la reg par 'gyur/ /zhes</text></item>
<item><p>72b.7</p><section></section><text>gsungs pa dang / rnam par snang mdzad mngon par byang chub pa zhes bya ba spyod pa'i rgyud las/ gsang ba'i bdag po gzhan yang gsang sngags kyi mtshan nyid ni de bzhin gshegs pa thams cad kyis ma byas byed du ma bcug /rjes su yi rang ba ma yin no/ /de ci'i phyir zhe na/ 'di ni chos thams</text></item>
<item><p>73a.1</p><section></section><text>cad kyi chos nyid do/ /'di lta ste de bzhin gshegs pa rnams byung yang rung ma byung yang rung ste/ chos rnams kyi chos nyid de ni ye nas gnas pa ste/ de yang 'di ltar gsang sngags rnams kyi gsang sngags kyi chos nyid do/ /de la gsang ba'i bdag po 'dod pa'i khams kyi dbang phyug la myos par</text></item>
<item><p>73a.2</p><section></section><text>byed pa zhes bya ba'i rig sngags yod de/ des 'dod pa na spyod pa'i lha'i bu thams cad myos pas brgyal bar byed cing / me tog mang po sna tshogs dang ldan pa'i sa phyogs nyams dga' ba sna tshogs kyang ston la/ yongs su spyad pa dang / nye bar spyad pa rnam pa tha dad pa sna tshogs pa rnams</text></item>
<item><p>73a.3</p><section></section><text>kyang mngon par sprul nas/ gzhan 'phrul dbang byed kyi lha rnams la yang sbyin la/ bdag nyid kyang yongs su spyod do/ /'di lta ste lha'i bu dbang phyug chen po la yid mgyogs zhes bya ba'i gsang sngags yod de/ des stong gsum gyi stong chen po'i 'jig rten gyi khams su sems can gyi</text></item>
<item><p>73a.4</p><section></section><text>dgos pa byed cing nye bar spyod pa dang / yongs su spyad pa thams cad kyang mngon par sprul nas gnas gtsang ma'i ris kyi lha'i bu rnams la yang sbyin la/ bdag nyid kyang kun du spyod do/ /'di lta ste dper na mig 'phrul mkhan gyis gsang sngags kyis kun dga'i ra ba dang / mtsho dang</text></item>
<item><p>73a.5</p><section></section><text>'bab chu dang / mi la sogs pa rnam pa tha dad pa sna tshogs ston to/ /'di lta ste dper na lha ma yin rnams ni gsang sngags kyis sgyu ma rnams ston to/ /'di lta ste dper na gsang sngags dag gis ni dug dang rims la sogs pa med par 'gyur ro/ /'di lta ste ma mo zhes bya ba'i lha mo rnams</text></item>
<item><p>73a.6</p><section></section><text>ni gsang sngags kyis nad 'go ba gtong ngo / /'di lta ste dper na gsang sngags kyis me'i tsha ba med par byas nas grang bar byed par 'gyur ro/ /rigs kyi bu dag dpe'i tshig 'di rnams kyis gsang sngags kyi mthu la mngon par dad par bya'o/ /gsang sngags kyi mthu de yang gsang sngags</text></item>
<item><p>73a.7</p><section></section><text>rnams las byung ba ma yin/ rdzas las 'jug pa yang ma yin/ sbyor ba po las dmigs pa yang ma yin mod kyi/ rigs kyi bu dag 'on kyang gsang sngags kyi byin gyi rlabs kyis chos nyid 'byung ba las 'da' bar mi 'gyur te/ dus gsum las 'das pa'i phyir dang / rten cing 'brel</text></item>
<item><p>73b.1</p><section></section><text>par 'byung ba zab mo bsam gyis mi khyab pa las mngon par grub pa'i phyir ro/ /rigs kyi bu dag de lta bas na chos bsam gyis mi khyab pa'i ngo bo nyid rtogs pa khong du chud pas rtag tu rgyun mi 'chad par gsang sngags kyi tshul gyi rjes su 'jug par bya'o zhes gsungs so/ / de ltar phyi dang</text></item>
<item><p>73b.2</p><section></section><text>nang gi sngags dang / nor bu dang sman rnams kyi bsam gyis mi khyab pa'i mthu rtogs pa dag bstan nas/ da ni rdzogs pa dang ma rdzogs pa'i sems can rnams kyi khams rnams kyi ngag rnam par dag pa ji lta ba nyid bstan par bya ba'i phyir bshad pa/ mi'am ci'i rgyal pos zhus pa'i mdo las gsungs</text></item>
<item><p>73b.3</p><section></section><text>pa/ mi'am ci'i bdag po sems can thams cad kyi sgra skad gang las byung smras pa/ rigs kyi bu sems can thams cad kyi sgra skad ni nam mkha' las byung ngo / /smras pa/ mi'am ci'i bdag po sems can thams cad kyi sgra skad khong pa'i nang nas mi 'byung ngam/ smras pa/ rigs</text></item>
<item><p>73b.4</p><section></section><text>kyi bu ji snyam du sems/ sems can thams cad kyi sgra skad lus kyi nang khong nas 'byung ngam/ 'on te sems las 'byung / smras pa/ mi'am ci'i bdag po lus las kyang ma yin/ sems las kyang ma yin no/ /ci'i phyir zhe na/ lus ni bems po g.yo ba med pa byed pa med pa / </text></item>
<item><p>73b.5</p><section></section><text>rtswa dang bong ba dang / rtsig pa dang / shing dang / mig yor lta bu'o/ /sems ni gzugs med pa/ bstan du med pa/ thogs pa med pa/ rnam par rig pa med pa ste sgyu ma lta bu'o/ /smras pa/ rigs kyi bu lus dang sems ma gtogs par gzhan gang nas sgra 'byung bar 'gyur / smras</text></item>
<item><p>73b.6</p><section></section><text>pa/ mi'am ci'i bdag po sems can rnams kyi sgra ni nam mkha' las 'byung bar rtogs so/ /smras pa/ gal te nam mkha' med na sgra gang las 'byung / smras pa/ mi'am ci'i bdag po nam mkha' ma gtogs par gzhan gang nas sgra 'byung bar 'gyur/ smras pa/ rigs kyi bu de'i</text></item>
<item><p>73b.7</p><section></section><text>phyir rnam grangs 'dis sgra'i tha snyad gang ji snyed 'byung ba de dag thams cad ni nam mkha' las 'byung bar rig par bya'o/ /nam mkha'i ngo bo nyid ni sgra ste/ rnam par rig ma thag tu 'gag go/ /'gags nas nam mkha'i ngo bo nyid du yang dag par gnas so/ /de'i phyir chos thams cad ni nam</text></item>
<item><p>74a.1</p><section></section><text>mkha' dang mnyam zhes bya ste/ rnam par rig pa med pa de rnam par shes par bya ba ma yin mod kyi sgra dang sgra'i brdas brjod do/ /brjod pa de yang tha snyad do/ /gang sgras brjod pa 'di 'dra bar rab tu shes pa de ni chos gang la yang mngon par mi chags so/ /gang</text></item>
<item><p>74a.2</p><section></section><text>mngon par mi chags pa de rnam par mi 'phro/ gang rnam par mi 'phro ba de mi 'khor ro/ /gang mi 'khor ba de ni mi phyed pa'o/ /gang mi phyed pa de ni mi skye ba'o/ /gang mi skye ba de ni mi 'jig par 'dod do/ /gang mi 'jig pa de dang ba'o/ /gang dang ba de dag pa'o/ /gang dag pa de dri ma</text></item>
<item><p>74a.3</p><section></section><text>med pa'o/ /gang dri ma med pa de 'od gsal ba'o/ /gang 'od gsal ba de sems kyi rang bzhin no/ /sems kyi rang bzhin gang yin pa de 'jug pa'o/ /gang 'jug pa de mtshan ma thams cad gnon pa'o/ /gang mtshan ma thams cad gnon pa de skyon med pa la 'jug pa zhes bya'o/ /byang chub</text></item>
<item><p>74a.4</p><section></section><text>sems dpa'i skyon med pa la 'jug pa gang yin pa de ni mi skye ba'i chos la bzod pa thob pa ste/ des na skyon med pa la zhugs pa'i byang chub sems dpa' ni mi skye ba'i chos la bzod pa thob pa zhes bya'o/ /gang bzod pa thob pa des thams cad bzod do/ /des stong par yang bzod/ /gang</text></item>
<item><p>74a.5</p><section></section><text>zag tu yang bzod do/ /de ci'i phyir zhe na/ gang zag las stong pa gzhan ma yin te/ gang zag nyid stong pa'o/ /de mtshan mar yang bzod do/ /mtshan ma med par bzod do/ /de ci'i phyir zhe na/ mtshan ma'i ngo bo nyid mtshan ma med pa'o/ /de smon par yang bzod/ smon pa med par yang</text></item>
<item><p>74a.6</p><section></section><text>bzod do/ /de ci'i phyir zhe na/ smon lam gyi ngo bo nyid kyi mtshan nyid ni smon pa med pa'o/ /de sems can thams cad rang bzhin gyis yongs su mya ngan las 'da' bar yang bzod/ de sems can rnams 'chi 'pho dang skye bar yang bzod do/ /de ci'i phyir zhe na/ 'chi 'pho dang skye ba ni</text></item>
<item><p>74a.7</p><section></section><text>sgyu ma'i ngo bo nyid do/ /rigs kyi bu de ltar mi skye ba'i chos la bzod pa thob pa'i byang chub sems dpa' ni 'gal ba med pa ste/ chos thams cad dang 'gal ba med pa yin no/ /de ltar gsung gi rdo rje'i ting nge 'dzin la gnas pa'i rnal 'byor pa chen pos rdzogs pa dang ma rdzogs pa'i sems</text></item>
<item><p>74b.1</p><section></section><text>can gyi khams rnams kyi nyes pa dang yon tan brjod pa'i tshig thos nas rjes su chags par mi bya/ yang dag par dga' bar mi bya/ skrag par mi bya/ kun du skrag par mi bya/ smod par mi bya'o/ /'jig rten dang 'jig rten las 'das pa'i bstan bcos rgyun chags dang rkyang pa la sogs</text></item>
<item><p>74b.2</p><section></section><text>pa'i sgra rnam par dgod pa'i khyad par thos nas zhen par mi bya/ smad par mi bya/ rmongs par mi bya ste/ sems can thams cad kyi 'gro ba rtogs par 'gyur ba'i phyir dang / sgra'i de kho na nyid yin pa'i phyir/ ji skad du/ bcom ldan 'das kyis chos thams cad rab tu 'jug pa</text></item>
<item><p>74b.3</p><section></section><text>bstan par bya ba'i mdo las/ lha'i bu sgra grag pa la 'jug pas zhugs pa'i byang chub sems dpa' rnams ni gal te gang+gA'i klung gi bye ma snyed kyi bskal par mi bden zhing bsnyen bkur ma yin pa'i tshig smras par gyur cing / yongs su brjod par gyur kyang de de la khong khro bar mi 'gyur ro/ / </text></item>
<item><p>74b.4</p><section></section><text>gal te gang+gA'i klung gi bye ma snyed du bsnyen bkur byed/ bla mar byed cing / bde ba'i yo byad thams cad dang chos gos dang / bsod snyoms dang / mal stan dang / na ba'i gsos sman dang / yo byad rnams kyis mchod cing rjed kyang de la rjes su chags pa'i sems skye bar mi 'gyur ro zhes</text></item>
<item><p>74b.5</p><section></section><text>gsungs so/ /de bzhin du gsung gi rdo rje'i ting nge 'dzin la gnas pa'i sngags pa sa brgyad pa'i dbang phyug ni rnyed pa dang / ma rnyed pa dang / grags pa dang / ma grags pa dang / bstod pa dang / smad pa dang / bde ba dang sdug bsngal ba thams cad kyis 'ching bar mi 'gyur ro/ /yang dag</text></item>
<item><p>74b.6</p><section></section><text>par dga' bar mi 'gyur ro/ /de bas na 'jig rten pa'i chos thams cad zil gyis mnan nas bskyed pa'i rim pa'i ting nge 'dzin las 'das pa sems rnam par dben pa tshol bar 'dod pas dge ba'i bshes gnyen la bsnyen bkur bya'o/ /ngag rnam par dben pa bsdus pa'i the tshom gcod pa</text></item>
<item><p>74b.7</p><section></section><text>ste le'u gsum pa'o// //rdo rje slob mas gsol pa/ slob dpon gyi zhal snga nas kyi bka' drin gyis rlung gi de kho na nyid kyi rim pas sngags kyi de kho na nyid dang / ngag rnam par dben pa la yang som nyi ma mchis te/ da ni sems rnam par dben pa la slob par 'tshal na ji ltar</text></item>
<item><p>75a.1</p><section></section><text>bslab par bgyi/ zab mo la lhag par mos pa rnams la phan par bya ba'i phyir bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sems can chen po legs so legs so/ /de bzhin gshegs pa thams cad kyi</text></item>
<item><p>75a.2</p><section></section><text>man ngag yang dag par 'gro ba las kha phyir bltas pa rnams kyi spyod yul ma yin pa/ shin tu zab pa/ mchog tu gzung bar dka' ba/ sangs rgyas rnams kyi spyod yul yongs su dris pa'i sems gang yin pa de'i ngo bo nyid ni rtsa ba med pa/ gnas med pa/ gzhi med pa/ mtshan</text></item>
<item><p>75a.3</p><section></section><text>ma med pa / dbyibs dang kha dog med pa/ dbang po las 'das pa/ rtog ge rnams kyi yul ma yin pa'o zhes bcom ldan 'das kyis rgyud thams cad las bstan pa'i tshig la gsungs pa'o/ /de lta bas na rdo rje theg pa la gnas nas sangs rgyas nyid thob par 'dod pas dge ba'i</text></item>
<item><p>75a.4</p><section></section><text>bshes gnyen mnyes par byas nas rang gi sems kyi ngo bo nyid btsal bar bya'o/ /ji skad du bcom ldan 'das kyis de kho na nyid bsdus pa'i rgyud las/ rigs kyi bu mnyam par gzhag pas rang gi sems so sor rtogs shig ces gsungs pa dang / dpal rnam par snang mdzad</text></item>
<item><p>75a.5</p><section></section><text>mngon par byang chub pa'i rgyud las kyang byang chub ni rang gi sems yang dag pa ji lta ba bzhin du yongs su shes pa'o zhes gsungs pa dang / sde snod gsum gyi tshul las kyang / /gcig pu 'gro zhing ring du rgyu/ /lus med dbang po'i phug na gnas/ /gdul bar dka' ba'i sems</text></item>
<item><p>75a.6</p><section></section><text>'dul byed/ /de ni bram zer ngas bshad do/ /bdud kyi bcing ba las grol 'gyur/ /zhes gsungs so/ /de bas na sgyu ma lta bu'i ting nge 'dzin mngon sum du byed par 'dod pas g.yeng ba dang sgrib pa thams cad spangs te/ de bzhin gshegs pa thams cad kyi man ngag yang dag par</text></item>
<item><p>75a.7</p><section></section><text>thob pa'i rdo rje slob dpon mnyes par byas la dpal ye shes rdo rje kun las btus pa zhes bya ba la sogs pa bshad pa'i rgyud kyi rjes su 'brangs nas rnam par shes pa gsum gyi rang bzhin snang ba rtogs par bya'o/ /ji skad du lang kar gshegs pa'i mdo las kyang / yang blo gros chen po gzhan</text></item>
<item><p>75b.1</p><section></section><text>yang byang chub sems dpa' sems dpa' chen pos rang gi sems kyi snang ba'i gzung ba dang 'dzin pa'i rnam par rtog pa'i spyod yul yongs su shes par 'dod pas 'du ba dang / 'du 'dzi dang / gnyid dang / sgrib pa med par bya'o/ /de la rnam par shes pa gsum ni dngos po thams</text></item>
<item><p>75b.2</p><section></section><text>cad kyi rgyur gyur pa yin te/ 'di lta ste/ mtho ris dang / ngan 'gro dang / rgyu ba dang / mi rgyu ba dang / gzung ba dang / 'dzin pa dang / rten cing 'brel par 'byung ba yan lag bcu gnyis kyi 'khor lo dang / dge ba dang / mi dge ba dang / rnam par rtog pa dang / snang ba dang / mun pa</text></item>
<item><p>75b.3</p><section></section><text>pa dang / skyes pa dang / bud med dang / ma ning la sogs pa'i bdag nyid can dang / skye ba dang / gnas pa dang / 'jig pa ste/ mdor na khams gsum po'i dbang po'i spyod yul rnams ni rnam par shes pa gsum yin no zhes gsungs pa dang / ji skad du bcom ldan 'das la bzang</text></item>
<item><p>75b.4</p><section></section><text>skyong gis zhus pa'i mdo las kyang / bcom ldan 'das kyis bka' stsal pa/ bzang skyong 'khrul 'khor de ni las kyi dbang gis 'jug ste/ las de yang gzugs can ma yin zhing rnam par shes pa las mngon par grub pa'o/ /de bzhin du lus kyi 'khrul 'khor 'di yang rnam par shes</text></item>
<item><p>75b.5</p><section></section><text>pa'i dbang gis 'byung ste/ rnam par shes pa'i khams 'di ni lus sna tshogs la 'jug pa yin no/ /rnam par shes pa'i khams 'di ni lus skyed par byed pa'i phyir byed pa po yang yin no/ /rnam par shes pa'i khams 'di ni chos kyi dbyings la brten pa'i phyir mi zad pa yang yin no/ / </text></item>
<item><p>75b.6</p><section></section><text>rnam par shes pa'i khams 'di ni sngon gyi lus kyi gnas rjes su dran pa'i phyir blo gros phun sum tshogs pa yang yin no/ /rnam par shes pa'i khams 'di ni nyi ma'i 'od zer dang 'dra bar blta bar bya ste/ dper na nyi ma'i 'od zer ni dri nga ba dag dang mi gtsang ba dag dang / ro dag la yang 'bab</text></item>
<item><p>75b.7</p><section></section><text>pa ste/ 'on kyang dri des gos par yang mi 'gyur la/ nyi ma yang dri nga ba bor te yang mi 'gro'o/ /de bzhin du rnam par shes pa'i khams 'di yang phyi sa dang / snyag snyig za ba'i khyi dang phag gi skye ba dag tu yang skye ba yongs su 'dzin te/ 'on kyang rnam par shes pa'i khams la spyod pa ngan pa</text></item>
<item><p>76a.1</p><section></section><text>de dag gis gos pa med do/ /de nas sman chen gyis bcom ldan 'das kyi zhabs la gtugs nas/ bcom ldan 'das la 'di skad ces gsol to/ /rnam par shes pa lus las 'pho ba de'i rang bzhin ji lta bu zhig lags/ bcom ldan 'das kyis bka'</text></item>
<item><p>76a.2</p><section></section><text>stsal pa/ sman chen da ltar khyod kyis nga la ji skad du bskul ba de ni de bzhin te/ legs so legs so/ /dri ba de ni mchog tu zab po/ /dri ba 'di ni de bzhin gshegs pas bstan par bya ba yin te/ rnam par shes pa de ston pa ni de bzhin gshegs pa ma gtogs pa gzhan med do/ /de</text></item>
<item><p>76a.3</p><section></section><text>nas bcom ldan 'das la bzang skyong gis 'di skad ces gsol to/ /bcom ldan 'das rgyal po'i bu gzhon nu sman chen ni zab mo'i don zhu ba la mkhas lags te/ blo zhib cing mdzangs la mkhas pa lags so/ /bcom ldan 'das kyis bka' stsal pa/ bzang skyong de de bzhin te/ </text></item>
<item><p>76a.4</p><section></section><text>rgyal po'i bu gzhon nu sman chen 'di ni bcom ldan 'das rnam par gzigs la dge ba'i rtsa ba bskyed pa yin no/ /bzang skyong rgyal po'i bu gzhon nu sman chen 'di ni tshe rabs lnga brgya'i bar du gzhan mu stegs can du gyur nas de 'di snyam du sems te/ rnam par shes pa'i khams 'di ci yin/ rnam</text></item>
<item><p>76a.5</p><section></section><text>par shes pa'i khams 'di gang yin/ rnam par shes pa'i khams 'di ji lta bu zhig snyam mo/ /bzang skyong 'on kyang rnam par shes pa'i 'gro ba dang 'ong ba khong du ma chud de ngas 'di'i the tshom bsal bar bya'o/ /gzhan yang rnam par shes pa zhes bya ba'i don ci zhe na/ sa bon gyis lus kyi myu</text></item>
<item><p>76a.6</p><section></section><text>gu mngon par grub par byed la/ sems pas shes pa dran pa thob par 'gyur te/ de bas na sa bon dang shes pa la rnam par shes pa zhes bya'o/ /dper na rgya shug dang / 'bra go dang / a mra dang / nyo ting dang / se'u dang / bil ba dang / ka pit+ta la sogs pa'i 'bras bu rnams ni ro</text></item>
<item><p>76a.7</p><section></section><text>du mar 'grub ste/ tsha ba dang / kha ba dang / skyur ba dang / mngar ba dang / lan tshwa'i ro dang / bska ba la sogs pa'i ro re rer rnam par smin par 'gyur te/ la la ni ro tsha bar 'gyur/ la la ni skyur/ la la ni mngar ro/ /'bras bu de dag med par gyur pa'i sa bon gang dang gang du 'pho</text></item>
<item><p>76b.1</p><section></section><text>bar gyur pa de dang der ro yang 'pho bar 'gyur ro/ /de bzhin du rnam par shes pa'i khams 'di gang dang gang du 'pho ba de dang der tshor ba yang 'pho bar 'gyur ro/ /bsod nams dang bsod nams ma yin pa dang dran pa yang 'pho bar 'gyur ro/ /gzhan yang rnam par shes pa'i khams 'dis</text></item>
<item><p>76b.2</p><section></section><text>ni lus yongs su btang nas bdag gi lus 'di yongs su gtong ngo snyam du rab tu shes te/ de bas na 'di la rnam par shes pa'i khams zhes bya'o/ /dge ba'i las kyang rab tu shes so/ /mi dge ba'i las kyang rab tu shes so/ /las 'di dag ni bdag gi phyi bzhin 'brang ngo / / </text></item>
<item><p>76b.3</p><section></section><text>bdag kyang 'di dag gi phyi bzhin 'brang ngo snyam du de ltar rab tu shes te de bas na rnam par shes pa zhes bya'o/ /gzhan yang lus 'di'i bya ba thams cad rab tu shes te de bas na rnam par shes pa zhes bya'o/ /lus 'di la rnam par shes pa gang na yang mi gnas te/ rnam par shes pa</text></item>
<item><p>76b.4</p><section></section><text>med na yang lus skye bar mi 'gyur ro/ /bzang skyong de'i phyir nyon cig /bden pa ma mthong bas ni rnam par shes pa 'di mi shes so zhes gsungs te/ de ltar na rnam par shes pa ni kha dog med pa/ mtshan ma med pa/ dbyibs med pa'i bdag nyid can rang rig pa'i ye shes tsam du</text></item>
<item><p>76b.5</p><section></section><text>theg pa chen po'i mdo sde las bstan to/ /gzhan yang rdo rje'i theg pa gsang ba 'dus pa la sogs pa rnal 'byor chen po'i rgyud la ma zhugs par gang+gA'i klung gi bye ma dang mnyam pa snyed kyi bskal pa thams cad kyis kyang rang gi sems kyi yang dag pa ji lta ba nyid shes par bya bar mi nus shing</text></item>
<item><p>76b.6</p><section></section><text>kun rdzob kyi bden pa mthong bar mi 'gyur ro zhes so/ /de bas na dpal ye shes rdo rje kun las btus pa zhes bya ba rnal 'byor chen po'i rgyud kyi rjes su 'brangs nas/ bla ma'i zhal snga nas kyi bka' drin las rnam par shes pa gsum gyi yang dag pa ji lta bar shes par bya'o/ /rgyud de</text></item>
<item><p>76b.7</p><section></section><text>las rdo rje lta bu'i tshig bshad pa cung zad gcig la 'jug par bya ste/ de nas byang chub sems dpa' sems dpa' chen pos bcom ldan 'das kyi zhabs la phyag 'tshal te/ bcom ldan 'das kyi zhabs gnyis la btud nas slar yang zhus pa/ e ma'o ston pa rnam par shes pa gsum ni rtogs</text></item>
<item><p>77a.1</p><section></section><text>par dka' zhing mchog tu rtogs par dka' ste/ rnam par shes pa gsum gyi dbye ba bcom ldan 'das kyis bshad du gsol/ bde bar gshegs pa bshad du gsol/ bcom ldan 'das kyis bka' stsal pa/ rnam par shes pa ni 'od gsal ba las</text></item>
<item><p>77a.2</p><section></section><text>byung ba'o/ /de nyid ni sems dang yid ces bya ste/ kun nas nyon mongs pa dang rnam par byang ba'i bdag nyid can gyi chos thams cad ni de'i rtsa ba can yin no/ /de las bdag dang gzhan du rtog pa rnam pa gnyis 'byung bar 'gyur ro/ /rnam par shes pa de rlung la zhon te byung / rlung las</text></item>
<item><p>77a.3</p><section></section><text>ni me'o/ /me las ni chu'o/ /chu las ni sa'o/ /de rnams las ni phung po lnga dang / skye mched drug dang / dbang po lnga rnams te/ de dag thams cad ni rlung dang rnam par shes pa yang dag par 'dre'o/ /de nas rnam par shes pa gsum gyi rang bzhin snang ba la rab tu spyod pa yongs</text></item>
<item><p>77a.4</p><section></section><text>su gsal bar nyams su myong bar 'gyur zhing snang ba'i rgyus rang bzhin rnams 'byung bar 'gyur ro/ /mdor bstan pa'i tshig de rnams kyis rgyas par bshad pa'i bsdus pa bstan par bya ste/ de la dang po kho nar rnam par shes pa gsum gyi rnam grangs dag bshad par bya'o/ /de yang</text></item>
<item><p>77a.5</p><section></section><text>bcom ldan 'das kyis shes rab dang thabs zhes bya ba'i ming gsal ba'i dgongs pas bshad pa 'dis ma ning gi tshig ni nye bar mtshon pa yin la/ nye bar thob pa'i ye shes ni gsal ba ma yin no/ /de bas na sems dang yid dang rnam par shes pa zhes bya ba dang / kun brtags pa</text></item>
<item><p>77a.6</p><section></section><text>dang / gzhan dbang dang / yongs su grub pa dang / 'dod chags dang / zhe sdang dang / gti mug ces bya ba dang / ngo bo nyid gsum zhes bya ba la sogs pa'i rnam grangs theg pa chen po dang thun mong du gyur pa'o/ /rdo rje theg pa 'dir rnam grangs gsungs pa/ snang ba dang / </text></item>
<item><p>77a.7</p><section></section><text>snang ba mched pa dang / snang ba thob pa dang / stong pa dang / shin tu stong pa dang / stong pa chen po dang / sems dang sems las byung ba dang / ma rig pa dang / 'dod chags dang / 'dod chags dang bral ba dang / 'dod chags bar ma zhes bya'o/ /de ltar sems kyi</text></item>
<item><p>77b.1</p><section></section><text>rnam grangs bstan nas/ da ni so so rang rig pa'i ngo bo nyid kyi rang gi mtshan nyid dag gi sgo la brten nas bstan par bya ste/ bcom ldan 'das kyis sems ni dbyibs dang kha dog dang bral ba nam mkha'i mtshan nyid can no zhes gsungs pa dang / yang bcom ldan 'das kyis snang</text></item>
<item><p>77b.2</p><section></section><text>ba'i mtshan nyid can dang / rjes su myong ba'i mtshan nyid du so sor rtogs par bya'o zhes lung las bstan to/ /de bas na de'i man ngag la 'jug par bya ste/ 'di lta ste/ dang po kun du snang ba dang / phyi nas rang bzhin no/ /de la snang ba dang / snang ba mched pa dang / snang ba thob pa</text></item>
<item><p>77b.3</p><section></section><text>zhes bya ba ste snang ba gsum mo/ /de la snang ba'i mtshan nyid gang zhe na/ rnam pa med pa'i rang bzhin lus dang ngag med pa ste/ ji ltar ston gyi dus su nam mkha' dri ma med pa la zla ba'i dkyil 'khor gyi 'od zer snang bar byed pas khyab par byed pa bzhin du rang bzhin gyis gsal ba'i</text></item>
<item><p>77b.4</p><section></section><text>rnam par dngos po ma lus pa thams cad la dmigs pas na snang ba ste/ 'di ni don dam pa'i byang chub kyi sems shes rab kyi snang ba stong pa dang po ste/ aM zhes bya ba ngag gi sgo la brten pa'i sa bon brtan par byed pa'i rgyu ste/ mos pa chung ba'i sems can rnams kyis de bzhin gshegs</text></item>
<item><p>77b.5</p><section></section><text>pas dgongs te gsungs pa rtogs par mi 'gyur bas de zla ba'i dkyil 'khor gyi gzugs so zhes dmigs par byed cing pad+ma'am/ bud med kyi gzugs sam/ g.yon pa'i ming ngam/ mtshan mo'i ming dang / 'jam pa'i dngos por sems kyi kun rdzob kyi gzugs gsal ba'o/ / </text></item>
<item><p>77b.6</p><section></section><text>snang ba mched pa'i mtshan nyid gang zhe na/ de yang gzung ba dang 'dzin pa dang bral ba'i rnam pa med pa'i rang bzhin can lus dang ngag med pa ste/ ji ltar ston ka'i dus su nyi ma'i 'od zer gyis khyab pa bzhin du shin tu gsal zhing dri ma med pa'i ngo bo nyid du dngos po ma lus par dmigs pa byang chub</text></item>
<item><p>77b.7</p><section></section><text>kyi sems kun du bzang po gnyis pa ste/ rim pa gnyis pa shin tu stong pa'i mtshan nyid can AH zhes bya ba ngag gi sgo la brten pa'i sa bon brtan par byed pa'i rgyu ste/ mos pa chung ba'i sems can rnams kyis de bzhin gshegs pas dgongs te gsungs pa rtogs par mi 'gyur bas nyi ma'i</text></item>
<item><p>78a.1</p><section></section><text>dkyil 'khor la brten nas dmigs par byed cing rdo rje rtse lnga pa'am/ rin po che'am/ nyin mo'am/ skyes pa'i gzugs sam/ g.yas pa zhes bya ba'am/ rtsub pa'i rnam pa ni sems las byung ba'i kun rdzob kyi gzugs so/ /snang ba thob pa gang zhe na/ de bzhin du nam mkha'i</text></item>
<item><p>78a.2</p><section></section><text>mtshan nyid dngos po med pa'i gzugs can lus dang ngag med pa ste/ ji ltar mtshams kyi smag la bab pa'i ngo bor khyab pa phra zhing bdag med pa srog dang rtsol ba mi rgyu bas rgyu ba med pa ste/ sems med pa mi g.yo ba ngag gi sa bon la brten pa'i sgo yongs su grub pa zhes bya ba 'di ni snang ba thob</text></item>
<item><p>78a.3</p><section></section><text>pa ma rig pa'i mtshan nyid can stong pa chen po ste rnam par shes pa gsum du bshad do/ /de ltar sangs rgyas thams cad kyi man ngag stong pa gsum gyi mtshan nyid bstan nas/ da ni ye shes re re 'byung ba la rang bzhin 'byung bar rnam par gzhag par bya ste/ de la shes rab kyi ye shes kyi </text></item>
<item><p>78a.4</p><section></section><text>rang bzhin ni 'dod chags dang bral ba dang / 'dod chags dang bral ba bar ma dang / shin tu 'dod chags dang bral ba dang gang yid kyis 'gro ba dang 'ong ba dag dang mya ngan dang mya ngan bar ma dang / shin tu mya ngan du gyur pa dang / zhi ba dang / rnam par rtog pa dang / 'jigs pa dang / 'jigs</text></item>
<item><p>78a.5</p><section></section><text>pa bar ma dang / shin tu 'jigs pa dang / sred pa dang / sred pa bar ma dang / shin tu sred pa dang / nye bar len pa dang / mi dge ba dang / bkres pa dang / skom pa dang / tshor ba dang / tshor ba bar ma dang / shin tu tshor ba dang / rig pa po dang / rig pa dang / 'dzin</text></item>
<item><p>78a.6</p><section></section><text>pa'i gzhi dang / so sor rtog pa dang / ngo tsha shes pa dang / snying rje dang / brtse ba dang / brtse ba bar ma dang / shin tu brtse ba dang / dogs pa dang bcas pa dang / sdud pa dang / phrag dog ste/ mtshan nyid sum cu rtsa gsum mo/ /thabs kyi ye shes kyi rang bzhin ni chags pa dang / </text></item>
<item><p>78a.7</p><section></section><text>kun du chags pa dang / dga' ba dang / dga' ba bar ma dang / shin tu dga' ba dang / rangs pa dang / rab tu mgu ba dang / ngo mtshar ba dang / dgod pa dang / tshim pa dang / 'khyud pa dang / 'o byed pa dang / 'jib pa dang / brtan pa dang / brtson pa dang / khengs pa dang / bya ba</text></item>
<item><p>78b.1</p><section></section><text>dang / dbrog pa dang / stobs dang / spro ba dang / dka' ba la sbyor ba dang / dka' ba la sbyor ba bar ma dang / shin tu dka' ba la sbyor ba dang / drag pa dang / rnam par sgeg pa dang / 'gras pa dang / dge ba dang / tshig gsal ba dang / bden pa dang / mi bden pa dang / nges</text></item>
<item><p>78b.2</p><section></section><text>pa dang / nye bar mi len pa dang / sbyin pa po dang / bskul pa dang / dpa' ba dang / ngo tsha med pa dang / sgyu zin pa dang / gdug pa dang / mi srun pa dang / gya gyu che ba ste/ mtshan nyid bzhi bcu tham pa'o/ /snang ba thob pa'i ye shes kyi rang bzhin ni 'di lta ste/ chags pa bar</text></item>
<item><p>78b.3</p><section></section><text>ma dang / brjed ngas pa dang / 'khrul pa dang / mi smra ba dang / skyo ba dang / le lo dang / the tshom dang bcas pa ste/ 'di'i rang bzhin gyi mtshan nyid ni bdun po 'di dag go/ /rang bzhin rnam pa brgyad cu po de dag gi mtshan nyid ni mngon sum du phye bar gyur na brgya drug cu ste/ nyin</text></item>
<item><p>78b.4</p><section></section><text>dang mtshan du sgo nga las skyes pa la sogs pa rnams kyang nyin dang mtshan du spyod de pho dang mo'i skye gnas kyi dbye bas phye ba'i phyir ni ma yin no/ /rdo rje slob mas gsol pa/ rang bzhin rnam pa brgyad cu'i sems nyid dang mtshan du rab tu rgyu ba bdag dang gzhan rnams kyi so so rang rig pa yin</text></item>
<item><p>78b.5</p><section></section><text>pa ni som nyi ma mchis na 'on kyang lung gis yid ches par bgyi ba bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sngags kyi sgra'i nges pa'i tshig bcom ldan 'das kyis gsang ba 'dus pa'i rgyud phyi ma las gsungs te/ rkyen las byung ba</text></item>
<item><p>78b.6</p><section></section><text>gang dang gang / /dbang po dang ni yul gyis yid/ /yid de man zhes bya bar bshad/ /tra ni gsal bar byed pa'i don/ /zhes bya'o/ /rang bzhin rnam pa brgyad cu las/ nyon mongs pa dgu bcu rtsa brgyad 'byung ba dang / yang lta ba drug cu rtsa gnyis la sogs pa 'byung bar 'gyur</text></item>
<item><p>78b.7</p><section></section><text>ro/ /rdo rje slob mas gsol pa/ shes rab dang stong pa'i ye shes ni zla ba lta bu snang ba stong pa nyid tsam mo/ /thabs kyi ye shes kyang nyi ma'i snang ba lta bu shin tu stong pa nyid tsam mo/ /de bzhin du snang ba nye bar thob pa'i ye shes ni mun nag lta bu ste/ stong pa chen po'i mtshan nyid yin la/ </text></item>
<item><p>79a.1</p><section></section><text>rnam par shes pa gsum po de dag ni nam mkha'i mtshan nyid can rnam pa med pa'i ngo bor khyab pa 'gro ba dang 'ong ba dang bral ba'o zhes bshad na/ ji ltar na nyin dang mtshan du lus las spro zhing sdud par byed/ gang zhig 'dir mel tshe byed/ su zhig ni sems</text></item>
<item><p>79a.2</p><section></section><text>pa med par byed/ 'dod chags dang / 'dod chags dang bral ba dang / 'dod chags bar ma la sogs pa rang bzhin brgya drug cu gang las nyams su myong bar 'gyur ba'i rgyu 'dir bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ </text></item>
<item><p>79a.3</p><section></section><text>rnam par shes pa gsum ni rtsa ba med pa/ gnas pa med pa/ gzhi med pa/ mtshan nyid med pa/ kha dog dang dbyibs med pa/ dbang po las 'das pa yin par ni bden te/ de lta mod kyi snang ba dang bcas pa yin la des na rlung gi khams dang lhan cig mel tshe byed de gang gi</text></item>
<item><p>79a.4</p><section></section><text>phyir rlung gi khams ni gzugs med kyang g.yo zhing bskyod pa la sogs pa'i bya ba ston pas rjes su dpag pa las shes par bya'o/ /de bzhin du rnam par shes pa snang ba yang gzugs med pa la 'dod chags dang / 'dod chags dang bral ba dang / 'dod chags bar ma la sogs pa'i</text></item>
<item><p>79a.5</p><section></section><text>rang bzhin rnams las rjes su dpag par bya ba yin pas na rjes su dpag par bya ba'o/ /ji skad du rnam par shes pa 'pho ba'i mdo las/ bzang skyong dper na rlung gi khams gzugs can ma yin yang bstan du yod cing gzung du med pa las gzugs su snang ngo / /de la bstan du yod</text></item>
<item><p>79a.6</p><section></section><text>pa ni shing 'gul zhing g.yo ba dang sgra skad 'ur 'ur po'i sgra skad 'byin pa dang / grang ba dang dro ba'i reg pas tshor ba skyed pa yin yang de la rkang lag dang mig dang gdong dmigs par mi 'gyur te/ sngo bsangs dang dkar ba zhes kha dog lhag par mi dmigs so/ /bzang</text></item>
<item><p>79a.7</p><section></section><text>skyong de bzhin du rnam par shes pa'i khams 'di yang gzugs su mi dmigs shing gzugs su snang bar mi 'gyur te/ khyod kyi rgyu'i bye brag dag gis rnam par shes pa'i khams rtogs par bya'o zhes gsungs pas so/ /gtan tshigs des na khams phra ba dang / rnam par</text></item>
<item><p>79b.1</p><section></section><text>shes pa snang ba dag ni gzugs med pas mar gyi nang du mar bcug pa dang 'dra bar 'dres par gyur nas 'jig rten las 'das pa'i bya ba thams cad rdzogs par bya'o/ / ji skad du dgongs pa bla na med pa las/ rang rig tsam gyi ye shes ni/ /nam mkha' 'dra bar mtshan nyid</text></item>
<item><p>79b.2</p><section></section><text>med/ /'on kyang de la dbye yod de/ /bar mtshams nyin dang mtshan mo'i bdag /snang ba dang ni snang ba mched/ /de bzhin snang ba thob pa can/ /sems ni rnam pa gsum du bshad/ /de yi gzhi ni bshad par bya/ /phra ba'i gzugs can rlung dang ni/ /ye shes dag ni</text></item>
<item><p>79b.3</p><section></section><text>'dres gyur pa/ /dbang po'i lam nas byung nas ni/ /yul rnams la ni dmigs par 'gyur/ /gang tshe snang ba ldan gyur pa/ /rlung gi bzhon par gyur pa yin/ /de tshe rang bzhin de thams cad/ /ma lus lus pa med par 'byung / /rlung ni gang dang gar gnas pa/ /rang</text></item>
<item><p>79b.4</p><section></section><text>bzhin de dang der rjes spyod/ /ces gsungs pa dang / don 'di nyid gsal bar bya ba'i phyir ye shes skad cig mar yang dag pa 'byung ba nam mkha' snang byed lta bu phyogs bcu khyab par rab tu 'bar ba'o zhes dgongs pas bshad pa gsungs pas so/ /ji ltar na ye shes skad</text></item>
<item><p>79b.5</p><section></section><text>cig mar 'byung ba yin zhe na/ skad cig dang thang cig dang / yud tsam dang / mig btsums dang / thal mo brdabs pa tsam du snang ba 'byung ba zhes bya ba'i don to/ /nam mkha' snang byed lta bu zhes bya ba ni nam mkha' ni gsal bar byed pas nam mkha' gsal bar byed</text></item>
<item><p>79b.6</p><section></section><text>pa ste/ don de dang 'dra ba'i don gyis phyogs bcu khyab cing rab tu 'bar ba'i snang ba gsum du snang ste/ mkha' snang zhes bya ba ni srin bu me khyer ni ma yin no/ /de bas na khams phra ba la 'jug pa las skad cig dang / thang cig dang / yud tsam dang / mig btsums dang / thal</text></item>
<item><p>79b.7</p><section></section><text>mo brdabs par snang ba g.yo ba'o/ /de nas skad cig dang / thang cig dang / yud tsam dang / mig btsums dang / thal mo brdabs pa las rang bzhin rnams rjes su myong bar 'gyur ro/ /sems pa med pa gang yin zhe na/ ma rig pa ste/ de bas na ma lus par 'byung bar 'gyur</text></item>
<item><p>80a.1</p><section></section><text>ro/ /de nas rlung gi khams kyi rgyus rang bzhin rnams phan tshun gcig la gcig yul gyi longs spyod ma lus shing lus pa med pa rnams nyin dang mtshan du rang dang gzhan gyi rgyud la rjes su myong bar 'gyur ro/ /de ltar na rang bzhin gyi snang ba rlung gi bzhon pa dang</text></item>
<item><p>80a.2</p><section></section><text>bcas pa'i dbye ba rtogs par gyur pa'i rnal 'byor pas 'das pa dang / ma 'ongs pa dang / da ltar byung ba'i sems can thams cad kyi sems kyi spyod pa rnam par g.yo ba shes par 'gyur te/ bcom ldan 'das kyis ji skad du mi'am ci'i rgyal po ljon pas zhus pa'i mdo las/ </text></item>
<item><p>80a.3</p><section></section><text>yang dag par rdzogs pa'i sangs rgyas ni thogs pa med pa'i ye shes mthong ba dang ldan no/ /de ci'i phyir zhe na/ rigs kyi bu gang sems can thams cad kyi 'das pa'i sems kyi rgyud zad pa dang / 'gags pa dang / bral ba dang / rnam par 'gyur ba thams cad ni de bzhin gshegs</text></item>
<item><p>80a.4</p><section></section><text>pas rab tu mkhyen te / rgyu gang dag las sems kyi rgyud de dag 'byung ba dang / rgyu gang dag med pas zad cing bral bar bstan pa dge ba'am/ mi dge ba'am/ lung du bstan pa'am/ lung du ma bstan pa de dag thams cad rnam pa dang bcas/ gzhi dang bcas/ gtan tshigs dang bcas par de bzhin</text></item>
<item><p>80a.5</p><section></section><text>gshegs pas rab tu shes so/ /da ltar byung ba'i dus kyi sems can thams cad kyi sems kyi rgyud du 'byung ba dge ba'am/ mi dge ba'am/ lung du bstan pa'am/ lung du ma bstan pa yang rung ste/ sems gang gi 'og tu sems gang 'byung ba de dag thams cad kyang rnam pa dang</text></item>
<item><p>80a.6</p><section></section><text>bcas/ yul phyogs dang bcas/ gzhi ci las gyur pa dang bcas par de bzhin gshegs pas rab tu shes so/ /gang ma 'ongs pa'i sems can thams cad kyi sems kyi rgyud dang / sems las byung ba'i chos dge ba'am/ mi dge ba'am/ lung du bstan pa'am/ lung</text></item>
<item><p>80a.7</p><section></section><text>du ma bstan pa yang rung ste/ sems gang gi 'og tu sems gang 'byung bar 'gyur ba de dag thams cad kyang rnam pa dang bcas yul phyogs dang bcas/ gzhi ci las gyur pa dang bcas par de bzhin gshegs pas rab tu shes so/ /rigs kyi bu de ltar na de bzhin gshegs pa dgra</text></item>
<item><p>80b.1</p><section></section><text>bcom pa yang dag par rdzogs pa'i sangs rgyas ni thogs pa med pa'i ye shes dang ni ldan pa yin no zhes gsungs pas so/ /rigs pa 'dis na thugs kyi ting nge 'dzin la gnas pa'i ye shes can gyis smon pa po dang / smon lam dang / smon par bya ba la sogs pa'i phyi rol gyi dngos</text></item>
<item><p>80b.2</p><section></section><text>po sna tshogs la mngon par zhen pa spangs nas bdag la byin gyis brlab pa'i sgo la mngon par phyogs par 'gyur te/ rtsa ba'i rgyud las rigs kyi bu mnyam par gzhag pas rang gi sems la so sor rtogs shig ces gsungs pas so/ /de ltar bshad pa'i rgyud la brten nas rang gi rang bzhin snang ba'i</text></item>
<item><p>80b.3</p><section></section><text>rjes su 'brangs nas rang gi sems yang dag pa ji lta ba bzhin du ma rtogs par las su smra ba'i sems can rnams/ 'khor ba thog ma med pa nas rang gi sems rnam par rtog pa las byung ba'i las dang nyon mongs pa'i 'ching bas dar gyi srin bu bzhin du rang nyid kyis sdug bsngal gyi phung po chen po</text></item>
<item><p>80b.4</p><section></section><text>mngon par 'dus byas nas skye ba gcig nas gcig tu nye bar bsags pa'i dge ba dang / mi dge ba'i las rnams kyi 'bras bu rnam par smin pa myong nas yang don dam pa'i bden pa'i dkyil 'khor la 'jug pa'i rim gyis phung po yongs su spangs te/ rlung gi khams kyis blangs nas tshor ba dang</text></item>
<item><p>80b.5</p><section></section><text>ldan zhing sred pas rjes su bcings la/ chos kyi dbyings kyi rgyu mthun pa las byung ba'i dran pas yongs su bzung ba/ dge ba dang mi dge ba'i rnam pa'i yid dang ldan pa/ byis pa lo lnga pa dang mnyam pa thams cad mthong ba/ dbang po thams cad tshang ba/ dri'i zas la spyod pa/ rdo rje la</text></item>
<item><p>80b.6</p><section></section><text>sogs pas kyang mi bzlogs la mtshan nyid thams cad dang ldan pa/ las kyi rdzu 'phrul gyi shugs dang ldan pa/ nyi ma bdun gyis 'ong ba'i bar la gnas nas rang gi rnam par rtog pa las byung ba'i las dge ba dang mi dge bas bskal par gyur pas rgyu dang rkyen thob nas 'gro ba lnga rnams su/ zo chun</text></item>
<item><p>80b.7</p><section></section><text>gyi 'khrul 'khor gyi tshul gyis yang dang yang du nying mtshams sbyor ba len par byed cing / 'khor ba'i sdug bsngal rjes su myong bar 'gyur ro/ /sems rnam par dben pa bsdus pa'i the tshom gcod pa zhes bya ba ste le'u bzhi pa'o// //rdo rje slob mas gsol pa/ bcom ldan</text></item>
<item><p>81a.1</p><section></section><text>'das rnam par shes pa sna tshogs pa gzhan dag kyang zhu bar 'tshal lo/ /bcom ldan 'das gal te rnam par shes pa gsum gyi snang ba ni gzugs med pa yin la rlung gi khams kyang gzugs med pa yin zhing las kyang gzugs med pa ste/ de</text></item>
<item><p>81a.2</p><section></section><text>bzhin du 'di rnams kyi phan tshun shes pa med pas/ bcom ldan 'das kyis lung gi tshig las stong pa nyid du gsungs na/ de ji ltar na las dge ba dang mi dge bas 'khor ba thog ma med pa nas yid kyi rang bzhin gyi lus de bcings par ma gyur/ de bzhin du rang</text></item>
<item><p>81a.3</p><section></section><text>bzhin brgya drug cu po 'di rnams kyi dge ba dang mi dge ba rnams nye bar bsags nas de 'di nyid skad cig thang cig tu skye zhing rab tu 'jig par 'gyur na des ji ltar na yang nas yang du 'jig rten pha rol tu nye bar dmigs par 'gyur/ yang na dge ba dang mi dge ba de dag gzhan dag las</text></item>
<item><p>81a.4</p><section></section><text>mchi bar 'gyur/ yang na rang gi sems kyi bag chags las 'byung bar 'gyur ba lags/ bdag gi 'gyod pa 'di dag bcom ldan 'das rdo rje slob dpon ston pas rnam par bsal du gsol/ rdo rje slob dpon gyis smras pa/ sems can chen po legs so legs so/ / </text></item>
<item><p>81a.5</p><section></section><text>las rnam par dag pa yongs su shes par bya ba shin tu yang zab pa sangs rgyas rnams kyi spyod yul te/ rigs kyi bu 'di ni las dang po pa rnams dang las su smra ba rnams kyis ma yin no/ /de bas na lung dang rigs pa dag gis las rnam par dag pa so sor rtogs par bya yis</text></item>
<item><p>81a.6</p><section></section><text>rab tu 'bad pas nyon cig /de la dang po kho nar las dge ba dang mi dge ba rnams kyi rang gi mtshan nyid gzhag par bya'o/ /de la dge ba bcu'i las kyi lam rnams dang / de las bzlog pa ni mi dge ba bcu'i las kyi lam rnams te/ las kyi lam 'di rnams ni lus dang ngag</text></item>
<item><p>81a.7</p><section></section><text>dang yid las kun du byung ba'o zhes bcom ldan 'das kyis rdo rje gtsug tor gyi rgyud las gsungs pas de la 'jug par bya ste/ bcom ldan 'das kyis bka' stsal pa/ gsang ba'i bdag po nyon cig /lus kyi nyes par spyod pa ni rnam pa gsum mo/ /ngag gi nyes par</text></item>
<item><p>81b.1</p><section></section><text>spyod pa ni rnam pa bzhi'o/ /yid kyi nyes par spyod pa ni rnam pa gsum ste/ de dag gis sems can dmyal bar ltung bar 'gyur ro/ /phyag na rdo rjes gsol pa/ lus kyi nyes par spyod pa dang ngag gi nyes par spyod pa'i rab tu dbye ba dang / yid kyi nyes par spyod pa du</text></item>
<item><p>81b.2</p><section></section><text>zhig mchis pa bcom ldan 'das kyis bshad du gsol/ bde bar gshegs pa bshad du gsol/ bcom ldan 'das kyis bka' stsal pa/ gsang ba'i bdag po nyes par spyod pa de nyid ni lci bar gyur pa dang / tha mal pa rnams te/ de la pha dang ma dang / bla mar gyur</text></item>
<item><p>81b.3</p><section></section><text>pa la sogs pa la gsod pa dang brdeg pa la sogs pa ni nyes par spyod pa lci ba'o/ /srog gcod pa la sogs pa mi dge ba'i las kyi lam rnams ni nyes par spyod pa tha mal pa'o/ /ngag gis nyes par spyod pa gang zhe na/ dam pa'i chos spong ba'i tshig smra ba nyid kyis ngag</text></item>
<item><p>81b.4</p><section></section><text>gi nyes par spyod pa'i tshig nyid dang / pha dang ma dang bla mar gyur pa la sogs pa rnams la tshig ngan par smras pa ni ngag gi nyes par spyod pa lci ba'o/ /skyes bu 'ga' zhig gang zag dad pa can gzhan dag nan tan nyams su len cing dge ba rtsom pa'i gtam gyi skabs su 'jig</text></item>
<item><p>81b.5</p><section></section><text>rten pha rol med do zhes bya ba'i rgya che ba'i tshig 'jig rten las 'das pa'i brdzun smra bas dge ba'i las kyi bar chad byed pa dang / tshig 'khyal par smra ba dang / lkog 'phyas byed pa dang / mi dge ba'i las kyi gtam rnams ni ngag gi nyes par spyod pa tha mal pa'o/ /yid kyi nyes par spyod</text></item>
<item><p>81b.6</p><section></section><text>pa ni/ gang dang por ni rmugs pa ste/ de nyid kyi rang bzhin ni yid kyi rang bzhin gyi sems kyi nyes par spyod pa dang / sems las byung ba'i rang bzhin gyi nyes par spyod pa dang / ma rig pa'i rang bzhin gyi nyes par spyod pa'o/ /phyag na rdo rjes gsol pa/ sems dang sems las byung ba dang / </text></item>
<item><p>81b.7</p><section></section><text>ma rig pa'i nyes par spyod pa rnams bcom ldan 'das kyis bshad du gsol/ bde bar gshegs pa bshad du gsol/ bcom ldan 'das kyis bka' stsal pa/ gsang ba'i bdag po nyon cig /rnam par gsod pa'i sems dang ma chags pa'i sems de dang dge ba</text></item>
<item><p>82a.1</p><section></section><text>bcu'i las kyi lam rnams la ma chags pa de nyid ni sems kyi nyes par spyod pa'o/ /rgyags pa dang / dregs pa dang / nga rgyal dang / khro ba dang / sems can rnam par 'jig pa dang / 'dod chags kyi sems kyis gzhan gyi bud med la chags pa</text></item>
<item><p>82a.2</p><section></section><text>dang / gzhan gyi nor 'phrog pa dang / bla mar gyur pa la sems gya gyu zhing rab tu sdang ba ni sems las byung ba'i nyes par spyod pa'o/ /dge ba bcu'i las kyi lam rnams dang / pha rol tu phyin pa drug rnam par 'dor zhing brjed ngas pa dang / som nyi mtshan ma'i gdong dang / </text></item>
<item><p>82a.3</p><section></section><text>yid shin tu rmongs par gyur pas na ma rig pa'i nyes par spyod pa tha mal pa'o/ /de ltar 'di dag ni lus dang ngag dang yid kyi nyes par spyod pa'o zhes mi shes shing rang nyid kyis rang bzhin gyi snang ba rlung gi bzhon pa'i rang bzhin can ma shes nas nga'i lus dang / nga'i ngag dang / nga'i</text></item>
<item><p>82a.4</p><section></section><text>sems yin no zhes bdag tu rlom pa dang / ngar sems pas las dge ba dang mi dge ba rnams byas nas bde 'gro dang ngan 'gror mchog tu gzhol bar 'gyur ro/ /rang bzhin snang ba'i rim gyis sems rnam par dben pa rtogs pa'i ye shes can ni lus dang / ngag dang / yid</text></item>
<item><p>82a.5</p><section></section><text>kyi legs par spyod pa dang / nyes par spyod par sems par mi byed cing rtogs par mi byed de/ gang gi phyir zhe na/ dge ba dang mi dge ba'i rang bzhin ni stong pa gsum las kun du byung ba rlung gi bzhon pa'i dbang gis skad cig thang cig la 'byung zhing / yul rnams rjes su myong nas yong</text></item>
<item><p>82a.6</p><section></section><text>nas yang du 'od gsal bar 'jug par 'gyur ro/ /ji skad du/ dgongs pa bla na med pa las/ ji ltar sprin ni sna tshogs shing / /mdog dang dbyibs ni tha dad pa/ /nam mkha'i dbyings su byung nas ni/ /de nyid du ni thim par 'gyur/ /de bzhin rang bzhin thams cad ni/ /snang</text></item>
<item><p>82a.7</p><section></section><text>ba gsum gyi rgyu can te/ /ma lus yul la zhugs nas ni/ /'od gsal bar ni 'jug par 'gyur/ /de 'dra'i rang bzhin ma shes pas/ /mi shes mun pas khebs pa rnams/ /dge dang mi dge'i las byas nas/ /'gro ba lngar ni 'khor bar 'gyur/ /mtshams med la sogs</text></item>
<item><p>82b.1</p><section></section><text>byas nas ni/ /dmyal la sogs par 'tshed par 'gyur/ /sbyin sogs dge ba byas nas ni/ /mtho ris la sogs dag tu mchod/ /skye ba dpag med stong phrag ni/ /'di ni yang dang yang thob pa/ /'di ni sngon las rnam smin zhes/ /rmongs pa rnams ni mya ngan byed/ /rang bzhin snang</text></item>
<item><p>82b.2</p><section></section><text>ba'i tshul gyis ni/ /gang gis skye bo nyon mongs pa/ /de nyid shes nas ye shes can/ /srid pa'i gzeb las grol bar 'gyur/ /zhes gsungs pa dang / don 'di nyid gsal bar bya ba'i phyir mi 'am ci'i rgyal po ljon pas zhus pa'i mdo las kyang / sems kyi spyod pa rnams</text></item>
<item><p>82b.3</p><section></section><text>ni 'dus ma byas pa gzugs can ma yin pa las ji lta ba bzhin gyi dbye bas rlung yang thogs pa med pa ste/ 'jig rten thams cad kyi sems kyi rang bzhin shes pa de ni rnam par dag pa yin pas na nyon mongs par 'byung bar 'gyur ba mi srid do zhes gsungs pas so/ /yang rigs pa 'dis</text></item>
<item><p>82b.4</p><section></section><text>sems rnam par dben pa mngon par rtogs pa'i rnal 'byor pa chen pos dge ba dang mi dge ba'i las kyi 'bras bu la ltos pa med par thar pa la mngon par phyogs par 'gyur ro/ /ji skad du bcom ldan 'das kyis rdo rje gcod pa las/ chos kyang spang bar bya na chos ma yin pa lta smos</text></item>
<item><p>82b.5</p><section></section><text>kyang ci dgos zhes gsungs pa dang / gsang ba 'dus pa zhes bya ba rnal 'byor gyi rgyud chen po las kyang / dge ba bcu yi las kyi lam/ /byed pa ye shes spangs pa'o/ /zhes gsungs pa'o/ /de ltar na sems can dge ba'i bshes gnyen dang bral bas rang gi sems ji lta ba nyid</text></item>
<item><p>82b.6</p><section></section><text>yongs su shes pa ma rtogs pas ngar 'dzin pa dang / nga yir 'dzin pa dang / gso ba dang / gsog la brtags nas dge ba dang mi dge ba la sogs par brtags pas 'khor ba thog ma med pa nas sdug bsngal nyams su myong ba yin no/ /ji skad du bcom ldan 'das kyis shes rab kyi pha</text></item>
<item><p>82b.7</p><section></section><text>rol tu phyin pa brgyad stong pa'i dge ba'i bshes gnyen gyi le'u las/ rab 'byor gyis gsol pa/ bcom ldan 'das gal te chos thams cad dben pa dang stong pa lags na/ bcom ldan 'das ji ltar na sems can rnams kyi kun nas nyon mongs pa gda' bar 'gyur/ ji ltar rnam par</text></item>
<item><p>83a.1</p><section></section><text>byang bar 'gyur/ bcom ldan 'das dben pa ni kun nas nyon mongs par yang mi 'gyur/ rnam par byang bar yang mi 'gyur ro/ /bcom ldan 'das stong pa ni kun nas nyon mongs par yang mi 'gyur / rnam par byang bar yang mi 'gyur ro/ /bcom ldan 'das</text></item>
<item><p>83a.2</p><section></section><text>dben pa'am stong pa nyid bla na med pa yang dag par rdzogs pa'i byang chub mngon par rdzogs par 'tshang mi rgya la/ bcom ldan 'das dben pa dang / stong pa nyid las gud na chos gang bla na med pa yang dag par rdzogs pa'i byang chub mngon par rdzogs par sangs rgyas pa'am/ mngon par</text></item>
<item><p>83a.3</p><section></section><text>rdzogs par 'tshang rgya ba'am/ mngon par rdzogs par 'tshang rgya ba'i chos de dmigs su ma mchis na/ bcom ldan 'das bshad pa de'i don ji lta bur 'tshal bar bgyi/ bcom ldan 'das kyis bstan du gsol/ bde bar gshegs pa bstan du gsol/ de skad ces gsol pa dang / </text></item>
<item><p>83a.4</p><section></section><text>bcom ldan 'das kyis tshe dang ldan pa rab 'byor la 'di skad ces bka' stsal to/ /rab 'byor de ji snyam du sems/ sems can rnams ni yun ring po nas ngar 'dzin pa dang / nga yir 'dzin pa la spyod dam/ rab 'byor gyis gsol pa/ bcom ldan 'das de de bzhin no/ /bde bar</text></item>
<item><p>83a.5</p><section></section><text>gshegs pa de de bzhin te/ sems can rnams ni ngar 'dzin pa dang / nga yir 'dzin pa la spyod do/ /bcom ldan 'das kyis bka' stsal pa/ rab 'byor de ji snyam du sems/ 'on kyang ngar 'dzin pa dang / nga yir 'dzin pa stong pa yin mod/ rab 'byor gyis gsol pa/ bcom</text></item>
<item><p>83a.6</p><section></section><text>ldan 'das stong pa lags so/ /bde bar gshegs pa stong pa lags so/ /bcom ldan 'das kyis bka' stsal pa/ rab 'byor de ji snyam du sems ngar 'dzin pa dang / nga yir 'dzin pas sems can rnams 'khor ba na 'khor ram/ rab 'byor gyis gsol pa/ bcom ldan 'das de de</text></item>
<item><p>83a.7</p><section></section><text>bzhin no/ /bde bar gshegs pa de de bzhin te/ ngar 'dzin pa dang / nga yir 'dzin pas sems can rnams 'khor ba na 'khor ro/ /bcom ldan 'das kyis bka' stsal pa/ rab 'byor de ltar na sems can rnams kun nas nyon mongs par yang snang ngo / /rnam par byang bar</text></item>
<item><p>83b.1</p><section></section><text>yang snang ngo zhes gsungs pa dang / de bzhin du las kyi sgrib pa thams cad rnam par dag pa'i mdo las kyang / dge slong 'di ji snyam du sems/ ci skye ba med pa skye ba'am/ 'gag pa'am/ kun nas nyon mongs pa'am/ rnam par byang bar 'gyur ram/ gsol pa/ bcom</text></item>
<item><p>83b.2</p><section></section><text>ldan 'das de ni ma lags so/ /bcom ldan 'das kyis bka' stsal pa/ dge slong 'di ji snyam du sems/ ci skye ba med pa'i chos rnams sems can dmyal bar 'gro bar 'gyur ram/ dud 'gro'i skye gnas sam/ gshin rje'i 'jig rten du skye bar 'gyur ram/ gsol pa/ </text></item>
<item><p>83b.3</p><section></section><text>bcom ldan 'das skye ba ma mchis pa nyid kyang ma mchis pa lags na/ ngan 'gror mchi bar 'gyur ba lta ga la mchis/ bcom ldan 'das kyis bka' stsal pa/ dge slong de ltar chos thams cad ni de ltar 'od gsal ba yin na yang byis pa so so'i skye bo rnams ni yang dag pa ma yin</text></item>
<item><p>83b.4</p><section></section><text>pa'i chos rnams la brtags / phyin ci log la brtags / gsob dang / gsog lta bu'i chos thams cad la brtags pas/ sems can dmyal ba dang dud 'gro'i skye gnas dang gshin rje'i 'jig rten du 'gro bar 'gyur ro/ /dge slong ci de ltar sems kun nas nyon mongs pas sems can rnams kun</text></item>
<item><p>83b.5</p><section></section><text>nas nyon mongs pa can du 'gyur ram/ sems rnam par dag pas sems can rnam par 'gyur ro zhes gsungs pa dang / de bzhin gshegs pa'i mdzod kyi mdo las kyang / chos thams cad la dad pa med pas mngon par dad cing lhag par mos na des ni sems can de ngan 'gror 'gro bar mi smra'o/ / </text></item>
<item><p>83b.6</p><section></section><text>de ci'i phyir zhe na/ nyon mongs pa rnams la phung po med pa'i phyir ro/ /nyon mongs pa thams cad rnam par dben pa las rgyu dang rkyen tshogs pa dang phrad pa las skye bar 'gyur la/ skyes pa tsam gyis 'gag par 'gyur te/ gang skye ba dang 'jig pa de ni nyon mongs pa rnams kyis 'jig pa'o</text></item>
<item><p>83b.7</p><section></section><text>zhes gsungs pa dang / klu sgrub kyi zhal snga nas kyis don 'di gsal bar bya ba'i phyir/ gal te 'di kun stong pa dang / /skye med ngo bo nyid yin na/ /bde dang sdug bsngal sogs 'jug 'dir/ /ji ltar las kyis 'khor bar 'gyur/ /bdag tu rlom par gyur ma thag /de</text></item>
<item><p>84a.1</p><section></section><text>bzhin 'dod chags sogs dri ma/ /brtags pas gzhan gyi dbang gyur pas/ /byis pa sdug bsngal gyis nyon mongs/ /'di dag thams cad sems tsam ste/ /sgyu ma'i rnam par yang dag 'byung / /de nas dge dang mi dge'i las/ /des ni bde 'gro ngan 'gror</text></item>
<item><p>84a.2</p><section></section><text>skye/ /zhes gsungs pas so/ /de ltar na rigs pa 'dis lung dang rigs pa dag gis de bzhin gshegs pa snying rje chen po'i bdag nyid can thams cad kyis sems can thams cad sdug bsngal gyi dba' klong du lhung bar gyur cing skyabs med pa dpung gnyen med pa rnams la gzigs</text></item>
<item><p>84a.3</p><section></section><text>nas kun rdzob kyi bden pa'i tshul gyis nyon mongs pa'i ngo bo nyid yongs su shes pas nyon mongs pa rnam par dag par mdzad cing / kun rdzob kyi bden pa yang don dam pa'i bden pas rnam par sbyangs nas yang dag pa'i tshul gyi bdag nyid can gyi ting nge 'dzin la yang dag par 'jog par mdzad pa</text></item>
<item><p>84a.4</p><section></section><text>yin no/ /las kyi mtha' rnam par 'byed pa'i bsdus pa'i the tshom gcod pa ste le'u lnga pa'o// //rdo rje slob mas gsol pa/ khyed kyi zhal snga nas kyi bka' drin gyis bshad ma thag pa'i gsung rab kyi rjes su 'brangs nas lus dang ngag dang sems kyi mtshan nyid la so sor brtags</text></item>
<item><p>84a.5</p><section></section><text>pas nges par 'tshal te/ ting nge 'dzin gzhan gyi khyad par yang rje btsun gyi zhal snga nas gsol nas gong nas gong du ting nge 'dzin gyi khyad par zhu bar 'tshal lo/ /bskyed pa'i rim pa nas brtsams te lus rnam par dben pa'i mthar thug pa'i bar du rdo rje gsum la sogs pas kyang mtshan</text></item>
<item><p>84a.6</p><section></section><text>nyid la lhag par mos pa tsam lags te/ de bas na lus rnam par dben pa la yang lha'i gzugs med de/ lus ni rdul phra rab bsags pa tsam yin pa'i phyir ro/ /ngag rnam par dben pa'i mthar thug pa yang 'jug pa la sogs pa'i rim gyis rdo rje bzlas pa tsam yongs su shes</text></item>
<item><p>84a.7</p><section></section><text>pa ste/ de la yang lha'i rnam pa med de sgra rnams ni brag ca lta bu yin pa'i phyir ro/ /sems rnam par dben pa'i mthar thug pa yang rang bzhin gyis snang ba tsam yongs su shes pa tsam du zad pas der yang rnam pa thams cad kyi mchog dang ldan pa'i lha'i sku'i ngo bor rnyed par mi 'gyur te/ </text></item>
<item><p>84b.1</p><section></section><text>sems ni snang ba tsam yin pa'i phyir ro/ / rigs pa 'dis ni kun rdzob la brten nas gnas pa rnyed par mi 'gyur ro/ /de bas na ye shes tsam gyis lha nyid du bskyed pa slob dpon gyi zhal snga las rtogs par bgyid 'tshal lo/ /rdo rje slob dpon gyis smras pa/ sems can chen po legs</text></item>
<item><p>84b.2</p><section></section><text>so legs so/ /lha'i de kho na nyid bsam gyis mi khyab pa sangs rgyas thams cad kyis bshad pa bla ma brgyud pa'i rim pa las 'ongs pa/ sa bcu'i dbang phyug rnams kyi yang yul ma yin pa de ngas khong du chud par bya'o/ /rang gi sems yang dag pa ji lta ba bzhin du yongs su shes</text></item>
<item><p>84b.3</p><section></section><text>pa zhes bya ba phung po dang khams dang skye mched rnams la yang med pa/ ye shes tsam du yongs su snang ba tsam gyis mtshan thams cad dang ldan pa'i lha'i skur gzung ba de yang sgyu ma dang / rmi lam la sogs pa'i dpe rnam pa bcu gnyis kyis nye bar mtshon pa 'di ni sangs rgyas rnams kyi</text></item>
<item><p>84b.4</p><section></section><text>yid kyi rang bzhin gyi sku yin no/ /rdo rje slob mas gsol pa/ brten pa'i lus med par sems kyi rang bzhin yang med pa / sems med par yang lus dmigs su med do zhes lung gi tshig las gsungs na/ de ji ltar na sems 'ba' zhig tsam gyis phyag dang zhabs la sogs</text></item>
<item><p>84b.5</p><section></section><text>pa mtshan thams cad dang ldan pa'i lha'i sku rdzogs par 'gyur/ dmigs pa'i lta ba can rnams ni lung dang rtogs pa med par yid ches par mi 'gyur ro/ /de bas na de rnams dmigs su med pa'i lha'i de kho na nyid bde blag tu mngon du bya ba'i thabs bcom ldan 'das rdo rje slob dpon</text></item>
<item><p>84b.6</p><section></section><text>ston pas bshad du gsol/ rdo rje slob dpon gyis smras pa/ sems can chen po legs so legs so/ /gang mdo sde la sogs pa'i tshul la zhugs pa dang / bskyed pa'i rim pa la gnas pa'i sgom pa po rnams kyang chos thams cad sgyu ma lta bu dang / rmi lam lta bu dang / gzugs brnyan</text></item>
<item><p>84b.7</p><section></section><text>lta bu zhes dper brjod cing lhag par mos kyang de rnams dpes bdag la byin gyis brlab pa'i man ngag shes tsam gyis yid kyi rang bzhin gyi lha'i sku rdzogs par 'gyur ba shes par ni mi 'gyur ro/ /de bas na ngas rnal 'byor gyi rgyud kyi rjes su 'brangs nas rdo rje sems dpa' rdzogs par 'gyur ba'i</text></item>
<item><p>85a.1</p><section></section><text>rgyu dang rkyen khyod la khong du chud par bya'o/ /bden par na sems ni dbyibs dang kha dog dang bral ba snang ba tsam nam mkha' dang mnyam pa'i ngo bo nyid don dam pa'i bden pa dang 'dra bar reg par dka' ba'o/ /de lta mod kyi snang ba tsam gyi snang ba gsum po rlung la brten par gyur</text></item>
<item><p>85a.2</p><section></section><text>pa dang / thun mong du gyur pas yang ba ste/ de bas na rlung gis rnam par shes pa bcings pa yin no/ /de nas shes rab dang thabs kyi snang ba gnyis 'od zer lnga dang bcas shing sna tshogs pa'i yon tan thams cad dang ldan pa'i sgyu ma lta bu'i lha'i sku 'byung bar 'gyur ro/ /'di'i bzhon pa gang yin</text></item>
<item><p>85a.3</p><section></section><text>zhe na/ rlung zhes bya ba ste sems rdo rje gang yin pa de lta bu'i rlung la zhon nas/ gang du 'dod pa der 'pho bar 'gyur ro/ /rnam par shes pa 'pho ba'i mdo las kyang gsal bar gsungs te/ bcom ldan 'das kyis bka' stsal pa/ sman chen ngas tshigs su bcad pa phyed kyi don gyi phyir brag gi</text></item>
<item><p>85a.4</p><section></section><text>rtse mo nas lus bor te dka' ba rnam pa brgya stong du ma nyams su myong ngo / /sman chen khyod ci dang ci 'dod pa dris shig dang / ngas khyod la lan gdab bo/ de skad ces bka' stsal pa dang / bcom ldan 'das la sman chen gyis 'di skad ces gsol to/ /bcom ldan 'das rnam par shes pa</text></item>
<item><p>85a.5</p><section></section><text>'di'i rang bzhin ci lags/ bcom ldan 'das kyis bka' stsal pa/ sman chen sgyu ma mkhan gyi mi'i rang bzhin gang yin pa dang / mi'i grib ma chu'i nang du 'byung ba gsal ba ma yin zhing mi gsal ba'i rang bzhin gang yin pa dang / mig dang nam mkha'i rang bzhin gang yin pa</text></item>
<item><p>85a.6</p><section></section><text>dang / srid pa'i rang bzhin gang yin pa de bzhin no/ /gang yang sman chen khyod kyis skye ba med pa nyid kyis ji ltar thog mar 'chi bas byas pa'i gzugs blta bar bya zhes bya ba bshad par bya'o/ /'di lta ste/ chu'i nang du byung ba'i skyes bu'i grib ma'i gzugs bzhin du blta bar bya'i de'i nang</text></item>
<item><p>85a.7</p><section></section><text>du byung ba'i snang ba bzhin du ni blta bar mi bya'o/ /yang sman chen de'i mgo bo dang lag pa dang rkang pa dang ldan par gyur pa yang chu'i nang du byung ba'i skyes bu nyid bzhin no/ /de la ni grang ba'am dro ba'am lus dub pa la sogs pa med de/ de la sha dang nya sha la sogs pa mi srid pa'i phyir dang / </text></item>
<item><p>85b.1</p><section></section><text>grib ma ni khams kyis rnam par gzhig mi nus pa'i phyir ro/ /de na chu'i nang du byung ba'i skyes bu'i gzugs brnyan ni bde ba'i sgra'am sdug bsngal ba'i sgra brjod par mi 'gyur ro/ /de bzhin du rnam par shes pa 'di yang thog mar 'chi ba'i lus kyi rang bzhin yongs su spangs nas des byas</text></item>
<item><p>85b.2</p><section></section><text>pa'i gzugs su gyur pa'o/ /de ltar byis pa so so'i skye bo srid pa bar ma pa zhes bya ba'i 'khor ba'i rgyur 'gyur ro/ /de nyid bla ma brgyud pa'i rim gyis de bzhin gshegs pa thams cad kyi man ngag thob pa rnams ni bdag la byin gyis brlab pa zhes bya ba 'di ltar rtsig pa'i ras ris me long gi</text></item>
<item><p>85b.3</p><section></section><text>nang du nye bar snang ba de bzhin du rdo rje sems dpa'i sku'i ngo bo nyid kyis bdag nyid sprul te/ rnam pa thams cad kyi mchog dang ldan pa sku blta bas chog mi shes pa skyes bu chen po'i mtshan sum cu rtsa gnyis la sogs pas lus la brgyan pa ste/ mdor na sangs rgyas thams cad kyi yon tan gyis</text></item>
<item><p>85b.4</p><section></section><text>brgyan pa zhes pa'i bar du'o/ /ji skad du bcom ldan 'das kyis rnam par snang mdzad mngon par byang chub pa'i rgyud las/ 'ja' tshon lta bu'i lus dag ni/ /de nyid bsgoms pas thob par 'gyur/ /zhes gsungs so/ /'di'i don ni 'di yin te/ 'ja' tshon zhes bya ba ni lha'i dbang po'i</text></item>
<item><p>85b.5</p><section></section><text>gzhu ste/ de yang gang zhe na/ dngos su 'od zer lngas nye bar mtshon pa ste/ ji ltar 'ja' tshon nam mkha'i dkyil na kha dog lnga'i dbye ba yongs su gsal ba yin te/ lus kyang de dang 'dra bar nye bar mtshon pa'i phyir/ 'ja' tshon lta bu'i lus dag ni/ /zhes bya ba'i don to/ /de</text></item>
<item><p>85b.6</p><section></section><text>nyid bsgoms pas thob par 'gyur/ /zhes bya ba ni bla ma las man ngag yang dag par thob nas de kho na nyid bsgom zhing don dam pa'i bden pa la dmigs pas 'thob pa'i don to/ /rdo rje slob mas gsol pa/ bcom ldan 'das som nyir gyur pa gzhan 'ga' zhig bdag la mchis te/ </text></item>
<item><p>85b.7</p><section></section><text>ci'i phyir yun ring por gnyid log nas ci'i phyir lus kyi khog pa bor te/ rmi lam du sum cu rtsa gsum pa'i gnas sam/ yul phyogs gzhan dag tu song nas 'dod pa'i yon tan lnga nyams su myong ste/ yang yul 'dir 'ongs nas ci'i phyir rmi lam na dge ba dang mi dge ba</text></item>
<item><p>86a.1</p><section></section><text>mthong ba'i 'bras bu thob par 'gyur/ de bzhin du gnyid log pa'am/ gnyid ma log pa'i gnas skabs dag ci tha dad par mchis sam/ 'on te ma mchis/ rdo rje slob dpon gyis smras pa/ sems can chen</text></item>
<item><p>86a.2</p><section></section><text>po legs so legs so/ /thog ma med pa'i rang bzhin can gyi lus la dngos por bltas nas 'dzin pa rnams kyi the tshom bsal ba'i phyir dang / bdag la byin gyis brlab par bshad pa rnam par gsal bar bya ba'i phyir rmi lam gyi mtshan nyid yongs su 'dri bar byed pa</text></item>
<item><p>86a.3</p><section></section><text>legs so legs so/ /de bas na rmi lam gyi sgo nas gzugs brnyan du bshad pa'i lha'i sku thams cad kyi so so rang rig par gyur pa rgyud dang mdo sde rnams kyi rjes su 'brangs nas rab tu rtogs par bya yis rtse gcig pa'i sems kyis nyon cig /phung po khams dang skye mched</text></item>
<item><p>86a.4</p><section></section><text>dbang sogs la/ /shes pa gnyis po de 'dir rab 'dus nas/ /stong chen gyur pa gang zhig gnyid log pa/ /rlung gi shugs kyis rmi lam mthong bar 'gyur/ /rmi lam sad la bye brag gzhan med par/ /kun du rtog pas rmi lam 'bras 'dod pas/ /'gro ba nyin mtshan</text></item>
<item><p>86a.5</p><section></section><text>nye bar gnyid log cing / /sa mthug gyur pas rab tu ring gnyid log /'bras bu ma smin byas pa'i las rnams kyis/ /skye 'dir rlung ni slar yang 'jug par 'gyur/ /'bras bu smin par gyur na rlung 'di nyid/ /'jig rten 'chi ba gzhan du myur 'gror 'gyur/ /ji ltar</text></item>
<item><p>86a.6</p><section></section><text>phyogs bcur bzhugs pa'i rgyal dbang po/ /de yi sku la rkang rus sha med kyang / /sems can phan phyir khams la 'jug mdzad cing / /sprul pa'i sku yis bya ba mdzad pa yin/ /rim pa de bzhin gnyid log sad pa'i sems/ 'bras bu 'dod pa'i rnam rtog dra ba can/ /de</text></item>
<item><p>86a.7</p><section></section><text>bas chos kun rmi lam lta bu ste/ /bden dang brdzun pa dag kyang yod ma yin/ /zhes bya'o/ /don 'di nyid gsal bar bya ba'i phyir las kyi sgrib pa thams cad rnam par dag pa'i mdo las kyang / dge slong 'di ji snyam du sems/ ci khyod kyis gnyid log pa'i rmi lam na kun du rtog</text></item>
<item><p>86b.1</p><section></section><text>pa'i tshe 'dod chags spyod pa myong ngam/ gsol pa/ bcom ldan 'das myong lags so/ /bcom ldan 'das kyis bka' stsal pa/ dge slong sems kyis 'dod chags spyad par khyod kyis mi shes sam/ gsol pa/ bcom ldan 'das de ni de lta bu lags so/ /bcom</text></item>
<item><p>86b.2</p><section></section><text>ldan 'das kyis bka' stsal pa/ dge slong ci khyod kyis rmi lam gyi sems dang / gnyid ma log pa'i sems 'di la bye brag dang tha dad du bya ba zhig yod par mthong ngam/ gsol pa/ bcom ldan 'das bdag gis ni rmi lam gyi sems dang gnyid ma log pa'i sems</text></item>
<item><p>86b.3</p><section></section><text>la tha dad du bgyi ba cung zad kyang ma mthong lags so/ /bcom ldan 'das kyis bka' stsal pa/ dge slong 'di ji snyam du sems/ chos thams cad ni rmi lam lta bu'o zhes ngas ma bstan tam/ gsol pa/ bcom ldan 'das de ni de ltar lags so zhes gsol pa dang / </text></item>
<item><p>86b.4</p><section></section><text>bcom ldan 'das kyis don 'di nyid gsal bar bya ba'i phyir gsang ba 'dus pa zhes bya ba rnal 'byor chen po'i rgyud las kyang / kye bcom ldan 'das de bzhin gshegs pa thams cad 'di lta ste/ dper na byang chub kyi sems ni de bzhin gshegs pa thams cad kyi ye shes 'byung</text></item>
<item><p>86b.5</p><section></section><text>bar byed pa rdo rje'i gnas lta bu ste/ byang chub kyi sems de yang lus la mi gnas/ ngag la mi gnas/ sems la mi gnas so/ /chos gang khams gsum na mi gnas pa de la skye ba yang med de/ 'di ni ye shes 'byung ba'i rdo rje'i gnas de yin no/ /kye bcom ldan</text></item>
<item><p>86b.6</p><section></section><text>'das de bzhin gshegs pa thams cad rmi lam 'di ni bdag gis khams gsum du rmi lam mthong bar bya'o snyam du mi sems so/ /mi yang bdag gis rmi lam mthong ngo snyam du mi sems te/ khams gsum gyi bya ba de rnams kyang rmi lam lta bu rmi lam dang 'dra ba rmi lam las</text></item>
<item><p>86b.7</p><section></section><text>byung ba'o/ /de bzhin du bcom ldan 'das de bzhin gshegs pa thams cad phyogs bcu'i 'jig rten gyi khams kyi sangs rgyas dang byang chub sems dpa' ji snyed pa rnams dang / sems can ji snyed pa thams cad kyang rmi lam ltar bdag med pa'i gnas su rig par bya'o zhes</text></item>
<item><p>87a.1</p><section></section><text>gsungs pa dang / sgyu ma lta bu'i ting nge 'dzin 'di nyid gsal bar bya ba'i phyir ye shes rdo rje kun las btus pa zhes bya ba rnal 'byor chen po'i rgyud las kyang / sems dang sems las byung ba'i rnal 'byor chen po ni bde ba chen po'i ting nge 'dzin to/ /de</text></item>
<item><p>87a.2</p><section></section><text>ni sgyu ma'i dpes nye bar mtshon pa ste/ de bas na sangs rgyas kyi zhing gang+gA'i klung gi bye ma snyed kyi de bzhin gshegs pa thams cad ni sgyu ma lta bu dang / chu zla lta bu dang / mig yor lta bu dang / smig rgyu lta bu dang / rmi lam lta bu dang / brag ca dang / dri za'i grong khyer dang / </text></item>
<item><p>87a.3</p><section></section><text>mig 'phrul dang / 'ja' tshon dang / glog dang / chu'i chu bur dang / me long gi gzugs brnyan te/ sgyu ma'i dpe bcu gnyis kyis bde ba chen po'i ting nge 'dzin nye bar mtshon par 'gyur ba yin te/ de ltar phyogs bcu'i 'jig rten gyi khams na gnas pa'i de bzhin gshegs</text></item>
<item><p>87a.4</p><section></section><text>pa thams cad 'khor ba ji srid pa'i bar du sgyu ma lta bu'i ting nge 'dzin gyis bzhugs nas 'dod pa'i yon tan lnga rnams kyis rol par mdzad cing dga' bar mdzad pas yongs su spyod par mdzad la/ thams cad mkhyen pa'i yon tan dang ldan pas bdag nyid bzhed pa tsam gyis sangs</text></item>
<item><p>87a.5</p><section></section><text>rgyas kyi zhing nas sangs rgyas kyi zhing du gshegs par mdzad do/ /de ltar dus gsum gyi 'khor ba'i sdug bsngal rjes su dran nas rnam par grol bar 'dod pas rdo rje slob dpon 'bad pas mnyes par byas la bdag la byin gyis brlab pa'i rim pa'i man ngag thob nas/ de rnam</text></item>
<item><p>87a.6</p><section></section><text>par dag pa'i thabs btsal bar bya'o/ /kun rdzob kyi bden pa bsdus pa'i the tshom gcod pa ste le'u drug pa'o// //rdo rje slob mas gsol pa/ kun rdzob kyi bden pa la ni som nyi ma mchis na/ da ni snang ba rnam par dag pa'i gnas don dam pa'i bden pa'i cha bla ma'i zhal</text></item>
<item><p>87a.7</p><section></section><text>snga nas kyi bka' drin gyis ches shes par 'tshal lo/ /rdo rje slob dpon gyis smras pa/ kun rdzob kyi bden pa zhes bya ba ni bdag la byin gyis brlab pa'i rim gyis rdo rje sems dpa'i skur rdzogs pa ni sgyu ma'i dpe bcu gnyis kyis rab tu bstan par nus kyi don dam pa'i bden</text></item>
<item><p>87b.1</p><section></section><text>pa ni yang lus med pa/ dpe med pa/ rtsom pa thams cad dang bral ba so so rang gis rig pa ste/ de bas na bla ma'i kha las bstan pa med par shes par mi 'gyur ro/ /ji skad du gsungs pa'i tshig las kyang / ji ltar mar me bum nang gnas/ /phyi rol du ni snang mi</text></item>
<item><p>87b.2</p><section></section><text>'gyur/ /bum pa de nyid bcag gyur na/ /de 'og mar me 'od snang 'gyur/ /de bzhin bum pa rang lus nyid/ /de nyid mar me lta bu nyid/ /bla ma'i kha yis legs bcag na/ /sangs rgyas ye shes gsal bar 'gyur/ /nam mkha' las ni nam mkha' 'byung / /mkha'</text></item>
<item><p>87b.3</p><section></section><text>yis nam mkha' mthong 'gyur ba'i/ /de nyid bla ma'i kha nyid las/ /sbyor ba legs par ston pa yin/ /zhes gsungs te/ rigs pa 'dis na sgra'i rnam pa las byung ba yin pas thog ma dang tha ma med cing / dngos po med pa'i ngo bo nyid gzung ba dang 'dzin pa dang bral ba ni</text></item>
<item><p>87b.4</p><section></section><text>kun rdzob kyi bden pa'i mtshan nyid kyi sgra gang yin pa'i sgo nas rab tu bstan pa'o/ /don dam pa'i bden pa de yang ma bcos pa'i nam mkha' dang mnyam pa dri ma med pa'i ngo bo nyid de don 'di nyid gsal bar bya ba'i phyir tshul gcig par bstan pa'i mdo las/ chos 'di sgra skad</text></item>
<item><p>87b.5</p><section></section><text>dag gis lung bstan te/ /chos dang sgra dag 'dir ni rnyed mi 'gyur/ /chos nyid tshul gcig dngos la'ang 'jug byed pa/ /bzod mchog bla na med la reg par 'gyur/ /zhes gsungs so/ /de ltar rgyu dang 'bras bu gnyis su med par khong du chud pa'i slob mas bla mas </text></item>
<item><p>87b.6</p><section></section><text>bstan pa'i lung thob nas rgyud las ji skad bshad pa'i cho ga dang / 'byor pa ci yod pas tshogs kyi dkyil 'khor byas la nam phyed na legs par bslabs pa'i phyag rgya lus dri zhim pos byugs shing rgyan thams cad kyis brgyan pa bla ma la phul te/ gsang ba dang de las gzhan</text></item>
<item><p>87b.7</p><section></section><text>pa'i mchod pas yang dag par mchod la bla ma'i mdun du pus mo g.yas pa'i lha nga sa la btsugs te/ thal mo sbyar ba byas la 'khor ba las skyob pa'i yid kyis slob dpon la de bzhin gshegs pa mngon sum bzhin du lhag par mos pa dang / bstod pa'i mchod pa 'dis</text></item>
<item><p>88a.1</p><section></section><text>mngon par byang chub par gsol ba gdab par bya'o/ /mchog sbyin rdo rje mchog khyod 'dud/ /yang dag mtha' gyur khyod la 'dud/ /stong nyid las byung khyod la 'dud/ /sangs rgyas byang chub phyag 'tshal 'dud/ /mngon par byang chub mthong ba ni/ /slob dpon</text></item>
<item><p>88a.2</p><section></section><text>chen po bdag 'tshal lo/ /sangs rgyas kun gyi ye shes che/ /thams cad stong pa bla na med/ /rang myong mtshan nyid gcig pa nyid/ /sems dpa' chen po stsal du gsol/ /las dang skye las rnam grol pa'i/ /tshe 'dir byang chub nyid 'thob pa/ /khyed zhabs pad+ma</text></item>
<item><p>88a.3</p><section></section><text>spangs nas ni/ /gtso bo gzhan du skyabs ma mchis/ /'gro ba'i dpa' bo thub chen po/ /de bas sangs rgyas mchog mnyes mdzod/ /de ltar gsol ba'i cho ga mchog /dam pa de ni thos gyur nas/ /bla ma dpal ldan yon tan mtsho/ /snying rjes slob ma la skyed la/ / </text></item>
<item><p>88a.4</p><section></section><text>bzhin ni rab tu dang gyur pas/ /rang gi brtse bas rab dga' zhing / /rnal 'byor rgyud las byung ba'i mchog /dam tshig bzang po bstan par bya/ /de nas slob dpon snyoms zhugs nas/ /bum pa'am yang na dung chos su/ /byang chub sems ni gzhag par bya/ /de nas slob</text></item>
<item><p>88a.5</p><section></section><text>ma de bos te/ /sangs rgyas kun gyis byin brlabs la/ /rgyal ba'i phyag rgyar bcas pa yis/ /dam tshig dag ni bstan par bya/ /rdo rje can ni gnyis pa yis/ /dbang bskur ba ni sbyin par bya/ /bkra shis sgra ni bsgrags pa dang / /rol mo'i sgra skad sna tshogs kyis/ /khams</text></item>
<item><p>88a.6</p><section></section><text>gsum pa yi dbang bskur bas/ /slob ma 'dud cing thal sbyar ba/ /der ni rab tu bskul ba yis/ /rjes su gnang ba de nas sbyin/ /phreng ba chu dang rdzogs sangs rgyas/ /rdo rje dril bu me long dang / /ming dang slob dpon rjes gnang ste/ /dbang bskur rim pa 'di yin no/ /de nas</text></item>
<item><p>88a.7</p><section></section><text>byang chub mtshan nyid ni/ /bla ma brgyud rim las 'ongs pa/ /man ngag gi ni gzhi thob pa/ /de nas de la sbyin par bya/ /de la mngon par byang chub pa'i rim pa ni rnam pa gnyis te/ /'di lta ste phyi dang nang gi'o/ /de la dang por phyi'i bstan par bya ste/ /tho rangs kyi thun mtshams su</text></item>
<item><p>88b.1</p><section></section><text>ma rig pa'i snang ba 'das nas ji srid nyi ma gsal bar ma gyur pa ste/ 'di la ni 'od gsal ba dri ma med pa'i rnam pa gsal zhing lus dang ngag dang yid dang bral ba thams cad stong pa'i mtshan nyid can no/ /nyi ma shar ba ni snang ba mched pa'o/ /nyi ma nub pa'i thun mtshams su ma</text></item>
<item><p>88b.2</p><section></section><text>rig pa'o/ /zla ba shar ba'i tshe ni snang ba'o/ /de ltar stong pa nyid rnam pa bzhi phyi rol la nges par bstan pa bshad nas/ da ni nang gi mngon par byang chub pa so so rang gis rig pa'i mtshan nyid can rim pa 'dis bstan par bya ste/ dang por smig rgyu lta bu la 'od zer lnga'i</text></item>
<item><p>88b.3</p><section></section><text>tshogs dang ldan par mthong ngo / /gnyis pa ni snang ba ste/ zla ba'i 'od zer lta bu'o/ /gsum pa ni snang ba mched pa ste nyi ma'i 'od zer lta bu'o/ /bzhi pa ni snang ba thob pa ste mun pa lta bu'o/ /de nas mun pa dang bral ba'i skad cig la 'od gsal ba ste/ shin tu gsal ba rtag tu</text></item>
<item><p>88b.4</p><section></section><text>snang ba'i mtshan nyid can don dam pa'i bden pa'i rang gi mtshan nyid ye shes kyi mig gis mthong ngo / /de ltar thams cad stong pa nyid mngon sum du byas nas rim pa 'dis bsam gtan rnam pa nyid la dmigs par byed do/ /de'i rim pa ni 'di yin te/ chu bo'am lteng ka'i chu ni dri med</text></item>
<item><p>88b.5</p><section></section><text>dag la gor bu gnas pa ltar/ /de bzhin de la rim gyis rjes su gzhig par byed pas rnal 'byor pas ni rtag tu bsam/ /me long la ni rlung dag rim gyis zad par byed pa bzhin du'ang blta bya ste/ /ril por 'dzin la'ang bya ba'i rim pa 'dir ni de bzhin yang dag brtag /da ni</text></item>
<item><p>88b.6</p><section></section><text>ming la mngon par zhen pa rnams kyis 'khrul pa bsal bar bya ba'i phyir don dam pa'i bden pa'i ming gi rnam grangs 'ga' zhig la 'jug par bya ste/ de la dang por ni 'od gsal ba dang / thams cad stong pa dang / sangs rgyas ye shes dang / rdo rje'i ye shes dang / bla na</text></item>
<item><p>88b.7</p><section></section><text>med pa'i ye shes dang / dri ma med pa dang / dngos po med pa dang / snang ba med pa dang / bdag med pa dang / mya ngan las 'das pa dang / sems can med pa dang / srog med pa dang / gang zag med pa dang / gso ba med pa dang / skye ba med pa dang / 'gag pa med pa dang / </text></item>
<item><p>89a.1</p><section></section><text>yi ge med pa dang / tshig med pa dang / dmigs su med pa dang / bla na med pa dang / brjod du med pa dang / bsam gyis mi khyab pa dang / mtha' yas pa dang / grangs med pa dang / dbang po las 'das pa dang / gnas med pa dang / mtshan nyid med pa</text></item>
<item><p>89a.2</p><section></section><text>dang / 'dus ma byas pa dang / mtshan ma med pa dang / mi g.yo ba dang / dmigs pa dang bral ba dang / rnam par mi shes pa dang / brtag tu med pa dang / zad pa med pa dang / 'phel ba med pa dang / tshig med pa dang / sgrib pa med pa dang / tshul gcig pa dang / zhi</text></item>
<item><p>89a.3</p><section></section><text>ba dang / zhi ba nyid dang / nam mkha' dang mnyam pa dang / rang bzhin gyis dag pa dang / thog ma med pa dang / dbus med pa dang / tha ma med pa dang / 'gro ba med pa dang / 'ong ba med pa dang / ring ba ma yin pa dang / nye ba ma yin pa dang / gcig pa ma yin pa dang / tha</text></item>
<item><p>89a.4</p><section></section><text>dad pa ma yin pa dang / reg par dka' ba dang / rnam par bsgom par dka' ba dang / bsam gtan nyid dang / yang dag pa dang / chos yi sku dang / yang dag pa'i mtha' dang / chags pa med pa'i mtha' dang / chos kyi dbyings dang / lus med pa dang / rdul med pa dang / mtha'</text></item>
<item><p>89a.5</p><section></section><text>med pa dang / grub pa dang / gsang ba grub pa dang / pha rol tu phyin pa rnam par dag pa dang / lta ba rnam par dag pa dang / rgyu rnam par dag pa dang / 'bras bu rnam par dag pa dang / khams gsum rnam par dag pa dang / bsod nams rnam par dag pa dang / sdig pa rnam par dag pa dang / nyon</text></item>
<item><p>89a.6</p><section></section><text>mongs pa rnam par dag pa dang / las rnam par dag pa dang / skye ba rnam par dag pa dang / de dag ni shes rab kyi pha rol tu phyin pa dang / sangs rgyas thams cad kyi yum dang / thams cad mkhyen pa dang / rnam pa thams cad mkhyen pa dang / lam gyi rnam pa thams cad mkhyen pa dang / </text></item>
<item><p>89a.7</p><section></section><text>de bzhin nyid dang / ma nor ba de bzhin nyid dang / mnyam pa nyid dang / bsod nams dang ye shes kyi tshogs mi zad pa nyid dang / ye shes 'ba' zhig pa nyid dang / byang chub sems dpa' thams cad bskyed pa dang / nyan thos thams cad kyi yum dang / rang sangs rgyas thams cad bskrun </text></item>
<item><p>89b.1</p><section></section><text>pa dang / 'jig rten thams cad 'byin pa dang / lha'i mig rnam par dag par byed pa dang / lha'i rna ba rab tu ster bar byed pa dang / gzhan gyi sems shes par byed pa dang / sngon gyi gnas rjes su dran par byed pa dang / rdzu 'phrul dpag tu med par byed pa dang / nyon mongs pa thams cad</text></item>
<item><p>89b.2</p><section></section><text>zad par byed pa zhes bya'o/ /de bzhin du gsang ba 'dus pa zhes bya ba rnal 'byor chen po'i rgyud las kyang / dngos po med pa sgom pa'i dngos/ /zhes bya ba la sogs pa byang chub kyi sems drug gi tshigs su bcad pa rnams kyis mngon par byang chub pa'i mtshan nyid gsungs pa dang / </text></item>
<item><p>89b.3</p><section></section><text>rnal 'byor chen po'i rgyud gzhan dag las kyang / yan lag kun bsgom las 'das shing / /rtog dang rnam rtog spangs nas kyang / /gug skyed thig le las 'das pa/ /'di ni dkyil 'khor mchog yin no/ /sems can thams cad 'jug pa ni/ /gzugs dang gzugs</text></item>
<item><p>89b.4</p><section></section><text>med dri med la/ /sems ni bskul zhing rtogs byas pa'i/ /dkyil 'khor dkyil 'khor lta bu'o/ /yod dang med pa gnyi ga mtha' yin te/ /dag dang ma dag 'di yang mtha' nyid yin/ /de bas mtha' gnyis rnam par spangs nas ni/ /mkhas pa dbus la gnas par mi</text></item>
<item><p>89b.5</p><section></section><text>byed do/ /zhes gsungs pa dang / nam mkha' mtha' med brtag pa'i don/ /sems can kun gyi gnas chen po/ /dpal gyi 'byor pas 'byor pa'i rgyal/ /bsam pa thams cad rdzogs byed pa/ /zhes bya ba gsungs so/ /dgongs pas bshad pa'i tshig mang po'i ming gi</text></item>
<item><p>89b.6</p><section></section><text>rnam grangs bsdus pas ci zhig bya zhe na/ ji srid chos kyi phung po brgyad khri bzhi stong gi sgra'i don dka' ba dang / mtshan nges pa med pa'i tshig 'di dag ni don dam pa'i bden pa la brten par grags so/ /de nas rdo rje slob mas mngon par byang chub pa'i rim pa rnam pa gnyis dang / bsam</text></item>
<item><p>89b.7</p><section></section><text>gtan rnam pa gnyis rtogs par gyur cing don dam pa'i bden pa'i ming gi rnam grangs thos nas mngon par zhen pa spangs te/ bzhin rab tu dang ba dang / thal mo sbyar ba byas te ched du brjod pa'i tshig 'di smras so/ /e ma'o sangs rgyas e sangs rgyas/ /chos bshad pa ni ngo mtshar che/ / </text></item>
<item><p>90a.1</p><section></section><text>yang dag don ni dag pa'i don/ /byang chub sems la phyag 'tshal lo/ /de nas rdo rje slob dpon gyis/ /slob dpon gnyis pa ltar bltas nas/ /dngos po thams cad dang bral ba/ /phung po khams dang skye mched dang / /gzung dang 'dzin pa rnam spangs</text></item>
<item><p>90a.2</p><section></section><text>pa/ /chos la bdag med mnyam nyid pas/ /rang sems gzod nas ma skyes pa/ /stong pa nyid kyi rang bzhin no/ /zhes bya ba'i tshigs su bcad pa brjod nas gnyis su med par dmigs te/ shes rab dang ye shes kyi dbang bskur ba sbyin par bya'o/ /rim pa 'di nyid kyis</text></item>
<item><p>90a.3</p><section></section><text>bcom ldan 'das dpal shAkya thub pa la de bzhin gshegs pa thams cad kyis se gol gyi sgras bskul bar gyur pas mi g.yo ba'i ting nge 'dzin las bzhengs te/ byang chub kyi shing drung la bzhugs nas mtshan phyed kyi dus su 'od gsal ba mngon du mdzad de/ sgyu ma lta bu'i ting nge</text></item>
<item><p>90a.4</p><section></section><text>'dzin las bzhengs nas/ 'gro ba rnams la chos ston par mdzad pa yin no/ /deng nas brtsams te dam pa'i chos ji srid gnas pa de srid du bla ma'i kha nas bla ma'i khar brgyud pa yin no/ /rnal 'byor gnyis rnam par dag pa la dga' ba rnams kyi mngon par byang chub pa'i rim pa don</text></item>
<item><p>90a.5</p><section></section><text>dam pa'i bden pa bsdus pa'i the tshom gcod pa ste le'u bdun pa'o// //rdo rje slob mas gsol pa/ don dam pa'i bden pa rtogs pa la ni som nyi ma mchis na bcom ldan 'das ji ltar na don dam pa'i bden pa la zhugs te dngos po med par gyur nas ldang bar bgyid/ 'dir</text></item>
<item><p>90a.6</p><section></section><text>mngon du phyogs pa nyams su myong ba ni gang zhig lags/ mi ldog par gyur pa ni gang zhig lags/ thar pa'i don ni gang zhig lags/ ci'i phyir na grol bar 'gyur/ grol ba ni su zhig lags/ rdo rje slob dpon gyis smras pa/ sems can chen po legs so legs so/ /'od gsal ba</text></item>
<item><p>90a.7</p><section></section><text>las ldang ba'i rim pa de bzhin gshegs pa'i man ngag las kha phyir bltas pa rnams kyi yul ma yin pa gsang ba 'dus pa zhes bya ba rnal 'byor chen po'i rgyud kyi rjes su 'brangs nas khyod la khong du chud par bya yis/ rtse gcig pa'i yid kyis nyon cig /rdo rje theg pa 'di la bskyed pa'i rim</text></item>
<item><p>90b.1</p><section></section><text>pa la bslabs nas sa brgyad pa thob ste/ yang nas yang du bde 'gror skye zhing ji srid rdzogs pa'i rim pa ma thob pa de srid du dge ba'i bshes gnyen mnyes par bya'o/ /sku dang gsung dang thugs mngon par rtogs nas kyang sa bcu thob pa sgyu ma lta bu'i ting nge 'dzin so sor thob cing sgyu ma lta bu'i</text></item>
<item><p>90b.2</p><section></section><text>ting nge 'dzin yang dag par rtogs nas snang ba rnam par dag pa so sor thob ste/ snang ba med pa las langs nas zung du 'jug par gnas pa'i rim gyis sangs rgyas kyi bya ba mngon sum du byas nas/ rdo rje lta bu'i ting nge 'dzin gyi yon tan thams cad kyis brgyan nas gnas par 'gyur ro/ / </text></item>
<item><p>90b.3</p><section></section><text>ji skad du bcom ldan 'das kyis lang kar gshegs pa'i mdo las kyang / blo gros chen po snying rje chen po dang thabs la mkhas pa'i lhun gyis grub pa'i sbyor ba dang / sems can gyi khams thams cad sgyu ma dang / gzugs brnyan dang / mnyam pa nyid dang / rkyen gyis ma brtsams pas</text></item>
<item><p>90b.4</p><section></section><text>phyi dang nang gi yul rnam par dben pa dang / sems phyi rol du lta bas mtshan ma med pa'i byin gyi rlabs dang ldan pa rnams rim gyis sa'i rim pa'i ting nge 'dzin gyi yul la rjes su 'jug na/ khams gsum dag gi sems sgyu mar shin tu mos par rab tu bsgom pa sgyu ma lta bu'i ting</text></item>
<item><p>90b.5</p><section></section><text>nge 'dzin rab tu thob par 'gyur ro/ /blo gros chen po de lta bas na bdag gi sems snang ba med pa tsam la 'jug pas shes rab kyi pha rol tu phyin pa la gnas pa rjes su thob pa skye ba dang / bya ba dang bral ba'i byang chub sems dpa' rnams ting nge 'dzin rdo rje'i gzugs lta bu de bzhin gshegs pa'i</text></item>
<item><p>90b.6</p><section></section><text>sku'i rjes su song ba de bzhin nyid kyi sprul pa dang ldan pa'i stobs dang / mngon par shes pa dang / dbang dang / snying brtse ba dang / snying rje dang / thabs kyis brgyan pa sangs rgyas thams cad kyi zhing gi mu stegs can gyi gnas su nye bar 'gro ba'i sems dang / yid dang / yid kyi rnam</text></item>
<item><p>90b.7</p><section></section><text>par shes pa dang bral nas rim gyis gnas 'phos pa'i de bzhin gshegs pa'i sku rab tu thob par 'gyur ro/ /blo gros chen po de bas na byang chub sems dpa' sems dpa' chen po de bzhin gshegs pa'i sku'i rjes su 'brang ba rab tu thob pa rnams kyi phung po dang khams dang skye</text></item>
<item><p>91a.1</p><section></section><text>mched dang / sems dang / rgyu dang / rkyen dang / bya ba dang ldan pa dang / skye ba dang / gnas pa dang / 'jig pa'i rnam par rtog pa'i spros pa dang bral bar sems tsam gyi rjes su 'brang bar bya'o zhes gsungs pas sgyu ma lta bu'i ting nge 'dzin la snyoms par zhugs</text></item>
<item><p>91a.2</p><section></section><text>pa rnams kyis kyang ji srid du don dam pa'i bden pa mngon par rtogs pa thob pa ma yin pa de srid kyi bar du ni phyir ldog par 'gyur ba yin no/ /de ci'i phyir zhe na/ ji srid du snang ba gsum rnam par dag par ma gyur pa de srid du ni rnam par shes pa'i kun du rtog pa'o/ /ji srid du kun du rtog pa</text></item>
<item><p>91a.3</p><section></section><text>de srid du ni nyon mongs pa'i bag chags kyi rgyun no/ /nyon mongs pa'i bag chags kyi rgyun gyis ni yang srid par 'gyur ba yin la/ gang sems dpa' gzhan dag dang bral ba de ni rnam par dag pa'i gnas te/ ji skad du dpal mchog dang po zhes bya ba'i rnal 'byor gyi rgyud las kyang 'di</text></item>
<item><p>91a.4</p><section></section><text>lta ste 'dod chags rnam par dag pa'i gnas de ni byang chub sems dpa'i gnas so/ /'di lta ste/ zhe sdang rnam par dag pa'i gnas de ni byang chub sems dpa'i gnas so/ /'di lta ste gti mug rnam par dag pa'i gnas de ni byang chub sems dpa'i gnas so zhes gsungs pa dang / rdo rje </text></item>
<item><p>91a.5</p><section></section><text>slob dpon kam+ba la'i zhal snga nas kyis kyang nang gi bdag nyid sgrub thabs las sgra ji bzhin pa'i rang bzhin sbom por bshad la/ de bzhin du sems dpa'i rang bzhin ni phra ba ste/ sems dpa' dang bral ba ni rnal 'byor pa rnams kyi mchog gi gnas so zhes bshad pa'i phyir ro/ /gang</text></item>
<item><p>91a.6</p><section></section><text>rigs pa 'dis mngon par byang chub pa'i rim pa 'dis 'od gsal ba yang dag pa thob par gyur pa de'i lus dang ngag dang sems dri ma med pa'i ngo bo nyid thams cad stong pa nyid yin pas rnam par shes pa gsum rnam par dag pa'i shes rab kyi pha rol tu phyin pa'i ngo bo nyid la ni sems pa med cing</text></item>
<item><p>91a.7</p><section></section><text>smra ba med pa gang yin pa 'di ni mya ngan las 'das pa'i khams te/ gzugs med pa/ reg par dka' ba/ las dang skye ba las rnam par grol ba/ nyi ma dang / zla ba dang / me dang / nor bu'i 'od kyis ngo bo nyid bzhin du gsal ba'o/ /de las ni mun pa'i snang ba ste snang ba nye bar thob</text></item>
<item><p>91b.1</p><section></section><text>pa la sogs par 'gyur ro/ /snang ba nye bar thob pa las gsal ba'i nyi ma'i 'od kyi snang ba'i tsha ba'i ngo bo snang ba mched pa 'byung bar 'gyur ro/ /de las ni gsal ba zla ba'i 'od zer bsil ba'i ngo bo nyid kyi snang bas khyab pa shes rab kyi ye shes 'byung bar 'gyur ro/ /dpal mchog</text></item>
<item><p>91b.2</p><section></section><text>dang po las kyang / nam mkha' las ni nam mkha' 'byung / /thams cad stong pa nam mkha' che/ /zhes gsungs so/ /de bas na stong pa nyid gzhi gcig tu gyur pa'i snang ba'i tshogs nam mkha' snang byed lta bus 'jig rten gyi khams thams cad snang bar byas te/ khams phra ba</text></item>
<item><p>91b.3</p><section></section><text>dang lhan cig tu grib ma dang 'dra bar gcad du med pa dang gzhig tu med pa'i rdo rje'i sku'i ngo bo nyid 'pho ba med cing zag pa med pas nyon mongs pa'i bag chags thams cad las rnam par grol ba 'dod pa tsam gyis dbang du gyur pa thob pa chu las nya lta bu'am/ myur bar gnyid log cing</text></item>
<item><p>91b.4</p><section></section><text>sad pa bzhin du mchog tu dga' ba'i lus kyi ngo bo nyid kyi gzugs 'byung bar 'gyur ba'i gzugs kyi bdag nyid can gyi ming ni rdo rje 'chang chen po zhes bya'o/ /'khor ba'i 'ching ba las nges par grol bas na thar pa zhes bya'o/ /don 'di nyid gsal bar bya ba'i phyir dpal gsang ba</text></item>
<item><p>91b.5</p><section></section><text>grub pa las / rang gis rig pa'i de kho na/ /gzhan gyis brjod las mi 'byung ste/ /mos dang bsgoms pas rtogs 'gyur gyi/ /dam tshig de ni gzhan du min/ /de nyid de nyid min spangs te/ /mos pa'i bsam pas nyin mtshan du/ /zhi ba'i go 'phang bla na med/ /mchog tu</text></item>
<item><p>91b.6</p><section></section><text>mya ngan 'das pa der/ /de dang de mos pa yi mthus/ /bsgoms pa'i stobs kyis gang sprul pa/ /der ni skye bar 'gyur ba'i gzugs/ /kun dga' las 'byung mchog skyes pa'ang / /skad cig tsam gyis 'byung ba ste/ /spro dang sdud par byed pa'o/ /khams gsum 'di dag</text></item>
<item><p>91b.7</p><section></section><text>thams cad kyi / /'gro dang mi 'gro bcas snang byed/ /bsgom pa'i de nyid mthu yis ni/ /thabs shes bdag nyid can zhi ba/ /nyon mongs kun las rnam grol zhing / /mtshan rnams kun gyis rab brgyan par/ /stong nyid ye shes las byung ba/ /gnyis med mchog tu zhi ba nyid/ /rnam</text></item>
<item><p>92a.1</p><section></section><text>pa kun gyi mchog ldan zhing / /gzung dang 'dzin pa rnam spangs pa/ /ye shes sgyu ma 'dra zhing dag /'od gsal rang bzhin dri ma med/ /sgra dang dri dang ro las 'das/ /de bzhin reg pa rnam spangs pa/ /ting 'dzin ye shes mig can gyi/ /mchog gcig</text></item>
<item><p>92a.2</p><section></section><text>gis ni mthong bar 'gyur/ /grib ma sgyu ma lta bu'i mchog /mchog gi dbyibs dang yang dag ldan/ /ye shes chu rlabs 'phros pa yis/ /rnam pa sna tshogs dpag med gzugs/ /'ja' tshon lta bu'i lus nyid ni/ /de nyid bsgoms pas thob par 'gyur/ /bsgom pa'i</text></item>
<item><p>92a.3</p><section></section><text>sbyor ba'i stobs kyis ni/ /dam tshig dag ni bsrungs pa yis/ /rgyal bas kyang ni brjod med pa'i/ /'di 'dra'i gzugs ni thob par 'gyur/ /gang du ser sna'i gnas gyur pa'i/ /lus ngag yid dang bral ba'i mchog /der ni yang dag bstan dbang gis/ /rang gi gzugs ni rnam</text></item>
<item><p>92a.4</p><section></section><text>par bsgom/ /e ma'o shin tu rmad byed pa / /e ma'o zhi ba dbang po 'das/ /e ma'o mchog tu zab pa nyid/ /sangs rgyas nyid kyi gnas mchog yin/ /zhes bshad pa dang / ldang ba'i rim pa 'di nyid gsang ba 'dus pa zhes bya ba rnal 'byor chen po'i rgyud las de bzhin gshegs pa</text></item>
<item><p>92a.5</p><section></section><text>rnams kyis gsungs te/ e ma'o rdo rje e rdo rje/ /e ma'o rdo rje chos bstan pa/ /gang du lus ngag sems med pa/ /der ni gzugs su rnam par bsgom/ /zhes gsungs pa dang / rje btsun gyi zhal snga nas kyis kyang / khong stong khyod kyi sku la med/ /sha dang rus pa khrag kyang</text></item>
<item><p>92a.6</p><section></section><text>med/ /nam mkha' la ni 'ja' tshon ltar/ /khyed kyi sku ni ston par mdzad/ /sku la bsnyun med mi gtsang med/ /bkres dang skom pa 'byung med kyang / /khyed ni 'jig rten 'jug pa'i phyir/ /'jig rten bya ba ston par byed/ /ces bshad pa dang / rtog pa kun las btus pa las</text></item>
<item><p>92a.7</p><section></section><text>kyang / dag pa'i sems ni gzung gyur na/ /rdo rje lus ni rnam bsgoms pas/ /brtan lus khong stong ma yin pa/ /rdo rje'i sku ni des thob 'gyur/ /zhes gsungs pa dang / ting nge 'dzin rgyal po'i mdo las/ zla 'od gzhon nur gyur pas kyang de bzhin gshegs pa'i skur bshad de/ </text></item>
<item><p>92b.1</p><section></section><text>nam mkha' 'dra zhing rdul bral gzugs bzang 'chang / /shes rab sras po lus dang mtshan mi mnga'/ /yon tan rgya mtsho rab zab thugs rje can/ /mtshungs med phyag ni bdag gi spyi bor zhog /ces gsungs pa dang / 'phags pa shes rab kyi pha rol tu phyin pa</text></item>
<item><p>92b.2</p><section></section><text>brgyad stong pa las kyang rab 'byor gyis smras pa/ lha'i bu dag mya ngan las 'das pa yang rmi lam lta bu sgyu ma lta bur smra'o/ /mya ngan las 'das pa las ches lhag pa'i chos gzhan zhig yod kyang de yang rmi lam lta bu sgyu ma lta bur smra'o zhes gsungs pas so/ /de nas</text></item>
<item><p>92b.3</p><section></section><text>de nyid kyi khyad par ni gzugs can ma yin pa dang / gzugs med pa ma yin pa dang / bden pa ma yin pa dang / brdzun pa ma yin pa dang / dngos po ma yin pa dang / dngos po med pa ma yin pa dang / rtag pa med pa dang / chad pa med pa dang / rnam pa dang bcas pa</text></item>
<item><p>92b.4</p><section></section><text>ma yin pa dang / rnam pa med pa ma yin pa dang / chos ma yin pa dang / chos ma yin pa'ang ma yin pa dang / kun nas nyon mongs pa ma yin pa dang / rnam par byang ba ma yin pa dang / 'khor ba ma yin pa dang / mya ngan las 'das pa ma yin pa dang / rtag pa ma yin pa dang / mi</text></item>
<item><p>92b.5</p><section></section><text>rtag pa ma yin pa dang / bdag ma yin pa dang / gzhan gyi bdag nyid ma yin pa dang / nang ma yin pa dang / phyi rol ma yin pa dang / 'jig rten pa ma yin pa dang / 'jig rten las 'das pa ma yin pa dang / gnyis pa ma yin pa dang / gnyis su med pa ma yin pa zhes bya</text></item>
<item><p>92b.6</p><section></section><text>ba'o/ /zung du 'jug pa'i sku yongs su rdzogs pa 'di ming gi rnam grangs 'ga' zhig la 'jug par bya ste/ rig pa chen po'i skyes bu'i gzugs dang / bden pa gnyis kyi tshul la gnas pa dang / rang bzhin gyis 'od gsal ba'i bdag nyid can dang / thabs dang shes rab</text></item>
<item><p>92b.7</p><section></section><text>kyi bdag nyid can dang / 'jig rten gsum gyi bdag nyid can dang / dus gsum gyi bdag nyid can dang / theg pa gsum gyi bdag nyid can dang / dkyil 'khor gsum gyi bdag nyid can dang / thabs kyi bdag nyid can dang / de bzhin du skyes bu dam pa dang / skyes</text></item>
<item><p>93a.1</p><section></section><text>bu mchog dang / skyes bu chen po dang / skyes bu cang shes dang / skyes bu dpa' bo dang / skyes bu brtan po dang / skyes bu 'dul ba dang / skyes bu 'dul ba po dang / skyes bu mchog dang / skyes bu kha lo sgyur ba dang / skyes bu seng ge dang / skyes bu nam</text></item>
<item><p>93a.2</p><section></section><text>mkha' dang / skyes bu thams cad kyi bdag nyid can dang / skyes bu dag pa'i bdag nyid can zhes bya ba dang / de bzhin du 'khor ba las rgal ba dang / skam sar phyin pa dang / bde ba thob pa dang / 'jigs pa med pa thob pa dang / pha rol tu 'gro bas 'bar ba dang / tsher</text></item>
<item><p>93a.3</p><section></section><text>ma dkrugs pa dang / spros pa med pa dang / dge slong dang / dgra bcom pa dang / zag pa zad pa dang / ci yang med pa dang / dge sbyong dang / bram ze dang / rgyal rigs dang / sangs rgyas kyi sras dang / nyon mongs pa med pa dang / dbang du gyur pa dang / sems rnam</text></item>
<item><p>93a.4</p><section></section><text>par grol ba dang / shes rab rnam par grol ba dang / kun shes pa dang / glang po chen po dang / bya ba byas pa dang / byed pa byas pa dang / khur bor ba dang / bdag gi don rjes su thob pa dang / srid pa sbyor ba yongs su zad pa dang / yang dag pa'i bkas sems rnam par grol ba</text></item>
<item><p>93a.5</p><section></section><text>dang / sems thams cad la dbang thob pa dang / mchog tu pha rol tu phyin pa dang / 'khor ba'i pha rol gyi mtha' la gnas pa dang / ye shes kyi sku dang / rang byung zhes bshad do/ /rdo rje lta bu'i ting nge 'dzin 'di nyid kyi khyad par bcom ldan 'das kyis dpa' bar 'gro ba'i ting</text></item>
<item><p>93a.6</p><section></section><text>nge 'dzin gyi mdo las kyang / gang gi dpa' bar 'gro ba'i ting nge 'dzin 'di dag thob pa'i skyes bu dam pa ni sangs rgyas thams cad kyi yul du mchis pa lags so/ /rang dbang gi ye shes la dbang bgyid pa lags so/ /dpa' bar 'gro ba'i ting nge 'dzin 'di ma thob pa'i phyir byang</text></item>
<item><p>93a.7</p><section></section><text>chub sems dpa' de la ni byang chub sems dpa' zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mngon par shes pa thob pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa'</text></item>
<item><p>93b.1</p><section></section><text>de la ni sbyang ba byas pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyin pa dang / tshul khrims dang / bzod pa dang / brtson 'grus dang / bsam gtan dang / shes rab dang / thabs dang ldan pa'o zhes nga mi smra'o/ / </text></item>
<item><p>93b.2</p><section></section><text>dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mang du thos pa zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni spobs pa dang ldan pa'o zhes nga mi smra'o/ /rigs kyi bu dag de bas na nges</text></item>
<item><p>93b.3</p><section></section><text>par 'byung ba'i lam thams cad du nges par 'byung bar 'dod pa'i byang chub sems dpa' rlom sems thams cad med pa'i phyir dpa' bar 'gro ba'i ting nge 'dzin 'di la bslab par bya'o zhes gsungs so/ /mi gnas pa'i mya ngan las 'das pa'i khams bsdus pa'i the tshom gcod pa</text></item>
<item><p>93b.4</p><section></section><text>ste le'u brgyad pa'o// //rdo rje slob mas gsol pa/ thos pa dang bsam pa'i rang bzhin gyis 'bras bu dang bcas pa'i rim pas de kho na nyid rtogs pa yongs su gcod pa bla mas rjes su gnang ba byas pas thams cad mkhyen pa'i phun sum tshogs pa la slob par 'dod pa'i</text></item>
<item><p>93b.5</p><section></section><text>rnal 'byor pas rgyu'i gnas skabs su ji ltar gnas par bgyi/ ji ltar bsgom par bgyi/ ji ltar brtul zhugs kyi spyod pa spyad par bgyi ba bcom ldan 'das rdo rje slob dpon ston pas lung bstan du gsol/ rdo rje slob dpon gyis smras pa/ sems dpa' chen po legs so</text></item>
<item><p>93b.6</p><section></section><text>legs so/ /khyad par gyi rgyu thob cing brtson 'grus 'bar ba rnams dang / lus dang srog la ltos pa med pa rnams kyis tshe 'di nyid la rang gi gzugs su 'dzin pa las yongs su log nas/ yon tan gyi dbang phyug brgyad kyi 'bras bu rdzogs par byed par 'dod pa rnams kyi the tshom med</text></item>
<item><p>93b.7</p><section></section><text>par bya ba'i phyir yongs su 'dri bar byed pa legs so legs so/ /dngos por 'dzin pa rnam par bsal nas thar pa 'dod pa rnams kyi sgom pa rnam par dag pa dang / spyod pa rnam par dag pa khyed la rim bzhin du bshad kyis nyon cig /'di la bden pa rnam pa gnyis gnyis su med</text></item>
<item><p>94a.1</p><section></section><text>pas rgyu dang 'bras bu dag kyang gnyis su med pa yin la/ rgyu dang 'bras bu gnyis su med pas thob pa dang thob par bya ba dag kyang gnyis su med pa yin la/ thob pa dang thob par bya ba gnyis su med pas sgom pa dang bsgom par bya ba dag kyang gnyis su med</text></item>
<item><p>94a.2</p><section></section><text>pa ste/ gnyis su med pa la ni sgrub pa po dang / sgrub pa dang / bsgrub par bya ba dmigs par mi 'gyur ro/ /de dmigs par mi 'gyur bas 'dis gang zhig la ni bsgom par bya ba'am/ su zhig spyod pa spyad par 'gyur zhes rnam par brtags nas slob par byed pa dang / </text></item>
<item><p>94a.3</p><section></section><text>yongs su rdzogs pa dag la khyad par med de/ mthong ba'i chos la mya ngan 'das/ /bya ba byas pa'ang de nyid yin/ /zhes bshad pa'i phyir ro/ /'on kyang gnas skabs kyi khyad par thob pa na ni rgyu dang 'bras bu dag kyang 'jig rten du snang ste/ gzhan du rgyu med pa'i nyes pa dang bcas</text></item>
<item><p>94a.4</p><section></section><text>par thal bar 'gyur ro/ /de bas na slob bzhin pa'i gnas skabs su ni sgom pa po dang sgom pa dang bsgom par bya ba dang / sgrub pa po dang / sgrub pa dang / bsgrub par bya ba'i spyod pa rnams kyang yod do zhes pa'am / med do zhes som nyir mi bya ste/ 'dir sgrub pa po ni kun rdzob kyi bden pa</text></item>
<item><p>94a.5</p><section></section><text>rtogs pa'o/ /sgrub pa ni don dam pa'i bden pa'o/ /bsgrub par bya ba ni gnyis su med pa'i ye shes so/ /de bas na rgyu dang 'bras bu dag gnyis su med par bya ba yongs su shes pa ni 'dir sgom pa nyid du bshad do / /ji skad du thams cad gsang ba'i rgyud las/ 'bras bus rgyu ni</text></item>
<item><p>94a.6</p><section></section><text>rgyas btab cing / /rgyu yang 'bras bus rgyas btab par/ /bsgom gyi gzhan du dngos grub ni/ /bskal pa bye bar 'byung mi 'gyur/ /zhes gsungs pas so/ /spyod pa rnam par dag pa bshad pa ni/ gnyis su med pa'i ye shes rtogs par gyur nas mnyam par gzhag pa</text></item>
<item><p>94a.7</p><section></section><text>dang / mnyam par ma bzhag pa'i gnas skabs su gnyis su med par 'gyur la/ de gnyis su med na su zhig spyod pa rnams spyod de/ ji ltar byed pa po med par gyur pas bya ba rnams kyang med par 'gyur ba ni 'jig rten na nges pa yin no/ /yang brtul zhugs kyi spyod pa med par</text></item>
<item><p>94b.1</p><section></section><text>thog ma med pa'i nyon mongs pa'i bag chags zad par bya bar ni mi nus so/ /zhes lung las bshad pa dang 'jig rten du grags so/ /ji skad du gsang ba 'dus pa'i rgyud las/ rdo rje sems dpa' rgyal po che/ /yang dang yang du bskul bar bya/ /zhes gsungs pa dang / ji skad du gsang</text></item>
<item><p>94b.2</p><section></section><text>ba grub pa las kyang / rkang brgyad bya ba spangs na ni/ /'khor ba'i tshogs ni dor nas su/ /rtag tu brtson dang ldan yid kyis/ /rdo rje sems mchog bsgrub par bya/ /'gyod dang gnyid dang rmugs la sogs/ /rab tu 'bad de spang bar bya/ /gzhan du bskal pa bye bar ni/ /brgyar yang</text></item>
<item><p>94b.3</p><section></section><text>'grub par mi 'gyur ro/ /zhes gsungs so/ /de bas na mtshan ma med pa'i ting nge 'dzin la snyoms par zhugs pas thog ma med pa'i nyon mongs pa'i bag chags kyi stobs spangs nas/ lhun gyis grub pa'i 'bras bu thob par 'dod pas spyod pa spyad na spyod do zhe'am mi spyod do zhes bya ba'i</text></item>
<item><p>94b.4</p><section></section><text>yid la byed pa spangs nas 'jig rten gyi chos brgyad zil gyis mnan te/ ji skad du bshad pa'i rnal 'byor gyi spyod pa la spyad par bya'o/ /de bas na yang dag par gyur pa'i spyod pa de bla ma'i zhal snga nas kyi drin gyis ci nus par rnam par dbye bar bya'o/ /de la thog ma kho nar bcom ldan 'das</text></item>
<item><p>94b.5</p><section></section><text>spyod pa mdzad pa'i spyod pa byang chub sems dpa'i gnas skabs su gling la sogs pa la gzigs par mdzad de dga' ldan gyi gnas nas bab par mdzad nas rgyud la sogs pa'i tshul rnam pa bzhir bstan te/ 'dod chags dang bral ba'i gzugs su mngon par sprul nas/ dman pa la mos pa</text></item>
<item><p>94b.6</p><section></section><text>rnams la 'phags pa'i bden pa rnam pa bzhi rtogs par mdzad cing 'dod chags dang bral ba'i spyod pa bstan pa dang / yang rgya chen po la mngon par zhen pa rnams la rnam par shes pa'i tshogs brgyad la sogs pa chos bdag med pa rtogs par mdzad cing sa dang pha rol tu phyin pa'i spyod</text></item>
<item><p>94b.7</p><section></section><text>pa ston par mdzad pa dang / yang 'khor los sgyur ba'i gzugs su mngon par sprul nas/ zab mo la lhag par mos pa rnams la 'dod chags kyis bden pa gnyis rtogs par bya ba'i phyir 'dod chags kyi chos ston par mdzad pa yin no/ /de bas na bden pa gnyis yongs su gzung ba'i lus</text></item>
<item><p>95a.1</p><section></section><text>dngos po'i don ma lus pa yongs su gcod par byed cing bde ba chen po'i 'bras bu'i mchog la mngon par dga' ba rnams la nyan thos dang mdo sde'i tshul dang ldan pa'i spyod pa ma gsungs te/ gang gi phyir nyan thos la sogs pa ni dman pa la lhag par mos shing rnam</text></item>
<item><p>95a.2</p><section></section><text>par rtog pa la spyod pa/ bdag la bsgrub pa dang bral ba/ sbyin pa dang tshul khrims la sogs pa'i bya ba'i lam la zhugs pa/ de kho na nyid kyi ye shes la dad pa med pa/ thar pa dang rgyang ring ba zhes bya ba bde ba'i thabs ma rtogs pa sbyangs pa'i yon tan bcu gnyis la sogs pa spyod</text></item>
<item><p>95a.3</p><section></section><text>pa dga' ba rnams kyis dus ring por byang chub tshol bar byed mod kyi/ 'on kyang thob par mi byed de/ rdzogs pa'i rim pa ma rtogs shing khong du ma chud pa'i phyir ro/ /de bas na 'di ltar bcom ldan 'das kyis/ gang zhig dge slong dngos gnas dang / /gang yang rtog la dga'</text></item>
<item><p>95a.4</p><section></section><text>ba'i mi/ /gang zhig rgan por gnas gyur pa/ /de la de nyid mi bstan to/ /zhes gsungs pa dang / rnam par snang mdzad mngon par byang chub pa'i spyod pa'i rgyud las kyang / thabs dang mi ldan ye shes dang / /bslab pa dag kyang bshad pa ni/ /dpa' bo chen pos nyan thos</text></item>
<item><p>95a.5</p><section></section><text>rnams/ /de la gzud pa'i phyir bshad do/ /zhes gsungs pa dang / rtsa ba'i mdo las kyang / dge ba bcu yi las kyi lam/ /byed pa ye shes spangs pa'o/ /zhes gsungs pa dang / de bas na bcom ldan 'das kyis/ dge slong nyan thos theg pa la mi bslab/ /byang chub spyod</text></item>
<item><p>95a.6</p><section></section><text>pa de la bslab bya ste/ /byang chub spyod pa sangs rgyas yon tan dang / /gleng gzhi 'di las rang 'byung dag tu 'gyur/ /zhes gsungs so/ /de bas na khyad par gyi rgyu las khyad par gyi 'bras bu 'byung bar 'gyur ro/ /de bzhin du gzugs la sogs pa'i 'dod pa lnga'i yul rnams la khyad</text></item>
<item><p>95a.7</p><section></section><text>par gyi longs spyod kyi ngo bor gyur pas khyad par gyi 'bras bu thob par 'gyur ba yin par shes par bya'o/ /gzhan du spyod pa dka' ba rnams kyis sems rtse gcig pa 'thob par mi 'gyur te/ dbang po lnga tshar bcad pa'i phyir ro/ /ji skad du bcom ldan 'das kyis dpal mchog dang po'i</text></item>
<item><p>95b.1</p><section></section><text>rgyud las/ dka' thub sdom pa mi bzad pas/ /lus skam 'gyur zhing sdug bsngal la/ /sdug bsngal gyis ni sems g.yengs pas/ /g.yengs pas dngos grub gzhan du 'gyur/ /zhes gsungs pa dang / rtsa ba'i rgyud las kyang / dka' thub dka' spyad mi bzad pas/ / </text></item>
<item><p>95b.2</p><section></section><text>bsten na 'grub par mi 'gyur gyi/ /'dod pa kun la longs spyod cing / /bsten na myur du 'grub par 'gyur/ /zhes gsungs pas so/ /rdo rje slob mas gsol pa/ 'dod chags zhe sdang gti mug ste/ /'di dag 'jig rten dug gsum mo/ /zhes gsungs pa dang / de bzhin du</text></item>
<item><p>95b.3</p><section></section><text>gzugs la sogs pa'i yul rnams ni nyon mongs pa rab tu skye ba'i rgyur gyur pa yin pas ngan song gi rgyu yin par bcom ldan 'das kyis gsungs na/ ji ltar na yang de dag bsten par gyur pas bla na med pa'i go 'phang 'grub par 'gyur ro zhes bgyi ba phan tshun 'gal bar mi 'gyur lags</text></item>
<item><p>95b.4</p><section></section><text>sam/ rdo rje slob dpon gyis smras pa/ rdo rje slob ma khyod gang 'dod chags la spyod pa rnams kyi the tshom med par bya ba'i phyir / yongs su 'dri bar byed pa legs so legs so/ /de bas na don chen po bstan par bya yis nyon cig /nyon mongs pa rnams ni nyan thos la sogs pa</text></item>
<item><p>95b.5</p><section></section><text>dmigs par lta ba rnams kyi nyon mongs pa rnams kyi rkyen du 'gyur te/ nyon mongs pa'i ngo bo nyid yongs su ma shes pa'i phyir ro/ /ngo bo nyid yongs su shes na ni byang chub kyi rgyur 'gyur ro zhes bcom ldan 'das kyis mdo sde dag las gsungs te/ ji skad du dpal mchog dang po</text></item>
<item><p>95b.6</p><section></section><text>zhes bya ba'i rnal 'byor chen po'i rgyud las kyang / 'dod chags zhe sdang gti mug gsum/ /'dzin pas dug tu 'gyur ba yin/ /dug nyid nye bar zhi gyur na/ /dug ni dug med byas pa yin/ /bdud rtsi rim gyis brten nas ni/ /bdud rtsi nyid du 'gyur ba'ang yin/ /zhes gsungs</text></item>
<item><p>95b.7</p><section></section><text>pa dang / dkon mchog brtsegs pa'i mdo las kyang / 'od srungs 'di lta ste/ dper na grong khyer chen po'i lud gang yin pa de ni bu ram shing gi zhing dag dang / 'bras kyi zhing dag dang / rgun 'brum gyi zhing dag la phan par 'gyur ba yin no/ /'od srungs de bzhin du byang chub sems dpa'i</text></item>
<item><p>96a.1</p><section></section><text>nyon mongs pa'i lud gang yin pa de yang thams cad mkhyen pa nyid la phan par 'gyur ba yin no/ /'od srungs 'di lta ste dper na sngags dang sman gyis yongs su zin pa'i dug gis 'chi bar byed mi nus so/ /'od srungs de bzhin du shes rab dang thabs mkhas pas</text></item>
<item><p>96a.2</p><section></section><text>yongs su zin pa'i nyon mongs pa'i dug gis kyang log par ltung bar byed mi nus so zhes gsungs pa dang / gzhan yang 'dul ba don yod par grub pa zhes bya ba'i rnal 'byor chen po'i rgyud las kyang / gang gis blun po 'ching gyur pa/ /de yis mkhas pa yongs grol zhes/ /byang chub rnam</text></item>
<item><p>96a.3</p><section></section><text>par bsgoms nas ni/ /'di dag thams cad phyin ci log /gang gis rmongs pa 'ching 'gyur zhing / /ngu 'bod mthar ni nges 'gyur ba/ /de nyid kyis ni grol 'gyur zhing / /shes rab stobs kyis bde ba thob/ /ces gsungs te/ rigs pa 'dis ni khyad par can bskul bar</text></item>
<item><p>96a.4</p><section></section><text>'gyur ba dang / khyad par can gyis yongs su bskul bar gyur pas khyad par can gyi 'bras bu yid du 'ong ba skyed pa'i rgyur gyur par zhugs pa'i bla na med pa'i bde ba chen po'i 'bras bu thob par bya ba la sgrub pa gzhan med de/ de'i don du de nyid kyis bza' ba dang gnas la sogs</text></item>
<item><p>96a.5</p><section></section><text>pa bde ba rnams kyis yon tan gyi dbang phyug brgyad la sogs pa dang ldan pa'i thams cad mkhyen pa'i phun sum tshogs pa mngon sum du byed par 'gyur ro/ /bde mchog las kyang / des na bde ba bde nyid kyis / /sangs rgyas thams cad nyid thob 'gyur/ /zhes gsungs so/ /de la</text></item>
<item><p>96a.6</p><section></section><text>'dod chags las byung ba'i byang chub sems dpa'i spyod pa ni rnam pa gsum ste/ 'di lta ste/ spros pa dang bcas pa dang / spros pa med pa dang / shin tu spros pa med pa zhes bya ba'o/ /de la spros pa dang bcas pa'i spyod pa gang zhe na/ 'di lta ste/ de bzhin gshegs pa'i dbugs dbyung</text></item>
<item><p>96a.7</p><section></section><text>ba dang / rdo rje 'chang ba'i dbugs dbyung ba ji skad du bstan pa'i de bzhin gshegs pa thams cad kyi a ra li rgyas pa de ni spros pa dang bcas pa'o/ /de la spros pa med pa ni gang yin zhe na/ rtag tu khyab pa las dgos pa'i dbang du 'ga' zhig la rol pa de ni spros pa med pa'o/ /shin tu spros</text></item>
<item><p>96b.1</p><section></section><text>pa med pa gang yin zhe na/ 'du 'dzi thams cad rnam par spangs nas bsam gtan gyi zas dang / gnas pa 'ba' zhig dang / ye shes kyi phyag rgya dang / snyoms par 'jug pa las goms pa de ni shin tu spros pa med pa ste/ dper na shing tshig par gyur kyang thal bar 'gyur ro/ /tA la'i</text></item>
<item><p>96b.2</p><section></section><text>lo ma tshig par gyur kyang thal bar 'gyur ro/ /ras bal gyi lo ma tshig par gyur kyang thal bar 'gyur te thams cad kyang thal bar 'gyur ro/ /de bzhin du spyod pa gsum char gyis kyang rdo rje 'dzin pa'i go 'phang mngon par 'dod pa nyid skye bar 'gyur ro/ /yang sgrub pa po la ni de kho na nyid</text></item>
<item><p>96b.3</p><section></section><text>bsdus pa la sogs pa'i rgyud kyi rjes su 'brangs nas lag pa'i phyag rgya dang / glu'i mchod pa dang / stang stabs la sogs pa'i tshul dang / gar la sogs pa'i sbyor ba rtag tu brtson pa'i yid dang / nyin dang mtshan du spros pa dang bcas pa'i mchod pas phyag rgya chen po'i dngos grub sgrub par byed do/ / </text></item>
<item><p>96b.4</p><section></section><text>de bzhin du la la ni dpal mchog dang po la sogs pa rnal 'byor chen po'i rgyud la brten nas skyil mo krung gi 'dug stangs dang / nyams rnam pa dgu la sogs pa de bzhin gshegs pa thams cad kyi rol mo spros pa dang bcas pa'i spyod pas phyag rgya chen po'i go 'phang thob par byed do/ /gsang ba</text></item>
<item><p>96b.5</p><section></section><text>'dus pa'i rgyud 'di las ni spros pa med pa dang shin tu spros pa med pa'i gnas 'ba' zhig ston to/ /da ni spros pa dang bcas pa'i spyod pa dpal sangs rgyas thams cad dang mnyam par sbyor ba mkha' 'gro ma sgyu ma bde ba'i mchog ces bya ba rnal 'byor chen po'i rgyud la 'jug par bya ste/ de nas yang</text></item>
<item><p>96b.6</p><section></section><text>dag bshad bya ba/ /rnam pa sna tshogs mchog gyur pa/ /sangs rgyas thams cad mnyam sbyor ba/ /mkha' 'gro sgyu ma bde ba'i mchog /gsang ba mchog gi dgyes pa na/ /thams cad bdag nyid rtag tu bzhugs/ /dpal ldan sangs rgyas kun gyi dngos/ /rdo rje sems dpa'i bde</text></item>
<item><p>96b.7</p><section></section><text>'byung ba/ /de bzhin gshegs pa'i lha rdzas mchog /rin chen rgyan la sogs pas spras/ /dril bu rgyal mtshan mchog ldan pa'i/ /bla re dam pa bres pa na/ /rdo rje glu dang mchod la sogs/ /glu dang sil snyan rnam par 'phrul/ /me tog bdug pa'i sbyor ba dang / /mar me dri dang sogs ldan</text></item>
<item><p>97a.1</p><section></section><text>par/ /sangs rgyas thams cad mnyam sbyor ba/ /mkha' 'gro sgyu ma bde mchog bsgrub/ /yang na srid pa gsum dag gam/ /yang na bdag gi gnas dag gam/ /skyed mos tshal la sogs par bsgrub/ /der ni dang por gdan bsham ste / /'jam zhing</text></item>
<item><p>97a.2</p><section></section><text>reg na bde 'gyur ba/ /sna tshogs pad+mo ras kyis g.yogs/ /der ni thams cad dag pa'i gdan/ /sangs rgyas thams cad mnyam sbyor bas/ /sbyor ba'i dbang phyug rnam 'phrul bas/ /rdo rje sems dpa' dpal gyi lha/ /de ni rnam par 'phrul par mdzad/ /khams kyi rang</text></item>
<item><p>97a.3</p><section></section><text>bzhin thams cad dang / /de bzhin srog dang rtsol las byung / /rang gi lha la mngon phyogs pa'i/ /grub pa'i phyag rgyas rab tu bskor/ /lugs ma'am yang na 'bur dang ni/ /mngon par 'dus byas legs bris pa/ /rnam pa sna tshogs gzugs brnyan ni/ /mtshan ma'i phyag</text></item>
<item><p>97a.4</p><section></section><text>rgya rab tu brtag /stan de dag ni thams cad la/ /ji ltar gnas pa bzhin du dgod/ /gru bzhi pa la sgo bzhi pa/ /rta babs bzhi yis mdzes par byas/ /rdo rje rin chen pad+ma sogs/ /sgo srung dang ni ldan par bya/ /rang gi lha dang ldan pa yi/ /bud med dag ni legs bslabs pa/ / </text></item>
<item><p>97a.5</p><section></section><text>skal bzang rang bzhin phyag rgyas mtshan/ /tshogs kyi dkyil 'khor brtag par bya/ /zhes gsungs pa'o/ / mdo'i tshig de rnams kyi don rgya cher dgrol bar bya ste/ de la dang po kho nas skyed mos tshal la sogs pa yid dang rjes su mthun pa rnam par dben pa'i gnas su tshul dang mi</text></item>
<item><p>97a.6</p><section></section><text>mthun pa la sogs pa skal ba ngan pa rnams dang bral ba'i gnas dag tu so phag las byas pa'i khang pa sum brtsegs la rgyan rnam pa sna tshogs dang ldan par byed du gzhug go/ /de la khang pa dang por ni tshang mang gzhag par bya'o/ /khang pa gnyis par ni pi wang la sogs pa glu gar dang</text></item>
<item><p>97a.7</p><section></section><text>rol mo'i mchod pa'i yo byad rnams gzhag par bya'o/ /khang pa gsum par ni rnal 'byor ma rnams dang lhan cig tu dpal sna tshogs skal ba bzang po'i mchog gnas par bya'o/ /yang na sa'i khang par rab tu brtan pa la sogs pa dang yang dag par ldan pa rgyan rnam pa sna tshogs dang / rdo rje'i</text></item>
<item><p>97b.1</p><section></section><text>rang bzhin gyi sa'i cha la shel dang / bai DUR+Ya dang / in+d+ra nI la dang / margad dang / pad+ma rA ga'i rang bzhin can ri'i rgyal po ri rab la rdo rje rtse mo can gyi gzhal yas khang du rnam par bsams te/ gru bzhi pa la sgo bzhi pa/ /rta babs bzhis ni mdzes par byas/ /thig bzhi dang ni</text></item>
<item><p>97b.2</p><section></section><text>yang dag ldan/ /ka ba brgyad kyis mdzes byas pa/ /dra ba dra ba phyed pas spras/ /dar dang me tog phreng bas brgyan/ /dril bu ba dan legs par mdzes/ /rnga yab la sogs rnams kyis brgyan/ /sgo yi mtshams ni thams cad dang / /mtshams su zla phyed rdo rjer ldan/ / </text></item>
<item><p>97b.3</p><section></section><text>skas dang rta babs sgo la sogs/ /sna tshogs pad+mas mdzes byas pa/ /zhes bya ba bstan te/ /der sgrub po bla ma las gnang ba thob pas rdzogs pa dang ma rdzogs pa'i rnal 'byor gyi dbang phyug rnams legs par mchod pa lhan cig spyod pa dang / rjes su spyod pa rnams dang</text></item>
<item><p>97b.4</p><section></section><text>lhan cig tu tha mal pa'i nga rgyal bsal ba rnams dang lhan cig tu 'dzem pa med par gyur pa'i sems kyis sems seng ge 'dra bas rim pa 'dis phyag rgya chen po sgrub pa la 'jug par bya'o/ /de la rim pa ni 'di yin te/ don dam pa'i bden pa la dmigs pa sngon du 'gro bas bdag la byin</text></item>
<item><p>97b.5</p><section></section><text>gyis brlab pa'i rim gyis rdo rje sems dpa'i skur bdag nyid bskyed la dkyil 'khor gyi bdag po'i tshul gyis 'dug nas gzugs kyi yul la spyod par byed do/ /de nas de bzhin gshegs pa thams cad bud med kyi sgyu ma lta bur rab tu bstan par bya ba'i phyir la la ni bde mchog sgyu ma lta bus</text></item>
<item><p>97b.6</p><section></section><text>'dod chags kyi rgyud kyi ngo bo nyid kyis bcom ldan 'das kyi spyan sngar 'dug la/ la la ni e ma'o bde ba lta bus rab tu dga' ba'i rgyud kyi ngo bo nyid kyis g.yas phyogs su gnas so/ /la la ni sgron ma lta bus drag po'i rgyud kyi ngo bo nyid kyis nub phyogs su gnas so/ /la la ni sha shi</text></item>
<item><p>97b.7</p><section></section><text>lta bus srog gi rgyud kyi ngo bo nyid kyis byang phyogs su gnas te 'di dag ni lhan cig spyod pa'o/ /la la ni sangs rgyas kyi byang chub lta bus gti mug rnam par spyod pa'i phyir shar lho'i mtshams su gnas so/ /la la ni chos kyi 'khor lo lta bus khams gsum rgal cing gnon pa'i gnas rnam</text></item>
<item><p>98a.1</p><section></section><text>par sbyong bas lho nub mtshams su gnas so/ /la la ni khams gsum rnam par rgyal ma lta bus zhe sdang rnam par bsal ba'i phyir nub byang mtshams su gnas so/ /la la ni 'dod pa'i lcug ma lta bus 'dod chags kyi mun pa bsal ba'i phyir byang shar gyi</text></item>
<item><p>98a.2</p><section></section><text>mtshams su gnas so/ /la la ni gling bu ma lta bus phyi rol gyi me'i phyogs su gnas so/ /la la ni rgyud mangs lta bus sgeg cing pi wang len pas khams gsum dbang du byed cing phyi rol gyi bden bral gyi phyogs su gnas so/ /la la ni rgyud gcig pa lta bus rnga bo che rdung zhing dug</text></item>
<item><p>98a.3</p><section></section><text>dang rims rnam par sel bas phyi rol gyi rlung gi phyogs su gnas so/ /la la ni rgyud stug po lta bus rdza rnga rdung zhing phyi rol gyi dbang ldan gyi phyogs su gnas so/ /la la ni rdo rje me tog ma lta bus lag na me tog thogs te phyi rol gyi shar lho'i mtshams su gnas so/ /la la ni rdo rje bdug</text></item>
<item><p>98a.4</p><section></section><text>pa ma lta bus spos khang thogs nas lho nub kyi mtshams su gnas so/ /la la ni rdo rje mar me ma lta bus mar me chen po thogs nas nub byang gi mtshams su gnas so/ /la la ni rdo rje byug pa ma lta bus dris yongs su gang ba'i dung phor thogs nas phyi rol gyi snam bu'i byang shar mtshams su</text></item>
<item><p>98a.5</p><section></section><text>gnas so/ /la la ni rta gdong lta bus rta mchog gi kha nas 'byung ba'i dbugs kyis srid pa gsum skems shing shar phyogs kyi sgo srung byed par gnas so/ /la la ni rdo rje phag gdong lta bus khams gsum thams cad sdud cing lho phyogs kyi sgo srung byed par gnas so/ /la la ni rdo rje</text></item>
<item><p>98a.6</p><section></section><text>snang ba'i gzugs kyis khams gsum la lta zhing nub phyogs kyi sgo srung byed par gnas so/ /la la ni thal ba rab tu 'jigs pa'i ro langs ma lta bus sa 'og dang sa steng dang mtho ris su dbugs 'byin cing thal bar gyur pa yang 'tsho bar byed de byang phyogs kyi sgo srung byed pas gnas so/ / </text></item>
<item><p>98a.7</p><section></section><text>de la bcom ldan 'das bde ba chen po 'khor los sgyur ba ni sngon byung ba'i tshul gyi bdag nyid can gyi ting nge 'dzin la dgongs pa sngon du 'gro bas rang gi sku'i dkyil 'khor la gnas pa'i de bzhin gshegs pa thams cad tshim par bya'o zhes khyad par gyi nga rgyal bskyed la/ dang po gzugs la</text></item>
<item><p>98b.1</p><section></section><text>sogs pa yul rnam pa gsum nyams su myong nas de'i rjes su sbyong ba la sogs pa cho ga rnam pa gsum gyis zas thams cad mngon par sbyangs la rang bzhin gyis grub pa'i nang gi thab khung rjes su dran te/ ting nge 'dzin sems dpa'i zhal du rtse gsum pa'i me'i nang du sbyin sreg dbul</text></item>
<item><p>98b.2</p><section></section><text>lo zhes bya ba'i nga rgyal bskyed nas zas la spyad par bya ste/ de'i 'og tu bde bar yongs su zhu nas ra sa ya nar 'gyur ro/ /de ltar sgrub pa pos bza' ba dang / bca' ba dang / btung ba rnams kyis sku rdo rje yang dag par tshim par byas la/ mthar rim pa 'dis lnga pa reg bya'i yul</text></item>
<item><p>98b.3</p><section></section><text>la spyod par bya ste/ lhan cig spyod pa la sogs pa lha mo'i tshogs rjes su mnyes par byed pa la sogs pa mkhas pa la brten nas ji ltar mngon par 'dod pa'i phyag rgya blangs nas nye bar bzhag ste/ phyag rgya chen po'i dngos grub rdzogs par bya'o zhes lhag par mos pa brtan pa bskyed</text></item>
<item><p>98b.4</p><section></section><text>nas/ A ling+ga Na dang / tsum+ba na dang / tsu sha na dang / na ga pra ha ra Na dang / sI ta ka ra dang / ko ki la dang / bung ba'i sgra dang / nA li yang dag par bskul ba la sogs pa byas nas/ de bzhin gshegs pa'i skyil mo krung dang / rdo rje'i skyil mo krung dang / rin po che'i skyil</text></item>
<item><p>98b.5</p><section></section><text>mo krung dang / pad+ma'i skyil mo krung dang / las kyi skyil mo krung la sogs pa bcas nas las la gnas par 'gyur ro/ /de nas rdo rje dang pad+ma yang dag par 'dus pa las thabs dang shes rab snyoms par zhugs pas phung po la sogs pa'i ngo bo nyid kyi de bzhin gshegs pa thams cad</text></item>
<item><p>98b.6</p><section></section><text>kyi spyi bo nas brtsams te/ nA li bdun cu rtsa gnyis las dri ma med pa'i chu rgyun lta bus A li kA li 'ju bar gyur pas 'dod chags dang / 'dod chags dang bral ba dang / chags pa bar ma'i rim gyis 'bab po/ /de nas shes rab kyi pha rol tu phyin pa'i ngo bo nyid so so rang gis rig pa</text></item>
<item><p>98b.7</p><section></section><text>rdzogs par byed do/ /de ltar dpal bde ba chen po'i ting nge 'dzin la slob pa'i mchog thob pa'i rnal 'byor pas tshogs kyi dkyil 'khor de nyid du rjes su gzung ba dang / tshar gcod pas sems can rnams smin par byed do/ /gdul bya stong pa nyid kyi lta ba can la la dag la bcom ldan</text></item>
<item><p>99a.1</p><section></section><text>'das dpal bde ba chen po de nyid rnam par snang mdzad kyi gzugs kyis zhi ba chen po'i ting nge 'dzin dang / stong pa ma yin mi stong min/ /zhes bya ba mi gnas pa'i mya ngan las 'das pa'i mtshan nyid can rab tu bstan nas stong pa nyid kyi lta ba can tshar</text></item>
<item><p>99a.2</p><section></section><text>gcod par mdzad do/ /de bzhin du shin tu gdug cing gdul bar dka' ba rnams la dpal rdo rje he ru ka'i khro bo'i rgyal po'i ting nge 'dzin gyis lta ba ngan pa tshar bcad nas phan 'dogs par mdzad do/ /log par lta ba rnams ni pad+ma gar gyi dbang phyug gi gzugs kyis don dam pa'i</text></item>
<item><p>99a.3</p><section></section><text>bden pa bstan nas dbang du mdzad do/ /shin tu dman zhing ser sna can brkam pa rnams la dpal rdo rje nyi ma'i gzugs dang / rgyas pa chen po'i ting nge 'dzin gyis nyon mongs pa'i lta ba tshar gcod par mdzad do/ /brtson 'grus shin tu dman pa rnams la ni rta mchog gi gzugs dang / </text></item>
<item><p>99a.4</p><section></section><text>drag po'i sbyor ba'i ting nge 'dzin gyis pha rol gnon pas brtson 'grus zhan pa rnams tshar gcod par mdzad do/ /de la bcom ldan 'das dpal bde ba chen po ni chos 'byung ba'i a ra li chen po'i rol pa'i ngo bo nyid rab tu brtan par bya ba'i phyir thugs gzhan du mi 'gyur ba dang / phan tshun</text></item>
<item><p>99a.5</p><section></section><text>rab tu dga' bar bya ba'i phyir rim pa 'dis sangs rgyas kyi rol mo mdzad de/ phyag rgya dang / phyag rgya'i lan dang / phyag dang / phyag gi lan dang / mchod pa dang / mchod pa'i lan dang / gar dang / gar gyi lan dang / glu dang / glu'i lan dang / lus kyi brda dang / ngag</text></item>
<item><p>99a.6</p><section></section><text>gi brda tha snyad rnams su byed pa yin no/ /de la ngag gi brda bstan par bya ste/ oM a ti ho zhes pa ni brda'i phyag 'tshal lo zhes ston pa yin no/ /oM pra ti ka zhes pa ni slar phyag lan to/ /ts+tsheM ts+tsheM zhes bya ba ni slob dpon la phyag bya ba'o/ /b+hak+Sha ni zhugs shig pa'o/ /ts+tshoM ni legs</text></item>
<item><p>99a.7</p><section></section><text>par 'ongs sam zhes pa'o/ /ts+tsha ni 'dug shig zhes pa'o/ /khaM ni zo shig pa'o/ /kha ni rab tu zo shig pa'o/ /traM traM ni sha'o/ /shraM shraM ni khrag go/ /dreM dreM ni sha zo shig pa'o/ /dzaM phaM ni rdo rje'i chu'o/ /so ma ni bdud rtsi'i chu'o/ /i da ya ni chang ngo / /shaM pa ri ni btung</text></item>
<item><p>99b.1</p><section></section><text>ba'o/ /saM ba ri ni chu'o/ /su pri yaM ni me tog [(]ga[,]go[)]/ /san tsha yaM ni 'bras bu'o/ /dza la kaM ni gos so/ /skaM ni khyim mo/ /k+Sho rnams ni rang gi khyim mo/ /ka ma daM ni lha'i khang pa'o/ /k+She pa na ni dkyil 'khor ro/ /b+ho da na ni dkyil 'khor gyi slob dpon no/ /u pA ya ni slob</text></item>
<item><p>99b.2</p><section></section><text>ma'o/ /mi tra ta raM ni spun no/ /rany+dzi na ni lha mo'o/ /ko bi ta ni rdo rje rnal 'byor ma'o/ /tarma ri ni mkha' 'gro ma'o/ /bi gla ba ni ma'o/ /swa mu kha ni pha'o/ /ka yo kya ni bu'o/ /priM priM ni bu mo'o/ /ba hu la ni gzugs bzang ma'o/ /lo Ta Ta ni 'gro ba dang 'ong ba'o/ /baha</text></item>
<item><p>99b.3</p><section></section><text>ri ni zo shig pa'o/ /d+ha nu da ni rdzas byin cig pa'o/ /she she ni song shig pa'o/ /pre pre ni shog shig pa'o/ /traM ni med pa'o/ /bi tru mo ni khros pa'o/ /tsho ra ni gsad pa'o/ /dzi ba ni bsrung ba'o/ /nI ra ni chags pa dang bral ba'o/ /hri ni chags pa'o/ /dra ba ni rdzas so/ /rim pa</text></item>
<item><p>99b.4</p><section></section><text>bzhin du mchod pa ni su ra ta s+t+waM zhes brjod par bya'o/ /rang gi lha rjes su dran pa la su ra to haM zhes brjod par bya'o/ /a nu ta rA ga yA mi zhes bya ba ni lan te rdo rje sems dpa'i sgrub pa la'o/ /dpal rdo rje rnam par snang mdzad kyi sgrub pa la ni a nu bo da yA mi zhes bya ba lan yin no/ /dpal</text></item>
<item><p>99b.5</p><section></section><text>he ru ka'i rdo rje sgrub pa ni a nu mo da yA mi zhes bya ba lan yin no/ /dpal pad+ma gar gyi dbang phyug gi sgrub pa la ni yang a nu rA ga yA mi zhes bya ba lan yin no/ /rta mchog gi sgrub pa la ni a nu baR+Sha yA mi zhes bya ba lan yin no/ /lha mo gang yin pa rnams kyi mchod pa'i lan yin</text></item>
<item><p>99b.6</p><section></section><text>te/ sa ma ya s+t+waM zhes bya ba'i tshig lngas so/ /rang gi lha rjes su dran par bya ba la ni sa ma yo haM zhes bya ba'i tshig gis ni dpal rdo rje sems dpa'i dkyil 'khor te tshogs kyi mchod pa'o/ /ngag gi brda'i le'u'i rim pa'o/ / da ni lus kyi brda bstan par bya ste/ spyi bor nyug pa ni phyag 'tshal ba'o/ /dpral</text></item>
<item><p>99b.7</p><section></section><text>bar reg pa ni phyag gi lan no/ /g.yas pa'i smin ma bskyod pa ni sku'i dngos grub po/ /g.yon pas ni rnam par rgyal ba'o/ /mig g.yon pa la reg pa ni bud med bzang mo yin zhes pa'o/ /g.yas pas ni skyes pa bzang po'o/ /rna ba g.yon pa la reg pa ni legs par 'ongs pa'o/ / </text></item>
<item><p>100a.1</p><section></section><text>g.yas pas ni legs par smras pa'o/ /sna khung g.yas pa la reg pa ni spos so/ /g.yon pa la ni dri slong ba'o/ /lce g.yas su sgul ba ni sha'o/ /g.yon du ni chang slong ba'o/ /mchan khung g.yon par reg pa ni zas so/ /g.yas par reg pa ni tshod</text></item>
<item><p>100a.2</p><section></section><text>mo slong ba'o/ /lus kyi brda'i le'u'i rim pa'o/ / de ltar 'jig rten pa'i bsam gtan rnam par bsal zhing yid la re ba rnams spangs nas rtag tu dga' ba'i yid can gyi rnal 'byor pa rnams dang lhan cig dga' bzhin pas ni ji ltar rgyal po in+d+ra b+hU ti dang 'dra bar phung</text></item>
<item><p>100a.3</p><section></section><text>po'i khog pa brjes te/ rdo rje'i lus su gyur nas btsun mo'i tshogs dang lhan cig tu mi snang bar gyur te/ yon tan brgyad dang ldan pas sangs rgyas kyi zhing nas sangs rgyas kyi zhing du 'gro ste ji skad du rtsa ba'i mdo las/ lha mo kun gyi longs spyod la/ /ci bde bar ni brten bya ba/ /bdag</text></item>
<item><p>100a.4</p><section></section><text>ni che ba'i lhar sbyor bas/ /bdag la bdag gis rab tu mchod/ /rnal 'byor thams cad bde ba yi/ /rjes su sbyor bas mchod byed cing / /rtag tu myong bar byed pa na/ /shin tu sbyor bas rab 'grub 'gyur/ /sangs rgyas thams cad bdag nyid kyi/ /ra sa ya na'i bde ba des/ /rdo rje</text></item>
<item><p>100a.5</p><section></section><text>sems dpa'i dpal tshe dang / /lang tsho nad med bde mchog 'grub/ /sangs rgyas kun gyi sku chen dang / /sangs rgyas kun gyi gsung snyan dang / /sangs rgyas kun gyi thugs chen po/ /sangs rgyas kun gyi mchod pa che/ /sangs rgyas kun gyi rgyal chen po/ /rdo rje 'dzin pa kun gyi</text></item>
<item><p>100a.6</p><section></section><text>bdag /'jig rten dbang phyug kun gyi gtso/ / rin chen dbang phyug kun gyi bdag /de dag dang ni dga' spyod na/ /'dod pa bzhin du 'gro 'ong lding / /lha mo thams cad grub chen po/ /'khor los sgyur ba rab tu 'grub/ /ces gsungs pa'i phyir ro/ /yang na 'byor pa chung ba rnams</text></item>
<item><p>100a.7</p><section></section><text>kyis bshad ma thag pa'i rim pas rol mo'i spros pa rgya che ba dang / rtag tu phun sum tshogs par mi nus pa des ni spros pa med pa dang shin tu spros pa med pa 'di nyid bde mchog tu bstan pa'i spyod pa bshad par bya ste/ nyin re'am yang na zla re'am/ /yang na de bzhin lo rer ni/ /ji bzhin byin gyis</text></item>
<item><p>100b.1</p><section></section><text>brlabs nas kyang / /sangs rgyas bde mchog gar bya'o/ /zhes bya ba dang / langs pa'am ni 'dug pa'am/ /'chag gam ji ltar gnas pa dang / /dgod dam rab tu smra yang rung / /gang na ji ltar spyod kyang rung / /zhes bya ba dang / dbang po gang dang gang lam gyur/ /de dang de</text></item>
<item><p>100b.2</p><section></section><text>yi ngo bor bya/ /mnyam par ma bzhag sbyor ba yis/ /thams cad sangs rgyas rang bzhin bya/ /zhes gsungs pa'i phyir ro/ /'dod chags chos kyi tshul bstan pa'i/ /rnam par rol pa spros pa ni/ /nam mkha' mnyam pas mkha' lta bu/ /mtha' med rgya mtsho dag dang</text></item>
<item><p>100b.3</p><section></section><text>mtshungs/ /slob mas khong du chud pa'i phyir/ /dngos po tsam zhig blangs pa yin/ /'dod chags bstan par bya ba ni/ /skye ba du mas bshad nus sam/ /dpal sangs rgyas thams cad dang mnyam par sbyor ba mkha' 'gro ma sgyu ma bde ba'i mchog gi tshul las/ byang chub</text></item>
<item><p>100b.4</p><section></section><text>sems dpa' sems dpa' chen po'i spyod pa chos 'byung ba'i mngon par byang chub pa'i spros pa dang bcas pa bsdus pa'i the tshom gcod pa ste le'u dgu pa'o// //rdo rje slob mas gsol pa/ spros pa dang bcas pa'i spyod pa ni yongs su gsal bar gyur lags na/ spros pa</text></item>
<item><p>100b.5</p><section></section><text>med pa'i spyod pa bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ sems can chen po legs so legs so/ /dpal gsang ba 'dus pa zhes bya ba rnal 'byor chen po'i rgyud kyi man ngag gis rab tu bstan par bya yis/ rtse gcig pa'i yid</text></item>
<item><p>100b.6</p><section></section><text>kyis nyon cig /ri bo shin tu dben pa dang / /dgon pa chen po'i sa phyogs na / /'bras bu me tog rnams kyis brgyan/ /'dir ni bsam gtan bsdus pa'o/ /zhes bya ba la sogs pa rgyud las gsungs pa'i yid dang rjes su mthun pa'i sa phyogs su sa'i khang pa ji skad du</text></item>
<item><p>100b.7</p><section></section><text>bshad pa bzhin mngon par sbyangs la der zur bzhi la sogs pa'i yon tan dang ldan pa'i rdo rje nor bu'i rtse mo can gyi gzhal yas khang bskyed la/ de'i 'og tu tha mal pa'i nga rgyal dang bral ba'i rnal 'byor pa chen pos phyi rol gyi phyag rgya mngon par sbyangs la rigs gcig tu gtogs pa'i</text></item>
<item><p>101a.1</p><section></section><text>rang gi slob ma dang lhan cig tu 'og nas bshad pa'i rim gyis phyag rgya chen po sgrub pa brtsam par bya'o/ /de'i rim pa ni 'di yin te/ dang po kho nar don dam pa'i bden pa la dmigs nas bdag la byin gyis brlab pa'i rim gyis mi bskyod pa phyung ste rjes su bcug nas dkyil</text></item>
<item><p>101a.2</p><section></section><text>'khor gyi bdag po nyid du gnas la/ de nas tha mal pa'i nga rgyal bsal te/ mi phyed pa'i 'khor rnams rang gi sku'i dkyil 'khor lta bu'i yan lag tu gyur pa'i rnam par snang mdzad la sogs pa'i dkyil 'khor gyi lha rnams su lhag par mos pas dkyil 'khor gyi 'khor lo'i</text></item>
<item><p>101a.3</p><section></section><text>lha ma lus pa rjes su mnyes par byas la rang gi phyag rgya dang lhan cig ril por 'dzin pa'am/ gzhig pa'i rim gyis don dam pa'i bden pa la 'jug go/ /de nas spyan la sogs pa'i lha mo rnams kyis tshangs pa'i gnas bzhi'i don gyi rdo rje sems khyod ces bya ba la sogs pa'i</text></item>
<item><p>101a.4</p><section></section><text>tshigs su bcad pa rnams kyis yang dag par bskul bas bdag la byin gyis brlab pa'i rim gyis skad cig gis langs nas mchog tu dga' ba'i ro myang bar bya ba'i phyir nyams rnam pa dgus rol pa mdzad do/ /de ltar yang nas yang du yang dag pa'i mtha' la rab tu zhugs nas</text></item>
<item><p>101a.5</p><section></section><text>yang nas yang du bzhengs te/ de bzhin gshegs pa lnga'i ngo bo nyid du gyur pas 'dod pa'i yon tan lnga rnams myong bar mdzad de/ ji ltar yid zhum par mi 'gyur ba de ltar de bzhin gshegs pa thams cad kyi a ra li rdzogs par byed de/ de la rang gi gzugs la sogs</text></item>
<item><p>101a.6</p><section></section><text>pa gzugs kyi yul rnam pa gsum la rjes su spyod pa byed pa dang / glu dang pi wang la sogs pa'i sgra'i yul rnam pa gsum la rjes su spyod par byed pa dang / spos dang me tog la sogs pa dri rnam pa gsum la rjes su spyod par byed pa dang / kha ba dang / tsha ba dang / bska ba</text></item>
<item><p>101a.7</p><section></section><text>dang / skyur ba dang / lan tshwa la sogs pa'i ro rnam pa gsum la rjes su spyod par byed do/ /de nas lo bcu drug ma skye gnas ma nyams shing nu ma mkhrang zhing rgyas pa'i na chung ji lta bu'i sme sha can dang / btso blag mkhan dang / gar mkhan ma dang / phreng brgyud ma dang / mda'</text></item>
<item><p>101b.1</p><section></section><text>mkhan ma'am/ bzo byed ma'am/ gzhan gang yang rung yan lag mi dman pa'am/ rtsa lag tu gyur pa'i bud med dang gzhan la'ang des bgrod par bya ste/ de nas rnam par mi rtog pa'i bdag nyid can gyi rnal 'byor pas bdag nyid dngos po thams cad kyi bdag nyid du bstan</text></item>
<item><p>101b.2</p><section></section><text>par bya ba'i phyir/ 'jig rten pas smad pa'i dam tshig rnams gang yin pa la spyad pa la sogs pa'i rim gyis mngon par 'dus byas la 'jig rten pa'i mtshan ma dmigs pa spangs te rab tu gsang ba'i gnas na 'dug ste longs spyad par bya'o/ /de bzhin du phyag rgya mi bcing</text></item>
<item><p>101b.3</p><section></section><text>ba dang / dkyil 'khor med pa dang / thab khung med pa dang / mchod rten gyi las mi bya ba dang / glegs bam mi klag pa dang / lus kyi ngal dub spang ba dang / ras ris dang shing dang rdo'i gzugs brnyan la phyag mi bya ba dang / nyan thos dang rang sangs rgyas rnams la skyabs su mi</text></item>
<item><p>101b.4</p><section></section><text>'gro ba dang / tshes grangs dang byed pa dang thang cig dang / skad cig ma'i dus la ltos par mi byed de/ 'di dag thams cad ni nang gi bdag nyid kho nas rdzogs par byed do/ /gal te 'byor pa ma tshang bas bsdus pa'i dkyil 'khor rdzogs par bya bar mi nus par gyur na sgrub pa</text></item>
<item><p>101b.5</p><section></section><text>po des de kho na nyid rnam pa lngas kyang spros pa med pa'i spyod pa la rim pa 'dis bslab par bya'o/ /de'i rim pa ni 'di yin te/ la la ni gzugs rdo rje ma lta bus lag pa'i pad+ma 'jam pa dang / me long thogs nas zhi ba'i mig gis lta zhing mu tig gi chun 'phyang ma lus</text></item>
<item><p>101b.6</p><section></section><text>par 'khrol zhing rnam par phye ba dang / nu ma rgyas shing cung zad mnyen pa dang / gos grol zhing ro smad cung zad ston pas bde ba chen pos rjes su mnyes par bya ba'i phyir shar lho'i mtshams su gnas so/ /la la ni sgra rdo rje ma lta bus mig rnam par 'byed cing lta ba dang / sgeg</text></item>
<item><p>101b.7</p><section></section><text>pa'i nyams dang ldan pas rol cing 'gying bag dang bcas pas 'dod chags la spyod pa'i chos ston pa 'chad pa la mkhas shing dge ba'i gtam smra zhing rab tu glu len la ko ki la'i glu'i rjes su pi wang gi rol mo rab tu rdung bas lho nub kyi mtshams su gnas so/ /la la ni</text></item>
<item><p>102a.1</p><section></section><text>dri rdo rje ma lta bus 'dzum pa dang bcas pa'i mig gis lta bar byed cing sor mo mthon po bim+ba lta bu'i 'od kyis rnam par mdzes pa zangs ltar dmar zhing dra bas 'brel pa'i lag pa'i rtse mos gar byed pa lta bus nor bu'i rang bzhin gyi snod 'dzin cing gur kum</text></item>
<item><p>102a.2</p><section></section><text>dang / a ga ru dang / gla rtsi dang / tsan+dan sbrul gyi snying po dang / ga pur la sogs pa'i dri rnams kyis bsgos pas phyogs bcu ma lus pa dris khyab par byed pa'i dri'i snod thogs te nub byang gi mtshams su gnas so/ /la la ni ro rdo rje ma lta bus brtse ba dang bcas pa'i</text></item>
<item><p>102a.3</p><section></section><text>mig gis lta bar byed cing gser dang dngul la sogs pa dang / rin po che dpag tu med pa'i snod thogs te/ tshod ma rnam pa sna tshogs kyis bkang ba'i ro'i mchog rnams dang / lha'i kha zas bdud rtsi chen po dang bcas pa mthun pa'i kha zas thogs nas byang shar mtshams</text></item>
<item><p>102a.4</p><section></section><text>su gnas so/ /la la ni reg rdo rje ma lta bus lus mtshan thams cad kyis brgyan pa khro gnyer gsum gyis mngon par mdzes pa/ dbus shin tu phra ba rgyal mtshan ltar lte ba rgya che zhing g.yas phyogs su 'khyil zhing zab pa sku smad lci ba 'gros dal zhing shin tu sgeg pa bzhin 'dzum pa</text></item>
<item><p>102a.5</p><section></section><text>dang bcas shing zhi bas lta ba bde ba chen po rjes su mnyes par bya ba'i phyir phang par nye bar bzhag nas gnas so/ /de nas bde ba chen po'i dpal rab tu dga' ba'i spyod pa bstan par bya ba'i phyir/ A ling+ga na dang / tsum+pa na dang / cu sha na dang / ku tsa kra ha na dang / pu la ka tA</text></item>
<item><p>102a.6</p><section></section><text>Da na dang / da sha na kha da na dang / marda na dang / do la dang / sU tsi dang / kur pa ra la sogs pa'i ka ra na dang / rab tu rmongs pas mu tig gi chun 'phyang bskyed cing gdu bu dang / dbu rgyan dang / rkang gdub kyi sgra dang ldan par yul dang / dbang po dang / rdo rje dang / pad+ma</text></item>
<item><p>102a.7</p><section></section><text>dang / thabs dang / shes rab dang / ye shes dang / shes bya la snyoms par zhugs shing A li kA li dang / ma dan pa tra dang / kurma kaN+Tha dang / sha shAng+ka ste/ nA Di gsum t+yaM ku las rab tu bskul bas phung po la sogs pa'i ngo bo nyid kyi de bzhin gshegs pa thams cad</text></item>
<item><p>102b.1</p><section></section><text>dri ma med pa'i rgyun lta bus zhu bar gyur nas ye shes kyi sa thob nas mchog tu bde ba chen po'i gnas yang dag par rig par 'gyur ro/ /don 'di nyid gsal bar bya ba'i phyir/ rtsa ba'i mdo las/ chags can ye shes 'dod pa yis/ /rtag tu 'dod pa'i yon tan bsten/ /zhes</text></item>
<item><p>102b.2</p><section></section><text>gsungs pas so/ /gal te gzugs rdo rje la sogs pa dag kyang med na de'i tshe reg bya rdo rje gcig pu dang lhan cig pa'i kun du sbyor bas kyang bsgrub par bya ste/ gang gi phyir de bzhin gshegs pa thams cad ni sgrub pa po'i lus kyi dkyil 'khor gyi nang du 'dus pa yin la lha mo thams</text></item>
<item><p>102b.3</p><section></section><text>cad ni reg bya rdo rje'i lus kyi dkyil 'khor gyi nang du 'dus pa yin te/ de bas na mi phyed pa'i nga rgyal gyis rnam par mi rtog par bslab par bya'o zhes rab tu bstan par bya ba'i phyir/ rtsa ba'i rgyud las kyang / de nas phyag na rdo rje de bzhin gshegs pa thams cad kyi bdag pos de bzhin</text></item>
<item><p>102b.4</p><section></section><text>gshegs pa thams cad kyi rig pa'i brtul zhugs yang dag par len pa'i spyod pa nyid kyi sku dang gsung dang thugs rdo rje las phyung ngo / /sku gsung thugs kyi rdo rje rnams/ /lus dang ngag sems bsgoms pas ni/ /rang gi ngo bor de byas na/ /myur du dngos grub thob par 'gyur/ / </text></item>
<item><p>102b.5</p><section></section><text>de la 'di ni sku dang gsung dang thugs rdo rje'i rig pa'i brtul zhugs so/ /thor tshugs dbu rgyan can gyi gzugs/ /chen po kha dog dkar po 'dra/ /sngags kyi sdom pas kun tu bsdams/ /cho ga bzhin du thams cad bya/ /lo grangs bcu drug lon pa ni/ /rgyan rnams kun gyis rnam</text></item>
<item><p>102b.6</p><section></section><text>par bklubs / /bzhin sdug mig ni dkyus ring pa/ /rnyed nas rig pa'i brtul zhugs spyad/ /spyan gyi go 'phang longs spyod pas/ /rdo rje mtshan mas bsgom par bya/ /phyag rgya sngags kyi cho ga shes/ /sngags dang rgyud ni legs par bslabs/ /de bzhin gshegs pa'i btsun</text></item>
<item><p>102b.7</p><section></section><text>mor bya/ /sangs rgyas byang chub rab gnas pa / /brtul zhugs chen po dus bzhir ni/ /gsang ba'i mchod pa rab tu bya/ /sdong bu rtsa ba 'bras bu yi / /bza' dang bca' ba spyad par bya/ /'on kyang myur du sangs rgyas 'gyur / /bdag po ye shes rgya mtsho che/ /zla ba drug gis de dag</text></item>
<item><p>103a.1</p><section></section><text>kun/ /gdon mi za bar 'grub par 'gyur/ /sgrub pa po ni blo brtan pas/ /nags tshal rtag tu bsod snyoms bslang / /kha zas bzang po bstar ba dag /skrag nas de dag ster bar 'gyur/ /'das na rdo rje gsum bdag nyid/ /rdo rje mi 'gyur ma rung</text></item>
<item><p>103a.2</p><section></section><text>'gyur/ /lha mo klu mo gnod sbyin mo/ /lha ma yin nam mi mo'ang rung / /rnyed nas rig pa'i brtul zhugs spyad/ /rdo rje gsum gyi ye shes bsten/ /zhes gsungs te/ de ltar 'dod pa na spyod pa drug ste/ gnyis gnyis 'khyud pa dang / lag pa bcangs pa dang / bltas pa</text></item>
<item><p>103a.3</p><section></section><text>dang / dgod pa'i 'khrig pas mchog tu dga' ba'i bde ba skad cig skad cig la nyams su myong bar byed do/ /rdzogs pa'i gnas skabs na yang 'khor ba dag las rtag tu dga' ba'i gzugs can du 'gyur ro/ /don 'di nyid gsal bar bya ba'i phyir lha thams cad yang dag par 'dus pa'i rgyud</text></item>
<item><p>103a.4</p><section></section><text>las/ dbang po gnyis ni mnyam sbyar te/ /rtsol ba'i cho ga'i 'og tu ni/ /dga' ba'i sems kyis thugs 'grub pa/ /bde ba chen po zhes bya'o/ /spros pa med pa'i spyod pa bsdus pa'i the tshom gcod pa ste le'u bcu pa'o// //da ni shin tu spros pa med pa'i spyod pa la 'jug</text></item>
<item><p>103a.5</p><section></section><text>par bya ste/ ri bo shin tu dben pa'am/ /chu ngogs 'bab chu'i gnas rnams dang / /dur khrod la sogs gnas rnams su/ /bsam gtan bsdus pa 'di bya'o/ /zhes rgyud las gsungs pa'i yid dang rjes su mthun pa'i sa phyogs su kha zas sbyor ba'i phyir gnod sbyin mo mngag</text></item>
<item><p>103a.6</p><section></section><text>gzhug mo la sogs pa bsgrub par bya'o/ /yang na sgrub pa'i grogs mchog gam/ /tshogs chen po'i kha zas tsam bsgrubs nas rim pa 'dis shin tu spros pa med pa'i spyod pa la 'jug par bya'o/ /de'i rim pa ni 'di yin te/ de la dang po kho nar sgrub pa pos 'khor ba thog ma med pa can</text></item>
<item><p>103a.7</p><section></section><text>gyi sdug bsngal dran par byas la/ mya ngan las 'das pa'i bde ba 'dod pas 'du 'dzi thams cad yongs su spang bar bya zhing tha na rgyal srid kyi dbang phyug la'ang sdug bsngal gyi 'du shes bsgom par bya'o/ /gnyis pa til 'bru tsam la'ang dngos por 'dzin pa'i blo spang bar bya'o/ /gsum pa don</text></item>
<item><p>103b.1</p><section></section><text>dam pa'i bden pa la dad pas lus dang srog la'ang ltos pa med par bya'o/ /ji skad du ting nge 'dzin rgyal po'i mdo las/ rigs kyi bu de bas na byang chub sems dpa' sems dpa' chen po ting nge 'dzin 'di 'dod cing myur du bla na med pa yang dag par rdzogs pa'i byang chub tu mngon par</text></item>
<item><p>103b.2</p><section></section><text>rdzogs par 'tshang rgya bar 'dod pas lus dang srog la ltos pa med par bya'o zhes gsungs pas so/ /de bzhin du 'jig rten pa'i dngos grub phra mo dang / grub pa chen po brgyad la don du gnyer bar mi bya ste/ rnam par g.yeng bar 'gyur ba dang / phyir ldog par 'gyur ba'i phyir ro/ /ji</text></item>
<item><p>103b.3</p><section></section><text>skad du thun mong ma yin pa'i gsang ba zhes bya ba'i rnal 'byor chen po'i rgyud las/ de nas gzhan yang thams cad mkhyen pa'i dngos grub thob pa'i phyir dngos grub gang ci yang rung ba la tshol bar mi byed de/ 'jig rten rgyang pan pa'i ngag gi dngos grub dang / mngag gzhug pa'i dngos grub dang / bum pa bzang</text></item>
<item><p>103b.4</p><section></section><text>po'i dngos grub dang / sa 'og gi dngos grub dang / rgyal srid kyi dngos grub dang / rgyas pa'i dngos grub dang / dbang du bya ba'i dngos grub dang / mngon spyod kyi dngos grub rnams don du gnyer bar mi bya ste/ de ci'i phyir zhe na/ 'di ltar dngos grub chen po'i don du dngos grub phra mo la 'dod pa</text></item>
<item><p>103b.5</p><section></section><text>bskyed par mi bya'o/ /rnam par mi rtog pa'i dngos grub 'ba' zhig la sems rtse gcig par gyur par bya'o/ /de skad du gsang ba grub pa las kyang / sbyor ba la sogs 'bad pa ni/ /de nyid rig pas spang bar bya/ /rdo rje sems dpa' nges 'jug pa/ /spangs nas gzhan du mi bya'o/ / </text></item>
<item><p>103b.6</p><section></section><text>dag pa'i de nyid la gnas pas/ /sbyor ba rnams kyang mi bya ste/ /bdag nyid gnas pa'i sbyor ba yis/ /ji srid bar du so sor brtag /dngos med go 'phang la gnas dang / /thabs bzang dag dang ldan pa yis/ /rtog las gang ci'ang 'byung ba rnams/ /ma brtags par ni</text></item>
<item><p>103b.7</p><section></section><text>'grub par 'gyur/ /bsgom pa'i sbyor ba'i stobs kyis ni/ /dngos grub mtshan nyid gang ci'ang rung / /de kun skad cig tsam la ni/ /rang nyid gnas par 'gyur ba yin/ /de bas na phyi rol gyi bud med rnam par spangs nas snying gar gnas pa'i ye shes kyi phyag rgya dang lhan cig</text></item>
<item><p>104a.1</p><section></section><text>snyoms par 'jug pas shin tu myur bar rdo rje 'chang chen po'i go 'phang rdzogs par bya'o zhes spros pas dmigs te/ gcig pu kho nar 'og nas bshad pa'i rim pa bzhin du bsam par bya'o/ /de yi rim pa ni 'di yin te/ ji srid phung po'i za ma tog yod pa</text></item>
<item><p>104a.2</p><section></section><text>de srid kyi bar du ni rnam par shes pa gsum gyi ngo bo ste/ rang bzhin gyis snang ba 'gro ba dag dang gzhan la snang bar 'gyur ro/ /ji lta zhe na/ dang po ni snang ba'o/ /gnyis pa ni rang bzhin no/ /de rlung dang bcas pas gang phyogs bcur 'khor ba ste/ gang gis she na/ 'dod chags</text></item>
<item><p>104a.3</p><section></section><text>dang bral ba dang / 'dod chags bar ma la sogs pa dang / gzhan yang drag po dang / zhi ba dang / dga' ba dang / mya ngan dang / bkres pa dang / skom pa dang / tshor ba zhes bya ba la sogs pa rang bzhin brgya drug cu nyin mtshan du yid la byas nas ma rig pa rang 'gags shing yang langs</text></item>
<item><p>104a.4</p><section></section><text>nas rlung gi dbang gis 'khor bar 'gyur ba ste/ des lus dkrugs nas ji srid du mig la sogs pa'i dbang po yul la dmigs pa de srid du de nyid du dmigs par 'gyur te/ thog ma med pa'i dus nas goms pa'i phyir ro/ /de nas skye ba gcig nas gcig tu goms pas bdag med pa'i</text></item>
<item><p>104a.5</p><section></section><text>chos la bslabs pas rnam par bsres pa'i sbyor ba khong du chud nas rang bzhin gyis snang ba dang gcig tu 'dre bar bya ste/ rim pa 'dis don dam pa'i bden pa la dmigs par bya'o/ /de'i rim pa ni 'di yin te/ phung po la sogs pa ni khams phra ba la gzhug go/ / khams phra ba ni yang</text></item>
<item><p>104a.6</p><section></section><text>sems la gzhug go/ /sems ni yang ma rig pa la gzhug ste/ de ltar sbyar nas gnyid log par byed do/ /de la dus 'dir ni sems dang sems pa ma rig pa la rab tu zhugs pa'i skad cig la dran pa brjed pa'o/ /phyis ni brjod pa yang med pa'i ye shes kyi ngo bo nyid ni 'od gsal</text></item>
<item><p>104a.7</p><section></section><text>ba'o/ /yang grol ba na rlung gi rang bzhin rnyed de/ gang gi tshe rmi lam gzhan dag 'byung ba ni ji srid du rnam par shes pa mi g.yo ba de srid du gnyid log nas 'od gsal ba la blta ste/ de ni so so rang gis rig pa lus dang ngag dang sems dang bral ba'i don dam pa'i bden pa nang gi mngon par byang chub</text></item>
<item><p>104b.1</p><section></section><text>pa zhes bya'o/ /rim pa 'dis lus kyi dkyil 'khor la gnas pa'i de bzhin gshegs pa'i tshogs rnams gsad par bya zhing de bzhin nyid la gzhug par byas nas skal ba bzang po'i dngos grub thob par 'gyur te/ spros pa dang bcas pa dang spros pa med pa'i spyod pa la ltos pa med pas shin tu myur</text></item>
<item><p>104b.2</p><section></section><text>bar 'dir rang gi gzugs yongs su brjed par 'gyur ro zhes bya ba'i don te/ don 'di nyid dgongs pa lung bstan pa zhes bya ba rnal 'byor chen po'i rgyud las/ gzugs sogs nang gi chos rnams ni/ /mthong ba lhag mthong zhes brjod la/ /mi bskyod la sogs grangs bzhin du/ /brtags</text></item>
<item><p>104b.3</p><section></section><text>pa dag ni zhi gnas yin/ /'di dag dngos med gyur pa yi / /de bzhin nyid ni zhi bar bshad/ /de bzhin nyid kyi dkyil 'khor du/ /rnal 'byor pa yis sangs rgyas gzhug /ces gsungs pa dang / yang lha thams cad yang dag par 'dus pa'i rgyud las kyang / mya ngan 'das pa'i mi</text></item>
<item><p>104b.4</p><section></section><text>bzad mes / /thal ba'ang lus par mi 'gyur te/ /des na der ni dbang don dang / /khams rnams 'dir ni yod ma yin/ /zhes gsungs so/ /rim pa 'dis ni lung dang rigs pa dag gis mngon par rtogs pa'i ngo bo nyid sangs rgyas thams cad kyi yum nges par byas nas/ yul la zhen</text></item>
<item><p>104b.5</p><section></section><text>pa dang rol pa thams cad spangs te/ rim pa 'dis b+hu su ku tsam gyi spyod pa la spyad de/ de'i rim pa ni 'di'o/ /b+hu zhes bya ba ni zas la spyod pa ste de tsam zhig rjes su dran pa dang 'du 'dzi spong bar byed cing dka' thub dang brtul zhugs so zhes gang la'ang bsam par mi bya'o/ /su zhes bya ba ni</text></item>
<item><p>104b.6</p><section></section><text>gnyid log pa ste rnam par shes pa 'di dag ma rig pas nye bar mtshon pas mngon sum du byed do/ /ma rig pa lcags kyu lta bu de nyid kyis rnam par shes pa gang la'ang 'dre bar mi byed de/ 'od gsal ba nyid mngon par 'du byed cing dri ma med pa'i ngo bo nyid do/ /ku zhes bya ba ni bshang sar 'gro ba</text></item>
<item><p>104b.7</p><section></section><text>ste/ bshang ba dang gci ba 'dor ba'i phyir de tsam zhig rjes su dran par byed cing 'du 'dzi spong bar byed la/ lus dang tshor ba dang yul dang dbang po'i ngo bo nyid la sems par mi byed do/ /shin tu spros pa med pa'i spyod pa smyon pa'i brtul zhugs bshad pa'i mdo las gsungs pa'i rim pas</text></item>
<item><p>105a.1</p><section></section><text>kyang bshad par bya'o/ /de yi rim pa ni 'di yin te/ gang tshe brtan par mi rtog la/ /gnas shing 'jig rten pa spangs te/ /spyod pa thams cad bsdus byas na/ /de la de tshe sangs rgyas gzigs/ /kun du the tshom gcod pa yis/ /rigs pas byis pa ji bzhin</text></item>
<item><p>105a.2</p><section></section><text>spyad/ /gang tshe chags med rnal 'byor pa/ /de tshe phun sum tshogs 'phel 'gyur/ /sdig pa ma lus ldan pa dang / /gti mug sdig la rab gnas na/ /smyon pa'i brtul zhugs sbyor ba yis/ /zla ba drug gis don yod 'grub/ /rang nyid sangs rgyas kun mthong zhing / /'dod pa</text></item>
<item><p>105a.3</p><section></section><text>kun gyis rab tu 'gengs/ /zad med gzhom du med pa dang / /dang ba'i tshe lus 'byung bar 'gyur/ /bla na med pa'i byang chub mchog /'bad pa med par yang dag 'thob/ /'dod pa kun gyi dga' mos rnams/ /'bad dang bral bas 'grub par 'gyur/ /'gro dang 'dug dang gnas</text></item>
<item><p>105a.4</p><section></section><text>pa na/ /mchog tu zab pa'i gnas la brtag /'od gsal ye shes la mkhas pa/ /mtshan nyid rtag par rnal 'byor pa'i/ /bsam gtan sbyor ba 'di yis ni / /sems kyi rin chen brtan par 'gyur/ /sangs rgyas byang chub rab zhugs pa/ /byin gyi brlab pa mdzad par</text></item>
<item><p>105a.5</p><section></section><text>'gyur/ /de ltar gyur par zhugs nas kyang / /ji srid sems ni mi skyo'i phyir/ /mnyam gzhag yid ni bzang po yis/ /de la 'bad pas bsgom par bya/ /de yi 'og tu ci dga' ba'i/ /spyod pa yis ni spyad byas nas/ /cung zad spyan phye'i mtshan nyid can/ /byang chub rgya chen</text></item>
<item><p>105a.6</p><section></section><text>'thob par 'gyur/ /dgod dam smra'am 'dug pa dang / /la la rab tu gar byed par/ /ji srid skyo bar mi 'gyur bar/ /sgom pa'i sems la zhen par bya/ /de lta'i dam tshig ldan 'gyur zhing / /rnam par mi rtog sngags pa yis/ /dus kyi nges pa yongs spangs nas/ /bla med</text></item>
<item><p>105a.7</p><section></section><text>go 'phang thob par 'gyur/ /de ltar chung ngu dang / 'bring dang / chen po'i dbye ba dang / na tshod dang rjes su mthun pas spyod pa rnam pa gsum zla ba phyed dam/ zla ba gcig gam zla ba drug bzlas par 'gyur bas phyag rgya chen po'i dngos grub thob pa'i mtshan ma nye bar 'byung bar 'gyur te/ de la</text></item>
<item><p>105b.1</p><section></section><text>mtshan ma ni 'di dag yin no/ /gzugs phra ba dang / reg pa yang ba dang / khyab pa dang / yang dag pa thob pa nyid dang / rab tu snang ba nyid dang / brtan pa dang / dbang du gyur pa dang / 'dod dgur sgyur ba zhes bya'o/ /yang rmi lam gyi mtshan ma gsang ba 'dus pa zhes bya ba rnal 'byor chen</text></item>
<item><p>105b.2</p><section></section><text>po'i rgyud las/ byang chub ye shes mchog thob pas/ /sangs rgyas sku dang mtshungs par mthong / /sangs rgyas rdzogs longs spyod pa'i sku/ /bdag med pa ni myur du mthong / /sems dpa' chen po khams gsum pas/ /mchod pa byed pa des mthong ngo / /ye shes chen po 'di yi</text></item>
<item><p>105b.3</p><section></section><text>gzugs/ /sangs rgyas byang chub sems dpa' yis/ /'dod pa'i yon tan lnga rnams kyis/ /rtag tu mchod pa byed pa mthong / /rdo rje sems dpa'i gzugs chen dang / /grags chen rdo rje mchog dag tu/ /rmi lam dag na rang gzugs mthong / /grags chen rdo rje gsang ba dang / /</text></item>
<item><p>105b.4</p><section></section><text>byang chub sems dpa' rdo rje can/ /sangs rgyas chen po phyag 'tshal ba'i/ /rmi lam 'di 'dra mthong 'gyur ba/ /lus ngag sems kyi mthu las skyes/ /rgyan rnams thams cad yongs rdzogs pa'i/ /lha yi bu mo yid 'ong dang / /khye'u dang bu mo dag mthong na/ /de ni dngos grub thob</text></item>
<item><p>105b.5</p><section></section><text>par 'gyur/ /phyogs bcu'i sangs rgyas thams cad rnams/ /zhing na gnas pa nges par mthong / /thugs ni dgyes par gyur nas kyang / /chos mdzod yid du 'ong ba stsol/ /chos kyi 'khor los sgyur ba'i sku/ /sems can kun gyis yongs bskor ba/ /bsam gtan rdo rje</text></item>
<item><p>105b.6</p><section></section><text>la gnas pa'i/ /dam tshig sbyor bas mthong bar 'gyur/ /rdo rje slob mas gsol pa/ gal te sgrub pa po bden pa mthong yang sngon gyi bag chags la goms pa'i stobs kyis zhing dang / las dang / tshong dang / bsnyen bkur la sogs pas g.yengs nas spyod pa rnam pa</text></item>
<item><p>105b.7</p><section></section><text>gsum spyod pa mi byed pa dang / sgrub pa po gzhan dag 'byor ba ma tshang bas rgyud las ji skad gsungs pa'i cho ga rdzogs par byed mi nus pa'i phyir mi spyod pa de dag ni 'chi ba'i dus byas na yang srid pa gzhan du 'gro bar 'gyur ram/ yang na rdo rje 'chang ba nyid thob par 'gyur/ rdo rje slob</text></item>
<item><p>106a.1</p><section></section><text>dpon gyis smras pa/ 'di la bsal bya gang yang med/ /gzhag par bya ba ci yang med/ /yang dag nyid la yang dag lta / /yang dag mthong na rnam par grol/ /zhes bya ba ni rdzogs pa'i rim pa la gnas pa'i dbang du byas pa'i tshig ste/ 'di lta ste/ </text></item>
<item><p>106a.2</p><section></section><text>yang dag pa mthong ba zhes bya ba ni yang dag pa'i mthong bas rtag pa dang / chad pa dang / 'pho ba la sogs pa'i lta ba ngan pa 'gag par 'gyur ro/ /'on kyang tha snyad la brten nas 'pho ba rnam par dag pa nges par spyad par bya ste/ 'di ni phung po la sogs pa ni 'jig rten pha</text></item>
<item><p>106a.3</p><section></section><text>rol tu 'pho bar mi byad de/ rtag pa'i skyon du thal bar 'gyur ba'i phyir ro/ /'jig rten pha rol 'chi ba las gzhan pa nyid las kyang 'byung ba ma yin te/ rgyu med pa'i nye bar thal bar 'gyur ba'i phyir ro/ /'di lta ste/ mar me las mar me dang / rgya las rgya dang / sgra las brag ca dag</text></item>
<item><p>106a.4</p><section></section><text>ni de nyid dam de las gzhan pa zhes brjod par mi nus so/ /de bas na gser 'od dam pa'i mdo las kyang / sangs rgyas mya ngan mi 'da' zhing / /chos kyang nub par mi 'gyur te/ /sems can rnams ni gdul ba'i phyir/ /mya ngan 'da' bar bstan pa yin/ /zhes gsungs pa dang / </text></item>
<item><p>106a.5</p><section></section><text>lang kar gshegs pa'i mdo las kyang / 'di la gang yang rkyen rnams kyis/ /skye ba med cing 'gag pa med/ /btags pa'i rkyen rnams kho na ni/ /skye zhing 'gag par 'gyur ba yin/ /zhes gsungs pas so/ /rigs pa 'dis na bcom ldan 'das shAkya thub pas mdzad pa</text></item>
<item><p>106a.6</p><section></section><text>thams cad mdzad nas mya ngan las 'das pa nye bar ston par mdzad pa yin no/ /de bzhin du rdzogs pa'i rim pa rtogs par gyur pas kyang thams cad byas nas 'jig rten du mya ngan las 'da' bar 'gyur ba 'di la som nyi mi bya'o/ /de bas na de kho na nyid shes pa ni rkyen ma tshang bas ji skad du bshad</text></item>
<item><p>106a.7</p><section></section><text>pa'i spyod pa gal te ma spyad du zin kyang / lta ba thams cad rnam par spangs nas 'chi bar 'gyur ba ni don dam pa'i bden pa yin la/ skye ba ni kun rdzob kyi bden pa'o zhes yang dag par mngon par rtogs nas brgya lam na 'od gsal bar zhugs nas/ tha mal pa'i phung po bor nas bdag la</text></item>
<item><p>106b.1</p><section></section><text>byin gyis brlab pa'i rim gyis ldang bar bya'o zhes brtan pa'i sems bskyed de/ de yid la byed pas gnas par byed na/ de skye ba gzhan du yid la byed pa de 'dor bar mi 'gyur te/ de bas na thams cad mkhyen par 'gyur ro/ /de bas na/ bsam pa gang dang gang gis ni/ /mi rnams</text></item>
<item><p>106b.2</p><section></section><text>yid ni yang dag sbyor/ /des ni de yi rang bzhin 'gyur/ /sna tshogs nor bu ji bzhin no/ /zhes gsungs so/ /de bas na 'di dag thams cad ni khyad par can du yongs su bsgyur bas yongs su 'gyur bzhin pas khyad par can gyi 'bras bu 'byung bar 'gyur ro/ /'dir bshad</text></item>
<item><p>106b.3</p><section></section><text>pa/ gang zhig skye ba kun rdzob bden zhes bya/ /'chi ba'i ming yang don dam bden pa yin/ /rim gnyis de dag bla ma'i drin gyis ni/ /rnyed pa 'di ni ma 'ongs sangs rgyas yin/ /bden gnyis de la zung du 'jug pa ni/ /mi 'chad bzhin du de dag khyad par med/ /mi gnyis</text></item>
<item><p>106b.4</p><section></section><text>mtha' ma gcig pu kho nar ni/ /shes pa de 'dir bcings nas grol ba yin/ /ri dbang rtse las 'ga' zhig lhung gyur na/ /ltung bar mi 'dod kyang ni ltung bar 'gyur/ /bla ma'i drin gyis phan pa'i lung thob na/ /grol bar mi 'dod kyang ni grol bar 'gyur/ /'jig rten dag na don</text></item>
<item><p>106b.5</p><section></section><text>yod gsung gi de nyid rtogs mthu 'gro ba la med de/ /mtsho chen chu la drag po'i rlung gis kun du g.yengs pa'i til mar thigs pa 'dra/ /des na bdag gis cung zad tsam zhig blangs nas bsdu bar byas pa ni/ /mthar thug kun rdzob kyis 'jigs skal ldan skye bo'i blo la sgron ma lta bu</text></item>
<item><p>106b.6</p><section></section><text>yin/ /shin tu spros pa med pa'i spyod pa bsdus pa'i the tshom gcod pa ste le'u bcu gcig pa'o// //spyod pa bsdus pa'i sgron ma slob dpon chen po Ar+ya de ba'i zhal snga nas kyis mdzad pa rdzogs so// //rgya gar gyi mkhan po shrad+d+ha ka ra warma dang / zhu chen gyi lo tsA ba dge slong</text></item>
<item><p>106b.7</p><section></section><text>rin chen bzang pos bsgyur cing zhus te gtan la phab pa //[# #]@##/ /rgya gar skad du/ tsit+tA ba ra Na bi sho d+ha nA ma pra kA ra NaM/ bod skad du/ sems kyi sgrib pa rnam par sbyong ba zhes bya ba'i rab tu byed pa/ bla ma dam pa'i zhabs la phyag 'tshal lo/ /</text></item>
<item><p>107a.1</p><section></section><text>'jam dpal gzhon nur gyur pa la phyag 'tshal lo/ /thog ma mtha' ma med zhi ba/ /dngos dang dngos med rnam par spangs/ /rnam par rtog med dmigs dang bral/ /gnas pa med pa gnyis med pa/ /'gro ba med pa dpe med pa/ /brjod du med pa bltar med</text></item>
<item><p>107a.2</p><section></section><text>pa/ /gnas pa med pa gnas med pa/ /'gyur ba med pas 'dus ma byas/ /sangs rgyas thams cad kyi ni gnas/ /sku ni snying rje'i rang bzhin nyid/ /sems can mos pa sna tshogs la/ /thabs rnams sna tshogs rab ston pa'o/ /'dod chags chen po tshul phyag 'tshal/ /pad+ma gar</text></item>
<item><p>107a.3</p><section></section><text>dbang khyod phyag 'tshal/ /rang gi sems ni rtogs bya'i phyir/ /cung zhig tsam zhig brjod par bya/ /rnal 'byor spyod pa'i tshogs kyi ni/ /thams cad nyid du rab nges pa/ /brjod par bya ba 'di dag nyid/ /de phyir 'di dag spyad par bya/ /las drag gang gis 'gro ba rnams/ /gang dang</text></item>
<item><p>107a.4</p><section></section><text>gang du 'ching 'gyur ba/ /thabs dang bcas na de nyid kyis/ /srid pa'i 'ching las grol bar 'gyur/ /sems tsam rnam par dag pa'i phyir/ /'bras bu rnam par dag par 'gyur/ /'di dag shin tu rgyas par ni/ /theg pa chen por gsal bar bstan/ /chos dang gang zag dbyer</text></item>
<item><p>107a.5</p><section></section><text>med pa/ /ye shes tsam du thub pas gsungs/ /de lta na yang 'di ltar 'byung / /rigs pa dang yang rab tu mthun/ /dngos 'dzin gdon gyis zin pa yi / /zhen pa rab tu bsal bya'i phyir/ /lung las kyang ni gsal po ru/ /rgyas par snying rje'i bdag nyid gsungs/ /chos</text></item>
<item><p>107a.6</p><section></section><text>rnams sngon du 'gro ba'i yid/ /yid gtso yid ni mgyogs pa ste/ /yid gnyis kyis ni 'bad pa yang / /smra ba'am ni byed pa'o/ /dge slong rang gi pha rgan gyis/ /myur 'ded ces ni bskul gyur nas/ /bskul bas de nyid shi gyur kyang / /mtshams med sbyor ba ma yin no/ / </text></item>
<item><p>107a.7</p><section></section><text>shin tu na ba'i dgra bcom pas/ /dge slong nad g.yog byad pa la/ /nga yis mgrin pa sdoms zhes bstan/ /de ni shi yang skyon med bstan/ /'du shes gzhan gyis gzhan dag ni/ /shi yang nyes te mi spyod par/ /'di 'dra lung las gsal por bstan/ /de phyir sems dge</text></item>
<item><p>107b.1</p><section></section><text>nyes pa med/ /da 'dus byas pa'i blo yis ni/ /mchod rten bshig kyang nyes med de/ /nye ba'i mtshams med byas pas kyang / /bsod nams phung po 'ba' zhig go/ /bsam pa bzang pos mchil lham gnyis/ /thub pa'i dbu la bzhag pa dang / /de nyid gzhan gyis bsal</text></item>
<item><p>107b.2</p><section></section><text>byas pa/ /gnyis kas rgyal srid thob par 'gyur/ /de phyir bsam pa'i rtsa ba las/ /bsod rnams sdig pa rnam par gnas/ /lung las 'di ltar gsungs pa'i phyir/ /sems dge ba la nyes pa med/ /rang lhar sbyor ba'i bdag nyid kyis/ /'gro ba'i don ni byed brtson</text></item>
<item><p>107b.3</p><section></section><text>pas/ /rnal 'byor 'dod yul longs spyad kyang / /grol 'gyur gos par mi 'gyur ro/ /ji ltar dug gi de nyid shes/ /dug la spyad nas za bar byed/ /'di ni brgyal bar mi 'gyur zhing / /nad las thar pa 'ba' zhig 'gyur/ /sgyu ma smig rgyu dri za yi/ /grong dang rmi lam ji</text></item>
<item><p>107b.4</p><section></section><text>bzhin du/ /'gro ba thams cad rnam bltas la/ /ci zhig ji ltar su zhig spyod/ /byis pa rnams ni gzugs la chags/ /'bring po rnams ni chags bral 'gyur/ /gzugs sogs ngo bo nyid shes na / /blo mchog rnams ni grol bar 'gyur/ /dam tshig thams cad rnam bsams la/ / </text></item>
<item><p>107b.5</p><section></section><text>lha la mchod pa'i cho ga yis/ /the tshom med par bzang por blta/ /sngags kyis bskul la longs spyod bya/ /yi ge gsum gyi sbyor ba yis/ /sbyang dang rtogs dang de bzhin sbar/ /srin lag mthe bong rtse mo yis / /de bzhin gshegs rnams tshim par bya/ /byis pa rnams la 'di</text></item>
<item><p>107b.6</p><section></section><text>bden pa/ /de ni rnal 'byor pa la brdzun/ /de tsam zhig tu longs spyad pa/ /bcings pa med cing grol ba med/ /'khor ba mya ngan 'das pa zhes/ /de nyid ma mthong ba yi sems/ /'khor med mya ngan 'das med ces/ /de nyid mthong ba rnams kyi sems/ /rnam par rtog</text></item>
<item><p>107b.7</p><section></section><text>pa'i gdon chen po/ /'khor ba'i rgya mtshor ltung byed yin/ /rnam par mi rtog bdag nyid ches/ /srid pa'i 'ching las grol bar 'gyur/ /the tshom dug gis gnod pa ni/ /skye bo dug gis gnod pa bzhin/ /de nyid rtsa ba nas bton la/ /snying rje'i bdag nyid can gyis</text></item>
<item><p>108a.1</p><section></section><text>spyad/ /dper na shel sgong dag pa ni/ /kha dog gzhan gyis sgyur bar byed/ /de bzhin rin chen sems 'di yang / /rtog pa'i tshon gyis bsgyur ba nyid/ /tha mal rtog pa'i tshon gyis ni/ /rin chen sems ni dben 'gyur na/ /thog ma nas</text></item>
<item><p>108a.2</p><section></section><text>dag ma skyes pa/ /gnyug ma'i rang bzhin dri med gang / /byis pas gang dang gang smad pa/ /de dang de la 'bad pas spyad / /rang gi lha yi sbyor ba yis/ /sems ni dri med bya ba'i phyir/ /rnal 'byor dge ba'i sems kyis ni/ /chags med dug gis rmongs pa yis/ / </text></item>
<item><p>108a.3</p><section></section><text>'dod can ma la 'dod spyad pas/ /'dod pas thar pa thob par 'gyur/ /dper na bdag nyid mkha' lding du/ /bsgoms nas dug kun 'thung byed pa/ /bsgrub bya'i dug kyang med par byed/ /dug gis zil gyis mi non no/ /'khor lo dpag tshad bcu gnyis pa/ /lcags byas</text></item>
<item><p>108a.4</p><section></section><text>mgo la 'khor ba yang / /byang chub sems ni bskyed ma thag /med par gyur ces thos pa yin/ /byang chub sems ni yang dag bskyed/ /rdzogs pa'i byang chub sems byas pa/ /de yis mi bya gang yang med/ /'gro ba bzung ba'i bsam pa yis/ /thog ma nas dag ma skyes</text></item>
<item><p>108a.5</p><section></section><text>pa/ /dngos po med pa dri med pa/ /'gro ba bsam pas yang dag mthong / /bcings pa med cing grol ba med/ /lha yi yon tan rgyas par ni/ /rnal 'byor cho ga bzhin bsams nas/ /chags pa'i sems kyis chags pa'am/ /chags pa spyad nas grol bar</text></item>
<item><p>108a.6</p><section></section><text>'gyur/ /ci bya gang la dmigs she na/ /dngos po nus pa sna tshogs pa/ /ji ltar dug gis zin pa 'ga'/ /dug nyid kyis ni dug med byed/ /rna ba'i chu la chu nyid dang / /tsher ma zugs la tsher ma ltar/ /de bzhin chags la chags nyid kyis/ /mkhas pa rnams kyis</text></item>
<item><p>108a.7</p><section></section><text>'dzin par byed/ /dper na khrus mkhan dri ma yis/ /gos kyis dri ma med par byed/ /mkhas pas de bzhin bdag nyid kyi/ /dri las dri ma med par bya/ / ji ltar rdul gyis me long gi /dri ma 'dag par 'gyur ba bzhin/ /de bzhin mkhas pas nyes pa dag /nyes pa sbyang phyir bsten</text></item>
<item><p>108b.1</p><section></section><text>par bya/ /lcags kyi gong bu chu nang du/ /ji ltar gting du 'gro bar 'gyur/ /de nyid snod du byas pas su/ /bdag dang gzhan yang sgrol bar byed/ /de bzhin snod du byas pa'i sems/ /shes rab thabs kyi cho ga yis/ /'dod pas spyod bzhin grol bar 'gyur/ /gzhan dag</text></item>
<item><p>108b.2</p><section></section><text>kyang ni grol bar byed/ /rnam shes ngan pas bsten byas na/ /'dod pa 'ching ba nyid du 'gyur/ /de nyid mkhas pas bsten byas na / /'dod pas thar pa rab tu sgrub/ /'o mas dug ni zhi 'gyur ba/ /'jig rten kun la rab tu grags/ /de nyid sbrul gyis 'thungs na ni/ /dug</text></item>
<item><p>108b.3</p><section></section><text>ni shin tu 'phel bar byed/ /ji ltar ngang pas 'o ma ni/ /chu las 'thung bar byed pa ltar/ /de bzhin mkhas pas dug bcas yul/ /sbyangs nas spyad pas grol bar 'gyur/ /ji ltar cho ga bzhin spyad na/ /dug kyang bdud rtsir 'gyur ba yin/ /byis pa</text></item>
<item><p>108b.4</p><section></section><text>rnams kyis mar kham sogs/ /bza' ma legs pa dug tu 'gyur/ /de ltar sems ni 'di nyid kyang / /gtan tshigs bzang pos sbyangs byas na/ /rnam par mi rtog dmigs med pa/ /rang bzhin dri med rab tu snang / /ji ltar me ni chung ngu yang / /mar dang snying</text></item>
<item><p>108b.5</p><section></section><text>sogs 'dus byas pas/ /snang ba dri med mi g.yo ba/ /bstan pa'i mun pa rnam 'jig 'gyur/ /ji ltar phra ba'i sdong po las/ /ji ltar lo ma 'bras bu yis/ /brgyan pa'i shing chen 'byung bar 'gyur/ /yung dang rdo thal sbyar ba las/ /kha dog gzhan zhig 'byung bar 'gyur/ / </text></item>
<item><p>108b.6</p><section></section><text>shes rab thabs kyi cho ga yis/ /chos dbyings mkhas pa de ltar shes/ /mar dang sbrang rtsi mnyam ldan pas/ /dug nyid du ni 'gyur ba yin/ /de nyid cho ga bzhin spyad na/ /bcud kyis len gyi mchog tu 'gyur/ /dngul chus reg pa'i zangs ma ni/ /ji ltar skyon med</text></item>
<item><p>108b.7</p><section></section><text>gser du 'gyur/ /de bzhin yang dag ye shes ni/ /sbyangs pas nyon mongs bzang por byed/ /theg pa dman la zhon pa rnams/ /skad cig skad cig 'ching bar byed/ /g.yul las rgyal bar byed pa'i sems/ /ring ba nyid du rnam par gnas/ /theg pa che la zhon nas ni/ / </text></item>
<item><p>109a.1</p><section></section><text>snying rje'i go cha bgo byas nas/ /shes rab rgyud bcas mda' dang gzhus/ /'gro ba gzung ba'i bsam pa yis/ /sems dpa' che dang thabs che ba/ /brtan pa'i blo ni gnyid sangs nas/ /rgal dka'i g.yul las rgyal byas nas/ / </text></item>
<item><p>109a.2</p><section></section><text>gzhan dag kyang ni sgrol bar byed/ /rang don tsam la gzhol bas ni/ /byol song rnams kyang nyon mongs byed/ /'gro ba'i don ni byed pa po/ /'gro ba de gtor gang+gA na/ /grang dang rlung sogs sdug bsngal rnams/ /rang don zhugs las kyang bzod na/ /'gro</text></item>
<item><p>109a.3</p><section></section><text>ba'i don la zhugs rnams lta/ /de mi bzod pa ji lta bu/ /dmyal ba la sogs sdug bsngal yang / /snying rje can gyis bzod byas na/ /grang dang rlung sogs sdug bsngal dag /da ltar gyi la bsam ci dgos/ /dka' thub brtag pa mi bya zhing / /smyung ba yang ni bya ba</text></item>
<item><p>109a.4</p><section></section><text>med/ /'dir ni khrus dang gtsang sbra med/ /grong pa'i chos ni spang bar bya/ /sen mo rkang dang rus pa so/ /pha yi khu ba'i rgyu las skyes/ /sha dang khrag dang skra la sogs/ /ma yi khrag las yang dag byung / /'di ltar mi gtsang las byung zhing / /mi gtsang bas gang ril po</text></item>
<item><p>109a.5</p><section></section><text>gang / /de lta bu yi lus 'di nyid/ /gang+gAr bkrus kyang ji ltar 'dag /mi gtsang phur ma chu dag gis/ /yang yang bkrus kyang dag mi 'gyur/ /de bzhin mi gtsang bas gang ba'i/ /phur ma 'di yang 'dag mi 'gyur/ /gang+gA'i klung la khyi dag gis/ /rkyal zhing 'phyo yang dag</text></item>
<item><p>109a.6</p><section></section><text>mi 'gyur/ /de phyir chos 'dod skyes bu dag /'bab stegs khrus byed 'bras bu med/ /khrus kyis gal te dag 'gyur na/ /nya pa rnams kyang don byas 'gyur/ /nyin dang mtshan du gnas pa yi/ /nya la sogs pa smos ci dgos/ /khrus kyis sdig pa zad pa yang / /nges</text></item>
<item><p>109a.7</p><section></section><text>par yod pa ma yin te/ /ji ltar 'bab stegs bsten pa la/ /'dod chags la sogs 'phel bar mthong / /'dod chags zhe sdang gti mug dang / /nga rgyal lta ba the tshom rnams/ /sdig pa'i rtsa bar rab tu grags/ /'di dag sbyang bya khrus kyis min/ /bdag dang</text></item>
<item><p>109b.1</p><section></section><text>bdag gir 'dzin pa las/ /srog chags rnams las byung ba yin/ /de yang ma rig rtsa ba las/ /ma rig de yang 'khrul par 'dod/ /de ltar nya phyis la dngul blo/ /nya phyis mthong bas ldog par 'gyur/ /bdag med mthong bas de yang ni/ /rtsa ba nyid nas med par 'gyur/ </text></item>
<item><p>109b.2</p><section></section><text>dper na thag pa sbrul gyi blo/ /thag par shes na ldog par 'gyur/ /de las sbrul gyi blo yi rab / /skye ba de las yang mi 'byung / /de bzhin 'di la bden pa'i blo/ /ye shes rdo rjes ldog par 'gyur/ /de ni 'byung bar mi 'gyur ro/ /sa bon bsregs pa'i myu gu bzhin/ / </text></item>
<item><p>109b.3</p><section></section><text>bdag nyid mi gtsang 'dus pa yi / /gong bu sa yi rang bzhin nyid/ /de 'dus pa yi chos 'gyur bar/ /byis pa dga' bar rnam brtags pas/ /zla ba 'phel dang 'grib pa la/ /bltas nas tshes grangs brtag pa la/ /nyi ma 'phel dang 'grib pas kyang / /nyin dang mtshan mor</text></item>
<item><p>109b.4</p><section></section><text>rtag par brtag /shar la sogs pa'i tha snyad kyang / /rtags la ltos nas byas pa yin/ /gza' dang rgyu skar khyim la sogs/ /'jig rten kun gyis rnam par brtag /grang dang tsha dang char 'bab pa/ /ltos nas de bzhin dus rnams brtag /rang gi las kyi </text></item>
<item><p>109b.5</p><section></section><text>'bras spyod pa/ /bzang dang ngan pa'i gzar bstan to/ /ma rig 'dam gyis gtums pa yi/ /sems kyi yid bzhin nor bu nyid/ /skyes bu mkhas pas bkrus byas nas/ /ma rig gang gis yang dag bskyed/ /gza' dang rgyu skar tshes grangs dang / /yul</text></item>
<item><p>109b.6</p><section></section><text>dang dus la ltos med par/ / mtshams med the tshom med par ni/ /rtog pa med par spyad par bya/ /dbang po lam dgur gang dang gang / /de ni de yi ngo bo nyid/ /mnyam par ma bzhag sbyor ba yis/ /thams cad sangs rgyas rang bzhin bya/ /mig ni rnam par snang mdzad gtso/ /rna ba</text></item>
<item><p>109b.7</p><section></section><text>rdo rje nyi ma'o/ /sna ni rta mchog nyid yin no/ /kha ni pad+ma gar dbang phyug /dpal ldan he ru ka rgyal lus/ /yid ni rdo rje sems dpa' ste/ /de ltar yang dag sbyor ba yis/ /snying rje'i bdag nyid can gyis spyad/ /mkhas pas sems ni brtan gyur nas/ /mi rtog pa yis 'grub par</text></item>
<item><p>110a.1</p><section></section><text>'gyur/ /ji ltar 'dod pa'i bya ba yis/ /kun bzang kun byed de bzhin no/ /las dang bya ba kun byed na/ /ji ltar 'dod pa'i bya ba yis/ /langs dang 'dug par byed pa dang / /ji ltar 'chag na'ang de bzhin no/ /dgod dang sma bar byed pa dang / /ji ltar de ltar gang</text></item>
<item><p>110a.2</p><section></section><text>de bzhin/ /dkyil 'khor du ni ma zhugs pa/ /sgrib pa kun dang ldan pas kyang / /rang gi lha sbyor bdag nyid kyis/ /bsod nams chung yang 'grub par 'gyur/ /'dis ni sangs rgyas thams cad dang / /dpa' bo dag ni thams cad nyid/ /tshe 'di nyid la yang 'di rig /thob</text></item>
<item><p>110a.3</p><section></section><text>'gyur 'di la the tshom med/ /ji ltar 'jig rten phal pa las/ /rnal 'byor pa yi ting 'dzin rgyal/ /gong ma gong ma'i blo khyad kyis/ /rnal 'byor pa yang rgyal bar 'gyur/ /shes rab che dang thabs che dad/ /brtse ba tshe dang mos pa nyid/ /theg pa chen por yang dag bstan/ /sems can chen po'i</text></item>
<item><p>110a.4</p><section></section><text>spyod yul yin/ /gang zhig bskal pa grangs med ni/ /mang pos mi 'thob par 'dod pa'i/ /sangs rgyas tshe 'di nyid kyis ni/ /thob pa 'di la the tshom med/ /theg pa chen po bdag nyid che/ /bsod nams ye shes tshogs kyis ni/ /kun mkhyen go 'phang nyams dga' ba/ /tshe 'di</text></item>
<item><p>110a.5</p><section></section><text>nyid la thob par 'gyur/ /lung las mnyam par gsungs pa gang / /theg pa che la mi rigs te/ /bsam pa lhag bsam bye brag gis/ /theg pa'i khyad par rab tu bstan/ /gzhan nyid du ni mos pa yang / /byang chub spyod pa de bzhin gzhan/ /sems kyi rnam dag gzhan nyid kyis/ / </text></item>
<item><p>110a.6</p><section></section><text>'dir ni 'bras bu gzhan mthong med/ /ji ltar me long dri med la/ /dri ma med pa'i mig gis gzugs/ /dang ba'i rang bzhin dri med la/ /shin tu gsal bar snang ba ltar/ /de bzhin rnal 'byor ye shes kyang / /dri med ye shes me long la/ /rtog pa'i da ba rnam sbyangs pa'i/ /sems</text></item>
<item><p>110a.7</p><section></section><text>dge ba la rnam par gsal/ /ji ltar nor bu me shel la/ /nyi ma'i 'od kyis kun reg pas/ /de ma thag tu me 'bar bas/ /rang gi don ni 'grub par nus/ /rtog pa'i dra ba rnam spangs pa'i/ /nor bu me shel 'dra ba'i yid/ /shes rab nyi ma'i 'od phog pas/ /rnal 'byor</text></item>
<item><p>110b.1</p><section></section><text>de bzhin 'bar bar 'gyur/ /shing gnyis drag tu drud pa las/ /ji ltar me ni 'bar 'gyur ba/ /thog ma bar dang mtha' dag la/ /dngos po ma lus rab snang byed/ /shes rab thabs su sbyor ba las/ /rnal 'byor pa yis de bzhin shes/ /dper na mar me gcig nyid la/ /snying</text></item>
<item><p>110b.2</p><section></section><text>po gzhan dag la brten nas/ /ji bzhin gnas su rang don gzhan/ /mthon po'i gnas nas snang bar byed/ /shes rab thabs bdag rnam bsgoms shing / /dpag tu med pa'i lus spros nas/ /sems can mos pa sna tshogs la/ /mdzad pa ji bzhin nyams su blangs/ /ji ltar</text></item>
<item><p>110b.3</p><section></section><text>cho ga shes pa 'gas/ /nyes pa med pa'i bsil nyams dga'/ /nad rnams thams cad zad byed pa'o/ /bdud rtsi 'o ma dag las blang / /shes rab 'o ma thabs chen pos/ /cho ga bzhin du bsgrub las skyes/ /chos dbyings shin tu rnam dag pas/ /bde ba dam pas sdug bsngal</text></item>
<item><p>110b.4</p><section></section><text>'jig /sa bon skyes bu ldan pa las/ / me tog 'bras bu ldan pa yi/ /'khri shing kun du 'byung ba ltar/ /de bzhin tshogs gnyis dang ldan pa'i/ /skad cig gcig gis mngon byang chub/ /dbang dang sdang dang 'gro ba rengs / /char dbab dgug pa la sogs pa/ /sha chang dga'</text></item>
<item><p>110b.5</p><section></section><text>ba'i rnal 'byor pas/ /byas par gyur kyang mthong bar 'gyur/ /lag pa'i gdu bu lta ba la/ /me long dag ni dgos sam ci/ /theg pa chen po de song yang / /sngags kyi nus pa brtan pa yin/ /pha ma bu mo 'brel pa ni/ /'dir ni de nyid med par brtags/ /lcags kyi reng bu bshig</text></item>
<item><p>110b.6</p><section></section><text>pa ltar/ /'gro ba de bzhin bde gshegs gsungs/ /'byung lnga'i bdag nyid khu ba dang / /khrag kyang de dang 'dra ba dang / /de yi rang bzhin gong bu lnga/ /bram ze gang yin mthar skyes gang / /dge slong dag gi lus 'di ni/ /thams cad phung po lnga bdag nyid/ /mi rtag sdug bsngal</text></item>
<item><p>110b.7</p><section></section><text>stob pa la/ /rigs med rigs dang ldan pa gang / /nya pa'i mngal du skye ba gang / /kha cig gdol pa'i skye ldan pas/ /dka' thub spyad pa bram zer skyes/ /de phyir rigs ni sgyu ma yin/ /ma dang sring mo bu mo dang / /sgyug mo dang ni tsha mo dang / /bram ze rgyal rigs rje'u rigs</text></item>
<item><p>111a.1</p><section></section><text>mo/ /cho ga shes pa dmangs rigs mo/ /yan lag gcig ni nyams pa dang / /dman dang smod dang mthar skyes kyi/ /btsun mo rtag tu mchod par bya/ /rdo rje ye shes rnam bsgoms pas/ /sngags pas spyan ni rgyas gyur na/ /zhal ni rab tu bzhad gyur cing / / </text></item>
<item><p>111a.2</p><section></section><text>rdzogs pa'i byang chub sems bskyed nas/ /rang gi lha yi yid kyis ni/ /bstan pas skad cig mthong dang lta / /thos dang nyin par byed pa yang / /myong zhing bde la spyod par ldan/ /gsal ba'i ngag kyang smra bar bya/ /khrus dang bsku mnye gos la sogs/ /bza' btung la sogs 'bad pa</text></item>
<item><p>111a.3</p><section></section><text>nyid/ /rang 'dod lha yi bdag nyid du/ /bsams la cho gas mchod par bya/ /glu dang brdung ba de bzhin gar/ /thams cad brtul zhugs can gyis spyad/ /'dir ni dngos po thams cad la/ /lhag par chags par mi bya'o/ /rang gi bdag nyid yongs spangs nas/ /dka'</text></item>
<item><p>111a.4</p><section></section><text>thub kyis ni gdung mi bya/ /ji ltar bde bas bde ba gzung / /'di ni ma 'ongs rdzogs sangs rgyas/ /rnal 'byor thams cad longs spyod cing / /gang la'ang 'jigs med rol mo bya/ /sdig pa med kyis khyod ma 'jigs/ /dam tshig shin tu 'da' bar dka'/ /sngags kyis</text></item>
<item><p>111a.5</p><section></section><text>sbyangs na shing la sogs/ /bems po rmongs bcas rab dka' yang / /lha nyid du ni 'gyur ba yin/ /shes dang ldan pa'i lus ci smos/ /tha mal pa yi nga rgyal nyid/ /mnyam par gzhag pas yongs su btang / /shes rab thabs kyi sbyor ba yis/ /thams cad mnyam par spyad</text></item>
<item><p>111a.6</p><section></section><text>par bya/ /dper na pad+ma 'dam skyes kyang / /'dam gyi skyon gyis gos pa med/ /de bzhin bag chags sna tshogs kyi/ /skyon gyis rnal 'byor pa mi gos / /dper na chu yi zla ba la/ /chu yis mngon par gos pa med/ /sna tshogs gzugs brnyan 'dra ba ni/ /mthong ba'i skyon gyis gos</text></item>
<item><p>111a.7</p><section></section><text>mi 'gyur/ /thog med bag chags 'dam gyis ni/ /rin chen sems ni rab tu gos/ /shes rab thabs kyi chu nyid kyis/ /bkrus na rab tu gsal bar 'gyur/ /rang gi lha yi rnal 'byor gyis/ /blo ldan sems ni brtan 'gyur na/ /lta ngan sprin las grol bar 'gyur/ /sems kyi nyi</text></item>
<item><p>111b.1</p><section></section><text>ma gsal bar 'gyur/ /don dam nges par byas nas ni/ /shes rab mtshon gyis kun gtubs la/ /ma rig sbubs kyis bkab pa yis/ /chos kyi dbyings ni blang bar bya/ /brtags pa'i bum pa skad cig gis/ /shes rab tho bas bcag nas ni/ /rang bzhin dri med gsal 'gyur ba/ / </text></item>
<item><p>111b.2</p><section></section><text>ye shes sgron ma rab tu gsal/ /rab tu gsal ba'i 'byung ba rnams/ /sa dang chu dang me dang rlung / /sngags kyi sbyor ba nus pa yis/ /gzhan nyid du ni 'byung bar byed/ /brjod pa thams cad yongs spangs la/ /sngags kyi brjod pa yang dag spyod/ /bde ba'i dngos grub sbyin</text></item>
<item><p>111b.3</p><section></section><text>pa yi/ /sngags kyi nus pa 'di la ltos/ /dkon mchog gsum ni mi spang zhing / /de bzhin bla ma byang chub sems/ /srog chags rnams kyang gsad mi bya/ /dam tshig dag kyang byin gyis brlabs/ /rin chen dang ni ga bur bcas/ /tsan+dan dmar po dang sbyar ba/ /thub pa</text></item>
<item><p>111b.4</p><section></section><text>rdo rje chu zhes bya/ /lnga po dag kyang byin gyis brlab/ /lha yi dam tshig gzhan dag kyang / /sems ni spro bar byed pa can/ /rlung dang me ni zhi bya'i phyir/ /sems kyi rdo rje tshim par bya/ /mtshams med the tshom med par ni/ /rnal 'byor rnam rtog med brtson pas/ /sems ni mnyam par</text></item>
<item><p>111b.5</p><section></section><text>sbyor ba yis/ /sngags pas thams cad mnyam par spyod/ /sbrang ma'i rkang pa tsam gyi ni/ /dug gis zil gyis non par 'gyur/ /mtshams dang the tshom chung dus kyang / /de la sdug bsngal skyed par byed/ /mkhas pas legs par 'thab pa'am/ /yang na legs par 'gros par</text></item>
<item><p>111b.6</p><section></section><text>bya/ /bar ma do yi dngos po ni/ /don med pa ru ltung bar 'gyur/ /bla ma'i bka' dang phyag rgya dang / /grib ma yang ni 'gom mi bya/ /de yi yon tan gzung bar bya/ /skyon ni nam yang ma yin no/ /slob dpon lha yi mchog yin te/ /'bad pas mchod par bya ba yin/ /de nyid rdo rje</text></item>
<item><p>111b.7</p><section></section><text>'dzin rgyal po/ /mngon sum gzugs kyis rnam par gnas/ /ji ltar nor bu chu dang gis/ /rnyog ma thams cad dngas byed pa/ /de bzhin dang ba'i nor bu yis/ /sems kyi rin chen rnam par sbyang / /shes rab mig dang bral gyur na/ /dad pa'i bdag nyid can rmongs 'gyur/ / </text></item>
<item><p>112a.1</p><section></section><text>de phyir lung rtogs bdag nyid can/ /shes rab nye bar bskyed par bya/ /dad ldan thos mang shes rab ldan/ /rang bzhin snying rje'i bdag nyid can/ /'gro ba'i sdug bsngal bsal ba'i phyir/ /de yi bde ba'i thabs shes bya/ /sems rnam dag pa 'di byas pas/ / </text></item>
<item><p>112a.2</p><section></section><text>bdag gis dge ba gang bsags pa/ /rnam par dag pa'i sems thob nas/ /des ni 'gro ba bde thob shog /sems kyi sgrib pa rnam par sbyong ba zhes bya ba'i rab tu byed pa slob dpon Ar+ya de bas mdzad pa rdzogs so// //A tsAr+ya dz+nyA na ka ra dang lo tsA ba tshul khrims rgyal bas</text></item>
<item><p>112a.3</p><section></section><text>bsgyur ba'o // @##/ /rgya gar skad du/ swA d+hi Sh+ThA na kra ma pra b+he daM / bod skad du/ bdag byin gyis brlab pa'i rim pa rnam par dbye ba/ dpal rdo rje sems dpa' la phyag 'tshal lo/ /lta ba thams cad rab bcom pa'i/ /ye shes sku la phyag 'tshal lo/ /</text></item>
<item><p>112a.4</p><section></section><text>bdag byin brlab pa'i rnam dbye 'di/ /brtse bas bdag gis bshad par bya/ /yod ces rtog pa ji snyed pa/ /de snyed rtag pa'i lta ba ste/ /rtag par mngon par zhen pas na/ /'di ni sgyu ma'i mtshan nyid min/ /med ces rtog pa ji snyed pa/ /de snyed chad pa'i lta ba ste/ /chad par mngon par zhen</text></item>
<item><p>112a.5</p><section></section><text>pas na/ /'di yang sgyu ma'i mtshan nyid min/ /yod ces pa dang med ces pa'i/ /de dbus su gang rtog pa ni/ /dbus su mngon par zhen pas na/ /'di yang sgyu ma'i mtshan nyid min/ /kun rdzob bden par gang gsungs pa'i/ /sangs rgyas rnams kyi sku mtshan nyid/ /de 'dir sgyu mar</text></item>
<item><p>112a.6</p><section></section><text>bstan pa ste/ /bdag byin brlab pa zhes brjod do/ /rgyu dang mi rgyu'i 'jig rten gsum/ /gang zhig gis ni thams cad khyab/ /bsod nams dman pas mi rnyed de/ /lung bstan nyid kyis rnyed par 'gyur/ /gtsang sbra sdom pa 'dir mi dgos/ /dka' thub dka' spyad mi dgos te/ /dka'</text></item>
<item><p>112a.7</p><section></section><text>thub sdom pa med par yang / /dga' dang bde bas 'grub par 'gyur/ /gang zhig de ltar shes nas ni/ /de nyid gang zhig rtag dran na/ /thams cad sgyu ma'i rnam 'phrul gyis/ /de yis sangs rgyas 'grub par 'gyur/ /sgyu mas gnas pa'i rnal 'byor pa/ /'di la lhas kyang rtag tu skyong / / </text></item>
<item><p>112b.1</p><section></section><text>sgyu ma lta bu'i ting 'dzin gyis/ /thams cad mkhyen pa de nas 'gyur/ /rdo rje che dang stobs po che/ /lang tsho nad med bde ba'i mchog /sangs rgyas rdzu 'phrul thob nas ni/ /skye ba 'byung ba rang dgas so/ /mthong ba nyid kyis bskul med par / /sems can rnams ni dbang du 'ong / / </text></item>
<item><p>112b.2</p><section></section><text>sgyu ma lta bu'i ting 'dzin gyis/ /'dod don thams cad rnyed par 'gyur/ /chos kun rmi lam sgyu 'dra ste/ /sangs rgyas pa kun smra mod kyi/ /bdag byin brlab las phyir bltas pas/ /des ni bden pa mthong mi nus/ /gzhu yi rnam pa'i yid rang bzhin/ /rnam shes rlung dang yang dag</text></item>
<item><p>112b.3</p><section></section><text>ldan/ /sgyu ma'i dpe la rmongs pas ni/ /rang gi ye shes des mi mthong / /bskal pa bye ba mtha' yas par/ /thos pa'i pha rol son gyur kyang / /bla ma'i lung dang bral ba yis/ /bdag byin brlab pa rnyed mi 'gyur/ /de bas nga rgyal yongs spangs nas/ /sangs rgyas 'bras bu 'dod</text></item>
<item><p>112b.4</p><section></section><text>pa yi / /rdo rje theg pa zhon pa yis/ /bla ma bsgrims te mnyes par bya/ /shin tu rnyed dka'i rim dbye bas/ /'di ni rab tu bshad par bya/ /gang zhig shes nas rnam spyad pa/ /sgrub po sangs rgyas kun dngos 'gyur/ /sa la sogs pa rnam bzhi dang / /de bzhin du ni stong pa</text></item>
<item><p>112b.5</p><section></section><text>bzhi/ /gnas ni rnam pa brgyad po dang / /skye dang 'jig pa'i rgyur shes bya/ /'od gsal las ni stong chen te/ /de la thabs ni yang dag 'byung / /de las skyes pa shes rab te / /de las rlung ni 'byung bar 'gyur/ /rlung las me ni yang dag skyes/ /me las chu ni</text></item>
<item><p>112b.6</p><section></section><text>'byung bar 'gyur/ /chu las skyes pa sa yin te/ /de rnams la ni sems can 'byung / /sa ni chu la thim 'gyur te/ /chu ni me la thim par 'gyur/ /me ni phra ba'i khams su zhugs/ /rlung yang sems la thim 'gyur te/ /sems ni sems las byung las 'gyur/ /sems byung ma</text></item>
<item><p>112b.7</p><section></section><text>rig par zhugs nas/ /de yang 'od gsal bar song ste/ /srid pa gsum po 'gag par 'gyur/ /sgyu ma lta bu'i ting 'dzin gyis/ /ji srid bdag nyid ma mthong ba/ /de srid thog ma'i dus can gyi/ /srid pa'i 'khor lor 'jug par 'gyur/ /rang rig sgyu ma lta bu ste/ /rtog ge pa yi</text></item>
<item><p>113a.1</p><section></section><text>yul min zhing / /rang gi lus la gnas mod kyi/ /bsod nams dman pas rnyed mi 'gyur/ /rang lus 'gyur ba med pa de/ /mchog gcig gis ni shes byas te/ /de ni dpe yis nyer mtshon nas/ /bla ma'i zhal gyi drin gyis so/ /sa dang de bzhin chu la</text></item>
<item><p>113a.2</p><section></section><text>sogs/ /gter dang nor bu sbas pa ltar/ /de bzhin lus la kun mkhyen pa'ang / /rmongs dang ldan pas mthong mi 'gyur/ /sgyu ma smig rgyu dri za yi/ /grong khyer dang ni brgya byin gzhu/ /me long gi ni gzugs brnyan dang / /chu zla dang ni brag ca dang / /rmi lam mig yor sprin dang glog / </text></item>
<item><p>113a.3</p><section></section><text>chu yi chu bur zhes bya ba/ /sgyu ma'i dpe ni bcu dang gnyis/ /rnam pa du mar yongs mtshon pa/ /des 'di shin tu gsal ba'i gzugs/ /lta ba'i gzugs la dmigs par byed/ /sgyu ma gsum du bstan pa yis/ /nan tan du ni rab tu bsgrags/ /me long gi ni gzugs brnyan</text></item>
<item><p>113a.4</p><section></section><text>dang / /'ja' tshon dang ni de las gzhan/ /gsum pa chu zla lta bu yis/ /de yi sku ni bsgom par bya/ /spyod pa bsdus las gang bstan pa'i/ /rigs lnga'i sangs rgyas bdag nyid che/ /lha dang lha mo tha dad pa/ /rigs lnga las ni yang dag 'byung / /khro bo pho nya pho nya mo/ /bran</text></item>
<item><p>113a.5</p><section></section><text>pho bran mo mngag pa sogs/ /de ni yod min de med kyang / /'gro ba'i don phyir rab tu bstan/ /de ltar rnal 'byor bdag nyid kyis/ /thams cad spro zhing bsdus pas te/ /dkyil 'khor tshul ni rab rgyas pa'ang / /sgyu ma lta bu'i ting 'dzin gnas/ /rnam pa sna tshogs kha dog kyang / / </text></item>
<item><p>113a.6</p><section></section><text>sgyu ma lta bur rab tu sbyar/ /mya ngan 'jigs dang chags bral dang / /skrag dang de bzhin rmongs pa dang / /sdug bsngal ba de yod min pas/ /de bzhin mi sdug mthong thos dang / /yid du mi 'ong dri ro dang / /reg bya rtsub sogs gang gyur pa/ /tshul dang mi mthun rang bzhin rnams/ /sgyu</text></item>
<item><p>113a.7</p><section></section><text>ma lta bus dag par bya/ /bshang dang gci sogs 'jug pa dang / /grang dang rims sogs nad dang ni/ /rgas la sogs pa'i rang bzhin rnams/ /de rnams sgyu ma'i sman gyis gso/ /chos gang gis ni byis pa rnams/ /'khor ba'i gnas su 'jug 'gyur ba/ /chos de nyid kyis rnal</text></item>
<item><p>113b.1</p><section></section><text>'byor pa/ /bde ba chen po'i gnas la 'jug /'dod yon lnga yi bde ba yis/ /byis pa rnams ni 'ching brjod de/ /chos de nyid kyis rnal 'byor pa/ /sangs rgyas nyid kyang 'grub par 'gyur/ /chags dang rgyags dang sred pa dang / /de bzhin byams dang snying rje dang / / </text></item>
<item><p>113b.2</p><section></section><text>dga' dang btang snyoms nyid dang ni/ /stobs dang de bzhin spro ba dang / /dpa' dang mi srun gdug pa dang / /drag shul de bzhin dka' bar sbyor/ /snang ba'i rang bzhin gzhan dag kyang / /bdag byin brlab pa'i bden pas bsdu/ /phyag rgya gcig dang ldan pa'am/ /yang</text></item>
<item><p>113b.3</p><section></section><text>na phyag rgya bzhi dang ldan/ /btsun mo'i 'khor na bzhugs pas kyang / /bdag byin brlab pa rjes dran bya/ /gzugs dang sgra dang de bzhin dri/ /ro dang reg bya sdug pa rnams/ /bde chen go 'phang gnas nas kyang / /rnal 'byor pa yis rtag tu myong / /rgyud mangs dang ni rgyud</text></item>
<item><p>113b.4</p><section></section><text>gcig dang / /stug pa dang ni gling bu nyid/ /rol mo rnam bzhi rnal 'byor pas/ /bdag byin brlab pas rab tu 'jug /rtag tu sgeg la sogs pa yi/ /gar gyi ro dgur yang dag 'byung / /sgyu ma lta bu'i ting 'dzin gyis/ /rnal 'byor pa yi longs spyod bya/ /rnal 'byor rgyud las</text></item>
<item><p>113b.5</p><section></section><text>gang gsungs pa'i/ /brda sogs cho ga rgyas pa dag /sgyu ma lta bur dmigs pa yis/ /rnal 'byor pas ni de la 'jug /'byed pa dang ni 'dzums pa dang / /dgod dam de bzhin smra ba dang / /'gro 'ong nyal lam za na yang / /sgyu ma'i lus su dran par bya/ /sna tshogs rtog pas brtags </text></item>
<item><p>113b.6</p><section></section><text>pa yi/ /'gro ba'i bdag pos rol pa gang / /'dod chags chen po'i tshul gnas nas/ /de nyid rig pas rnam par spyad / /lta ba thams cad spangs pa yi/ /bdag byin brlab pa 'di thos nas/ /las rnams thams cad bya ba'am/ /ji ltar 'dod pa bzhin du rgyu/ /mchod rten</text></item>
<item><p>113b.7</p><section></section><text>las ni mi bya zhing / /glegs bam bklag par mi bya ste/ /bdag byin brlab pa'i rim gyis kyang / /bya ba dang ni bklag pa'ang bya/ /lha la 'dud par mi bya zhing / /dge slong rnams la phyag mi bya/ /bdag byin brlab pa'i rim nyid kyis/ /yang na kun la phyag bya'o/ /sngags dgod pa ni mi bya zhing / / </text></item>
<item><p>114a.1</p><section></section><text>phyag rgya 'chang ba'ang de bzhin no/ /sngags kyi bzlas brjod mi bya ste/ /yang na gzugs brnyan ldan par bya/ /phyi rol don ni yod min pas/ /'di dag rang gi sems su blta/ /de bzhin sgyu mar bsgoms nas ni/ /de nyid kyang ni rjes dran bya/ /bsam</text></item>
<item><p>114a.2</p><section></section><text>gtan cho ga dpag med dang / /sngags kyi sku yi ting 'dzin rnams/ /ji srid sgyu ma rnyed med na/ /kun kyang sa yi 'bras don tsam/ /lus dang gnas dang longs spyod dang / /sa dang pha rol phyin la sogs/ /sangs rgyas rdzu 'phrul rnam rol pa/ /thams cad sgyu ma'i rnam 'phrul</text></item>
<item><p>114a.3</p><section></section><text>yin/ /ji ltar me long dri ma med pa la/ /yan lag kun dang ldan gzugs snang ba ltar/ /dpe byad brgyad cu mtshan chen sum cu gnyis/ /de bzhin rtag tu rdo rje 'dzin lus nyid/ /mkha' dbyings dbang po'i mtshon cha kha dog snang ba ltar/ /de bzhin rdo rje 'dzin pa'ang kha dog dkar</text></item>
<item><p>114a.4</p><section></section><text>po la sogs pas/ /dge sogs las rnams ji bzhin de bzhin du ni 'jig rten la/ /yan lag ma nyams phun sum tshogs pa'i gzugs ni ston par mdzad/ /gang zhig gser dngul dang ni nor bu dung dang shel bye ru/ /bai DUr+ya dang zangs dang 'jon mo steng sogs yang dag gnas/ / </text></item>
<item><p>114a.5</p><section></section><text>nam mkha'i ngos nas ri bong can gyi gzugs ni gcig shar bas/ /de la rnam par 'jug pas shin tu gsal bar gang byas ltar/ /rang dngos sna tshogs gzugs can zag med gang / /'jig rten kun khyab sgyu ma'i rang bzhin nyid/ /rnam pa sna tshogs 'gro ba'i sder gnas pa'i/ /sems</text></item>
<item><p>114a.6</p><section></section><text>mgon rdo rje de yang de bzhin no/ /gzugs sogs rnam pa lnga dang gang yang skye mched rnams de nas/ /bco brgyad ces byar gsungs dang khams ni rnam pa lnga dang yang / /ye shes lnga po dang ni yul de 'gro ba ma lus kun/ /sgyu ma las byung de 'dir rdo rje 'dzin de gzhan ma yin/ / </text></item>
<item><p>114a.7</p><section></section><text>ri rnams dang ni rgya mtsho chen po brgyad gang yin/ /gling rnams dang ni dmyal ba la sogs dbye ba rnams/ /rgyu ba dang ni mi rgyu ba nyid gang yin pa/ /de de'i rang bzhin rdo rje 'dzin te gzhan min blta/ /de ltar 'gro ba ma lus rang gi sems las byung ba ste / /srid dang thar pa rtog dang yang</text></item>
<item><p>114b.1</p><section></section><text>dag ldan pa'i rnam par shes/ /gang gis srid pa'i rgya mtsho sdug bsngal rgya mtshor 'khor 'gyur las/ /legs sbyangs pha rol son pa'i 'bras ldan de la bstod phyag 'tshal/ /slob dpon chen po Ar+ya de bas mdzad pa'i bdag byin gyis brlab pa'i rim pa rdzogs so// // </text></item>
<item><p>114b.2</p><section></section><text>@##/ /rgya gar skad du/ a b+hi bo d+hi kra ma u pa de sha /bod skad du/ mngon par byang chub pa'i rim pa'i man ngag /'jam dpal gzhon nur gyur pa la phyag 'tshal lo/ /rdo rje sems dpa' phyag 'tshal te/ /mngon par byang chub rim bshad bya/ /thub pa chen pos chos</text></item>
<item><p>114b.3</p><section></section><text>rnams ni/ /brgyad khri bzhi stong gsungs pa las / /mngon par byang chub mtshan nyid ni/ /snying po las kyang snying por gsungs/ /mngon par byang chub rnam gnyis te/ /phyi dang nang gi zhes su bshad/ /phyi ni mdo sde rnal 'byor rgyud/ /thub pa mi g.yo la zhugs la/ /rgyal ba</text></item>
<item><p>114b.4</p><section></section><text>kun gyis 'di skad bskul/ /'dis ni mthar thug mi thob ste/ /nam mkha'i dkyil ltar mchog gyur pa/ /'od gsal ba yi gnas thob nas/ /rab 'ga' gzugs su skye 'gyur gsungs/ /de ltar thams cad stong bsgoms pas/ /byang chub snying por mngon sangs rgyas/ /byang chub sems</text></item>
<item><p>114b.5</p><section></section><text>dpa' don grub la/ /rigs bzhi'i bde bar gshegs pa yis/ /mngon par byang chub lnga brtags pas/ /de bzhin byang chub sems dpa' des/ /mngon par byang chub lnga bsgoms pas/ /'og min gnas dang ri rab rtser/ /rnam par snang mdzad rdor dbyings su/ /mngon par sangs</text></item>
<item><p>114b.6</p><section></section><text>rgyas phyi yi tshul/ /nang ni gsang sngags nang tshul te/ /skye bo 'dod chags can don du/ /bcom ldan rnam par snang mdzad kyis/ /'dod chags chen po'i tshul nyid kyi / /ting nge 'dzin la snyoms zhugs te/ /nyid kyis 'khor bsdus gzugs sprul te/ /bde ba'i rnam pa snang ba</text></item>
<item><p>114b.7</p><section></section><text>gsum/ /zil mnan 'od gsal mi rtog pas/ /bdag byin brlab pa'i gzhal yas bskyed/ /sngags kyi bdag por byin brlabs te/ /zhal gsum lta bur dbus su bzhugs/ /chos bshad 'khor rnams rim phyung ba/ /de ni nang gi mngon byang chub/ /yang na nang gi phyi</text></item>
<item><p>115a.1</p><section></section><text>nyid ni/ /phyag rgya mo la rab brten te/ /snang gsum rim myong las 'das pa'o/ /thams cad stong pa'i 'od gsal ba/ /bla ma'i man ngag las rnyed pa/ /de ni nang gi phyi zhes bshad/ /nang gi nang ni phyag rgya bral/ /dang po smig rgyu 'od lnga'i tshul/ /bde</text></item>
<item><p>115a.2</p><section></section><text>ba rtog bral nyams myong gsum/ /gsum po las 'das gsum po nyid/ /thams cad stong pa'i rang bzhin dag /bla ma'i man ngag las rnyed pa'o/ /de bzhin rjes 'jug rnal 'byor pa'i/ /nyams su blang ba'i bsam gtan ni/ /stong pa gsum gyi rnam dag gang / /'od gsal</text></item>
<item><p>115a.3</p><section></section><text>thams cad stong pa ste/ /rgyu ba dang ni mi rgyu ba/ /lung dang rigs pa'i gtan tshigs kyis/ /gzhigs te 'od gsal bar byas nas/ /phyi nas rang nyid de bzhin byed/ /rjes gzhig rim gyis thun mong ngo / /mngon par byang chub lnga bsgoms pas/ /de yang rjes 'jug bsam gtan no/ /khyad par rjes</text></item>
<item><p>115a.4</p><section></section><text>'jug bsam gtan ni / /gzung 'dzin bral ba'i snang gsum nyid/ /lha yi de nyid sgyu ma'i sku/ /bdag byin brlab pa'i rim du bshad/ /de nyid ril por 'dzin rnams kyis/ /mgo bo nas ni rkang pa'i bar/ /ji srid snying gar phyin gyi bar/ /dbugs kyi rlung ni me long la/ /ji ltar kun du thim gyur ltar/ /rnal</text></item>
<item><p>115a.5</p><section></section><text>'byor yang dag mtha' la 'jug /thams cad stong pa gang yang min/ /ril por 'dzin pa zhes su bshad/ /yang na yang dag snang gsum yin/ /chos bdag med pa'i rigs pa yis/ /gzhigs pa'i sgyu ma'i snang ba gsum/ /de nyid rigs pas yang gzhigs pas/ /'od</text></item>
<item><p>115a.6</p><section></section><text>gsal thams cad stong pa nyid/ /de nyid rjes gzhig thun mong ngo / /yang na khyad par snang ba gsum/ /'byung ba'i rim gyis sgyu ma'i sku/ /smig rgyu lta bu'i yid kyi lus/ /bdag la byin gyis brlabs pa nyid/ /mgo bo nas ni rkang pa'i bar/ /snying ga'i bar la snang ba gsum/ / </text></item>
<item><p>115a.7</p><section></section><text>'dus pa'i thig le'ang je chung nas/ /me long gi ni rang bzhin du/ /mi dmigs 'od gsal thams cad stong / /ril por 'dzin pa zhes su bshad/ /ji ltar mar me bum nang gnas/ /phyi rol du ni snang mi 'gyur/ /bum pa de nyid bcag gyur na/ /de 'og mar me'i 'od snang 'gyur/ / </text></item>
<item><p>115b.1</p><section></section><text>de bzhin bum pa rang lus nyid/ /de nyid mar me lta bu yin/ /bla ma'i zhal gyis legs bcag nas/ /sangs rgyas ye shes gsal bar 'gyur/ /snang ba gsal te mi dmigs la / /chad par lta bar 'gyur zhe na/ /snang ba mi snang yod med sogs/ /de kun ltos pa'i rigs</text></item>
<item><p>115b.2</p><section></section><text>pa yis/ /snang yod la sogs bsgrubs gyur na/ /mi snang med sogs 'grub par 'gyur/ /snang yod la sogs ma grub na/ /mi snang med sogs ga la 'grub/ /mtha' bral dbus kyang mi dmigs te/ /thams cad stong pa 'od gsal ba/ /spros pa kun bral gang yang min/ / </text></item>
<item><p>115b.3</p><section></section><text>chad par lta ba ga la yin/ /de yi mtshan nyid yod med dang / /snang dang mi snang rtag chad sogs/ /pho mo ma ning kha dog dbyibs/ /skyed dang sngags dang sems la dmigs/ /bden gnyis 'khor 'das la sogs dang / /bsod nams gzugs dang sdig gzugs min/ / </text></item>
<item><p>115b.4</p><section></section><text>sku dang yon tan gang yang min/ /brjod pa'i tha snyad kun dang bral/ /e ma'o kun du bzang po yi/ /rdo rje sku dang gsung thugs sogs/ /skye ba med pa'i tshul gyis ni/ /skye ba dag tu rab tu bsgrags/ /skyes pa nyid na skye ba med/ /skyes dang ma skyes gnyis su med/ /dngos po</text></item>
<item><p>115b.5</p><section></section><text>med pa bsgom pa'i dngos/ /bsgom par bya ba bsgom pa min/ /de ltar dngos po dngos med pas/ /bsgom pa dmigs su med pa'o/ /dngos po thams cad dang bral ba/ /phung po khams dang skye mched dang / /gzung dang 'dzin pa rnam spangs pa/ /chos bdag med pa mnyam</text></item>
<item><p>115b.6</p><section></section><text>nyid pas/ /rang sems gdod nas ma skyes pa / /stong pa nyid kyi rang bzhin no/ /dngos po 'di rnams ma skyes pas/ /chos dang chos nyid med pa ste/ /nam mkha' lta bur bdag med pa/ /byang chub tshul ni brtan pa'o/ /chos rnams thams cad dngos med pas/ /chos</text></item>
<item><p>115b.7</p><section></section><text>kyi mtshan nyid rnam par spangs/ /bdag med chos las kun du 'byung / /byang chub tshul 'di brtan pa'o/ /ma skyes pa yi chos rnams la/ /ngo bo med de bsgom pa'ang med/ /nam mkha'i tshul du sbyor ba yis/ /dngos po dag tu rab tu grags/ /chos rnams rang bzhin 'od gsal ba/ /gdod nas</text></item>
<item><p>116a.1</p><section></section><text>dag pa nam mkha' bzhin/ /byang chub med cing rtog pa med/ /byang chub tshul 'di brtan pa'o/ /mngon par byang chub mngon sangs rgyas/ /bdag gi de nyid chos kyi dbyings/ /de bzhin nyid la sogs pa'i tshig /thams cad de yi rnam grangs so/ /sus kyang ma byas</text></item>
<item><p>116a.2</p><section></section><text>ma bcos pa/ /ma bslad mi 'gyur de bzhin nyid/ /byang chub nam mkha'i mtshan nyid pas/ /mngon par byang chub ces brjod do/ /de nyid rtogs te mthong sgom tshe/ /gzhan gyi don du lan 'ga' zhig /chu las nya ldang ji bzhin du/ /bdag byin brlab pa'i rim gyis ni/ /rtsol</text></item>
<item><p>116a.3</p><section></section><text>bas skur bzhengs don mdzad de/ /da dung bden gnyis phra mor snang / /de nas zung 'jug ye shes skye/ /chos rnams gang la'ang mi bzod dang / /'jigs skrag nyam nga'i rtog pa med/ /gnyis pa thams cad rnam spangs pa'i/ /dbyer med zung du 'jug pa nyid/ /de ltar</text></item>
<item><p>116a.4</p><section></section><text>rtogs pas thams cad de/ /spyod pa'ang de bzhin gnyis med pa'o/ /sngags pas seng ge bzhin du spyod/ /zung 'jug ting nge 'dzin bslabs pas/ /mi slob zung 'jug chos sku thob/ /yid bzhin nor bu rin chen ltar/ /mi rtog smon lam dbang gis na/ /gzugs sku</text></item>
<item><p>116a.5</p><section></section><text>la sogs yon tan rnams/ /gdul bya dag pa'i ngo la snang / /ma rungs phyi ma'i dus su ni/ /lung zab man ngag mi bsten par/ /'thad sgrub rigs pa gtsor byed pas/ /rang rang grub mtha' dam par 'dzin/ /sbas don tsam gyis chog byed cing / /mthar thug lta</text></item>
<item><p>116a.6</p><section></section><text>ba zab mo la/ /mi mos slar yang sun 'byin byed/ /des ni bdag gzhan don brlag 'gyur/ /glang chen myos pa rang yan ni / /glang rdzi lcags kyu ldan pa yis / /glang chen gzhan yang sun 'byin rlag /glang rdzi lcags kyu nyid kyang 'joms/ /de ni rgyal po'i dkor min te/ /rang gzhan</text></item>
<item><p>116a.7</p><section></section><text>gnyis ka'i don rlag byed/ /de bzhin gnyis dang mi ldan pa'i / /rigs pa'i glang po rang yan gyis/ /gnyis ldan rigs pa'ang sun 'byin zhing / /gnyis pa nyid kyang 'joms par byed/ /de ni gsang sngags la min te/ /bdag gzhan gsang ba'i don rlag byed/ /seng ge'i</text></item>
<item><p>116b.1</p><section></section><text>gzugs can nga rgyal gyis/ /wa yi tshig gis zab mo yi/ /mnyam nyid gang yang ma yin pa/ /stong nyid lta ba sun 'byin 'joms/ /rin chen rdzab tu bsnubs gyur kyang / /'od dang yon tan rang snang bzhin/ /mthar thug lta sman rdzas bsnubs kyang / /rtsal can blo la 'bar zhing</text></item>
<item><p>116b.2</p><section></section><text>snang / /'dul 'dzin dman dang rtsod dus su/ /'thad sgrub rigs pa gnyis gtso ste/ /'jig rten grags te gtsor byed pas/ /gong ma'i lung dag mi tshad kyang / /gsang sngags mthar thug lta dus su/ /yid dang dbang po mngon sum dang / /rjes su dpag pa mi tshad de/ /lung</text></item>
<item><p>116b.3</p><section></section><text>zab man ngag tshad mar bya/ /gang zhig nga rgyal gyis sbags shing / /de nyid chos la brnyas byas te / /yang dag rim pa sun 'byin pa/ /mnar med sems can dmyal bar ltung / /gang zhig slob dpon smod pa dang / /theg pa chen po sun 'byin dang / /mi gang gsang sngags rgyud</text></item>
<item><p>116b.4</p><section></section><text>dag gi /sbyor ba la ni 'phya byed pa/ /des ni dngos grub thob mi 'gyur/ /de ni rtag tu gdon gyis 'dzin/ /khab len rdo la lcags 'du ltar/ /mi 'dod yid du mi 'ong ba/ /tshe 'dir mi 'dod sna tshogs 'du/ /phyi mar ngan song gsum mthar ltung / /dngos po don dam mi shes</text></item>
<item><p>116b.5</p><section></section><text>par/ /phyi rol dngos la mngon zhen pas/ /ngan par rtog pa'i rnam rtog gis/ /rin chen sems ni dri mar byas/ /sgyu mar 'dzin la mngon zhen cing / /don dam phyi rol byas pa yi/ /lta ba dman pa pa rnams kyis/ /bla med byang chub ji ltar thob/ /tha snyad tshig gi nga rgyal gyis/ / </text></item>
<item><p>116b.6</p><section></section><text>bla ma mi bsten bsnyen bkur med/ /dman pa'i lta ba la mos te/ /sbas gsum lta zhen mi gtong zhing / /mthar thug don la mi mos te/ /rigs pa gtsor byed shes rab kyis/ /mthar thug zab mo sun 'byin pa/ /de la de nyid bstan mi bya/ /gang zhig bla ma bsnyen bkur zhing / / </text></item>
<item><p>116b.7</p><section></section><text>thams cad stong pas mi skrag bzod/ /mthar thug don la dad mos la/ /de la bla ma'i drin sbyin bya/ /'phags pa klu sgrub man ngag la brten nas/ /bdag gis mchog tu gsang ba 'di bshad pas/ /kun gyi kun rdzob bden pa dag gyur nas/ /mthar thug don rtogs byang chub mi</text></item>
<item><p>117a.1</p><section></section><text>dmigs bsngo/ /mngon par byang chub pa'i rim pa 'bras bu dang bcas pa slob dpon 'phags pa lhas mdzad pa'i man ngag rdzogs so// //rgya gar gyi mkhan po shrad+d+hA ka ra barma dang / lo tsA ba dge slong rin chen bzang pos bsgyur nas zhus te gtan la</text></item>
<item><p>117a.2</p><section></section><text>phab pa'o// @##/ /rgya gar skad du/ ma ho ma bi d+hiH / bod skad du/ ro bsreg pa'i cho ga /dpal rdo rje sems dpa' la phyag 'tshal lo/ /thams cad stong pa 'od gsal ba/ /gnyis med zhe sdang rdo rje gtso/ /srid pa'i rgya mtsho'i grur gyur la/ /gus pas rab tu</text></item>
<item><p>117a.3</p><section></section><text>phyag 'tshal lo/ /las las skyes pa'i sems can rnams/ /tshe 'das sdig pa sbyang ba dang / /srid pa'i gzeb las bsgral ba'i phyir/ /dpal ldan 'dus pa'i ro bsreg brtsam/ /dgon pa chen po'i sa phyogs sam/ /me tog 'bras bu sogs pas brgyan/ /ri bo dben pa'i sa</text></item>
<item><p>117a.4</p><section></section><text>phyogs gang / /slob dpon las la mkhas pa dang / /las kyi rdo rje dag gis ni/ /de ru bsreg pa dag tu gsungs/ /dang por las kyi rim pa dag /bla ma nyid kyi zhal snga nas/ /cho ga nyi shur rgyas mdzad pas/ /rim pa bdag gis 'dir ma bris/ /de ltar rim par byas nas kyang / / </text></item>
<item><p>117a.5</p><section></section><text>sta gon gnas pa'i dus dag tu/ /dag cing byin brlab gnang bya'i phyir/ /dri dang bdud rtsis bkru ba dang / /srung skud byin rlabs tshul bzhin bya/ /bde gshegs sa bon rnams kyang dgod/ /de nas dkyil 'khor thig gdab ni/ /cho ga nyi shu'i tshul dag tu/ /btab nas me thab bca'</text></item>
<item><p>117a.6</p><section></section><text>bar bya/ /me thab tshad ni pho brang tshad/ /pho brang dkyil 'khor tshad dag ni/ /bdag nyid ji tsam 'dod kyi bar/ /de srid du ni bdag gis bya/ /rdo rje ra ba'i zhing tshad du/ /dpangs kyang de bzhin shes par bya/ /zabs su khru gang sor bzhi bru/ /ba yi lci bas byugs pa dang / /de ltar</text></item>
<item><p>117a.7</p><section></section><text>byi dor byas nas kyang / /dang po'i thig so bzung nas ni/ /de bzhin du ni gdab par bya/ /de nas lha ni sum cu gnyis/ /tshul bzhin du ni bri bar bya/ /shing bu dag kyang brtsig par bya/ /slob dpon rig mar bcas pa'am/ /yang na thugs ka las phyung ste/ /rim pa bzhin du bskyed nas</text></item>
<item><p>117b.1</p><section></section><text>kyang / /dam tshig lha rnams dbyung bar bya/ /ye shes dkyil 'khor spyan drang dang / /gzhug dang bcing dang dgyes bskyed nas/ /mchod dbul bstod pa bya ba dang / /zhu gnas gsol ba la sogs bya/ /rdzogs nas ro ni drang ba'o/ /gdugs dang rgyal mtshan ba dan dang / / </text></item>
<item><p>117b.2</p><section></section><text>sna tshogs pa yis brgyan byas nas/ /shar sgor bcug ste lan gsum bskor/ /de nas rim bzhin dbang bskur bya/ /dbang bskur zin dang gnas su gzhag /bdag gis byang du kha bltas te/ /cho ga nyi shu'i tshul dag tu/ /mchod rdzas la sogs tshul bzhin gzhag /bdud rtsi</text></item>
<item><p>117b.3</p><section></section><text>'khyil pas bsang gtor bya/ /bsil yab kyis ni me sbar ro/ /oM dz+wa la dz+wa la hUM phaT/ gco bo spyan drangs me lha bskyed/ /raM las byung ba'i me lha ni/ /kha dog dkar po 'od zer 'bar/ /spyan gsum ral pa'i thor tshugs can/ /phyag bzhi mchod phyir thogs 'chang ba/ / </text></item>
<item><p>117b.4</p><section></section><text>g.yas pas tho ba mchog sbyin bya / /g.yon pa gun+d+he bgrang phreng 'dzin/ /de ltar tshul bzhin byas nas kyang / /ye shes me lha spyan drang ba / /oM Tak+ki ti ni pA pa ka ag+na ye Tak+ki ni hUM dzaH/ gzhug dang bcing dang dgyes pa bskyed/ /de la zhal bsil mchod yon dang / /sreg rdzas</text></item>
<item><p>117b.5</p><section></section><text>lnga'am bdun du dbul/ /oM dzaHhUM baM hoHkhaM raM/ mchod yon gyi sngags so/ /oM ni ri ti hUM khaM / zhal bsil gyi'o/ /oM AHbadzra puSh+pe swA hA/ me tog gi'o/ /oM AHbadzra d+hU p+pe hUM swA hA/ spos me'i'o/ /oM AHbadzra gan+d+he hUM swA hA/ dri chab kyi'o/ /oM AHbadzra dI pe hUM swA hA/ mar</text></item>
<item><p>117b.6</p><section></section><text>me'i'o / /oM AHbadzra nai bi t+ye hUM swA hA/ lha bshos kyi'o/ /oM ag+na ye swA hA/ mar gyi'o/ /oM sarba pA paM da ha na badzrA ya swA hA/ til gyi'o/ /oM badzra bi dzA ya swA hA/ dUr ba'i'o/ /oM badzra ma hA bai gA ya swA hA/ zho'i 'o / /oM badzra ma hA ba lA ya swA hA/ 'bras kyi'o/ /oM badzra</text></item>
<item><p>117b.7</p><section></section><text>g+ha sma ri swA hA/ ku sha'i'o/ /oM badzra A dz+nyA pa ya swA hA/ u dum+bA ra'i'o/ /oM bo d+hi b+h+r-ik+Sha ye swA hA/ a shwad+tha'i 'o/ /oM badzra la tA ya swA hA/ pa la sha'i 'o / /oM badzra ku be rA ya swA hA/ n+ya gro d+ha'i 'o/ /oM badzra ha sa ka rA ya swA hA/ a mra'i 'o/ /me lha'i rgyal po las kyi gtso/ / </text></item>
<item><p>118a.1</p><section></section><text>phrin las kun la snyoms mdzad pa/ /thams cad kun gyi bdag po ste/ /mnyam snyoms khyod la phyag 'tshal lo/ /bstod nas me lhar gsol ba gdab/ /me lha rdo rje las kyi gtso/ /tshe 'das sems can sbyang ba dang / /lha rnams tshim par bya ba'i phyir/ /de</text></item>
<item><p>118a.2</p><section></section><text>nyid du ni phrin las mdzod/ /phrin las rnam pa gnyis zhes bya/ /me lha'i rgyal po'i thugs ka nas/ /ye shes 'bar ba'i me phyung ste/ /tshe 'das sems can mi mthun phyogs/ /rnam rtog bag chags bsreg pa dang / /lha rnams tshim par bya ba'o/ /rtog pa'i dngos po</text></item>
<item><p>118a.3</p><section></section><text>bsregs nas kyang / /sgyu ma chu zla lta bu yi/ /rdo rje sems dpar byin gyis brlab/ /rdo rje sems dpa' lha rnams kyi/ /thugs kar ye shes tshul du bzhugs/ /tshim par bya ba'i rim pa dag /rang la mchod yon dbul ba dang / /sreg rdzas rim pa bzhin du ni/ /rnal</text></item>
<item><p>118a.4</p><section></section><text>'byor pa yis grub tshad dbul/ /sngags kyi thog mar rang sngags gzhug /thal bar gyur pa'i phung po dag /bshang gci'i mthar ni rnam par brtag /de nas bstod dang bsdu ba bya/ /yi ge gsum gyis bsdu ba'o/ /tshe 'das don du bdag gis ni/ /ro bsreg cho ga 'di byas pas/ / </text></item>
<item><p>118a.5</p><section></section><text>'di las dge ba gang thob pas/ /thams cad gnyis med thob par shog /tshe 'das pa yi sems can 'di/ /dbang bskur byang chub sems bskyed nas/ /lha rnams tshim par byas pa dang / /rtog pa'i dngos po bsregs pa yis/ /bskyed pa'i rim pa mthar phyung ste/ /rdo rje bzlas pa</text></item>
<item><p>118a.6</p><section></section><text>thob par shog /rdo rje bzlas nas rnal 'byor pas/ /sems la dmigs pa thob par shog /sems la dmigs pa thob gyur nas/ /bdag byin brlab pa'i rim thob shog /bdag byin brlab pa'i rim thob nas/ /'od gsal ba ni thob gyur cig /'od gsal ba ni thob gyur nas/ /chos sku mkha' dang 'dra</text></item>
<item><p>118a.7</p><section></section><text>ba las/ /zung 'jug longs spyod rdzogs pa'i sku/ /sprin lta bu ni 'byung gyur cig /de las sprul sku char lta bus/ /srid pa'i rgya mtshor sprul gyur nas/ /sems can thams cad sgrol bar shog /gsang ba 'dus pa'i ro bsreg gi cho ga 'phags pa lhas mdzad pa rdzogs so// //rgya gar gyi</text></item>
<item><p>118b.1</p><section></section><text>mkhan po shrad+d+hA ka ra warma dang / bod kyi lo tsA ba dge slong rin chen bzang pos bsgyur cing zhus te gtan la phab pa// @#/ /dpal gsang ba 'dus pa'i rdzogs rim mthar phyin pa bzhugs/ @##/ /bcom ldan 'das gsung gi dbang phyug 'jam dpal ye shes sems dpa' la phyag 'tshal lo/ /ji srid ya ra la ha'i bar/ /ka kha g+ha</text></item>
<item><p>118b.2</p><section></section><text>mtha' na dza'i mtha'/ /da d+ha'i mtha' dang ma mthar bcas/ /de de'i rtsa ba yi ge gsum/ /zhes gsungs pas ni rgyud khyad par du gyur par ston te/ de la ya'i mtha' can ni a dwa ya bi dzA ya zhes pa ste gnyis su med pa rnam par rgyal ba'o/ /ra'i mtha' can ni badzra shi kha ra te</text></item>
<item><p>118b.3</p><section></section><text>rdo rje rtse mo'o/ /la'i mtha' can ni badzra mA la ste rdo rje phreng ba'o/ /ha'i mtha' can ni a sa da ra gu ha ste thun mong ma yin pa'i gsang ba'o/ /ka'i mtha' can ni sarba de ba mi la ka ste lha thams cad 'dus pa'o/ /kha'i mtha' can ni badzra mu kha ste rdo rje'i sgo'o/ /g+ha'i mtha' can ni bi na ya</text></item>
<item><p>118b.4</p><section></section><text>a mo g+ha ste 'dul ba'i don yod pa'o/ /na'i mtha' can ni san+d+hi byA ka ra Na ste dgongs pas lung ston pa'o/ /dza'i mtha' can ni twa t+ta sa ha dza ste de nyid lhan cig skyes pa'o/ /da'i mtha' can ni kawa ts+tshe da ste rtog pa gcod pa'o/ /d+ha'i mtha' ni A di bud+d+ha ste dang po'i sangs rgyas so/ / </text></item>
<item><p>118b.5</p><section></section><text>sa'i mtha' can ni sarba samyaka ga ma ste thams cad yang dag par 'gro ba'o/ /de dag ni rnal 'byor chen po'i rgyud las rtsa ba'i rgyud 'ba' zhig ste/ spyir rnal 'byor chen po'i rgyud yi ge sum cu rtsa gsum gyi mtha' can stong phrag sum cu rtsa gsum du nges so/ /de nas de dag thams cad</text></item>
<item><p>118b.6</p><section></section><text>kyi rtsa bar gyur pa ni sa ma dza ste 'dus pa'o/ /de'i phyir/ thub pa chen pos chos phung po/ /brgyad khri bzhi stong gsungs pa las / /dpal ldan 'dus 'di snod yin te/ /de bas 'di ni rgyud kyi rtse/ /zhes gsungs so/ /re zhig de ni yi ge'i don to/ / da ni spyi'i don bshad pa/ ya'i sgra</text></item>
<item><p>118b.7</p><section></section><text>las drangs na ba spu ste rlung ngo / /ra ra gi ni'am rA ga ta ste me'am chags pa'o/ /la la ti ste sa'i khams 'byung ba rnams kyi rten byad cing 'dzin pa'o/ /ba bin+du ste chu'i khams so/ /ha a na ha ta ste/ mi shigs pa'i kun rdzob byang chub kyi sems so/ /ka ka pA la ste bde ba skyong ba'o/ / </text></item>
<item><p>119a.1</p><section></section><text>kha kha ga na ste nam mkha' ltar tha mal pa'i rtog pas stong pa'o/ /de yang ji skad du/ sra bas sa yi khams yin te/ /zhu bas chu yi khams su 'dod/ /dro bas me yi khams yin te/ /rgyu bas rlung du rab tu grags/ /mi shigs thig ler gsungs</text></item>
<item><p>119a.2</p><section></section><text>pa ste/ /bde ba nam mkha'i khams yin no/ /zhes gsungs pa dang / yang / reg pa las ni lha mo spyan/ /dro ba gos dkar mo zhes bya/ /chu ni mA ma kI nyid do/ /sgrol ma rlung du rab tu bsgrags/ /bde bas rdo rje dbyings phyug ma/ /thig le bdun snang bde skyong ma/ /zhes so/ / </text></item>
<item><p>119a.3</p><section></section><text>g+ha a pra ti ga ste thogs pa med pa'i bde ba chen po myong ba'o/ /de yang / bde chen bde ba chen po ni/ /skad cig tsam du myong bas na/ /'phral du yid ches byed pa ste/ /log rtog ma lus mtha' dag 'gog /ces pa'o/ /na ni she ta ste rtog pa tha mal rnams 'gags pa'o/ /de</text></item>
<item><p>119a.4</p><section></section><text>yang / dngos dang dngos med log rtog dag /bkag nas rnam par mi rtog pas/ /bskal pa stong phrag du mar yang / /gnas nas ye shes sbyor bar byed/ /ces so/ /dza dza na ma ste/ gnyis su med pa'i ye shes gong nas gong du khyad par can du 'gro ba'o/ /de yang / cung zad cung zad</text></item>
<item><p>119a.5</p><section></section><text>goms byas pas/ /gong nas gong du khyad par 'gro/ /mthar ni mi rtog ting 'dzin dag /lhun gyis grub pa thob par 'gyur/ /zhes so/ /da da da ste thun mong dang mchog gi dngos grub ster ba'i phyir ro/ /de yang / mi rtog ting 'dzin la gnas na/ /dpa' bo dang ni dpa' mo rnams/ /ring na</text></item>
<item><p>119a.6</p><section></section><text>bzhugs kyang gzigs 'gyur te/ don kun grub par byed pa'o/ /zhes so/ /d+ha d+ha ra ste byang chub kyi sems gzungs nyid du zin pa'o/ /de yang / dga' dang dga' bral dag gi dbus/ /mtshan nyid dmigs pa brtan byas pas/ /thun nam zla phyed zla ba lo/ /bskal par ye shes</text></item>
<item><p>119a.7</p><section></section><text>che la sbyor/ /zhes so/ /ma ma no ha ra ste kun du rtog pa yid kyi gnas 'phrog pa'o/ /de yang / mi rtog pa yi ting 'dzin gyis/ /sgrib pa lnga spangs lhun grub pa'i/ /bde ba chen po mngon byas nas/ /stobs sogs yon tan rnams kyis brgyan/ /zhes so/ /yang sbas pa'i don du</text></item>
<item><p>119b.1</p><section></section><text>bshad pa la/ ya ya ba ta na ste gzung 'dzin spangs pa'i byang chub kyi sems dang po'i ye shes skye zhing mched pa'o/ /de yang / ston ka'i sprin med nam mkha' la/ /zla ba'i 'od zer kun gsal ltar/ /gzung 'dzin spangs pa'i ye shes ni/ /bdag gzhan bcas snang gsal</text></item>
<item><p>119b.2</p><section></section><text>byed pa'o/ /zhes so/ /ra rA ga ste ye shes de nyid khyad par 'gyur ba'i chags pa chen por rang bzhin gzung 'dzin gnyis med pa'i ye shes byang chub kyi sems kun du bzang po gnyis pa'o/ /de yang / ston ka'i sprin med nam mkha' la/ /nyi ma'i 'od zer shar ba ltar/ /thabs</text></item>
<item><p>119b.3</p><section></section><text>kyi ye shes gnyis pa ni/ /don dang sems can bcas snang byed/ /ces so/ /la la ti ste gzung ba dang 'dzin pa gnyis spangs pa'i ye shes len cing gzung 'dzin gyi rnam par rtog pa'i sgo 'gags shing nam mkha' ltar ram mun pa ltar mi rtog dngos po'i snang ba rnams nub pa'o/ / </text></item>
<item><p>119b.4</p><section></section><text>de yang ji skad du/ sprin med mkha' dang mun lta bu'i/ /snang med ye shes goms byas pas/ /rang rig tsam las grub pa yis/ /sgyu ma'i lus ni len par byed/ /ces so/ /ha a na ha ta ste mi shigs pa'i ye shes de nyid kyis yid kyi lus kyi rang bzhin 'byung ba'o/ /de</text></item>
<item><p>119b.5</p><section></section><text>yang / rang rig tsam du 'od gsal ba/ /rlung dang ldan pa'i rnam shes kyis/ /chu zla 'dra bar gzugs med pa'i/ /chags med lus ni 'grub par 'gyur/ /zhes so/ /ka ka pA la ste de lta bu'i yid kyi lus rang snang ba'i bde bas gang zhig rdzogs pa ni bde skyong zhes bya'o / /de</text></item>
<item><p>119b.6</p><section></section><text>yang / yid kyi lus dang ldan pa yi/ /rnal 'byor pas ni khams gsum du/ /bdag dang gzhan gyi don byas nas/ /mthar ni rang gnas bde bar 'gro/ /zhes so/ /kha kha ga na ste sgyu ma'i lus las brten nas ril por 'dzin pa'am rjes su gzhig pa'i sgo nas don dam pa'i</text></item>
<item><p>119b.7</p><section></section><text>bden pa mngon du byed pa'o/ /de yang / sgyu ma'i lus la brten byas nas/ /ril por 'dzin dang rjes gzhig gis/ /dngos po thams cad bshigs nas ni/ /de nas snang ba med par 'gro/ /zhes so/ /g+ha a pra ti ga ste thogs pa med pa'i ye shes kyi nam mkha' lta bu'i chos don </text></item>
<item><p>120a.1</p><section></section><text>dam pa'i bden pa'i bden pa rtogs par 'gyur ro/ /de yang / thogs pa med pa'i ye shes kyis/ /snang ba thams cad nub byas nas/ /rang tsam la yang chags med pa'i/ /snang ba med pa'i dbyings su 'gro/ /zhes so/ /na ni she ta ste bdag</text></item>
<item><p>120a.2</p><section></section><text>dang gzhan la sogs pa'i mtha' 'gog pa ste/ de yang / bdag dang gzhan du rtog pa yi/ /rnam rtog dra ba bsal nas ni/ /mtha' med dmigs pa med pa ru/ /snang ba med pa'i tshul du 'gro/ /zhes so/ /dza dza na ma ste sgyu ma lta bu'i lus de nyid las snang ba med par</text></item>
<item><p>120a.3</p><section></section><text>gong nas gong du 'gro ba'o/ /de yang / snang ba med pa'i ting 'dzin gyis/ /snang ba tsam yang 'dzin spangs te/ /yang dang yang du don dam pa'i/ /bden pa mngon du byas nas 'gro/ /zhes so/ /da da da ste sgyu ma lta bu'i lus kyis 'bad pa med par 'dod pa thams cad nam</text></item>
<item><p>120a.4</p><section></section><text>mkha' mdzod kyis ster ba'o/ /de yang / sgyu ma'i lus kyis 'bad med par/ /'dod pa thams cad nam mkha' la/ /'bad pa med par rnyed 'gyur te/ /bdag dang gzhan rnams bde bar 'tsho/ /zhes so/ d+ha d+ha ra ste yid kyi lus sgyu ma'i dpe bcu gnyis kyis bsgrub pa 'dzin</text></item>
<item><p>120a.5</p><section></section><text>pa'o/ /de yang / yid kyis lus tsam bzung nas ni/ /bdag dang gzhan gyi don sgrub cing / /dmigs pa thams cad zad byed pas/ /'gro med gnas su nam zhig 'gro/ /zhes so/ /ma ma no ha ra ste yid kyi lung snang ba gsum gyi bdag nyid rlung dang ldan pa las grub pa'i </text></item>
<item><p>120a.6</p><section></section><text>sgyu ma'i dpe bcu gnyis kyis nye bar mtshon pa'o/ /de yang / rang snang rlung dang ldan pa yi/ /'ja' tshon bzhin du mtha' med pa'i/ /stong pa gsum du goms byed pas/ /thogs pa med par 'byung bar 'gyur/ /zhes so/ /yang mthar thug pa'i don du bshad par bya ste/ sgyu</text></item>
<item><p>120a.7</p><section></section><text>ma lta bu'i lus la brten te don dam pa'i bden pa mngon du byed do/ /de yang chos bdun dang ldan pa yin te sgyu ma lta bu'i lus dang / thabs ril 'dzin dang / rjes gzhig dang / tha mal pa'i chos 'gog pa dang / rtags mngon du skye ba dang / de 'dra bar rtogs pa dang / dbang</text></item>
<item><p>120b.1</p><section></section><text>gi rim pa la sbyar ba dang / nyams su blang zhing bslab pa'i go rims dang bdun no/ /de la la ste sa chu la thim pa las smig rgyu 'dra bar skye ba dang / ba ste chu me la thim pa las du ba lta bu dang / ra ste me rlung la thim pa las mkha' snang lta bu dang / ya ste rlung rnam par shes pa la thim pa</text></item>
<item><p>120b.2</p><section></section><text>las mar me lta bu'o/ /ha ste rnam par shes pa 'od gsal ba la thim pa las nam mkha' lta bur snang ba'o/ /de yang / dang po sa ni chu la thim/ /chu yang me la thim par 'gyur/ /me ni rlung la thim par 'gyur/ /rlung yang rnam par shes la 'jug /rnam shes 'dzin pa de nyid</text></item>
<item><p>120b.3</p><section></section><text>ni/ /'od gsal bar ni 'jug par 'gyur/ /zhes so/ /gzhan yang phung po la sogs pa ni khams phra ba la gzhug go/ /khams phra ba ni rnam par shes pa la'o/ /rnam par shes pa ni sems pa la'o/ /sems pa ni ma rig pa la'o/ /ma rig pa ni 'od gsal ba la'o zhes</text></item>
<item><p>120b.4</p><section></section><text>pa'i rim pas kyang dang po ni sgyu ma lta bu la 'od zer lnga dang ldan par mthong ngo / /gnyis par zla ba lta bu dang / /gsum par nyi ma lta bu dang / /bzhi par mun pa lta bu dang / /lnga par ni snang ba med pa nam mkha' lta bu mthong ngo zhes kyang gsungs pa'i phyir ro/ /ka su ka ste snang ba med</text></item>
<item><p>120b.5</p><section></section><text>pa'i bde ba chen po dmigs pa med pa'i mya ngan las 'das pa thob par 'gyur ro/ /de yang / stobs dang mi 'jigs la sogs pa'i/ /che ba'i yon tan rnam brgyan pa/ /bden gnyis sbyor ba'i zung 'jug sku/ /bde ba chen po des thob 'gyur/ /zhes so/ /kha kha ga ste nam</text></item>
<item><p>120b.6</p><section></section><text>mkha' lta bu'i chos kyi sku snang ba'i tshogs thams cad nub pa'i rang bzhin las rnam par rtog pa med bzhin du bsod nams dang ye shes kyi tshogs bsags pa'i dbang gis chu klung dang ba las nya 'phar ba dang gnyid log pa las myur du sad pa bzhin du zung du 'jug pa'i skur ldang bar 'gyur ro/ / </text></item>
<item><p>120b.7</p><section></section><text>de yang / mkha' dang 'dra chos stong pa las/ /rtog med ye shes 'ja' 'dra ba/ /tshogs dang smon lam stobs dag gis/ /'bad pa med par lhun gyis grub/ /ces so/ /na ni she ta ste zung du 'jug pa'i ting nge 'dzin gyis nyon mongs pa'i sgrib pa dang shes bya'i sgrib pa la sogs pa'i</text></item>
<item><p>121a.1</p><section></section><text>sgrib pa rnam pa drug gtan spangs pa'o/ /de yang / zung du 'jug pa'i ting 'dzin gyis/ /nyon mongs sgrib sogs rnam spangs shing / /phun sum tshogs pa 'thob 'gyur te/ /'dod pa tsam gyis 'gro 'ong ston/ /zhes so/ /de yang / 'ja' tshon 'dra ba'i</text></item>
<item><p>121a.2</p><section></section><text>longs sku las/ /'bad pa med pa sprul pa'i sku/ /mtha' yas rdul phran ji bzhin du/ /sems can don kun grub par mdzad/ /ces so/ /dza dza na ma te zung du 'jug pa'i sku rdo rje 'chang chen po las sprul pa'i sku du ma skye zhing 'byung ba'o/ /da da da ste sems can rnams la gang</text></item>
<item><p>121a.3</p><section></section><text>dang gang gis 'dul ba la de dang de ltar skal ba dang mthun par snang zhing 'dod pa'i dngos grub ster bar 'gyur ro/ /de yang / gang dang gang gis 'dul 'gyur ba/ /de de bzhin du so sor snang / /mos pa'i dbang gis tha dad par/ /sems can rnams ni 'dul bar 'gyur/ /zhes</text></item>
<item><p>121a.4</p><section></section><text>so/ /d+ha d+ha ra ste lhun gyis grub pa'i sku rgyun gyis rtag par stug po bkod pa'i 'jig rten gyi khams na rang bzhin gyis btsun mo la 'khyud pa'i bdag nyid dus rtag tu 'dzin pa'o/ /de yang / lhun grub bde ba chen po'i sku/ /rang snang rig mas nyer brgyan pa/ /'og min gnas su dus rtag tu/ / </text></item>
<item><p>121a.5</p><section></section><text>mtshan dang dpe byad brgyan pas bzhugs/ /zhes so/ /ma tsin+ta ma Ni ste yid bzhin gyi nor bu ltar 'bad pa med par bdag dang gzhan gyi don sgrub par mdzad pa'o/ /de yang / yid bzhin nor ltar bsams tsam gyis/ /'bad med bdag dang gzhan gyi don/ /che ba'i yon tan rnam brgyan </text></item>
<item><p>121a.6</p><section></section><text>sku/ /bde ba che las 'byung bar 'gyur/ /zhes so/ /de ltar tshul bzhi'i bshad pa'o/ /dpal gsang ba 'dus pa'i rdzogs rim mthar phyin pa slob dpon Ar+ya de bas mdzad pa rdzogs so//[ 1 ]@##/ /rgya gar skad du/ /sa ma dza sA d+ha naM bya bsgo le nA ma/ </text></item>
<item><p>121a.7</p><section></section><text>bod skad du/ 'dus pa'i sgrub pa'i thabs rnam par gzhag pa'i rim pa zhes bya ba/ dpal rdo rje sems dpa' la phyag 'tshal lo/ /rdo rje gsum po mi phyed sku/ /rdo rje sems dpa' phyag byas te/ /'dus pa'i sgrub thabs yan lag gi /rnam gzhag rim pa bshad par bya/ /de la</text></item>
<item><p>121b.1</p><section></section><text>dang por re zhig dngos po med la zhes bya ba la sogs pa tshigs su bcad pa brjod nas snod la sogs pa'i dngos po rnams stong pa nyid du gzhug par bya'o/ /de nas/ nam mkha'i dbyings kyi dbus gnas par/ /rlung gi dkyil 'khor bsgom par bya/ /zhes bya ba la sogs pas dkyil</text></item>
<item><p>121b.2</p><section></section><text>'khor bzhi'i rim gyis sa'i cha bsgrubs te/ de'i steng du b+h+rUM las gzhal yas khang bskyed la/ der mi bskyod pa la sogs pa'i lha'i 'khor lo thams cad lhag par mos pas dgod par bya'o/ /de'i 'og tu rnal 'byor dang / rjes su rnal 'byor dang / shin tu rnal 'byor dang / </text></item>
<item><p>121b.3</p><section></section><text>rnal 'byor chen po'i rim pas rdo rje 'chang chen po'i bdag nyid du bskyed de/ dbang po gnyis mnyam par sbyar ba las dkyil 'khor gyi lha rnams phyung ste/ bsgom pa dang bzlas pa byas nas gshegs su gsol ba 'di bsgom pa bsdus te bstan pa'o/ /rnam par gzhag pa</text></item>
<item><p>121b.4</p><section></section><text>dang po nye bar bstan pa brjod par bya ste/ gang gi tshe 'dir 'jig rten du 'jig pa thob par gyur cing / khams gsum pa'i sems can gcig kyang ma lus par gyur nas snod kyi 'jig rten 'ba' zhig lus pa de'i tshe rim gyis rim gyis nyi ma bdun gyi 'od zer rnams rab tu bklags pas</text></item>
<item><p>121b.5</p><section></section><text>khams gsum pa bsregs te nam mkha'i rang bzhin du byed do/ /don 'di ltar bskyed pa'i rim pa sgom pa pos/ dngos po med la zhes bya ba la sogs pa'i tshigs su bcad pa brjod cing bsam par bya'o/ /de nas yang rten cing 'brel par 'byung ba'i rgyun gyi stobs las khad kyis khad</text></item>
<item><p>121b.6</p><section></section><text>kyis rlung rnams g.yos te/ rlung de rnams 'phel bar gyur pa ni/ rngams su ni dpag tshad 'bum phrag bcu drug go/ /rgyar grangs med pa'i rlung gi dkyil 'khor de nam mkha'i steng du chags par gyur nas rlung gi dkyil 'khor de las byung ba shing rta'i 'phang lo tsam gyi char gyi rgyun bab par gyur te/ </text></item>
<item><p>121b.7</p><section></section><text>de las chu'i dkyil 'khor du gyur te/ de'i tshad ni rngams su 'bum phrag bcu gcig dang stong phrag nyi shu'o/ /de yang slar chu la rlung gis bsrubs pas gser gyi rang bzhin gyi sa gzhi chu'i steng du chags te/ de'i tshad ni 'bum phrag gsum dang stong phrag nyi shu'o/ /me'i dkyil 'khor yang de dag gi</text></item>
<item><p>122a.1</p><section></section><text>nang nyid du gnas so/ /de ltar yang dag par bsgrub cing bskyed pa'i rnal 'byor pas/ nam mkha' dbyings kyi dbus gnas par/ /rlung gi dkyil 'khor bsgom par bya/ /zhes bya ba la sogs pas dkyil 'khor bzhi'i rim pas sa'i cha bskyed par bya'o/ / </text></item>
<item><p>122a.2</p><section></section><text>de ltar sems can rnams kyi las kyi dbang gis yang dag par byung ba'i rlung rnams kyis yang dag par bsrubs pas gser la sogs pa'i tshogs kyis byas pa'i ri rab la sogs pa'i ri dang / lha'i gzhal med khang dang / gling lcags ris bskor ba tshun chad du shing dang</text></item>
<item><p>122a.3</p><section></section><text>ljon pa dang lcug ma la sogs pa 'byung bar 'gyur ro/ /sred pa'i rim pa de ltar sgom par byed pa rnams kyis der ni zhes bya ba la sogs pa'i gzhung gis stong pa nyid dmigs pa sngon du song bas dkyil 'khor bzhi'i rim pas sa'i cha bskyed la/ de'i steng du gzhal yas khang bskyed</text></item>
<item><p>122a.4</p><section></section><text>par bya'o zhes bstan par 'gyur ro/ /de nas rnam par shes pa'i bdag po rdo rje 'chang chen po sems can skyed par mdzad pa pos snod kyi 'jig rten bskyed kyi 'og tu sems can gyi khams nges par sprul par mdzad de/ gnas ni bsgom pa sngon 'gro bas/ /rdo rje gsum bskyed bsgom</text></item>
<item><p>122a.5</p><section></section><text>par bya/ /zhes gsungs pa'i phyir ro/ /der skye gnas bzhi po 'di lta ste/ sgo nga las skyes pa dang / mngal las skyes pa dang / drod gsher las skyes pa dang / rdzus te skyes pa'o/ /skye gnas ni skye pa'o/ /sgo nga las skyes pa gang zhe na/ sems can gang dag sgo nga</text></item>
<item><p>122a.6</p><section></section><text>las skye bar 'gyur ba'o/ /de dag kyang gang zhe na/ ngang pa dang / khrung khrung dang / rma bya dang / ne tso dang / sha ri ka la sogs pa'o/ /mngal nas skye ba gang zhe na/ sems can gang dag mngal nas skye ba ste/ de dag kyang gang zhe na/ glang po dang / rta dang / ba lang dang / ma</text></item>
<item><p>122a.7</p><section></section><text>he dang / bong bu dang / phag dang / mi la sogs pa'o/ /drod gsher las skyes pa gang zhe na/ sems can gang dag 'byung ba'i drod las skyes pa ste/ de dag kyang gang zhe na/ srin bu dang / phye ma leb dang / mchu sbrang la sogs pa'o/ /rdzus te skyes pa gang zhe na/ sems can gang</text></item>
<item><p>122b.1</p><section></section><text>dag dbang po ma tshang ba med cing ma rdzogs pa med pa yan lag dang nying lag thams cad dang ldan par cig car skyes pa ste/ de dag kyang gang zhe na/ lha dang / dmyal ba dang / srid pa bar ma dang / bskal pa dang po pa'i mi la sogs pa'o/ /'dir gsol ba/ gling</text></item>
<item><p>122b.2</p><section></section><text>gsum pa'i mi rnams kyang so sor gnas pa ma lags sam/ ci'i slad du skye ba gcig gis thogs pa'i byang chub sems dpa' sems dpa' chen po dga' ldan gyi gnas mchog nas der 'jug par mi mdzad par 'dir nges pa kho nar 'dzam bu'i gling du 'jug cing mi rnams la chos</text></item>
<item><p>122b.3</p><section></section><text>ston pa'i rgyu nyid bcom ldan 'das rdo rje slob dpon ston pas bshad du gsol/ rdo rje slob dpon gyis smras pa/ shar gyi lus 'phags dang / nub kyi ba lang spyod dang / byang gi sgra mi snyan gyi mi rnams longs spyod chen po dang ldan te/ de lta mod kyi blun zhing rmongs pas mi spyod cing mi</text></item>
<item><p>122b.4</p><section></section><text>'byed do/ /'dzam bu'i gling ba 'di ni las kyis pa yin te/ de na legs par spyad pa dang / nyes par spyad pas mchog dang 'bring dang tha ma'i sems can rnams su las kyi 'bras bu rnam par smin pas 'dir snang bar 'gyur ro/ /'di lta ste 'dzam bu'i gling pa'i mi rnams g.yo dang / </text></item>
<item><p>122b.5</p><section></section><text>sgyu dang / dregs pa dang / phrag dog dang gdug pa'i bsam pas rims nad la sogs pas yongs su gzir bar 'gyur ro/ /'on kyang mgo smos pas go ba dang / dbang po rno zhing sgrin pa ste/ des na byang chub sems dpa' rnams 'dzam bu'i gling gi skye bo'i gnas kyis dbus</text></item>
<item><p>122b.6</p><section></section><text>su sku 'khrungs shing chos ston par 'gyur ro/ /de'i phyir gsungs pa/ mi ru 'khrungs pa nges tshul dang po ste/ /rab tu byung ba tshul ni gnyis pa'o/ /'dul ba srung ba tshul chen gsum pa ste/ /ting 'dzin brnyes pa tshul mchog bzhi pa yin/ /zhes bya ba thun mong ma yin pa'i</text></item>
<item><p>122b.7</p><section></section><text>gsang ba zhes bya ba'i rnal 'byor chen po'i rgyud las gsungs pas 'das pa dang ma 'ongs pa dang da ltar byung ba'i sangs rgyas thams cad mi'i bdag nyid kyi srid par zhugs te thams cad mkhyen pa'i dngos grub kyi go 'phang brnyes pa dang ldan par 'gyur ro/ /rgyu des na 'dir mi'i</text></item>
<item><p>123a.1</p><section></section><text>srid pa'i skye ba'i rim pa bstan to/ /de la bskal pa dang po pa'i mi rnams sangs rgyas kyi yon tan thams cad kyis brgyan cing yid kyi rang bzhin gyi lus can yan lag dang nying lag thams cad kyis mtshan pa/ dbang po ma tshang ba med cing ma rdzogs</text></item>
<item><p>123a.2</p><section></section><text>pa med pa/ kha dog gsal ba'i lus can/ rang gi mthus nam mkhar 'gro ba/ tshe ring zhing dga' ba la spyod pa/ ye shes kyi lus can yin yang de rnams kyis sgyu ma lta bu'i ting nge 'dzin mi shes shing ma shes pas na thog ma med pa'i dus nas mi shes pa'i bag chags kyi rgyun</text></item>
<item><p>123a.3</p><section></section><text>gyi stobs las rim gyis rang gi sems las byung ba'i las dang nyon mongs pa rnams kyis mngon par zil gyis mnan par 'gyur ro/ /de nas de dag gis yid kyi rang bzhin gyi lus spangs te/ nyon mongs pa'i rgyun gyi rim gyis tha mal ba'i mi'i bdag nyid kyi dngos por yongs su</text></item>
<item><p>123a.4</p><section></section><text>'dzin to/ /de lta bu'i thugs rdo rje dge ba'i bshes gnyen dang bral bas rang gi rang bzhin yongs su ma shes pas sems can gyi ris nas 'pho zhing / ji srid du skye ba'i tshogs pa ma rnyed pa de srid du nyin zhag bdun du srid pa bar ma dor gnas so zhes nges par bshad do/ /srid pa bar</text></item>
<item><p>123a.5</p><section></section><text>ma'i rang bzhin ji lta bu lags/ smras pa/ 'chi ba'i srid pa dang skye ba'i srid pa'i bar na bdag gi ngo bo mngon par grub cing yul gzhan du skye ba grub pa de la srid pa bar ma zhes bya'o/ /de yang dbang po rno bar 'gyur te/ ji ltar skye ba gcig gis thogs pa'i byang chub sems dpa' mtshan</text></item>
<item><p>123a.6</p><section></section><text>thams cad dang dpe byad dang lang tsho yongs su rdzogs pa de bzhin du srid pa bar ma na gnas pa yang ma'i rum du rab tu 'jug pa'o/ /bye ba brgya yang 'di'i 'od kyi snang bas gsal bar byed do/ /ji skad du bzang skyong gis zhus pa'i mdo las gsungs te/ de yang 'byung ba chen po rnams rab tu</text></item>
<item><p>123a.7</p><section></section><text>spangs te lha'i dran pa rab tu thob cing 'dod pa drug la spyod pa'i lha mthong ba dang dmyal ba bcu drug mthong ngo / /de yang rkang pa dang lag pa ma tshang ba med cing rang gi ngo bor snang bar 'gyur ro/ /'di ltar yang bdag gi lus de dang de ni 'di yin no zhes rab tu shes so/ /de yang ji skad du mdzod</text></item>
<item><p>123b.1</p><section></section><text>kyi tshig le'ur byas pa las/ sngon dus srid pa'i sha tshugs can/ /dbang po kun tshang thogs med ldan/ /las kyi rdzu 'phrul shugs dang ldan/ /ris mthun lha mig dag pas mthong / /zhes gsungs pa'o/ /'dis bskyed pa'i rim pa sgom par byed pa rnams kyis kyang rnal</text></item>
<item><p>123b.2</p><section></section><text>'byor dang rjes su rnal 'byor gyi rim pas lha'i sku bskyed pa bstan te/ ji ltar skye ba gcig gis thogs pa'i byang chub sems dpa' sems dpa' chen pos longs spyod rdzogs pa'i skus mi rnams kyi don mdzad par mi spyod pas phung po dang khams dang skye mched kyi rjes su zhugs pas</text></item>
<item><p>123b.3</p><section></section><text>sprul pa'i sku 'dzin pa'i don du mngal du 'jug pa nye bar bstan pa de bzhin du srid pa bar ma na gnas pa yang nyin zhag bdun pa dor te/ thog ma med pa'i rang gi rnam par rtog pa'i bag chags las byung ba'i las kyis yang dag par bskul te rim pa 'dis skye ba len to/ /de la rim pa</text></item>
<item><p>123b.4</p><section></section><text>ni 'di yin te/ dang po'i bskal pa'i mi rnams bdud rtsi za ba nas ji srid du 'bras chan za ba yan chad kyis lus sra ba dang lci ba nyid kyis non te/ 'od mi snang bar 'gyur ro/ /de'i 'og tu mun pa skyes pas nyi ma dang zla ba dag 'jig rten du rab tu byung ba'o/ /de nas thabs dang shes</text></item>
<item><p>123b.5</p><section></section><text>rab kyi rnam par dbye ba bstan pa'i ched du de dag gi pho dang mo'i dbang po rab tu dod cing dbyibs tha dad cing / de dag sngon goms pa'i dbang gis gcig la gcig lta zhing phan tshun du chags pa'i sems skye'o/ /gang gi phyir log par zhugs pa de nas brtsams te pho dang mo zhes bya</text></item>
<item><p>123b.6</p><section></section><text>ba'i ming du 'jig rten du grags so/ /de nas dri za nye bar 'khor ba'i sems can gnas skabs gsum nye bar gyur pas ma'i rum du mngal du 'jug par 'gyur te/ mo nad med pa dang / khrag dang ldan pa dang / ma dang pha rjes su chags par 'gyur ba'o/ /de nas de dag phan tshun rjes</text></item>
<item><p>123b.7</p><section></section><text>su chags pas rdo rje byin gyis brlabs nas 'khyud pa dang 'o bya ba la sogs pa'i bya bas dbang po gnyis mnyam par sbyor ba mthong bas 'dod pa nye bar len pa'i phyir srid pa bar ma spangs te rta zhon pa bzhin rnam par shes pa'i bdag po thugs rdo rje rlung gi bzhon pa la yang dag par</text></item>
<item><p>124a.1</p><section></section><text>zhon nas shin tu myur bar 'ong zhing skad cig thang cig gam yud tsam gyis ye shes sems dpa' ltar rnam par snang mdzad kyi sgo nas zhugs te/ ye shes kyi sa thob nas thabs kyi ye shes dang lhan cig gnyis su med par gyur nas shin tu dga' bar chud pa'i</text></item>
<item><p>124a.2</p><section></section><text>snying po yin te/ rgyud las de bzhin gshegs pa thams cad zil gyis gnon pa'i ting nge 'dzin gsungs pa'i rigs pa dang / shes rab kyi mdo las gnyis ka mchog tu dga' ba'i bde bas tshim par byas pas rtsa stong phrag bdun cu rtsa gnyis yang dag par bskul</text></item>
<item><p>124a.3</p><section></section><text>te/ gnyi ga'ang mchog tu dga' ba'i bde bas tshim par bya'o/ /A li dang kA li rnams gcig tu gyur nas khams phra ba la zhugs pas shes rab dang / ye shes kyi 'od zer shar bas gnyi ga yang zhu bar gyur te khu ba dang khrag yang dag par 'dres nas skye gnas kyi dbus</text></item>
<item><p>124a.4</p><section></section><text>su thig le'i gzugs su babs so zhes gsungs so/ /'di'i don gsal bar gsungs pa/ rtsa ba'i rgyud las/ de bzhin gshegs pa thams cad kyi sku dang gsung dang thugs rdo rje'i btsun mo'i b+ha ga la zhugs so zhes gsungs so/ /de'i 'og tu rim gyis 'phel te/ dang por</text></item>
<item><p>124a.5</p><section></section><text>mer mer po'i rnam pa'o/ /mer mer po las ltar ltar por 'gyur/ /ltar ltar po las gor gor po'o/ /gor gor po las mkhrang gyur/ mkhrang gyur la yang rlung gis bskul te/ des rkang lag 'gyus te gnas skabs lnga gsal bar 'gyur ro/ /de'i 'og tu skra dang / kha spu</text></item>
<item><p>124a.6</p><section></section><text>dang / sen mo la sogs pa dang / dbang po rnams dang / gzugs dang mtshan ma rnams rim gyis skye'o/ /de yang de bzhin gshegs pa lngas byin gyis brlabs pa las sa bon gyi gnas skabs nas brtsams te gnas skabs lnga nges par skye'o/ /de la mer mer po ni mi bskyod</text></item>
<item><p>124a.7</p><section></section><text>pa'o/ /ltar ltar po ni rin chen 'byung ldan gyi'o/ /gor gor ni 'od dpag med kyi'o/ /mkhrang gyur ni don yod grub pa'i'o/ /rkang lag 'gyus pa ni rnam par snang mdzad kyis byin gyis brlabs pa'o/ /khrag gi yang gnas skabs lngar bstan par bya ste/ de la zhu ba ni mi bskyod</text></item>
<item><p>124b.1</p><section></section><text>pa'o/ /dmar po ni 'od dpag med kyi'o/ /gor gor po ni rin chen 'byung ldan gyi'o/ /mkhrang gyur ni don yod par grub pa'o/ /yang dag par 'dres pa ni rnam par snang mdzad kyis byin gyis brlabs pa'o/ /de yang / skye gnas dbus kyi rtsa gnyis ni/ /g.yas dang g.yon na</text></item>
<item><p>124b.2</p><section></section><text>de bzhin gnas/ /g.yon na khu ba shes par bya/ /g.yas pa na ni khrag nyid de/ /de dag gcig tu 'dres pa nyid/ /chos kyi dbyings su bsdus pa yin/ /zhes gsungs so/ /de ltar na mer mer po la sogs pas sa bon dang myu gu bzhin yongs su smin pa thob ste/ mngal</text></item>
<item><p>124b.3</p><section></section><text>gyi snod kyi nang du las kyi rnam par smin pa las skyes pa'i rlung rgyu ba gang dag gis mngal gyi snod yongs su bsgyur nas ma'i rum nas chos kyi 'byung gnas kyi sgor mngon par phyogs shing gnas par 'gyur ro/ /de yang pho zhig yin na ma'i rum gyi g.yas su brten cing rgyab tu mngon</text></item>
<item><p>124b.4</p><section></section><text>par bltas te tsog tsog por gnas so/ /gal te mo zhig na de'i phyir mngal gyi g.yon du brten te lte bar mngon par bltas te gnas so/ /de'i 'og tu zla ba bcu'i tha mar rtsa ba'i rgyud las gsungs pa'i dam tshig 'byung ba'i rdo rje'i ting nge 'dzin la yang dag par bstan pa'i rim pas</text></item>
<item><p>124b.5</p><section></section><text>ma'i mngal nas 'thon par gyur te/ de'i phyir dri za nye bar 'khor gyi sems can sha'i mig gi yul du gyur to/ /de ltar rtsa ba'i rgyud las gsungs te/ bcom ldan 'das de bzhin gshegs pa byang chub kyi sems rdo rje zhal gsum pa lta bur de bzhin gshegs pa thams cad kyis yang</text></item>
<item><p>124b.6</p><section></section><text>dag par gzigs par gyur to zhes gsungs so/ /'dir gsungs pa/ chu yi khams ni pha yin te/ /me yi khams ni ma zhes bya/ /pags pa sha dang khrag rnams ni/ /ma zhes su ni bstan pa yin/ /rus pa rkang dang khu ba rnams/ /pha zhes su yang bstan pa yin/ /de tsam zhig tu bstan pa yin/ / </text></item>
<item><p>124b.7</p><section></section><text>lus kyi gong bu bsdus pa'o/ /gzugs dang tshor ba 'du shes dang / /'du byed rnam par shes pa nyid/ /phung po la sogs sangs rgyas lnga'i/ /rang bzhin dngos zhes bstan pa yin/ /zhes bcom ldan 'das kyis lha mo bzhis zhus pa'i rnal 'byor chen po'i rgyud las gsungs so/ /gzhung</text></item>
<item><p>125a.1</p><section></section><text>'dis rnal 'byor bzhi las bsgrubs pa ni bdag yin no zhes sngags pas nga rgyal bskyed par bya'o zhes bstan to/ /rnam par dgod pa bstan pa'i rim par phye ba ste dang po'o// //da ni rnam par gzhag pa'i rim pa gnyis pa nye bar bstan pa'i</text></item>
<item><p>125a.2</p><section></section><text>phyir dang po kho nar sku'i dkyil 'khor rnam par bshad par bya ste/ tshangs pa'i thig nas yang dag brtsam/ /gru bzhi pa ru rnam par dbye/ /gzhal yas khang ltar snang ba yis/ /rnal 'byor ba yi sku dkyil 'khor/ /de skad du/ /b+ha ga'i dkyil 'khor zhes bya dang / / </text></item>
<item><p>125a.3</p><section></section><text>byang chub sems kyi dkyil 'khor dang / /dkyil 'khor lus su gsungs pa ste/ /dkyil 'khor rnam pa gsum du brtags/ /zhes 'dus pa'i rgyud phyi ma las gsungs so/ /de ltar gyur ba'i rang gi lus kyi dkyil 'khor la phung po dang khams dang skye mched kyi rang bzhin</text></item>
<item><p>125a.4</p><section></section><text>gyis lha rnams dgod pa'i rgyu dang 'bras bu gsungs pa/ de la gzugs kyi phung po ni rnam par snang mdzad/ tshor ba'i phung po ni rin chen 'byung ldan/ /'du shes kyi phung po ni 'od dpag med/ 'du byed kyi phung po ni don yod grub pa/ rnam par shes pa ni mi bskyod pa'o/ /de'i phyir</text></item>
<item><p>125a.5</p><section></section><text>rtsa ba'i rgyud las/ mdor na phung po lnga rnams ni/ /sangs rgyas lnga ru rab tu bsgrags/ /zhes gsungs so/ /des na phung po la sogs pa'i mtshan nyid shes par bya ste/ de bzhin gshegs pa lnga dgod pa las/ phung po lnga byang chub kyi rgyur 'gyur te/ ji skad du rtsa ba'i rgyud</text></item>
<item><p>125a.6</p><section></section><text>las/ gti mug zhe sdang chags pa dang / /yid bzhin nor bu dam tshig rnams/ /de ltar rigs ni lnga nyid de/ /'dod dang thar par ba sgrub byed/ /ces gsungs so/ /lha mo rnams rnam par gzhag pa gsungs pa/ gti mug dga' ma spyan ma ni sa'i khams so/ /zhe sdang</text></item>
<item><p>125a.7</p><section></section><text>dga' ma mA ma kI ni chu'i khams so/ /'dod chags dga' ma gos dkar mo ni me'i khams so/ /rdo rje dga' ma sgrol ma ni rlung gi khams so/ /don de nyid gsal bar bya ba'i phyir rtsa ba'i rgyud las/ sa yi khams ni spyan mar bshad/ /chu yi khams ni mA ma kI/ /me ni gos</text></item>
<item><p>125b.1</p><section></section><text>dkar mor bshad de/ /rlung ni sgrol mar rab tu grags/ /zhes gsungs so/ /de ltar khams rnams kyi yang rang gi mtshan nyid shes par bya ste/ lha mo rnams bkod pas khams rnams kyis sangs rgyas nyid stsol bar 'gyur ro/ /mig la sogs pa'i skye mched rnams la byang chub</text></item>
<item><p>125b.2</p><section></section><text>sems dpa' rnams dgod pa'i rgyu dang 'bras bu gsungs pa/ bcom ldan 'das thugs rdo rje de nyid kyis sa'i snying po'i ting nge 'dzin mig gi dbang po la bkod pas gzugs gsum la 'od gsal bas thogs pa med pa'i rdo rje'i mig gi dbang po stsol bar 'gyur ro/ /de bzhin du phyag na rdo rje</text></item>
<item><p>125b.3</p><section></section><text>rna ba la bkod pas sgra gsum la de bzhin du thogs pa med pa'i rdo rje'i rna ba'i dbang po rab tu stsol lo/ /nam mkha'i snying po sna la bkod pas dri gsum la thogs pa med pa'i rdo rje sna'i dbang po rab tu stsol lo/ /'jig rten dbang phyug lce la bkod pas ro gsum la thogs pa med pa'i rdo rje</text></item>
<item><p>125b.4</p><section></section><text>lce'i dbang po rab tu ster ro/ /bcom ldan 'das 'jam dpal 'jug pa'i rnam par shes pa mtha' drug la bkod pas ye shes gsum la thogs pa med pa'i gzhan gyi sems shes pa'i mngon par shes pa rab tu stsol lo/ /bcom ldan 'das sgrib pa rnam par sel ba lus kyi dbang</text></item>
<item><p>125b.5</p><section></section><text>po la bkod pas sgrib pa med par nang gi khams rnams gcig la gcig bsdus te skye ba la rab tu zhugs nas rdo rje'i sku rab tu bsgrub par 'gyur ro/ /bcom ldan 'das kun tu bzang po tshigs thams cad la bkod pas 'od gsal du tshigs thams cad gzigs par 'gyur ro/ / </text></item>
<item><p>125b.6</p><section></section><text>bcom ldan 'das byams pa rgyus pa'i rang bzhin la bkod pas rgyus pa'i rang bzhin 'od gsal bar rab tu 'jug go/ /bcom ldan 'das de nyid gzugs gsum gyi rnam pas phyi rol lta bur snang bas mig gi dbang po la bde ba stsol ba'i gzugs rdo rje'o/ /de ltar sgra rdo rje la sogs</text></item>
<item><p>125b.7</p><section></section><text>pa rnams kyang khong du chud par bya'o/ /ji skad du/ rnal 'byor thams cad bcom ldan 'das/ /rdo rje sems dpa' de bzhin gshegs/ /khams gsum pa ni ma lus kun/ /de yi nye bar longs spyod nyid/ /ces bde mchog las gsungs te 'dis lha mo rnams dgod pa'i rang bzhin</text></item>
<item><p>126a.1</p><section></section><text>yongs su shes pas yul rnam par dag pa bsgrub par 'gyur ro/ /don 'di nyid gsal bar rtsa ba'i rgyud las/ rdo rje skye mched nyid dag kyang / /byang chub sems dpa'i dkyil 'khor mchog /ces pa dang / gzugs sgra dri ro sngags pa yis/ /lha rnams su</text></item>
<item><p>126a.2</p><section></section><text>ni rtag par bsgom/ /zhes gsungs pas so/ /yan lag thams cad la khro bo rnams bkod pa'i rgyu dang 'bras bu gsungs pa/ /lag pa g.yas la gshin rje gshed/ /g.yon la gzhan gyis mi thub pa/ /kha yi pad+mar rta mgrin bsam/ /rdo rjer bdud rtsi 'khyil pa ste/ /dpung pa</text></item>
<item><p>126a.3</p><section></section><text>g.yas par mi g.yo ba/ /g.yon par 'dod pa'i rgyal bo'o/ /pus mo g.yas par bsam bya ba/ /dbyug pa sngon po 'bar chen po/ /pus mo g.yon la stobs po che/ /spyi bor gtsug tor 'khor los sgyur/ /rkang mthil gnyis su bsam bya ba/ /gnod mdzes rgyal po rnam par</text></item>
<item><p>126a.4</p><section></section><text>bsam/ /khro bo'i rgyal po 'di dag ni sgrub pa po'i yan lag la bkod pas 'bad pa med par zhal gsum phyag drug pa'i rnam pa lta bu nyid kyi sku'i dkyil 'khor las byung nas phyogs bcu'i bgegs kyi tshogs la bsdigs par mdzad do/ /'dir rtsa ba'i rgyud las/ khro bo zhe sdang</text></item>
<item><p>126a.5</p><section></section><text>gnas las skyes/ /rtag tu gsod la brtson pa ste/ /gsod pa'i don gyis 'grub par 'gyur/ /sgrub pa'i mchog la chos can yin/ /zhes gsungs so/ /sku'i dkyil 'khor rnam par gzhag pa'i rim par phye ba ste gnyis pa'o// //sku'i dkyil 'khor la lha</text></item>
<item><p>126a.6</p><section></section><text>rnams dgod pa'i rgyu dang 'bras bu rtogs pa'i sngags pas gzhan gyi don bsgrub ba'i phyir sku'i dkyil 'khor las phyung ba'i dkyil 'khor rim pa 'dis sprul bar bya ste/ de'i rim pa ni 'di yin te/ sems las rang gi rigs kyi bu mo spro ba'am/ yang na phyi rol gyi bu mo blangs la sgrub</text></item>
<item><p>126a.7</p><section></section><text>thabs las gsungs pa'i rim pas dbang po gnyis mnyam par sbyor ba byas te/ sngon du gsungs pa'i rim pas gzhal yas khang bsgrubs la byang chub kyi sems las sgrub cing badzra d+h+r-i ka ces bya ba la sogs pa'i sngags brjod de lha thams cad kyi 'khor lo spro bar bya'o/ /phyung</text></item>
<item><p>126b.1</p><section></section><text>ba'i dkyil 'khor ba'i sngags bstan par bya ste/ mngon par byang chub pa rnam pa lnga ston pa'i rdo rje bsnams pas na rdo rje 'chang ngo / /'dis nyon mongs pa zhe sdang rnam par sbyangs nas slar byon te rdo rje 'chang chen po dang gnyis su med par gyur te/ kha sbyar gyi sbyor bas mi bskyod pa'i gzugs</text></item>
<item><p>126b.2</p><section></section><text>kyis bzhugs so/ /de bzhin du rtsibs bcu gnyis pa'i chos kyi 'khor los bdud bzhi las rgyal bas na rgyal ba'i rgyal ba'o/ /bsam pa thams cad yongs su rdzogs par byed pa'i rin po che 'dzin pas na rin chen 'chang ngo / /A ni ma lus pa'o/ /ro ni 'khor ba ste 'khor ba las 'das</text></item>
<item><p>126b.3</p><section></section><text>shing 'gro bas na 'khor 'das so/ /rnam par 'byed pa'i mtshan nyid ni shes rab ste/ de 'dzin pas na shes rab 'chang ngo / /gti mug ni rnam par snang mdzad de/ de la dga' bas na gti mug dga' ma'o/ /zhe sdang ni mi bskyod pa ste/ de la dga' bas na zhe sdang dga' ma'o/ / </text></item>
<item><p>126b.4</p><section></section><text>'dod chags ni 'od dpag med do/ /de la dga' bas na 'dod chags dga' ma'o/ /rdo rje ni don yod par grub pa ste/ de la dga' bas na rdo rje dga' ma'o/ /sa ltar mi g.yo ba'i ting nge 'dzin de nyid snying po ste/ nang gi bdag nyid gang la yod pa de ni sa'i snying po'o/ /ye shes lnga'i rang</text></item>
<item><p>126b.5</p><section></section><text>bzhin gyi rdo rje 'chang bar mdzad pas na phyag na rdo rje'o/ /nam mkha' ni sgrib pa dang bral ba'i ye shes te de nyid snying po ste nam mkha'i snying po'o/ /ting nge 'dzin gyi stobs kyis 'jig rten rnams dbang du byed pas na 'jig rten dbang phyug go/ /'od gsal zhing yid du 'ong ba'i ting nge 'dzin</text></item>
<item><p>126b.6</p><section></section><text>gyis bskul ba'i dpal yod pas na 'jam dpal lo/ /sgrib pa thams cad ni nyon mongs pa rnams sgyu ma lta bu'i ting nge 'dzin gyi stobs kyis mnan pas na sgrib pa thams cad sel ba'o/ /kun nas mdzes pas na kun du bzang bo'o/ /byams pa'i yon tan gang la yod pa ni byams pa'o/ / </text></item>
<item><p>126b.7</p><section></section><text>blta bar bya bas na gzugs so/ /mnyan par bya bas na sgra'o/ /bsnam par bya bas na dri'o/ /myang bar bya bas na ro'o/ /reg par bya bas na reg bya'o/ /rdo rje'i sgras ni de dag gi ting nge 'dzin gyis gzugs la sogs pa rnam par dag pa bstan to/ /gshin rje ni dmyal ba ste de</text></item>
<item><p>127a.1</p><section></section><text>'joms pa dang ldan pa'i phyir te/ khro bo chen po'i ting nge 'dzin gyis mthar byed pas na gshin rje mthar byed do/ /shes rab kyis 'ching ba rnams mthar byed pas na shes rab mthar byed do/ /pad+ma ltar 'dod chags la sogs pa rnam par dag pas na pad+ma mthar byed do/ / </text></item>
<item><p>127a.2</p><section></section><text>bgegs ni bdud bzhi ste de 'joms pa dang ldan pas na khro bo chen po'i ting nge 'dzin gyis de rnams mthar byed pas na bgegs mthar byed do/ /'jig rten gyi chos brgyad kyis rtag tu sems rab tu bskyod pa rnams rdo rje lta bu'i ting nge 'dzin gyis mnan cing bcom pas na mi g.yo ba'o/ / </text></item>
<item><p>127a.3</p><section></section><text>Tak+ki ni 'dod pa'i 'dod chags te/ de bsal bar byed cing rnam par dag par byed pas na 'dod pa'i rgyal po'o/ /sngon po ni sems can rnams kyi sdig pa'i las so/ /dbyig ba ni de chad pas tshar gcod pa ste/ de byed pas na dbyug sngon no/ /don dam pa'i stobs kyis sems can</text></item>
<item><p>127a.4</p><section></section><text>rnams kyi nye ba'i nyon mongs pa 'joms par byed pas na stobs po che'o/ /sems can rnams la khams gsum las rnam par sgrol ba'i ye shes stsol bas na gtsug tor 'khor los sgyur ba'o/ /phyogs bcu'i bgegs kyi tshogs nges par bkug nas phur bus 'debs pas na gnod</text></item>
<item><p>127a.5</p><section></section><text>mdzes rgyal po'o/ /lha sum cu rtsa gnyis po 'di dag gi sprul pa'i sku zhal gsum phyag drug pa mtshan ma'i phyag mtshan sna tshogs phyag na bsnams pa rnams byang chub kyi sems las sngags kyi gzugs kyis sprul pa yang 'bad pa med pa nyid kyis sgrub pa po'i lus kyi dkyil</text></item>
<item><p>127a.6</p><section></section><text>'khor las phyung ste/ bsod nams kyi tshogs 'phel bar bya ba'i don du 'dod chags dang zhe sdang dang gti mug la spyod pa'i sems can rnams kyi nyon mongs pa'i sgrib pa rnams ting nge 'dzin de dang des sbyangs nas slar byon te rang rang gi stan la bzhugs par gyur to/ /rdo rje dang / 'khor</text></item>
<item><p>127a.7</p><section></section><text>lo dang / rin po che dang / pad+ma dang / ral gri dang / dril bu rnam grangs bzhin du de bzhin gshegs pa drug gi mtshan mar gsungs te/ de nyid ni mtshon cha lta bur bsnams so/ /zhi ba dang rgyas pa la sogs pa'i las kyi dbye bas kha dog so sor bya'o/ /rin po che thams cad dang</text></item>
<item><p>127b.1</p><section></section><text>ldan pa'i phyir mdog in+d+ra nI la lta bu'o/ /phyung ba'i dkyil 'khor 'di nyid bshad pa'i phyir rtsa ba'i rgyud las/ de nas de bzhin gshegs pa mi bskyod pa de bzhin gshegs pa thams cad btsun mo'i b+ha ga la rdul dang bral ba'i dam tshig chen po'i dkyil 'khor byin gyis brlabs pa</text></item>
<item><p>127b.2</p><section></section><text>ni/ gsal ba de yi ngo bo nyid/ /sna tshogs gzugs kyis kun du mtshan/ /sangs rgyas sprin gyis kun du khyab/ /'od zer 'phro ba mang po 'khrug /gsal ba la sogs dkyil 'khor ldan/ /de bzhin gshegs pa kun gyi gzhi/ /zhes gsungs so/ /gsol ba/ gal te rgyud</text></item>
<item><p>127b.3</p><section></section><text>'di la lag pa'i phyag rgya med na 'di ltar phyag rgya bzhis rgyas btab pa'i lha'i sku bskyed par 'gyur/ /bka' stsal ba/ sangs rgyas kyi yon tan ma lus pas brgyan pa'i gzhir gyur ba'i lha'i sku ni phyag rgya chen po'o/ /btsun mo ni dam tshig gi phyag rgya'o/ /sngags kyi yi ge ni chos kyi phyag</text></item>
<item><p>127b.4</p><section></section><text>rgya'o/ /gzugs sna tshogs kyis sems can thams cad kyi don byed cing sgrub pa ni las kyi phyag rgya'o/ /gsol pa/ /de kho na nyid bsdus pa la sogs pa dang / gnyi ga'i rgyud las ni zhal gcig par rab tu grags na/ ci'i phyir 'dir zhal gsum pa lta bur snang bar 'gyur/ </text></item>
<item><p>127b.5</p><section></section><text>bka' stsal pa/ /bcom ldan 'das nyid kyis 'di'i don bshad pa'i rgyud dgongs pa lung ston pa'i rgyud las/ gang zhig phyi nang bdag gyur dang / /de nyid gnyis ka'i rtog pa rnams/ /gnyis su med par bshad pa ste/ /'di yi de nyid chen po yin/ /lag pa g.yon par rab</text></item>
<item><p>127b.6</p><section></section><text>grags pa'i/ /mthe'u chung tha ltag gung mo dang / /de bzhin mdzub mo mthe bong ni/ /rim bzhin gzugs la sogs par gzung / /de rnams dngos po med pa yi/ /shes rab rnam par 'byed mtshan nyid/ /chos kyi sku ru rnam par bshad/ /de bzhin nyid dang gnyis med</text></item>
<item><p>127b.7</p><section></section><text>ming / /mi bskyod rin chen dpag med dang / /don yod rnam snang de bzhin gshegs/ /'di dag lag pa g.yas pa yi/ /mthe'u chung la sogs rim bzhin gnas/ /gnyis ka gcig tu sbyar ba yi/ /'di yi de nyid skyabs gsum pa/ /sangs rgyas chos dang dge 'dun</text></item>
<item><p>128a.1</p><section></section><text>te/ /gcig kyang gsum du brtags pa yin/ /phan tshun sbyor bas rdo rje sems/ /shes rab thabs kyi go 'phang mchog /thal mo sbyor ba tsam gyis ni/ /sangs rgyas thams cad yang dag 'gugs/ /skyabs gsum de nyid gsum yin te/ /sku</text></item>
<item><p>128a.2</p><section></section><text>gsum rnam par thar gsum gyi/ /zhal gsum yin te mdog gsum yang / /sbyor gsum dam tshig gsum sbyor bas/ /khams gsum du ni lha gsum gyi/ /dkyil 'khor gsum gyis dus gsum du/ /lam gsum gyis ni mchog gsum gyi/ /ji snyed du ni rtogs bas</text></item>
<item><p>128a.3</p><section></section><text>bskul/ /gsol ba 'debs pa yid la byed/ /'jig rten rnams kyi don rnams byed/ /yang dag sangs rgyas de mnyes 'gyur/ /de nyid 'dir ni thal mor gnas/ /sems can gang de sangs rgyas yin/ /de bzhin nyid dang gnyis med chos/ /gnas med gnas pa'i sbyor ba</text></item>
<item><p>128a.4</p><section></section><text>yis/ /sangs rgyas thams cad rnam par bzhugs/ /zhes gsungs so/ /gsol pa/ 'dir gsang ba 'dus pa'i dkyil 'khor la lha rnams dgod pa slob dpon sna tshogs pa'i gzhung 'jig rten du rab tu 'jug par 'gyur te/ /de ji ltar sgrub pa po rnams som nyi ma</text></item>
<item><p>128a.5</p><section></section><text>mchis par 'gyur/ sems dpa' chen po legs so legs so/ /lung dang rigs pas so sor bshad par bya'o/ /ji ltar sku'i dkyil 'khor la phung po la sogs pa'i rang bzhin gyi lha rnams ming gis dgod pa de bzhin du phyung ba'i dkyil 'khor la yang lha rnams dgod</text></item>
<item><p>128a.6</p><section></section><text>par 'gyur ro/ /de lta mod kyi rtsa ba'i rgyud las lha dgod pa rdzogs par ma bstan pa ni 'di ltar slob dpon med par 'jug par ma gyur cig snyam du dgongs so/ /dkyil 'khor dgod pa yang gcig tu yongs su rdzogs par bcom ldan 'das kyis dpal rdo rje phreng ba zhes bya ba'i bshad</text></item>
<item><p>128a.7</p><section></section><text>pa'i rgyud las yang dag par gsungs te de la 'jug par bya'o/ /sems kyis gzhan ni mi bsam par/ /sems dpa' chen po mnyan par gyis/ /rdo rje slob dpon lus 'di la/ /rgyal ba'i sku ni rim bzhin gnas/ /dang po sku yi rdo rje ni/ /gzugs phung la ni rab tu bzhugs/ / </text></item>
<item><p>128b.1</p><section></section><text>rjes su chags pa'i rdo rje ni/ /tshor ba'i phung por rab tu bzhugs/ /bcom ldan gsung gi rdo rje ni/ /'du shes kyi ni phung por bzhugs/ /mchod pa kun gyi rdo rje ni/ /'du byed kyi ni phung por bzhugs/ /bcom ldan thugs kyi rdo rje ni/ /rnam shes phung por yang dag bzhugs/ / </text></item>
<item><p>128b.2</p><section></section><text>'di yi sha sogs sa khams la/ /bcom ldan 'das yum spyan ma bzhugs/ /khrag sogs chu yi khams la ni/ /bcom ldan 'das yumamA ma bzhugs/ /dro ba la sogs me khams la/ /bcom ldan 'das yum gos dkar bzhugs/ /bskyod pa la sogs rlung khams</text></item>
<item><p>128b.3</p><section></section><text>la/ /bcom ldan 'das yum sgrol ma bzhugs/ /de yi mig gi dbang gnyis la/ /de bzhin gshegs pa sa snying bo/ /de yi rna ba'i dbang gnyis la/ /bde gshegs phyag na rdo rje'o/ /de yi sna yi dbang gnyis la/ /de bzhin gshegs pa mkha' snying bzhugs/ /de lce dbang</text></item>
<item><p>128b.4</p><section></section><text>la bzhugs pa ni/ /de bzhin gshegs pa 'jig rten dbang / /khams bzhi'i rang bzhin gong bu ni/ /rang gi lus zhes bya ming la/ /sgrib pa thams cad rnams sel ba/ /de bzhin gshegs pa 'dir bzhugs so/ /de yi yid kyi dbang po la/ /de bzhin gshegs pa 'jam dbyangs</text></item>
<item><p>128b.5</p><section></section><text>bzhugs/ /lus kyi tshigs ni thams cad la/ /de bzhin gshegs pa byams pa'o/ /lag pa g.yas pa'i rtsa bar ni/ /de bzhin gshegs pa gshin rje gshed/ /lag pa g.yon pa'i rtsa bar ni/ /bder gshegs gzhan gyis mi thub pa/ /kha yi pad+mar bzhugs pa ni/ / </text></item>
<item><p>128b.6</p><section></section><text>de bzhin gshegs pa rta mgrin no/ /gsang ba'i gnas su bzhugs pa ni/ /de bzhin gshegs pa bdud rtsi 'khyil/ /dpung pa g.yas par bzhugs pa ni/ /de bzhin gshegs pa mi g.yo ba/ /dpung ba g.yon par bzhugs pa ni/ /de bzhin gshegs pa 'dod pa'i</text></item>
<item><p>128b.7</p><section></section><text>rgyal/ /pus mo g.yas na bzhugs pa ni/ /de bzhin gshegs pa dbyug pa sngon/ /pus mo g.yon la bzhugs pa ni/ /de bzhin gshegs pa stobs po che/ /rang gi spyi bor bzhugs pa ni/ /de bzhin gshegs pa 'khor los sgyur/ /rkang pa'i mthil du bzhugs pa ni/ /de</text></item>
<item><p>129a.1</p><section></section><text>bzhin gshegs pa gnod mdzes te/ /lus ni 'di nyid kun la 'dir/ /sku yi dkyil 'khor zhes brjod pa/ /rdo rje slob dpon nyid kyi lus/ /sangs rgyas rnams kyi sku rdzogs pa/ /'di dag ma lus rdzogs sangs rgyas/ /rdo rje legs byas bstan pa ni/ / </text></item>
<item><p>129a.2</p><section></section><text>mya ngan 'das la 'jug par 'gyur/ /bcom ldan mya ngan 'das 'gyur thob/ /khyod kyi dge ba yongs su smin/ /de ni rdo rje slob dpon gyi/ /lus la rgyal ba thams cad bzhugs/ /nyon cig mthong ba don yod kye/ /phyi ma'i dus na sems dpa' che/ /dang po'i las kyi sems</text></item>
<item><p>129a.3</p><section></section><text>can gyi/ /rab tu 'bad de bla ma bsten/ /de tshe mthong ba don yod bcas/ /byang chub sems dpa' grags pa che/ /dga' zhing mgu la rab dang ldan/ /phyag 'tshal nas ni mchi ma blags/ /zhes gsungs so/ /gsol pa/ nyon mongs pa thams cad spangs pa'i sangs rgyas dang byang</text></item>
<item><p>129a.4</p><section></section><text>chub sems dpa' stobs bcu dang mi 'jigs pa la sogs pa sangs rgyas kyi yon tan brnyes pa rnams 'dir tha mal ba'i lus la dgod pa mi 'gal lags sam/ bka' stsal ba/ ji srid du bkru bshal gyi snod yin pa'i gnas skabs su ni mchil ma 'dor la gzhong ba'i gnas</text></item>
<item><p>129a.5</p><section></section><text>skabs su 'jig rten pa rnams zas za'o/ /gzugs brnyan gyi gnas skabs su mchod par byed do/ /de bzhin du tha mal ba'i lus la 'dod chags dang zhe sdang dang gti mug la sogs pas brlan pa'i sngon gyi gnas skabs su 'khor ba'i rgyu yin la phyis rang bzhin yongs su shes</text></item>
<item><p>129a.6</p><section></section><text>shing yongs su dag pas thams cad mkhyen pa grub pa'i rgyur 'gyur ba la skyon med do/ /de yang gsungs pa/ shin tu mi gtsang gzugs 'di gzung byas la/ /rgyal ba'i rin chen gzugs byas rin thang med/ /rtsi yis sbyangs pa lta bur bskyed pa 'di/ /byang chub sems ni rab tu</text></item>
<item><p>129a.7</p><section></section><text>brtan par gzung / /zhes bya ba dang / de bzhin du yang dkon mchog brtsegs pa'i mdo las/ /'od srungs 'di lta ste lud kyis g.yogs pa'i sa gzhi la sa bon thams cad skye bar 'gyur ro/ /'od srungs de bzhin du nyon mongs pa'i lud kyis khyab ba'i 'jig rten pa rnams la byang chub</text></item>
<item><p>129b.1</p><section></section><text>sems dpa'i sangs rgyas kyi chos rnams skye bar 'gyur ro zhes gsungs pa dang / dgongs pa lung ston pa zhes bya ba'i rgyud las kyang / phra mo'i sbyor don de nyid shes/ /phyag na rdo rje grags chen la/ /'gro ba gnyis med sbyor ba yi/ /phra mo'i de nyid dgongs pas gsungs/ /mngon</text></item>
<item><p>129b.2</p><section></section><text>par byang chub rnam lnga 'di/ /ma 'ongs skye bo'i rgyu can yin/ /chos rnams yang dag brjod pa'i sku/ /ji lta ji ltar yin gsungs pa/ /phung po 'di dag sangs rgyas yin/ /rdzogs pa'i byang chub rkyen du 'gyur/ /gnyis med de bzhin nyid 'jug pas/ /de yang de bzhin gshegs</text></item>
<item><p>129b.3</p><section></section><text>par gsungs/ /zhes so/ /phyung ba'i dkyil 'khor gyi rim par phye ba ste gsum pa'o// //da ni don dam pa'i dkyil 'khor gyi rnam par gzhag pa bstan pa'i phyir/ mdor bstan pa'i tshig rtsa ba'i rgyud la 'jug par bya ste/ dam tshig khu phyung cho ga bzhin/ /'bras bu 'dod pas</text></item>
<item><p>129b.4</p><section></section><text>btung bar bya/ /de bzhin gshegs pa'i tshogs bsad nas/ /dngos grub rab mchog thob par 'gyur/ /zhes le'u bdun pa las mdor bstan te/ 'di'i bshad pa dgongs pa lung ston pa zhes bya ba'i bshad pa'i rgyud las gsungs te/ gzugs sogs nang gi chos rnams ni/ /mthong ba</text></item>
<item><p>129b.5</p><section></section><text>lhag mthong zhes bshad de/ /mi bskyod pa sogs grangs bzhin du/ /brtags pa dag ni zhi gnas bya/ /'di dag dngos po med 'gyur ba'i/ /de bzhin nyid ni zhi ming can/ /de bzhin nyid kyi dkyil 'khor du/ /rnal 'byor pas ni sangs rgyas gzhug /'di yang slar bshad pa rdo rje phreng</text></item>
<item><p>129b.6</p><section></section><text>ba zhes bya ba rnal 'byor chen po'i rgyud las gsungs te/ de la 'jug par bya'o/ /gzugs phung rtogs la me long dang / /sa khams mig gi dbang po dang / /gzugs dang rnam lngar gyur pa ste/ /khro bo byams par yang dag ldan/ /tshor ba'i phung po mnyam nyid dang / /chu khams rna ba'i</text></item>
<item><p>129b.7</p><section></section><text>dbang po dang / /sgra dang rnam lngar gyur pa ste/ /khro bo gnyis dang yang dag ldan/ /'du shes so sor rtog pa dang / /byin za sna yi dbang po dang / /dri dang rnam lngar gyur pa ste/ /khro bo gnyis dang yang dag ldan/ /'du byed bya ba grub pa dang / /rlung khams lce yi dbang po dang / /ro dang rnam</text></item>
<item><p>130a.1</p><section></section><text>lngar gyur pa ste/ /khro bo gnyis dang yang dag ldan/ /steng 'og khro bo shin tu bcas/ /rang bzhin gyis ni snang ba nyid/ /rnam shes phung por bzhugs pa ste/ /rnam shes kyang ni 'od gsal ba'o/ /mya ngan 'das bcas kun stong dang / /chos kyi skur yang bshad</text></item>
<item><p>130a.2</p><section></section><text>pa yin/ /brtan par bya ba'i don du ni/ /gsang sngags 'di ni brjod par bya/ /oM shU n+ya tA dz+nyA na badzra sA b+hA wa At+ma koTahaM zhes brjod par bya'o/ /rnam par gzhag pa bzhi pa 'di nyid kyis rdzogs pa la gnas pa nye bar bshad par bya ste/ de las gzugs kyi phung po 'od gsal du zhugs pa'i</text></item>
<item><p>130a.3</p><section></section><text>mtshan ma mkhas pas shes par bya ste/ yan lag thams cad phra ba dang / lus kyi nyam chung zhing lhod par 'gyur ro/ /me long lta bu'i ye shes thim pa na rab rib tu 'gyur ro/ /sa'i khams 'gags pa na lus thams cad skams par 'gyur ro/ /mig gi dbang po 'gags pa na mig</text></item>
<item><p>130a.4</p><section></section><text>'gyur zhing zum par 'gyur ro/ /gzugs kyi yul 'gags pa na rang gi lus kyi mdangs med cing nyams zad pa nyid du 'gyur ro/ de ltar 'khor ba thog ma med pa nas rkang med dang / rkang gnyis dang / rkang bzhi dang / rkang mangs la sogs pa'i sems can rnam par snang mdzad kyi rigs can</text></item>
<item><p>130a.5</p><section></section><text>rnams sku'i dkyil 'khor la gnas te/ don dam pa'i dkyil 'khor du skad cig pa'i rim gyis 'jug go/ /gang dag cha shas la gnas pa de dag gi ni 'dir rnam par gzhag pa med mod kyi/ 'on kyang rim gyis don dam pa'i bden par rab tu 'jug go/ /de bzhin du gnyis pa rin po che'i</text></item>
<item><p>130a.6</p><section></section><text>rigs kyi lha rnams don dam pa'i bden par 'jug pa de'i tshe mtshan ma mkhas pas shes par bya ste/ tshor ba'i phung po thim pa na rlung dang mkhris pa dang bad kan dang 'dus pa la sogs pa lus tshor ba nyams su myong bar mi 'gyur ro/ /mnyam pa nyid kyi ye shes thim pa na yid kyi tshor ba rnam pa gsum</text></item>
<item><p>130a.7</p><section></section><text>dran par mi 'gyur ro/ /chu'i khams skams pa na rang gi lus la kha chu dang khrag dang khu ba la sogs pa skams par 'gyur ro/ /rna ba'i dbang bo thim pa na phyi dang nang du bcas pa'i sgra thos par mi 'gyur ro/ /sgra'i yul thim pa na rang gi lus kyi sgra thos par mi 'gyur ro/ /gnyis pa rin po che'i rigs</text></item>
<item><p>130b.1</p><section></section><text>kyi lha rjes su gzhug pa'o/ /gsum pa pad+ma'i rigs kyi lha rnams 'jug pa'i dus su mtshan ma mkhas pas shes par bya ste/ 'du shes kyi phung po thim pa na rkang gnyis pa la sogs pa'i sems can rnams dran par mi 'gyur ro/ /so sor rtog pa'i ye shes thim pa na pha dang ma dang bu dang</text></item>
<item><p>130b.2</p><section></section><text>gnyen la sogs pa rnams dang 'gro ba thams cad kyi ming mi dran no/ /me'i khams thim pa na bza' ba thams cad mi 'ju'o/ /sna'i dbang po thim pa na steng gi rlung rtseg cing rtseg cing sar 'gro bar 'gyur ro/ /dri'i yul thim pa na rang gi lus la dri'i yul bro bar mi 'gyur ro/ /gsum</text></item>
<item><p>130b.3</p><section></section><text>pa pad+ma'i rigs kyi lha rjes su gzhug pa'o/ /bzhi pa las kyi rigs kyi lha rnams kyi yang dag pa'i mthar 'jug pa'i mtshan ma mkhas pas shes par bya ste/ de la 'du byed kyi phung po thim pa na lus kyi bya ba thams cad la 'jug par mi 'gyur ro/ /bya ba grub pa'i ye shes thim pa na 'jig</text></item>
<item><p>130b.4</p><section></section><text>rten pa'i bya ba dang dgos pa dran par mi 'gyur ro/ /rlung gi khams thim pa na srog la sogs pa'i rlung bcu rang gi gnas nas 'pho'o/ /lce'i dbang po thim pa na lce sbom pa dang thung ba dang rtsa ba sngon por 'gyur ro/ /ro'i lus thim pa na ro drug nyams su mi myong ngo / /bzhi pa las kyi rigs kyi lha</text></item>
<item><p>130b.5</p><section></section><text>rnams rjes su gzhug ba'o/ /lhag ma rang bzhin gyi snang ba 'jam dpal gyi ye shes rim pa gnyis par bya ste/ de yang srog dang rtsol ba dang bcas par rdo rje bzlas pa'i rim pas gnas te/ ril bor 'dzin pa dang / /rjes su gzhig pa'i rim pas mi shigs pa mngon sum du bya ste/ 'dzin</text></item>
<item><p>130b.6</p><section></section><text>pa nye bar bsdus nas de'i tshe/ oM shU n+ya tA dz+nyAn badzra swa b+hA wa At+ma ko\u0f85 haM zhes bya ba'i sngags kyis don mngon sum byed par 'gyur ro/ /gsol pa/ sngags 'di'i don bcom ldan 'das rdo rje slob dpon ston pas bshad du gsol/ rdo rje slob dpon gyis gsungs pa/ bcom ldan 'das kyis</text></item>
<item><p>130b.7</p><section></section><text>bshad pa'i rgyud las gsungs te/ de bshad par bya'o/ /de nas de bzhin gshegs pa kun/ /phra mo'i sbyor ba rnam par gzhug /oM zhes pas ni gcig dang ldan/ /shU n+ya tA ni gnyis pa yin/ /dz+nyA na zhes pa gsum pa yin/ /bzhi pa badzra ming can te/ /swa b+hA wa At+ma ko lnga pa/ / </text></item>
<item><p>131a.1</p><section></section><text>drug pa a haM zhes su brjod/ /de ltar de bzhin gshegs pa drug /skye bo mchog la bstan pa yin/ /oM shU n+ya tA zung dang po'o/ /dz+nyA na badzra gnyis pa yin/ /swa b+hA wa At+ma ko\u0f85haM gsum pa yin/ /de nyid gsum du 'di ru bstan/ /de nyid gsum</text></item>
<item><p>131a.2</p><section></section><text>ni gcig tu 'gyur/ /gsal dang mi gsal ming can te/ /gzhan yang rdo rje 'dzin gang zhig /gsum gyi brda dang ldan pa'i mi/ /spyan drangs gshegs su gsol ba dang / /de bzhin du ni bzhugs pa'o/ /'jug pa yis ni spyan drangs te/ /myur ba yis ni gshegs su</text></item>
<item><p>131a.3</p><section></section><text>gsol/ /dal ba yis ni de bzhugs 'gyur/ /dag pa las ni dngos grub mchog /skyes bu de de'i sbyor ba yis/ /phyag rgya chen po gcig tu 'gyur/ /myur ba la sogs gsum ldan pa/ /phyag rgya sgrub par bshad pa yin/ /myur dang rnam bsdus dal ba can/ /sngags su nges par</text></item>
<item><p>131a.4</p><section></section><text>sbyor ba yi/ /slob dpon gyis ni 'bad pa yis/ /slob ma'i rna ba'i drung du brjod/ /dpal gsang ba 'dus pa zhes bya ba'i rnal 'byor chen po'i rgyud las don dam pa'i dkyil 'khor gyi rnam par gzhag pa'i rim par phye ba ste bzhi pa'o// //grub pa'i slob dpon klu'i blo'i zhal</text></item>
<item><p>131a.5</p><section></section><text>snga nas mdzad pa rnam par gzhag pa'i rim pa bzhi pa rdzogs so//[ ]@#//rgya gar skad du/ shrI gu h+yas mA dza maN+Dal u pA yi ka biMsha ta bi d+hi nA ma/ bod skad du/ dpal gsang ba 'dus pa'i dkyil 'khor gyi cho ga nyi shu pa zhes bya ba/ dpal rdo rje</text></item>
<item><p>131a.6</p><section></section><text>sems dpa' la phyag 'tshal lo/ /gnyis med ye shes sgu mnga' ba/ /dang po'i mgon la phyag 'tshal nas/ /rdo rje slob mar phan 'byung ba/ /dkyil 'khor yan lag bdag gis bshad/ /bya rgyud cho ga ma gtogs par/ /spyod dang gnyi ga'i rnal 'byor gyis/ /grub pa'i</text></item>
<item><p>131a.7</p><section></section><text>dkyil 'khor sangs rgyas ni/ /kun lugs las 'ongs yang dag bsngags/ /dang por sa ni sbyang ba dang / /de nas sa yongs 'dzin pa dang / /phyi nas bgegs ni nyer zhi dang / /thod le kor gyis thig gdab dang / /de nas sa lha sogs lhag par/ /gnas dang de nas</text></item>
<item><p>131b.1</p><section></section><text>gsol gdab dang / /phyi nas slob ma lhag gnas dang / /nam mkha' thig ni gdab pa dang / /tshon sna lnga yi cho ga dang / /tshon rtsi rnams ni dgye ba dang / /lha rnams spyan drang nyid dang ni/ /de nas slob ma gzhug pa dang / /khrus kyi dkyil 'khor cho ga dang / /de nas sangs rgyas dbang</text></item>
<item><p>131b.2</p><section></section><text>bskur dang / /de nas phyag mtshan dbang bskur dang / /bla ma lha dang yon gnyis dang / /rjes su gnang ba sbyin pa dang / /de nas gshegs gsol cho ga dang / /dkyil 'khor las ched phur pa dang / /skud pa bsdu ba nyid kyang ste/ /rab bshad cho ga nyi shu yis/ /ji lta ji ltar rgyas</text></item>
<item><p>131b.3</p><section></section><text>shes pa'i/ /rdo rje slob dpon mkhas pa yis/ /rdul tshon dkyil 'khor bri bar bya/ /kha cig grub pa brgyad 'dod pas/ /dkyil 'khor 'di la 'jug par 'gyur/ /de bzhin bden mthong de bzhin du/ /dpa' bo sngags pa brtag pa ste/ /de dag sbyor ba bla ma yis/ /rig nas bla ma</text></item>
<item><p>131b.4</p><section></section><text>mkhas pa yis/ /slob ma'i don du bsgrub bya'i phyir/ /'khor lo rnam brgyad bri bar bya/ /rin chen sa bon de bzhin dang / /me tog tshon dang de bzhin du/ /bye ma g.yo dang phye ma ste/ /de bzhin yid kyi dkyil 'khor bden/ /sa bon dgod dang phyag mtshan dang / /yang na lha yi sku nyid ni/ / </text></item>
<item><p>131b.5</p><section></section><text>'bur du btod dang lugs ma ni/ /stobs bzhin dkyil 'khor la dgod bya/ /phreng ba chu dang rdzogs sangs rgyas/ /rdo rje dril bu me long dang / /ming dang slob dpon rjes gnang zhes/ /bya ba 'di ni dbang bskur rim/ /de bzhin gshegs pas rdo rje yi/ /theg par slob dpon rnam</text></item>
<item><p>131b.6</p><section></section><text>gnyis gsungs/ /gcig ni gsang sngags gtsor byed 'gyur/ /gcig ni bsam gtan la gzhol ba/ /gsang sngags smrar gnas rnal 'byor pa/ /lha la dmigs pa lhur len pas/ /de las mtshan ma rnyed gyur te/ /rdul tshon dkyil 'khor bri bar bya/ /gsang sngags</text></item>
<item><p>131b.7</p><section></section><text>tshul gnas rnal 'byor pa/ /gnyis med ye shes spyor ldan pas/ /sgyu ma lta bu'i lus kyis ni/ /'khor lo sgyu ma lta bu bri/ /grong khyer grong dang grong rdal dang / /kun dga' tshong 'dus gtsug lag ni/ /khang du pus nub tsam brkos nas/ /rim gyis sa ni sbyang bar bya/ /shing</text></item>
<item><p>132a.1</p><section></section><text>dang gyo mo gseg ma dang / /de bzhin rus pa sol ba dang / /skra la sogs pa bsal byas nas/ /de nas sa ni sbyang bya ste/ /kun nas steng ni yang dag par/ /bsnyams te ba lang lci bas byug/ /dri yi chu yis bsangs nas ni/ /phyi nas drag po'i sbyin sreg bya/ /sngags pa</text></item>
<item><p>132a.2</p><section></section><text>rdo rje sems zlos shing / /rdo rje'i lta bas blta bar bya/ /dkyil 'khor gyi ni sa yi cha/ /skyon dang ldan yang spyod par 'gyur/ /gsang dbang rtog pa la gnas shing / /byang chub sems ni rnam spangs pa'i/ /sngags pa gang zhig sa sbyang bar/ /byed pa de yis 'grub mi 'gyur/ /sa</text></item>
<item><p>132a.3</p><section></section><text>sbyang ba'i cho ga'o// //de nas bla re sogs brgyan cing / /mchod pa lnga dang bcas pa yi/ /'khor lo'i khyim du phyin nas su/ /sa ni yongs su gzung bar bya/ /dkar la ma nyams gos 'chang zhing / /gtsug tor dag pa yis brgyan la/ /rgyan rnams thams cad kyis spud cing / /dri</text></item>
<item><p>132a.4</p><section></section><text>bzangs byug pa'i chal 'thor bas/ /nyi ma gsum du thun gsum du/ /cho ga ji bzhin gtor ma dbul/ /de nas bgegs rnams zhi bar ni/ /bya phyir phyogs skyong bcu la'o/ /brtul zhugs brtan pas zhi ba yi/ /sbyin sreg tshul bzhin sngar byas nas/ /phyi nas dbang bskur rab grub phyir/ / </text></item>
<item><p>132a.5</p><section></section><text>slob mas kyang ni byed du gzhug /sa yongs su gzung ba'i cho ga'o// //zhe sdang rdo rje'i ting 'dzin la/ /gnas shing khro bos yongs bskor ba'i/ /rnal 'byor pa yis thabs byung tshe/ /bgegs ni nges par bsal bar bya/ /rkang mthil rdo rje bsam byas nas/ /rdo rje gsor ba lhur len</text></item>
<item><p>132a.6</p><section></section><text>zhing / /rdo rje'i rnam sgeg gar byed bzhin/ /hUM yig drag po che bar bcas/ /yi ge Ta yis mig g.yon zla bar byas/ /yi ge ma yis mig g.yas nyi ma bkod/ /rdo rje 'dzin gyi bsnyems la 'chang ba yis/ /dkyil 'khor sa yi cha la 'gro byed cing / /mnga' bdag brtse ba'i bdag nyid</text></item>
<item><p>132a.7</p><section></section><text>kyis/ /brgya byin la sogs gdug pa yi/ /tshogs bcas sa dang bar snang dang / /phyogs nas bsal bya 'di skad brjod/ /a pa sa ran+tu b+ha ban+to yi ge tsi ta de ba a su ra yak+Sha rAk+Sha pre tapi shA tsa a pa smA ra b+hU ta DA ki n+ya oM ltar ka mA hal+li kam hal+li ka ma ha l+li ka a nu ra sa pa ri kha ta ga ru Da kiM pu ru</text></item>
<item><p>132b.1</p><section></section><text>Sha man+t+ra sid+hi/ bdag gis sa phyogs 'dir slob ma che ge mo'i rdzogs pa'i byang chub rdzogs par bya ba'i phyir dang / sems can thams cad bla na med pa'i ye shes thob par bya ba'i phyir dpal rdo rje sems dpa'i dkyil 'khor bri bar bya'o/ /rdo rje 'dzin pa chen po'i bka' stsal pa 'di thos nas</text></item>
<item><p>132b.2</p><section></section><text>myur du dengs shig /gang zhig mi dengs pa de'i mgo bo ye shes kyi rdo rje chen po 'bar ba dag hUM gi rdo rje 'bar zhing rab tu 'bar ba 'dis tshal pa brgyar 'gas par bya'o/ /de skad lan gsum brjod nas de nas ni/ /sngags pa khro bar gyur cing shar phyogs na/ /gnas pas hUM yig phyag</text></item>
<item><p>132b.3</p><section></section><text>rgya dang bcas par/ /g.yas brkyang sngon 'gro'i sbyor ba tshul bzhin bya/ /g.yas brkyang dang / g.yon brkyang dang / sa ga dang / zlum po dang / mnyam pa'i stang stabs dang / rus sbal gyi stang stabs dang / rdo rje phul byung dang / rdo rje sgeg pa dang / rkang gcig gis 'phur stangs</text></item>
<item><p>132b.4</p><section></section><text>dang / bung ba'i 'phur stangs dang / seng ge'i stang stabs dang / seng ge'i gal pa dang / rdo rje lcags sgrog dang / rdo rje skor 'dzin dang / rdo rje 'phen pa dang / rdo rje'i gar stabs dang / rdo rje 'jigs byed dang / rdo rje ro langs dang / rdo rje tho ba dang / gdong bzhi byin gyis brlab pa</text></item>
<item><p>132b.5</p><section></section><text>dang / rdo rje 'khyil pa dang / bud med ltar sgyu 'phrul byed pa dang / rdo rje lcags sgrog dang / stobs po che phul byung dang / rdo rje mche ba dang / rdo rje bzhad pa dang / rdo rje sgrogs pa dang / ral gri'i tshul dang / rdo rje'i tshul dang / 'khor lo'i tshul dang / gtun shing gi tshul dang / ba dan</text></item>
<item><p>132b.6</p><section></section><text>kyi tshul dang / zhags pa'i tshul dang / pad+ma'i tshul dang / gtum po'i tshul dang / mi 'jigs pa'i tshul dang / lcags kyu'i tshul dang / thong gshol gyi tshul dang / 'phang ma dung gi tshul dang / mda' 'gengs pa'i tshul dang / mda' 'dren pa'i tshul dang / mda' 'phen</text></item>
<item><p>132b.7</p><section></section><text>pa'i tshul dang / thag mdung 'phen pa'i tshul dang / mchog sbyin pa'i tshul dang / mdung thung gi tshul dang / chu'i tshul dang / phyag 'tshal ba'i tshul dang / rdo rje'i 'dug tshul dang / bsam gtan pa'i tshul dang / rdo rje'i skyil krung dang / pad+ma'i 'dug tshul dang / sems dpa'i skyil/ / </text></item>
<item><p>133a.1</p><section></section><text>krung dang / dpa' bo'i 'dug tshul dang / bzang po'i 'dug tshul dang / tsog tsog por 'dug tshul dang / rol pa'i 'dug tshul dang / mngon du phyogs pa'i tshul dang / rgyab kyis phyogs pa'i tshul zhes bya ba'o/ /sngags pa rang bzhin shes pa yis/ /stang</text></item>
<item><p>133a.2</p><section></section><text>stabs de ltar dbang po sogs/ /tshogs bzang bsdigs nas phyogs skyong rnams/ /ji bzhin phur bus yang dag gdab/ /seng ldeng phur ba sor brgyad pa'i/ /tshad dang ldan pa blangs nas ni/ /tshon sna lnga pa'i skud pa yis/ /de ni go rims bzhin du dkri/ /dri dang me tog</text></item>
<item><p>133a.3</p><section></section><text>sogs rnams kyis/ /mchod nas snod ni sar par gzhag /lag par reg cing phur bu la/ /yi ge gsum gyis mngon par bsngags/ /de ltar 'dus byas phur ba ni/ /kun rdzob rang bzhin mthon po las/ /blo dang ldan pas rim pa 'dis/ /slar yang bsam gtan rang bzhin bya/ / </text></item>
<item><p>133a.4</p><section></section><text>oM sum+b+ha ni sum+b+ha hUM/ gr-i h+Na gr-i h+Na hUM/ gr-i h+NA pa ya gr-i h+NA pa ya hUM/ A na ya ho b+ha ga wAn bid+yA rA dza hUM phaT/ khro bo'i gzugs can 'di yis ni/ /de ltar log 'dren kun bkug ste/ /blo dang ldan pas sbyor ba yis/ /cho ga bzhin du phur bus gdab/ /rdo rje bdud rtsi rgyal po che/ /ut+pal</text></item>
<item><p>133a.5</p><section></section><text>sngon po'i 'dab ltar sngo/ /'bar ba'i phreng bas 'khrigs 'od can/ /rdo rje phur bu rnam par bsgom/ /lte ba'i phyogs nas smad kyi cha/ /rtse mo'i rnam par rab tu bsgom/ /stong ni khro bo'i rnam pa dang / /zhal gsum rnam pa phyag drug tu'o/ /gnod mdzes gzugs 'dzin rdo rje can/ / </text></item>
<item><p>133a.6</p><section></section><text>gcig gis rdo rje tho ba ste/ /g.yon pas phur pa 'dzin byed cing / /gsang sngags 'di yis phur bus gdab/ /oM g+ha g+ha g+hA ta ya g+hA ta ya/ sarba duSh+TAn phaT phaT/ kI la kI la ya sarba pA paM phaT phaT/ hUM hUM hUM badzra kI la ya/ badzra d+ha ro Adz+nyA pa ya ti/ sarba big+h+nan/ kA ya wA ka tsit+ta</text></item>
<item><p>133a.7</p><section></section><text>badzra kI la ya hUM hUM hUM phaT phaT/ de ltar rtogs pa'i rnal 'byor gyis/ /bgegs rnams bsal nas sngags rig pas/ /bde mchog dpal gsungs cho ga yis/ /slar yang bgegs rnams sbyang bar bya/ /rgyal ba rnams kyis rnam par sbyong mdzad pa/ /sems can phyir yin las</text></item>
<item><p>133b.1</p><section></section><text>sbyang bya phyir min/ /'di na bgegs yod ma yin bdud rnams sam/ /rtog pas 'phel med byin rlabs 'grub med nyid/ /bdag bdud nyid dam brtan pa nyid mi 'gro/ /brtan pa nyid phyir rjes su bstan mi bya/ /rang bdes bsgrub kyi sdug bsngal gyis min gang / /byang chub</text></item>
<item><p>133b.2</p><section></section><text>mchog rab myur phyir brtan par bya/ /bgegs nye bar zhi ba'i cho ga'o// //de nas legs par mnyam gzhag pa'i/ /slob dpon bla ma thabs cig pa/ /blo dang ldan pas rim pa 'dis/ /thod le kor gyis thig gdab bya/ /slob dpon chu lha'i phyogs gnas dang / /slob ma</text></item>
<item><p>133b.3</p><section></section><text>mngon du phyogs gyur pa/ /dbang po'i phyogs na gnas pa yis/ /tshangs pa'i thig ni gdab par bya/ /sngags rig gshin rje'i phyogs gnas pa/ /slob ma lus ngan phyogs gnas dang / /lhan cig tshangs pa'i thig gnyis pa/ /yang dag par ni gdab par bya/ /slob dpon me</text></item>
<item><p>133b.4</p><section></section><text>lhar gnas pa dang / /slob ma mngon du phyogs gyur pa/ /dbang ldan du ni gnas nyid kyis/ /rtsa ba'i thig ni gdab par bya/ /de nyid du gnas rdo rje can/ /thig shes pa la mkhas pa dang / /bden bral la gnas bu yis ni/ /lho phyogs kyi ni thig gdab bya/ /de nyid du gnas</text></item>
<item><p>133b.5</p><section></section><text>slob ma dang / /rlung lhar gnas pa'i slob ma yis/ /bden bral rlung lha la gnas pa'i/ /thig ni gsum pa gdab par bya/ /de nyid du gnas [(]rnam [,]rnal [)]'byor pa/ /las shes pa dang zhi phyogs su/ /gnas pa'i bu yis phyi nas ni/ /rtsa thig bzhi pa gdab par bya/ /me lhar</text></item>
<item><p>133b.6</p><section></section><text>gnas pa'i slob dpon ni/ /rang gi lha yi sbyor ldan dang / /rlung lhar gnas pa'i sngags pa yis/ /mtshams kyi thig kyang gdab par bya/ /bla ma dbang ldan phyogs su ni/ /gnas nas slob ma bden bral du/ /gnas pa yis ni mtshams kyi thig /gnyis pa yang dag gdab</text></item>
<item><p>133b.7</p><section></section><text>par bya/ /sgyu ma'i lus ni dran bzhin du/ /de nas sgo ni rnam par dbye/ /sgo ni 'khor lo'i brgyad cha ste/ /lha yi snam bu de bzhin no/ /sgo khyud sgo yi tshad du ste/ /de bzhin 'gram dang ngos kyang ngo / /de yi phyed du kha khyer ro/ /kha khyer phyed du tshon gyi sa/ /rtsa ba'i thig gi phyed kyis ni/ </text></item>
<item><p>134a.1</p><section></section><text>nang gi dkyil 'khor tshad yin te/ /'od zer lnga yis rnam brgyan cing / /rdo rje phreng bas 'bar bar bya/ /nang gi dkyil 'khor phyi rol du/ /thig bzhi yang dag bri bar bya/ /nang du ka ba brgyad po ni/ /'khor los mtshan cing legs mdzes bri/ /rdo rje ka ba'i bar dang</text></item>
<item><p>134a.2</p><section></section><text>bar/ /de nyid du ni re'u mig dgu/ /dra ba kha khyer tshad du 'gyur/ /rin chen pha gu de phyed du/ /'bab li dang ni mda' yab dang / /phyi rol ka ba'i sa de bzhin/ /bum pa ka ba'i steng gnas pa/ /rta babs sgo yi sum 'gyur te/ /mda' yab dang ni bya 'dab dang / /ldan zhing dril</text></item>
<item><p>134a.3</p><section></section><text>bu nges par 'khrol/ /ba dan dag dang rnga yab dang / /me tog chun 'phyang sogs mdzes pa'o/ /dkyil 'khor gyi ni zur bzhi po/ /zla phyed nor bu rdo rje 'dzin/ /sgo khyud kyi ni mtshams rnams su/ /rdo rje rin chen rnams kyis spras/ /rta babs rdo rje'i rtse mo can/ /de yi</text></item>
<item><p>134a.4</p><section></section><text>phyi rol khor yug ste/ /rdo rje'i phreng ba 'od zer rgyas/ /thig btab pa las grub 'gyur ba'o/ /gzhan rnams 'khor lo'i rjes mthun par/ /ji ltar mdzes par rab tu brtag /sngags pas slob ma'i nus pa dang / /rjes su bstun nas dkyil 'khor de/ /khru gang pa nas brtsams</text></item>
<item><p>134a.5</p><section></section><text>byas nas/ /khru stong bar du bri bar bya/ /thod le kor gyis thig gdab pa'i cho ga'o// //bgegs rnams phur pas btab byas te/ /de nas ra ba dra ba sogs/ /bsams nas rdo rje'i rang bzhin sa/ /thig btab lhag par gnas par bya/ /skyob pa sangs rgyas thams cad kyis/ / </text></item>
<item><p>134a.6</p><section></section><text>skyod pa'i tshul gyi khyad par dang / /sa dang pha rol phyin rnams la/ /lha mo khyod ni dpang du 'gyur/ /skyob pa shAkya seng ge yis/ /ji ltar bdud kyi dpung bcom ltar/ /de bzhin bdag gis bdud kyi dpung / /pham par byas te dkyil 'khor bri/ /dri zhim sogs kyis sa byugs te/ / </text></item>
<item><p>134a.7</p><section></section><text>me tog sna tshogs kyis bkram nas/ /tsan+dan sogs kyis lha gnas su/ /mkhas pas maN+Dal rab tu bya/ /gser gyi'am yang na dngul gyi'am/ /zangs sam sa yi rang bzhin nyid/ /ji ltar rnyed pa bzung nas ni/ /brtul zhugs can gyis bum pa gzhag /byi ru dngul dang gser dang</text></item>
<item><p>134b.1</p><section></section><text>ni/ /pad+ma rA ga mu tig ste/ /rin chen shis pa lnga po rnams/ /bum pa'i chu yi nang du gzhug/ /nas dang gro dang mo sran gre'u/ /til dang de bzhin mon sran sde'u/ /'bru ni shis pa lnga po rnams/ /bum pa'i nang du gzhug par bya/ /chen po tsher ma'i dgra dang ni/ /lhar bcas gzhan gyis mi thub dang / /daN+Do ta</text></item>
<item><p>134b.2</p><section></section><text>ut+pal rtsa ba ste/ /sman lnga po ni gzhug par bya/ /a mra u dum+WA ra dang / /mya ngan 'tshang dang a shwa ka /de bzhin klu shing skyes yal ga /bum pa'i kha mdzes lnga gzugs so/ /gos ni dkar po chen po yis/ /bum pa'i mgrin pa bcing bar bya/ /gos kyi steng du srad bu dag / </text></item>
<item><p>134b.3</p><section></section><text>dkar po cho ga mkhas pas dgod/ /mkhas pas gur kum la sogs pa/ /mngon 'dus byas pas dkyil 'khor pa/ /kun gyis bon nam mtshan ma/ /bum pa'i ngos la nges par bri/ /rin po che la sogs ldan zhing / /rang gi sngags kyis mngon bsngags pa/ /chu bcas 'di</text></item>
<item><p>134b.4</p><section></section><text>rnams blo ldan gyis/ /lha yi grangs kyis gzhag par bya/ /dkyil 'khor gyi ni grwa bzhi dang / /'khor yug gi ni nang dag tu/ /blo dang ldan pas bum pa gzhag /gcig ni sgo la gzhag par bya/ /sa'i lha mo dang bum pa lhag par gnas pa'i cho ga'o// //phyi nas gos dmar</text></item>
<item><p>134b.5</p><section></section><text>'dzin cing rgyan/ /thams cad kyis ni brgyan gyur cing / /dril bu dang bcas bla ma yis/ /bsnyems bcas rdo rje gsor byas te/ /bar snang la gnas sangs rgyas dang / /dkyil 'khor pa rnams go rims bzhin/ /bltas nas mig rgyas 'gyur ba yis/ /tshig 'di dag ni</text></item>
<item><p>134b.6</p><section></section><text>gsal bar brjod/ /deng du bdag tshe 'bras bur bcas/ /bdag gi gson pa 'bras bur bcas/ /bdag ni dam tshig lha rnams dang / /mnyam par gyur pa the tshom med/ /byang chub sems dpa' sems gcig pa/ /bdag ni phyir mi ldog par 'gyur/ /bdag deng de bzhin gshegs</text></item>
<item><p>134b.7</p><section></section><text>pa yi/ /ris su skye bar gdon mi za/ /sangs rgyas thams cad spyan drangs pas/ /deng du bdag gi nyi ma mchog /deng bdag mchod sbyin bla na med/ /deng du bdag gi 'dus pa mchog /de nas sangs rgyas de dag la/ /btud de mchod yon phul nas ni/ /blo dang ldan pas phyi nang gi/ / </text></item>
<item><p>135a.1</p><section></section><text>mchod pas mchod de 'di skad brjod/ /ma lus phyogs na bzhugs pa yi/ /sangs rgyas rnams ni bdag la dgongs/ /rdo rje can bdag che ge mo/ /zhes ni bgyi ba'i dkyil 'khor 'dri/ /sangs rgyas kun deng gshegs su gsol/ /dngos grub 'di ni stsal</text></item>
<item><p>135a.2</p><section></section><text>du gsol/ /dkyil 'khor chen po'i las la ni/ /ci nus bzhin du rab tu bgyi/ /de nas bsnyems bcas langs nas ni/ /rdzogs rims rnal 'byor dang ldan pa'i/ /brtul zhugs can gyis 'gro byed cing / /dril bu dkrol bzhin 'di skad brjod/ /bdag ni rang nyid rdo rje can/ /rdo rje</text></item>
<item><p>135a.3</p><section></section><text>sems dpa' bdag rang nyid/ /bdag ni sangs rgyas rgyal po che/ /bdag ni rnal 'byor dbang phyug rgyal/ /bdag ni phyag na rdo rje brtan/ /bdag ni bdag po rdo rje che/ /deng bdag rdo rje sems dpar grub/ /de nas sangs rgyas sangs rgyas lnga'i/ /rigs 'byung rnams la gsol ba</text></item>
<item><p>135a.4</p><section></section><text>gdab/ /de dag bar snang gnas bsams nas/ /'di skad brjod cing bskul bar bya/ /thugs rje yi ni bdag can bdag /slob ma rnams la rjes brtse dang / /khyed cag la yang mchod slad du/ /sang ni dkyil 'khor bri bar 'tshal/ /bcom ldan gus pas bdag la ni/ /de'i</text></item>
<item><p>135a.5</p><section></section><text>phyir bka' drin mdzad par 'os/ /rdo rje can bdag che ge mo/ /zhes bgyi'i dkyil 'khor mdzes pa ni/ /che ge ci nus yo byad kyis/ /sang ni yang dag 'dri bar 'gyur/ /de phyir slob mar bcas bdag la/ /rjes su brtse bas nyer bzung nas/ /'khor bcas kun gyis dkyil</text></item>
<item><p>135a.6</p><section></section><text>'khor la/ /byin gyis brlab par mdzad par 'os/ /'gro ba 'don pa'i bsam ldan pas/ /'khor los sgyur ba'i sgeg pa yis/ /bsgrubs nas gdul bar bya ba rnams/ /shar sgor lhag par gnas par bya/ /de nas 'khor lo can mchod nas/ /bla ma byang chub gsol ba la/ / </text></item>
<item><p>135a.7</p><section></section><text>slob mas me tog thal mo ni/ /snying gar sbyar byas gsol ba gdab/ /slob dpon khyod ni dgongs su gsol/ /dga' chen khyod bdag ston pa ste/ /byang chub chen po'i tshul brtan pa/ /mgon po chen po bdag 'tshal lo/ /dam tshig de nyid bdag la gsol/ /byang chub sems</text></item>
<item><p>135b.1</p><section></section><text>kyang bdag la gsol/ /sangs rgyas chos dang dge 'dun te/ /skyabs gsum bdag la stsal du gsol/ /thar pa chen po'i grong mchog tu/ /mgon pos bdag ni 'jug tu gsol/ /sangs rgyas dang byang chub sems dpa' thams cad bdag la dgongs su gsol/ bdag che ge</text></item>
<item><p>135b.2</p><section></section><text>mo zhes bgyi ba dus 'di nas bzung ste/ ji srid byang chub kyi snying po la mchis kyi bar du/ byang chub sems ni bla na med/ /dam pa bdag gis bskyed par bgyi/ /deng nas bzung ste sdom pa ni/ /sangs rgyas rnal 'byor 'byung ba gzung / /rdo rje rigs mchog chen po la/ /rdo rje dril</text></item>
<item><p>135b.3</p><section></section><text>bu phyag rgya yang / /yang dag nyid du gzung bar bgyi/ /slob dpon dag kyang gzung bar bgyi/ /rin chen rigs mchog chen po yi/ /dam tshig yid du 'ong ba la/ /nyi ma re re lan drug tu/ /sbyin pa rnam bzhi rab tu sbyin/ /pad+ma'i rigs chen dag pa ni/ /byang chub chen po 'byung ba</text></item>
<item><p>135b.4</p><section></section><text>la/ /phyi dang gsang ba theg gsum pa/ /dam pa'i chos ni gzung bar bgyi/ /las kyi rigs mchog chen po la/ /sdom pa thams cad ldan par ni/ /yang dag nyid du gzung bar bgyi/ /mchod pa'i las kyang ci nus bgyi/ /byang chub sems ni bla med pa/ /dam pa bskyed par bgyis</text></item>
<item><p>135b.5</p><section></section><text>nas ni/ /sems can kun gyi don gyi phyir/ /sdom pa ma lus gzung bar bgyi/ /ma rgal ba rnams bsgral bar bgyi/ /ma grol ba rnams bdag gis dgrol/ /dbugs ma phyin rnams dbugs dbyung zhing / /mya ngan 'das la dgod par bgyi/ /slob ma dang ni bla ma yis/ /dang</text></item>
<item><p>135b.6</p><section></section><text>por lan gsum brjod nas ni/ /de nas gsang sngags rig pa yin/ /so shing la sogs sbyin par bya/ /srid du sor ni bcu gnyis pa/ /'o ma'i shing las byung zhing sar/ /ma gas rtse mor me tog bcas/ /gsang sngags 'di yis 'cha' ru gzhug /oM badzra hA sa haH/ shar</text></item>
<item><p>135b.7</p><section></section><text>dang byang gi phyogs gnas nas/ /bcas te de ni 'dor du gzhug /de nas bla mas phyogs kyi ni/ /rnam dbyes zhi sogs bstan par bya/ /de nas kun sha rtsar bcas shing / /skyon spangs pa rnams blangs nas ni/ /stan dang sngas phyir slob ma la/ /sngags 'di yis ni steng du gzhug / </text></item>
<item><p>136a.1</p><section></section><text>oM badzra tI k+Sh+Na baM/ bu mos skud pa sum bsgril ba/ /mdud gsum mngon par legs bsngags pa'i/ /gsang sngags 'di yis rang nyid kyis/ /dpung pa g.yas la bcing bar bya/ /oM bud+d+ha mai tri rak+Sha rak+Sha sarban swA hA/ de nas bla mas de'i</text></item>
<item><p>136a.2</p><section></section><text>snying ga /lkog ma spyi bo rim bzhin du/ /rdo rje de bzhin pad 'khor lo/ /yi ge gsum gyis sprul pa bsam/ /slar yang dri chu yig gsum gyis/ /bzlas shing legs par 'dus byas pa/ /de nyid rig pas gsang sngags 'dis/ /sdig pa sbyang phyir 'thung du gzhug / </text></item>
<item><p>136a.3</p><section></section><text>oM shud+d+ha d+ha rmA sarba pA paM na a s+ya bi sho d+ha ya sarbA bi kalbAn a pa na ya hUM/ de nas slob ma de nyid ni/ /de nyid rtogs la de nyid don/ /dran bya'i phyir dang rnam g.yengs pa/ /zhi bar bya phyir dam chos bstan/ /sangs rgyas rnams kyis chos bstan pa/ /bden pa gnyis la yang dag brten/ / </text></item>
<item><p>136a.4</p><section></section><text>'jig rten kun rdzob bden pa dang / /dam pa'i don gyi bden pa'o/ /zab mo nyid ni rnam mi rtog /rgya che sangs rgyas rnams kyi sku/ /zab dang rgya che zhes grags pa/ /bden pa gnyis zhes bya bar bshad/ /kun rdzob dang ni dam pa'i don/ /rnam dbye so sor shes nas ni/ /phyi nas slar</text></item>
<item><p>136a.5</p><section></section><text>yang bsreg bya ste/ /go 'phang zad pa med par bsgom/ /de yis kun du kun las kun/ /rnam kun kun tshe rang nyid ni/ /sangs rgyas thams cad rang bzhin du/ /grub par rang nyid kyis mthong 'gyur/ /byang chub sus kyang byin ma yin/ /su yis kyang ni bzung ma yin/ /rang</text></item>
<item><p>136a.6</p><section></section><text>chos yongs su shes pa las/ /de la sangs rgyas sangs rgyas brjod/ /sems can bag la nyal byed pa/ /yang dag mgon pos de nyid ni/ /'bad pas sbas nas phung po ni/ /rin chen za ma tog tu bzhag /de phyir bla ma'i zhabs kyi ni/ /drin gyis 'bad pas rtogs byas</text></item>
<item><p>136a.7</p><section></section><text>te/ /de nyid kyis yid gsal gyur pas/ /de nas spyod pa rab tu bya/ /'di na gtsang sbra nges sdom med/ /dka' thub med cing dka' spyad med/ /dka' spyad med cing nges med la/ /bde ba bsten pas 'grub par 'gyur/ /dkyil 'khor dam pa mthong nas ni/ /bskal</text></item>
<item><p>136b.1</p><section></section><text>pa bye ba mtha' yas su/ /sngon chad sdig pa gang byas pa/ /de dag thams cad zad par 'gyur/ /de skad yang dag bstan byas nas/ /ku sha bting bar nyal du gzhug /mtshan mo mthong ba gang de kun/ /bdag la smros shig ces bstan bya/ /nang par dge mi dge thos</text></item>
<item><p>136b.2</p><section></section><text>nas/ /dge ba slar yang spel bar bya/ /mi dge dge ni rmi lam bdag /med pa'i gtam gyis rnam par sbyang / /slob ma lhag par gnas pa'i cho ga'o// //lus dang ngag sems goms pa yi/ /shes rab can gyis thig skud ni/ /sar pa legs par bsgril</text></item>
<item><p>136b.3</p><section></section><text>gyur pa/ /tshad legs mdzes pas thig gdab bya/ /zhes bya ba ni bstan pa'i tshig go/ /mdo 'di'i bshad pa rgyas par brjod par bya ste/ thig skud dkyil 'khor gnyis 'gyur te/ /sbom min de bzhin phra ba min/ /ji lta ji ltar sangs rgyas lnga'i/ /bdag can mdog lngas</text></item>
<item><p>136b.4</p><section></section><text>kha bsgyur ba/ /sa bon de des bzlas gyur pa/ /snod ni gtsang mar gzhag par bya/ /sngags pa mi bskyod spyor ldan pas/ /rtag pa'i rnal 'byor pa la sbyin/ /sa bon lnga yis bzlas pa de/ /slob mas blangs nas 'gro bar bya/ /hUM oM swA AHhA sa bon lnga yis bkug nas</text></item>
<item><p>136b.5</p><section></section><text>ni/ /thig shes bla mas thig rnams ni/ /zer lnga'i bdag nyid can bsgoms nas/ /sngags dang ldan pas bsgril bar bya/ /oM dI dr-iSh+Ti aM ku sha dzaH/ oM a n+yo n+yA nu ga taH sarba d+harmAHpa raspa ra a nu pra biSh+TaH sarba d+harmA oM AHhUM/ bsgril ba zin nas thig skud ni/ /gtsang</text></item>
<item><p>136b.6</p><section></section><text>ma'i snod du bzhag pa la/ /dri dang me tog sogs mchod nas/ /yi ge gsum gyis mngon par bsngags/ /de nas langs te rnal 'byor pa/ /'khor los sgyur sgeg ldan slob mar/ /bcas pas 'khor lo mchod pa'i mthar/ /slar yang mkha' la thig gdab bya/ /slob</text></item>
<item><p>136b.7</p><section></section><text>dpon rang rnal 'byor can dzaH/ /yig las nyi zla'i mig can gyur/ /dzaHyig las gsum brjod nas ni/ /lte gnas thig skud drangs byas te/ /khu tshur g.yon pas gzung byas nas/ /sngags 'dis slar bzhin changs skud sogs/ /de ni rim bzhin mkha' la gdab/ / </text></item>
<item><p>137a.1</p><section></section><text>oM badzra sa ma ya sU traM mA ti kra ma hUM/ hUM oM swA AHhA/ drangs nas sngags pa cho ga shes pas ni/ /slob bcas rdo rje'i 'gros kyis 'gros dal ba/ /byas pas mkhar gnas thig ni ji lta ba/ /de bzhin sa la gnas pa gdab par bya/ /zur bzhi pa</text></item>
<item><p>137a.2</p><section></section><text>la sgo bzhi pa/ /rta babs bzhis ni brgyan gyur pa/ /thig bzhi dang ni yang dag ldan/ /ka ba brgyad kyis nyer mdzes shing / /dra ba dra ba phyed pas spras/ /rdo rje nor bu zla phyed can/ /sgo khyud kyi ni mtshams rnams su/ /rdo rje rin chen rnams kyis spras/ /ka bum rdo rje chen po can/ / </text></item>
<item><p>137a.3</p><section></section><text>mda' yab la gnas bya dang ldan/ /dril bu ba dan gyis mdzes la/ /rnga yab sogs kyis rnam brgyan pa'o/ /nam mkha' la thig gdab pa'i cho ga'o// //de nas tshon rtsi kha dog lnga/ /legs par 'dus byas blangs nas ni/ /dzaHyig las ni rdo rje yi/ /lta bas de rjes</text></item>
<item><p>137a.4</p><section></section><text>sbar bar bya/ /rtag pa la sogs so sor ni/ /rim bzhin dkar la sogs mdog can/ /phyag rgya bzhi dang ldan pa rnams/ /bltas nas rang yig gis bsngags te/ /cho ga shes pas gsang sngags ni/ /'di yis slar yang mngon bsngags nas/ /dri dang me tog sogs</text></item>
<item><p>137a.5</p><section></section><text>mchod do/ /snod ni sar par gzhag par bya/ /oM badzra tsi tra sa ma ya hUM/ tshon sna lnga'i cho ga'o// //de nas nang par dus su ni/ /rang gi lha yi sbyor ldan dang / /rdo rje can gyis dbang ldan phyogs/ /brtsams nas khu tshur g.yon pa yis/ /ri mo sgo yi nyi shu'i cha/ /dkar</text></item>
<item><p>137a.6</p><section></section><text>dang de bzhin ser dang dmar/ /ljang dang de bzhin sngon po ni/ /snyoms par yang dag dgye bar bya/ /shar phyogs re'u mig dkar po ste/ /lho ni ser po ru 'gyur ro/ /nub ni dmar por rig par bya/ /byang ni ljang gur 'gyur ba ste/ /dbus kyi re'u mig gang yin te/ /an+da</text></item>
<item><p>137a.7</p><section></section><text>rnyil mtshungs 'od can 'gyur/ /rnam dag blo yis byang chub tu/ /sems bskyed nas ni thams cad bya/ /sgo dang mda' yab la sogs pa'i/ /thod le kor gyi thig bshad pa/ /kun ni tshon 'gyed rim pa yis/ /sna tshogs tshon gyis dgye bar bya/ /phras pa yis ni mu</text></item>
<item><p>137b.1</p><section></section><text>ge byed/ /de bzhin chad pas tshe zad pa'o/ /yon pos yul nas 'byung ba ste/ /shin tu sbom pas de bzhin no/ /de nyid bsam min sbyor ldan la/ /tshon rtsi 'gyed pa'i sbyor gang dag /de nyid bzang bsam spyor ldan la/ /nam yang bgegs byed nus ma yin/ /dkyil</text></item>
<item><p>137b.2</p><section></section><text>'khor yang dag ji bzhin du/ /rab tu brtag par su yis nus/ /rang lhag lha yi rnal 'byor gyis/ /dkyil 'khor brtags pas 'grub par 'gyur/ /tshon 'gyed pa'i cho ga'o// //rang lhag lha yi sbyor ba yis/ /rdul tshon bya ba rdzogs nas ni/ /de nas cho ga mthong ba</text></item>
<item><p>137b.3</p><section></section><text>yis/ /las kyi phyag rgya dgod par bya/ /de yi dbus su rdo rje ni/ /an+da rnyil mtshungs 'od can bri/ /shar du 'khor lo chen po ni/ /rdo rje 'bar bas brgyan pa'o/ /lho ru rin chen chen po ni/ /me stag 'thibs pa 'khrugs pa'o/ /nub tu pad+ma chen po ni/ /pad+ma rA ga mtshungs 'od</text></item>
<item><p>137b.4</p><section></section><text>can/ /byang du ral gri chen po ni/ /'od zer 'bar mtshungs gsal ba'o/ /shar gyi grwa ru mig sprin gyis/ /dbus dang mtshungs pa'i 'od can bri/ /lho yi grwa ru rdo rje ni/ /mA ma kI'i rigs byung ba'o/ /nub kyi grwa ru pad+ma ni/ /kha bye sdong bur bcas pa bri/ /byang gi grwa ru ut+pa la/ / </text></item>
<item><p>137b.5</p><section></section><text>sprin sngon lta bur mdzes pa bri/ /phyi rol gyi ni mtshams bzhi ru/ /blo dang ldan pas rim gyis ni/ /me long de bzhin pi wang dang / /dri yi dung phor ro snod dgod/ /shar gyi snam bur klu shing gi /me tog dang ni 'khor lo dgod/ /brtul zhugs can gyis lhor rin chen/ /de bzhin</text></item>
<item><p>137b.6</p><section></section><text>rin chen ser po dgod/ /phyi nas nub tu pad+ma dang / /de bzhin pad+ma dmar po dgod/ /byang du mkhas pas ral gri dang / /ral gri sngo bsangs dgod par bya/ /shar gyi sgo ru tho ba ni/ /'bar ba 'od bzang bri bar bya/ /lho ru dbyug pa rdo rje ni/ /'bar ba 'od bzang bri bar bya/ /nub</text></item>
<item><p>137b.7</p><section></section><text>tu pad+ma ral gri ni/ /'bar ba'i 'od kyi 'byung gnas bri/ /byang du rdo rje 'khyil pa ni/ /rdo rje can gyi rdo rje bri/ /me yi mtshams su ral gri bri/ /bden bral du ni zhags pa bri/ /rlung du ral gri bri bar bya/ /dbang ldan du ni ral gri bri/ /steng du gtsug tor mtshan ma ni/ /bris nas 'og tu</text></item>
<item><p>138a.1</p><section></section><text>zhags pa bri/ /thugs kyi dkyil 'khor dam pa ni/ /yongs su gsal bar shes par bya/ /lus dang ngag dang sems dag gi/ /mchod pas 'bad de mchod par bya/ /bu mo mdangs 'od legs chags pa/ /lo ni bcu drug lon rnyed nas/ /dri dang me tog</text></item>
<item><p>138a.2</p><section></section><text>dkris byas te/ /de dbus su ni 'dod pa bya/ /shes rab can gyis mA ma kI/ /yon tan ska rags can de byin/ /brlabs nas sangs rgyas gnas zhi mkha'i/ /dbyings ni rgyan pa dbyung bar bya/ /mi bskyod la sogs de bzhin gshegs/ /byang chub sems las bsgrubs pa</text></item>
<item><p>138a.3</p><section></section><text>ni/ /thugs rje'i bdag gis sdang rmongs sogs/ /spyod pa'i sems can gzigs nas ni/ /sangs rgyas rdzu 'phrul ska rags can/ /mdzad de chos 'khor rab bskor nas/ /ting nge 'dzin des de dag gi /zhe sdang la sogs yongs sbyangs te/ /mchog tu dga' ba'i sku mnga'</text></item>
<item><p>138a.4</p><section></section><text>rnams/ /rang rang bzhin du gshegs nas ni/ /slar yang byon par bzhed pa rnams/ /ji ltar bzhed pa bzhin du bzhugs/ /de nas rang bzhin shes rnal 'byor/ /pa yis slob ma dbang bskur phyir/ /gus pas rgyal ba de dag kun/ /slar byon ched du bskul bar bya/ /lha</text></item>
<item><p>138a.5</p><section></section><text>yi thugs kar ye shes kyi/ /rdo rje phra mo bsgoms byas nas/ /slar yang de yi thugs kar ni/ /ting 'dzin zhes bya rnam par bsgom/ /bdag nyid sems dpa' gsum las byung / /'od zer lcags kyu'i rnam pa yis/ /sems dpa' gsum po bkug nas ni/ /rim pa</text></item>
<item><p>138a.6</p><section></section><text>bzhin du lha rnams la'o/ /de ltar thugs ni bskul byas nas/ /de bzhin gshegs rnams drang byas te/ /thams cad mkha' la gnas byas nas/ /tshigs bcad 'dis ni gsol pa gdab/ /khams kyi snying po gcig pu ma rungs bdud/ /rab tu bcom zhing 'gro ba ma lus</text></item>
<item><p>138a.7</p><section></section><text>pa'i/ /rang bzhin mngon sum mdzad pa rang bzhin ni/ /'gro ba mtha' yas rang bzhin kun gshegs shig /de nas se gol rdo rje yis/ /phyag rgya chen po'i rang bzhin rnams/ /gsang sngags 'di yis bkug nas ni/ /oM badzra sa ma ya dzaHdzaHdzaHdzaHdam tshig lcags kyus bskul</text></item>
<item><p>138b.1</p><section></section><text>gyur pa'i/ /sangs rgyas thams cad byon nas ni/ /sems can dbang rnams bskur slad du/ /dkyil 'khor 'di la bzhugs par gyur/ /de nas rnal 'byor dbang dga' bas/ /dngos su sangs rgyas rnams mthong nas/ /rgyas btab mchod yon gyis mchod de/ /dril bur</text></item>
<item><p>138b.2</p><section></section><text>bcas pas bstod par bya/ /mi bskyod rdo rje ye shes che/ /rdo rje dbyings te mkha' chen po/ /rdo rje gsum mchog dkyil 'khor gsum/ /gsang ba sgrogs khyod la phyag 'tshal/ /rnam par snang mdzad dag pa che/ /rdo rje zhi ba dgyes chen po/ /rdo rje rang bzhin gyis 'od gsal/ / </text></item>
<item><p>138b.3</p><section></section><text>chos ston khyod la phyag 'tshal lo/ /rin chen rgyal po rab tu zab/ /nam mkha' rdo rje mkha' dri med/ /rang bzhin gyis dag gos pa med/ /gsang ba gsum la phyag 'tshal lo/ /rdo rje mi 'chi rgyal po che/ /mi rtog nam mkha' rdo rje 'dzin/ /'dod chags pha rol phyin</text></item>
<item><p>138b.4</p><section></section><text>pa brnyes/ /gsang ba gsum khyod la phyag 'tshal/ /don yod rdo rje rdzogs sangs rgyas/ /re ba thams cad yongs skong mdzad/ /rang bzhin dag pa las byung ba/ /rdo rje sems dpa' khyod phyag 'tshal/ /gang zhig bstod pa'i rgyal po 'dis/ /de bzhin gshegs rnams la</text></item>
<item><p>138b.5</p><section></section><text>bstod pa/ /de la sangs rgyas rdo rje sems/ /rang nyid grogs por nye bar gnas/ /de nas rnal 'byor pa yis ni/ /'dod yon lnga yis mnyes par bya/ /nang gi sbyin sreg byas nas ni/ /'di skad brjod cing gtor ma gtang / /oM da sha di ka bya ba s+thi te b+h+yaHtsa de ba nAg yak+Sha gan+d+harba</text></item>
<item><p>138b.6</p><section></section><text>a su ra ga ru Da kin+na ra ma ho rA geg b+hU ta pra tre pi shA tsa un+mA n+da a pasmA ra ostA rA ka a ti b+h+yo ba liM ta pa yA mi gr-i hI to su kha sau ma na t+ya la bi no b+ha ban s+thA naM tsa ni rU pa tra baM kurban+tu sarba bud+d+ha a d+hi Sh+ThA ne na/ oM AHhUM i daM a mr-i ta piN+DaM b+hu k+t+wa ma ma sa pa ri bA ra s+ya shI n+taM kurban+tu swa sti swA hA/ spyan drang</text></item>
<item><p>138b.7</p><section></section><text>ba'i cho ga'o// //de nas mig phye gsal ba yi/ /rnal 'byor dbang gis langs nas ni/ /bskor ba byas nas 'khor lo yi/ /sgo ni dbye ba brtsam par bya/ /nub phyogs kyi ni sgor gnas te/ /g.yon brkyang stabs kyis rol bzhin du/ /zlos shing rdo rje hUM mdzad kyi/ /phyag rgyas shar</text></item>
<item><p>139a.1</p><section></section><text>sgo dbye bar bya/ /oM badzra ud+g+ha TA ya sa ma ya pra be sha ya hUM/ de bzhin byang gi phyogs gnas shing / /khro bo'i lta bas de bzhin du/ /zlos shing lho sgo phye nas ni/ /sngar gyi phyag rgya dgrol bar bya/ /shar gyi phyogs gnas rnal 'byor pa/ /de bzhin nub tu mngon</text></item>
<item><p>139a.2</p><section></section><text>phyogs pas/ /chu lha'i sgo ni phye byas nas/ /khro bo'i phyag rgya dgrol bar bya/ /de bzhin lho phyogs su gnas shing / /byang phyogs la ni sngar bzhin pas/ /nor byin gyis byin brlabs pa'i sgo/ /phye nas de bzhin gzung ba dang / /de nas slob ma gzung bya'i phyir/ /rang nyid thal</text></item>
<item><p>139a.3</p><section></section><text>mo sbyar ba yis/ /bden ba'i byin rlabs sngon 'gro bas/ /'khor lo che la gsol ba gdab/ /rang bzhin 'od gsal las byung ba'i/ /rdo rje sems dpa' bde ba che/ /gzugs brnyan dang yang 'dra ba nyid/ /dkyil 'khor yang ni de dang 'dra/ /de ltar bden pas slob ma</text></item>
<item><p>139a.4</p><section></section><text>ni/ /sems kyi dkyil 'khor la zhugs shing / /sdig dang bral rnams 'khor lo las/ /rdzu 'phrul ma lus mthong bar 'gyur/ /'di de rdo rje snying po ste/ /rdo rje ye shes sgrub byed pa/ /de bzhin gshegs kun pho brang du/ /bdag gis slob ma gzhug par bgyi/ /zhugs</text></item>
<item><p>139a.5</p><section></section><text>la de bzhin gshegs rnams kyis/ /chos kyi dbyings kyi byin rlabs dang / /dam tshig kyang ni spros pa las/ /phun sum tshogs kun stsal du gsol/ /shar gyi sgo ru bkug nas ni/ /bum pa'i chu yis yang dag par/ /byas te gdong g.yogs blangs nas ni/ /gsang</text></item>
<item><p>139a.6</p><section></section><text>sngags 'di yis de bcing bya/ /oM tsak+Shu b+han+d+ha ba ra ma na ya hUM// //oM pra be+e sha b+ha ga wAn ma hA su kha mok+Sha su raM sarba sid+d+hi su khaM pra dam+pa ra ma su kha ut+ta ma sid+d+h+ya dzaHhUM hUM hoHpra sid+d+h+ya swA hA/ de nas slob ma la dri bya/ /kye rab tu dga' la dga' khyod su/ /de nas slob mas kyang</text></item>
<item><p>139a.7</p><section></section><text>brjod bya/ /bde ba chen po bdag skal bzang / /rkang pa mnyam pas 'dug gyur cing / /thal mo sbyor ba'i slob ma la/ /tshigs su bcad pa 'di brjod cing / /slar yang sems bskyed sbyin par bya/ /dkon mchog gsum la bdag skyabs mchi/ /sdig pa thams cad so sor</text></item>
<item><p>139b.1</p><section></section><text>bshags/ /'gro ba'i dge la rjes yi rang / /sangs rgyas byang chub yid la gzung / /de nas slob ma de nyid la/ /phyag bzhi byed du gzhug par bya/ /dang po mi bskyod dbang byas nas/ /rdo rje thal mo mdzes sbyar te/ /gsang sngags 'di ni brjod bzhin du/ /lhag ba brkyang nas phyag</text></item>
<item><p>139b.2</p><section></section><text>bya'o/ oM sar+b+ba ta thA ga ta pU dza u pa s+tha nA ya At+ma mAM nit+yA ta yA mi sarba ta thA ga badzra satwa a d+hi tiSh+Tha maM/ rin chen 'byung ldan dbang bya ste/ /thal mo snying gar slar phab nas/ /sngags pas gsang sngags 'di yis bu/ /rab tu phyag ni 'tshal du gzhug /oM sar+b+ba ta thA ga ta pU dza a</text></item>
<item><p>139b.3</p><section></section><text>b+hi She ka ya At+ma nAM ni r+yA ta yA mi sarba ta thA ga ta badzra rat+na a b+hi Shiny+tsa maM/ de nas 'od dpag med pa yi/ /dbang du byas nas bla ma yis/ /slob ma dpral bar thal sbyar ba/ /gsum pa'i sngags zlos 'dud du gzhug /oM sarba ta thA ga ta pU dza pra brta nA ya At+ma nAM ni r+yA ta yA mi sarba ta thA ga ta</text></item>
<item><p>139b.4</p><section></section><text>badzra d+harmA pra brta yA maM/ de nas don yod ces bya ba'i/ /dbang byas thal mo snying ga ru/ /phab nas blo ldan gyis sngags 'dis/ /phyag 'tshal bzhi pa byed du gzhug /oM sarba ta thA ga ta pU dza karma Ne At+ma nAM ni r+yA ta yA mi sarba ta thA ga ta badzra karma ku ru me/ deng khyod de bzhin</text></item>
<item><p>139b.5</p><section></section><text>gshegs pa thams cad kyi rigs su zhugs kyis/ de'i phyir ngas khyod la rdo rje'i ye shes bskyed par bya yis ye shes gang gis de bzhin gshegs pa thams cad kyi dngos grub kyang thob par 'gyur na/ dngos grub gzhan lta smos kyang ci dgos/ khyod kyis dkyil 'khor ma</text></item>
<item><p>139b.6</p><section></section><text>mthong ba'i mdun du brjod par mi bya'o/ /khyod dam tshig nyams par gyur ta re zhes pa dang / sa ma ya s+t+waM zhes brjod nas/ sems ma rdo rje 'dzin byed cing / /me tog phreng rtser 'dzin de la/ /mna' ni dang por bsgag par bya/ /de nas phyag rgya de nyid ni/ /slob ma'i spyi bor</text></item>
<item><p>139b.7</p><section></section><text>bzhag byas te/ /slar yang rdo rje mna' yis ni/ /'di skad brjod cing bstan par bya/ /'di ni khyod kyi dam tshig gi rdo rje ste/ gal te khyod kyis 'ga' zhig la smras na spyi bo 'gas par byed do/ /slar yang bla mas slob ma yi/ /snying gar phyag rgya bkod nas ni/ /lan gsum bar</text></item>
<item><p>140a.1</p><section></section><text>du slar rdo rje/ /mna' dang sngags 'dis bskul bar bya/ /rdo rje sems dpa' nyid rang deng / /khyod kyi snying la yang dag bzhugs/ /gal te tshul 'di smras gyur na/ /dral nas skad cig de la gshegs/ /de tshe rdo rje chu dung chen/ /gnas shing yig</text></item>
<item><p>140a.2</p><section></section><text>gsum 'dus byas pa/ /de blangs mna' yis 'thung du gzhug /'di ni khyod kyi dmyal ba'i chu/ /dam tshig nyams na sreg par byed/ /dam tshig bsrungs na dngos grub ster/ /bdud rtsi lnga yi chu 'thungs shig /oM badzra u da ka ThaH/ slob ma rdo rje chu 'thungs pa/ /'bad</text></item>
<item><p>140a.3</p><section></section><text>pas lag pa nas bzung ste/ /tshig gsal smra zhing 'di skad du/ /mna' sngon 'gro bas bsgrag par bya/ /deng nas gzung nas nga khyod kyi rdo rje sems dpa' yin gyi/ gang ngas 'di gyis shig ces smras pa de thams cad bya dgos so/ /khyod kyis nga la brnyas par ma byed</text></item>
<item><p>140a.4</p><section></section><text>cig /khyod ya nga ba ma spangs par 'chi ba'i dus byas nas dmyal bar thong bar gyur ta re/ /de nas slob ma mnyam gzhag pas/ /dngos grub thams cad rab bsgrub cing / /rang la dbab phyir slob dpon gyis/ /gsungs pa'i tshig ni rjes su bzla/ /de bzhin gshegs pa</text></item>
<item><p>140a.5</p><section></section><text>thams cad kyis kyang byin gyis rlobs shig /rdo rje sems dpa' dbab par mdzad du gsol/ /spyi bo nas ni rkang pa'i bar/ /lus can khong stong du bsams nas/ /de yi 'og tu rlung dang ni/ /bcas pa me yi dkyil 'khor bsgom/ /de yi steng du yi ge d+hi/ /kha dog dmar po rnam</text></item>
<item><p>140a.6</p><section></section><text>par bsgom/ /de byung 'od zer tshogs kyis ni/ /brtul zhugs can gyis lus po sbyang / /de ltar 'od gsal bar byas nas/ /ldang bar bya phyir mkhas pa yis/ /snod kyi snying mgrin mgo bo la/ /hUM AHhAHzhes bya ba dgod/ /de bzhin gshegs pa dbab don du/ /'bebs</text></item>
<item><p>140a.7</p><section></section><text>byed phyag rgya bcas nas ni/ /snod kyi snying gar gzhag byas te/ /gsang sngags 'di ni brjod par bya/ /'di khyod dam tshig rdo rje ste/ /rdo rje sems dpa' zhes bya ba/ /'bab mdzad deng du khyod la ni/ /rdo rje'i ye shes bla med 'byung / /oM badzra A we sha yaHaHaHaH/ de</text></item>
<item><p>140b.1</p><section></section><text>lta 'ang gal te mi 'bab na/ /gsang sngags brtan po 'di brjod cing / /de nas yi ge a zer gyis/ /ye shes chen po bskul bar bya/ /A we sha ya staM b+ha ya ra ra ra ra tsA la ya hUM ha a dz+haiM/ snying 'dar dga' ba che ba dang / /brgyal ba dang ni gar byed dang / /'gyel dang gyen du</text></item>
<item><p>140b.2</p><section></section><text>'phar ba ni/ /babs pa'i mtshan nyid du shes bya/ /snod ni rgyas par mthong nas su/ /a yig lce la dgod par bya/ /yi ge brgya pas brtan byas te/ /sngags kyis me tog phreng ba dor/ /tiSh+Tha badzra dr-i D+ho me b+ha wa hr-i da ya me a d+hi tiSh+Tha sarba sid+d+hiM me pra ya ts+tsha hUM ha ha ha ha hoH oM a khaM wI</text></item>
<item><p>140b.3</p><section></section><text>ra hUM pra tI ts+tsha ku su ma any+dza li nA tha hoH/ rigs kyi dbye ba mkhas pa yis/ /me tog babs pa shes gyur nas/ /sngags dang bcas par byas nas mgor/ /phreng ba dgod pa sbyin par bya/ /oM pra ti gr-i h+Na satwaM i maM satwa ma hA ba la/ oM gyis mnan pa'i mig la ni/ /slob ma sdig</text></item>
<item><p>140b.4</p><section></section><text>dang bral ba la/ /brtul zhugs bzang pos sngags 'di yis/ /gdong g.yogs rab tu dgrol bar bya/ /rdo rje sems dpa' rang nyid deng / /khyod kyi mig ni 'byed par brtson/ /rdo rje'i mig ni bla med pa/ /thams cad spyan gyis 'byed par mdzad/ /de ring dad pa'i shugs kyis ni/ / </text></item>
<item><p>140b.5</p><section></section><text>dkyil 'khor 'di la blta bar gyis/ /khyod ni sangs rgyas rigs su skyes/ /gsang sngags chen pos byin gyis brlabs/ /he badzra pA sh+ya/ de nas blo dang ldan pa yis/ /dkyil 'khor rim bzhin bstan par bya/ /lha ni sum cu gnyis rnams kyi/ /rang gi ngo bo'ang bstan par bya/ / </text></item>
<item><p>140b.6</p><section></section><text>'phags pa'i bden bzhi ngos bzhir 'gyur/ /tshangs pa'i gnas ni grwa yin no/ /bsdu ba'i dngos po zhes bya sgo/ /bzhi yi ming can re re ste/ /dad pa'i dbang po la sogs sems/ /rnam pa lnga po yang dag 'byung / /rdzu 'phrul rkang pa sgo khyud ni/ /bzhi ste de yang rnam</text></item>
<item><p>140b.7</p><section></section><text>pa bzhi/ /de yi dbus kyi 'khor lo gang / /dkyil 'khor brgyad kyis gzhal ba ni/ /rnam par thar pa brgyad yin te/ /dngos grub thams cad sgrub byed pa'o/ /'phags lam yan lag brgyad pa ni/ /ka ba brgyad ces bya bar bshad/ /sangs rgyas kun gyi khang chen du/ / </text></item>
<item><p>141a.1</p><section></section><text>thams cad tshe na ka bar 'gyur/ /chos dang de nyid don gyi brda/ /'khor lo'i nang gi dkyil 'khor ro/ /thugs kyi dkyil 'khor 'di de ni/ /thar pa chen po'i grong khyer mchog /de nas 'khor lo'i bdag po nas/ /brtsams te gnod mdzes mthar thug lha/ / </text></item>
<item><p>141a.2</p><section></section><text>ji bzhin de nyid du gnas rnams/ /rdo rje can gyis slob la bshad/ /phung po lnga yi rang bzhin du/ /sangs rgyas lnga rnams rab bstan bya/ /spyan ma la sogs lha mo bzhi/ /sa la sogs pa'i rang bzhin no/ /de bzhin 'dod yon lnga'i ngo bor/ /gzugs rdo rje la sogs pa'o/ / </text></item>
<item><p>141a.3</p><section></section><text>mig la sogs pa'i rang bzhin du/ /sa yi snying po la sogs so/ /lag sogs ngo bor khro dbang po/ /gshin rje'i dgra sogs bstan par bya/ /de nas lus 'khor la gnas pa/ /sangs rgyas mi bskyod sogs rim bzhin/ /phyi rol 'khor lo bstan nas ni/ /slob ma</text></item>
<item><p>141a.4</p><section></section><text>dbang bskur yang dag brtsam/ /slob ma gzhug pa'i cho ga'o// //chu yi dbang bskur grub bya'i phyir/ /shar gyi phyogs dang dbang ldan du/ /sngags pas dkyil 'khor khru do pa/ /gru bzhi pa la sgo bzhi pa/ /rim gnyis pa bri de nas de'i/ /dbus su sna tshogs pad+ma ni/ / </text></item>
<item><p>141a.5</p><section></section><text>tshon dkar ba dang de bzhin du/ /dmar dang nag po dag gis bya/ /ra ba gsum ni byas nas su/ /phyag rgya bzhi dag dgod par bya/ /lte bar rdo rje sprin nag dang / /mtshungs pa'i 'od can bri bar bya/ /shar du 'khor lo gshin rjer ni/ /rin chen nub tu pad+ma ni/ /ge sar bzang po</text></item>
<item><p>141a.6</p><section></section><text>nor sbyin du/ /ral gri bris nas bum pa dgod/ /khrus kyi dkyil 'khor cho ga'o/ /lha yi snyems pa 'dzin pa yi/ /slob ma phreng ba'i dbang bskur ba/ /byas te dkyil 'khor drung bkug nas/ /pad+ma'i dbus su gzhag byas te/ /slob dpon tshogs dang bcas pa yis/ /bkra</text></item>
<item><p>141a.7</p><section></section><text>shis tshigs su bcad pa ni/ /'dod cing bum pa rnams blangs la/ /rdo rje slob mas dbang bskur bya/ /til gyi gang bu ltar gang ba'i/ /rgyal ba bum pa 'dzin rnams kyis/ /de ring khyod la dbang bskur gyi/ /de ltar shes nas yid bder gyis/ /dbang bskur ba ni rdo rje</text></item>
<item><p>141b.1</p><section></section><text>che/ /khams gsum pa yis phyag byas pa/ /sangs rgyas kun gyi gsang gsum gyi/ /gnas las byung ba sbyin par bya/ /oM ma hA su kha badzra satwa a b+hi Shiny+tsA mi sarba ta thA ga ta a d+hi pa ti twe no pa dr-i D+ho me b+ha wa/ rdo rje'i rigs mchog bdag po kun gyi bdag nyid can/ /'gro ba</text></item>
<item><p>141b.2</p><section></section><text>ma lus skyed par mdzad cing bde ba che/ /'gro ba mtha' dag snying la zhugs pa'i bkra shis gang / /bkra shis de ni deng du dbang bskur mchog tshe khyod la shog /mgon po mi bskyod pa zhes bya bar mtshan 'dzin pa/ /skye tshogs zhe sdang zil gyis mnan pa spyod mdzad cing / / </text></item>
<item><p>141b.3</p><section></section><text>rdo rje rigs mtha' dag dang ldan pa'i bkra shis gang / /bkra shis de ni deng du dbang bskur mchog tshe khyod la shog /rnam par snang mdzad rtag tu srid pa'i sdug bsngal sel/ /skye tshogs gti mug gis zil mnan pa spyod mdzad cing / /gti mug rigs mtha' dag dang</text></item>
<item><p>141b.4</p><section></section><text>ldan pa'i bkra shis gang / /bkra shis de ni deng du dbang bskur mchog tshe khyod la shog /dbul ba'i sdug bsngal las ni yongs su thar lhur len/ /skye tshogs nga rgyal gyis zil mnan pa sbyang mdzad cing / /rin chen rigs mtha' dag dang ldan pa'i bkra shis gang / /bkra</text></item>
<item><p>141b.5</p><section></section><text>shis de ni deng du dbang bskur mchog tshe khyod la shog /'jig rten dbang phyug srid pa'i gzeb ni 'joms mdzad pa/ /skye tshogs 'dod chags kyis zil mnan pa sbyong mdzad cing / /pad+ma'i rigs mtha' dag dang ldan pa'i bkra shis gang / /bkra shis de ni deng du dbang bskur</text></item>
<item><p>141b.6</p><section></section><text>mchog tshe khyod la shog /brdzun smra dga' ba rnams la brtse ba'i bdag nyid can/ /de spyor thabs gsung ba yis de dag mi slu ba/ /las kyi rigs mtha' dag dang ldan pa'i bkra shis gang / /bkra shis de ni deng du dbang bskur mchog tshe khyod la shog /rdo rje khyod deng</text></item>
<item><p>141b.7</p><section></section><text>sangs rgyas ni/ /rnams kyis dbang bskur bas dbang bskur/ /oM AHbadzra a b+hi Shiny+tsa hUM/ su ra ta s+t+waM/ chu'i dbang bskur ba'o/ /chu yi dbang bskur thob gyur cing / /khrus kyi dkyil 'khor nas byung ste/ /dkyil 'khor chen po'i ngos nas ni/ /rgyan ni rab tu blang bar bya/ / </text></item>
<item><p>142a.1</p><section></section><text>gos dmar 'dzin par gyur nas ni/ /rgyal po'i rgyan gyis brgyan gyur cing / /gdugs ni dkar po bzung gyur pa/ /glu 'dis dga' ba skye bar 'gyur/ /bde ba chen po chags chen po/ /rdo rje chen po nor po che/ /shes rab chen po bka' bo che/ /rdo rje</text></item>
<item><p>142a.2</p><section></section><text>sems bdag deng 'grub shog /sangs rgyas kun gyi 'khor lo che/ /dngos grub kun gyi bde ba stsol/ /dbang bskur thams cad don thams cad/ /rdo rje dbang bskur bla na med/ /dang po'i sangs rgyas don dam sku mngal rgyal gyur cig /'dod khar nor dang chos gsol</text></item>
<item><p>142a.3</p><section></section><text>mdzad pa rgyal gyur cig /ye shes lnga yis rab dga'i bde chen rgyal gyur cig /mgon po phyag na rdo rje bde chen rgyal gyur cig /phyi nas bla mas dkyil 'khor ni/ /'di la bskor ba lan gsum bya/ /de nas shar du de yis bskor/ /'bol stan 'jam la bzhugs pa yi/ / </text></item>
<item><p>142a.4</p><section></section><text>slob la sangs rgyas kun dbang bskur/ /bya phyir bla mas mchod pa byas/ /spyi bo'i gtsug dang dpral ba dang / /de bzhin mgo bo'i ngos gnyis dang / /rgyab tu phyag rgya bzhag nas ni/ /gsang sngags 'di dag brjod par bya/ /oM badzra d+hA twI shwa ri a b+hi Shiny+tsa hUM/ oM satwa badzre a b+hi Shiny+tsa</text></item>
<item><p>142a.5</p><section></section><text>b+h+rUM/ oM rat+na badzri a b+hi Shiny+tsa h+r+'aMH/ oM d+har+m+ma badzri a b+hi Shiny+tsa hrIH/ oM karma badzri a b+hi Shiny+tsa trAM/ dbang bskur rim pa sa sangs rgyas lnga'i/ /cod pan can la dar dpyangs dang / /byas nas mnyam par gyur pa yi/ /thal mo yis ni mnyes par bya/ /badzra tu Sh+ya ho/ /cod pan gyi dbang bskur</text></item>
<item><p>142a.6</p><section></section><text>ba'o/ /de nas rdo rje'i dbang bskur ba/ /sbyin phyir tshigs bcad 'di brjod cing / /rdo rje byin nas dril bu dang / /lhan cig rdo rje brtul zhugs sbyin/ /'di de sangs rgyas thams cad nyid/ /dngos grub mchog phyir rdo rje long / /sangs rgyas kun gyis khyod la stsol/ /rdo rje'i brtul</text></item>
<item><p>142a.7</p><section></section><text>zhugs 'grub par 'gyur/ /oM badzra a d+hi pa ti twaM a b+hi Shiny+tsA mi tiSh+tha badzra sa ma ya s+t+waM/ 'di de sangs rgyas thams cad nyid/ /rdo rje sems dpa'i phyag na gnas/ /khyod kyis kyang ni rtag tu bcang / /phyag na rdo rje'i brtul zhugs brtan/ /slob ma rdo rje snyems 'dzin cing / /lha yi</text></item>
<item><p>142b.1</p><section></section><text>snyems pa 'dzin pa yis/ /rdo rje sems dpa'i ting 'dzin gyis/ /'di ltar rdo rje gsor bar bya/ /thog mtha' med pa'i sems dpal ni/ /rdo rje sems dpa' dga' ba che/ /kun du bzang po kun bdag nyid/ /rdo rje snyems ma'i bdag po bdag /rdo rje 'dzin pas de skad</text></item>
<item><p>142b.2</p><section></section><text>du/ /brjod nas rdo rje snying gar gzhag /slar yang brtan par byed pa'i rgyu/ /gsang sngags 'di skad brjod par bya/ /oM sarba ta thA ga ta sid+d+hi badzra sa ma ya ti Sh+tha e Sha twaM d+ha ra yA mi badzra sa twa ti hi hi hi hUM/ rdo rje'i dbang ngo / /de nas bla mas bka' stsal pa/ /mdun du dril bu</text></item>
<item><p>142b.3</p><section></section><text>blangs nas su/ /tshigs su bcad pa 'di 'don cing / /rang gi lag gis 'di ltar dkrol/ /zla 'dra'i ye shes sku mnga' rgyal rnams cod pan 'dzin cing pad+ma zla ba'i gdan la bzhugs/ gdug pa rnams ni gdul bar bya phyir bsdigs shing khams gsum 'dul mdzad de nyid rdo rje can/ </text></item>
<item><p>142b.4</p><section></section><text>sangs rgyas rnams sad bya phyir sgra brnyan de bzhin nyid dang chos nyid sgrogs pa'i dril bu can/ /gang la lus pa med pa stong zhing bcom ldan dngos po kun gyi rang bzhin de ni rgyal/ /me long gi ni gzugs brnyan dang / /rmi lam sgyu ma chu bur dang / /mig 'phrul 'dra bar sus mthong ba/ /de ni</text></item>
<item><p>142b.5</p><section></section><text>mnga' bdag tu bshad do/ /de nas slar yang dku'i phyogs su/ /khyer nas gnas pa rdo rje ni/ /'dzin pa'i rol pa 'chad bzhin du/ /gsang sngags 'di ni brjod par bya/ /oM badzra sa twa sa ma ya/ ma nu pA la ya/ badzra sa twa twe no pa tiSh+Tha dr-i D+ho me b+ha wa/ su to Sh+yo me b+ha wa/ a nu rak+to me</text></item>
<item><p>142b.6</p><section></section><text>b+ha wa/ su to Sh+yo me b+ha wa sarba sid+d+hi m+me pra yats+tsha sarba karma su tsa me tsit+taM shre yaHku ru hUM/ ha ha ha ha ho/ /b+ha ga wAn sarba ta thA ga ta badzra mA me muny+tsa badzri b+ha wa ma hA sa ma ya sa twa AH/ oM badzra g+haN+Ta aHaH/ bcom ldan khyod ni gzung gyur gyis/ /bdag la byin gyis brlab tu gsol/ / </text></item>
<item><p>142b.7</p><section></section><text>rdo rje dril bu'i dbang ngo / /gser ram yang na dngul yang rung / /snod du bzhag pa'i mig sman ni/ /de yi rang bzhin can thur mas/ /de nyid shes pas sngags 'dis byug /oM badzra nai tra a pa ha ra pa Ta laM hriH/ ji ltar mig mkhan rgyal po yis/ /'jig rten gyi ni rab rib ltar/ / </text></item>
<item><p>143a.1</p><section></section><text>bu gcig khyod kyis mi shes pa'i/ /ling tog rgyal ba rnams kyis bsal/ /de nas me long yi ge as/ /mngon par bsngags pa blangs nas su/ /tshigs su bcad pa 'di brjod cing / /rdo rje slob ma la bstan bya/ /chos rnams gzugs brnyan lta bu</text></item>
<item><p>143a.2</p><section></section><text>ste/ /gsal zhing dag la rnyog pa med/ /gzung du med cing brjod du med/ /rgyu dang las las yang dag byung / /rang bzhin med cing gnas med pa'i/ /chos rnams de ltar shes nas ni/ /sems can don ni mtshungs med kyis/ /rgyal ba rnams kyi thugs las skyes/ / </text></item>
<item><p>143a.3</p><section></section><text>me long gi dbang ngo / /mchog sbyin bla mas slob ma la/ /de nas mchog sbyin gyis lung bstan/ /rang nyid de bzhin gshegs gyur nas/ /slob ma rdo rje 'dzin bdag tu'o/ /de bzhin gshegs pa thams cad dang / /thabs cig tshigs bcad 'di brjod cing / /g.yon pas chos gos</text></item>
<item><p>143a.4</p><section></section><text>'dzin tshul te/ /g.yas pa mchog sbyin phyag rgyar ldan/ /srid pa'i ngan 'gro las bton nas/ /srid pa shin tu dag bya'i phyir/ /rdo rje sems dpa' de bzhin gshegs/ /bdag 'dis khyod lung bstan par bya/ /theg pa bde chen 'di las ni/ /khyed la slar yang 'chi ba med/ / </text></item>
<item><p>143a.5</p><section></section><text>de ring bdud rnams pham byas nas/ /grong khyer dam par rab tu zhugs/ /deng du khyod kyis sangs rgyas nyid/ /thob 'gyur 'di la the tshom med/ /gsang sngags rig pas sngags 'di yis/ /slob ma rdo rje'i ming gi dbang / /slar yang de bzhin gshegs rnams kyis/ /gsung</text></item>
<item><p>143a.6</p><section></section><text>gcig gis ni sbyin par bya/ /oM badzra satwa twAM a b+hi Shiny+tsA mi badzra nA ma a b+hi She ka taH/ shrI a nu rak+to badzra ta thA ga ta sa ma ya sid+d+hi sa ma ya s+t+waM b+hur b+hu ba swaHaH/ ming gi dbang ngo / /tshigs su bcad pa 'di brjod cing / /'khor lo de bzhin rin chen dang / /pad+ma dang ni rdo rje yi/ /phyag mtshan</text></item>
<item><p>143a.7</p><section></section><text>dbang bskur sbyin par bya/ /sems can kun la phan don pa/ /'jig rten kun du thams cad nas/ /gdul bya ji bzhin chos kyi ni/ /'khor lo sna tshogs bskor bar gyis/ /oM badzra rat+na sarba d+harmA ba shud+d+ha dz+nyA na a b+hi She ka pra pa ta oM oM oM/ sems can kun la phan don du/ /'jig</text></item>
<item><p>143b.1</p><section></section><text>rten kun du thams cad nas/ /gdul bya ji bzhin 'dod chags ni/ /spyod pa sna tshogs bstan par gyis/ /oM badzra d+harmAHsarba d+har+m+mA bi shud+d+ha dz+nyA na rA ga pad+ma da la swa b+hA b+hA wa hriHAH/ sems can kun la phan don du/ /'jig rten kun du thams cad nas/ /gdul bya ji bzhin rdo rje yi/ /mchod pa</text></item>
<item><p>143b.2</p><section></section><text>sna tshogs 'jug par gyis/ /oM badzra karma sarba d+har+m+mA bi shud+d+ha dz+nyA na sarba pU dza swa b+hA wa aH/ phyag mtshan dbang bskur byin nas ni/ /bla ma dam tshig spyod shes pas/ /phyi nas sangs rgyas kun gyis ni/ /gsungs pa'i dam tshig bsgrag par bya/ /khyod kyis srog chags gsad par bya/ / </text></item>
<item><p>143b.3</p><section></section><text>brdzun gyi tshig kyang smra bar bya/ /ma byin par yang khyod kyis blang / /gzhan gyi chung ma bsten par bya/ /rdo rje dril bu phyag rgya ni/ /nam yang dor bar mi bya'o/ /slob dpon brnyas par mi bya ste/ /'di ni sangs rgyas kun dang mnyam/ /bla ma sangs rgyas kun mnyam pas/ /slob</text></item>
<item><p>143b.4</p><section></section><text>dpon la ni gang brnyas pa/ /des ni sangs rgyas kun brnyas pas/ /rtag tu sdug bsngal 'thob par 'gyur/ /de phyir sangs rgyas 'bras 'dod cing / /gus dang ldan pa'i sems can gyis/ /bsam yas 'bras bu stsol ba po/ /'di la 'bad pa kun gyis mchod/ /byang chub go</text></item>
<item><p>143b.5</p><section></section><text>'phang sla'am ci/ /srid pa sel bar su yis nus/ /gang la skye shing 'chi ba med/ /gang zhig las gnyis la nus ldan/ /rdo rje slob dpon med par ni/ /nyon mongs thams cad spong ba dang / /mya ngan 'das zhi go 'phang dang / /phyir mi ldog pa thob mi 'gyur/ /rang gi dam tshig</text></item>
<item><p>143b.6</p><section></section><text>rtag tu bsgrub/ /rtag tu de bzhin gshegs rnams mchod/ /rtag tu bla ma la dbul bya/ /'di ni sangs rgyas kun dang mnyam/ /thabs dang shes rab ldan sems kyis/ /mi bya ba ni ci yang med/ /rtag tu rnam rtog med gyur nas/ /khyed kyis 'dod pa lnga rnams spyod/ /sangs</text></item>
<item><p>143b.7</p><section></section><text>rgyas kun gyis mthun gsungs shing / /bka' lung dam pa brtag pa yi/ /dam tshig dang ni sdom pa 'di/ /khyod kyis rtag tu bsrung bar bya/ /de ni phyag mtshan gyi dbang bskur ba'i cho ga'o// //de ltar phyag mtshan dbang bskur bas/ /nor ji bzhin du yon mchog dang / /'bring</text></item>
<item><p>144a.1</p><section></section><text>po dang ni dman pa ste/ /rnam gsum lha la dbul bar bya/ /na bza' rin chen bcas mchog dang / /'bring po nam bza' yi ni zung / /lha yi grangs kyis dbul bar bya/ /tha ma kun la zung gcig go/ /dad dang ldan pa'i cho ga ni/ /sngon 'gro gsang</text></item>
<item><p>144a.2</p><section></section><text>sngags 'dis phul nas/ /de dag yid kyis kyang bya ste/ /glu la sogs pas mngon mchod bya/ /oM a nut+ta ra sarba pU dza me g+ha sa mu dra s+pha ra Na hi oM ga ga na khaM hUM phaT swA hA/ de nas gsang ba'i mchod pa dang / /glu dang rol sogs gar dag dang / /bza' dang btung ba</text></item>
<item><p>144a.3</p><section></section><text>sna tshogs kyis/ /tshogs kyi dkyil 'khor mchod par bya/ /lha la yon 'bul ba'i cho ga'o// //de nas byang chub gsol ba yi/ /bla ma la ni yon dbul bya/ /yul dang yid 'ong chung ma dang / /rin po che dang gser 'bar dang / /nor bu mu tig byu ru dang / /lus po yang</text></item>
<item><p>144a.4</p><section></section><text>ni dbul bas so/ /de nyid mi zad par 'dod pas/ /gang gang ci yang ches yid du/ /'ong dang ches khyad 'phags pa nyid/ /de de bla ma la dbul bya/ /slob dpon la ni dam pa ste/ /'bad pa'i sgo nas mchod par 'os/ /'jig rten rjes gzung rgyu nyid kyis/ /de nyid de lta'i gzugs can</text></item>
<item><p>144a.5</p><section></section><text>no/ /gang gis bla ma rdo rje 'dzin/ /tha dad nyid du mthong gyur pa/ /de yis de nyid dngos grub ni/ /tshogs pa'i mtshan nyid can mi 'thob/ /mchod pa thams cad yongs spangs nas/ /bla ma mchod pas yang dag 'byung / /de mnyes pas ni kun mkhyen pa'i/ /ye shes mchog de thob par</text></item>
<item><p>144a.6</p><section></section><text>'gyur/ /gang zhig bskal pa bye ba ni/ /brgya phrag tu yang rnyed dka' ba/ /de nyid sangs rgyas brtson ldan la/ /skye ba 'di la stsol bar mdzad/ /bla ma la yon dbul ba'i cho ga'o// //de ltar yon ni blangs nas su/ /bla ma yi dam mnyes gyur pas/ /slob ma la ni rjes gnang ba/ / </text></item>
<item><p>144a.7</p><section></section><text>mchod pa kun gyis mngon mchod sbyin/ /sangs rgyas kun gyi spyan snga ru/ /bsdad nas sdig pa kun spangs pa/ /khyod la ngas deng phreng ba sogs/ /dbang bskur ba yis dbang bskur to/ /da khyod sngags dang rgyud 'dzin cing / /dkyil 'khor gyi ni slob dpon du/ /sangs rgyas byang</text></item>
<item><p>144b.1</p><section></section><text>chub sems rnams dang / /lha rnams kyis kyang yang dag bzhed/ /khyod kyis de nyid bdud rnams pham/ /khyod kyis sangs rgyas thams cad bcom/ /seng ge'i spyod pa spyod bzhin du/ /khyod kyis sems can kun don gyis/ /yang dag pa ni rnams la yang / /chos rnams kun la ser</text></item>
<item><p>144b.2</p><section></section><text>sna dang / /sems can kun la mi phan gang / /de ni bu khyod kyis mi bya/ /ji lta ji ltar lam 'di la/ /som nyi za bar mi bya'o/ /sngags kyi spyod tshul dam pa ni/ /mtshungs med khyod kyis bstan par gyis/ /dkyil 'khor bri bar byas nas ni/ /slob ma yongs su bsdu bar gyis/ / </text></item>
<item><p>144b.3</p><section></section><text>dogs pa med pa'i sems kyis ni/ /slob ma la dbang bskur bar gyis/ /'jig rten 'jig rten 'das dngos grub/ /brtul zhugs brtan par khyod kyis sgrubs/ /de nyid rtogs pa'i sems ldan pas/ /de dag thams cad 'grub par 'gyur/ /chos dbyings byin gyis brlabs pa dang / / </text></item>
<item><p>144b.4</p><section></section><text>dam tshig rnams yongs bskyang ba las/ /rtag tu bla ma gus khyod la/ /las rnams thams cad 'grub par 'gyur/ /de ltar byas pas shes pa ni/ /sangs rgyas la phan 'dogs zhes sgrogs/ /de phyir sangs rgyas kun mkhyen pas/ /khyod ni mngon par srung bar 'gyur/ /de nas</text></item>
<item><p>144b.5</p><section></section><text>slob ma lus btud cing / /snying ga'i rten la thal sbyar bas/ /bla ma la ni phyag byas te/ /de kun de bzhin no zhes brjod/ /slob ma la rjes su gnang ba sbyin pa'i cho ga'o// //lha rnams dkyil 'khor skyes pa dang / /bud med dngos pos sprul pa yi/ /ngo bo ru ni rnam</text></item>
<item><p>144b.6</p><section></section><text>par gnas/ /slar yang rang gi lus kyis ni/ /'khor lo rab tu gzhug par bya/ /gzugs sogs phung po'i ngo bo ru/ /rtag pa la sogs rab tu gzhug /sa la sogs pa'i rang bzhin du/ /spyan ma la sogs gzhug par bya/ /mig sogs sbyor ba ches rig pas/ / </text></item>
<item><p>144b.7</p><section></section><text>sa snying sogs dang thabs cig tu/ /gzugs rdo rje la sogs pa yang / /rang gi skye mched la dgod bya/ /lag sogs gshin rje mthar byed sogs bkod nas/ /de nyid ji bzhin cho ga bzhin bstan te/ /'gro ba thams cad 'khor lo'i bdag nyid du/ /mngon sum bltas</text></item>
<item><p>145a.1</p><section></section><text>nas nyer bsdu'i cho ga bya/ /nye bar bsdu ba'i cho ga'o// //mtshan mo nyer bsdu byas pa yis/ /slar yang nang par dus su ni/ /rdul tshon thams cad phyags byas te/ /mchod byas chu klung la dor bya/ /de nas g.yon brkyang zhabs gnas pas/ /gsang sngags</text></item>
<item><p>145a.2</p><section></section><text>brjod cing phyogs brgyad na/ /gnas pa'i phur bu skam pa yi/ /phyag rgya yis ni dbyung bar bya/ /oM badzra kI la ya ud kI la ya sarba big+hAM badzra d+ha ra A dz+nyA pa ya hUM hUM phaT phaT hoH/ phyung ste phyi nas de'i skud pa/ /snod kyi nang du bsang bar bya/ /de nas chu dang tsan+dan gyis/ /gsang sngags</text></item>
<item><p>145a.3</p><section></section><text>'di yis gzhag par bya/ /oM AHhUM satwa ku ru swa sti swA hA/ /de nas sngags pas khro rgyal rnams/ /phyi dang nang gi mchod pa yis/ /mchod bya glu dang gar sogs kyis/ /gtor ma gtang bya gshegs su gsol/ /de nas dkyil 'khor sa de ni/ /ba lang lci bas byugs nas ni/ / </text></item>
<item><p>145a.4</p><section></section><text>sems can dang ni slob ma la/ /phan phyir zhi ba'i sbyin sreg bya/ /phur bu dbyung ba'i cho ga'o// //de bzhin gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa bshad du gsol/ /kun du bzang po sku yi mchog/ / </text></item>
<item><p>145a.5</p><section></section><text>mtshan nyid thams cad yongs su rdzogs/ /mtshan nyid min pa thams cad spangs/ /dkyil 'khor dam pa bshad du gsol/ /kun du bzang po gsung gi mchog /zhi ba'i chos ni mchog las byung / /ye shes spyod pa rnam sbyong ba/ /dkyil 'khor dam pa bshad du gsol/ /sems</text></item>
<item><p>145a.6</p><section></section><text>can kun gyi sems chen po/ /dag cing rang bzhin dri ma med/ /kun bzang thugs mchog kha lo bsgyur/ /dkyil 'khor dam pa bshad du gsol/ /khyod zhabs pad+ma ma gtogs par/ /gtso bo gzhan la skyabs ma mchis/ /'khor ba las ni bsgral ba'i phyir/ /bdag gis dkyil</text></item>
<item><p>145a.7</p><section></section><text>'khor bri bar bya/ /gang tshe bstod pa'i rgyal po 'dis/ /rdo rje sems bdag bla ma la/ /rdo rje slob mas gsol ba ni/ /'debs tshe dkyil 'khor bri bar bya/ /gsol ba 'debs pa'i cho ga'o// //bla ma'i drin gyis rgyud rnams mthong gyur te/ /de shes rnams dang yang dag rnam dpyad</text></item>
<item><p>145b.1</p><section></section><text>nas/ /cho ga rnam pa nyi shur rnam phye ste/ /gsal zhing mdor bsdus tshig rgyun 'dis bshad nas/ /deng du bsod nams phung po dpag tu med pa gang bsags pa/ /des ni skye tshogs rdo rje 'dzin pa mchog nyid du gyur cing / /de nyid kyis na bdag gi grags dang lhan cig klu yi ni/ /byang chub kyis</text></item>
<item><p>145b.2</p><section></section><text>byas rin chen rdo rje mchog 'di ring gnas shog /dpal gsang ba 'dus ba'i dkyil 'khor gyi cho ga nyi shu pa zhes bya ba slob dpon klu'i byang chub kyis mdzad pa rdzogs so// //bya sa'i gtsug lag khang du shud kyi ston pa dar ma rdo rjes zhus nas rgya gar gyi mkhan po paN+Di ta chen po ti</text></item>
<item><p>145b.3</p><section></section><text>la ka ka la sha zhes bya ba pha rol tu phyin pa gsang sngags kyi theg pa la sogs pa mtha' dag chub pa'i zhal snga nas dang / bod kyi sgra bsgyur gyi lo tsA ba chen po ban+de pa tshab nyi ma grags kyis bsgyur ba'o//[ ]@##/ /rgya gar skad du/ karma an+ta bi b+ha ng+ga nA ma/ bod skad du/ </text></item>
<item><p>145b.4</p><section></section><text>las kyi mtha' rnam par 'byed pa zhes bya ba/ dpal rdo rje sems dpa' la phyag 'tshal lo/ /thog ma dbus mtha' spangs pa yi/ /stong pa bzhi la phyag 'tshal nas/ /thams cad dag cing rnam dag pa'i/ /rim pa'i dbye bas nges sbyar bya/ /ye shes rnam gsum las byung ba/ /khams</text></item>
<item><p>145b.5</p><section></section><text>bzhi dang ni dbang po drug /phung po lnga dang sgo dgu dang / /'gro ba gsum po phal cher ni/ /skye gnas rnam pa bzhi yin te/ /sgong skyes dang ni mngal skyes dang / /drod gsher skyes ni gsum pa yin/ /bzhi pa yang ni rdzus skyes so/ /thog med sangs rgyas kyis gsungs pa/ /rnam</text></item>
<item><p>145b.6</p><section></section><text>shes gsum po bsgoms pas ni/ /dus gsum du ni spyad pa'i las/ /rnam shes gsum gyi rgyu can no/ /ye shes gsum po zhes brjod pa/ /de yang snang ba tsam nyid de/ /dang po ma rig shes par bya/ /gnyis pa de bzhin sems las byung / /gsum pa sems zhes bya 'di rnams/ / </text></item>
<item><p>145b.7</p><section></section><text>stong nyid gsum du brjod pa yin/ /stong nyid gsum las byung ba'i rlung / /de nyid dang ni kun du gnas/ /de yi bzhon pa nyid 'gyur te/ /bdag nyid kyang ni stong pa'i phyir/ /rnam shes las ni rlung 'byung ste/ /de las me ni yang dag 'byung / /de las chu ni 'byung bar 'gyur/ /de las yang ni sa 'byung ngo / / </text></item>
<item><p>146a.1</p><section></section><text>de rnams las ni phung po 'byung / /de las yang ni skye mched 'byung / /de las ye shes rang bzhin rnams/ /brgya ni drug cu dang bcas slar/ /skad cig 'dod chags bral dang 'jigs/ /la lar mya ngan zhi ba nyid/ /la lar byams dang snying rje dang / /so sor</text></item>
<item><p>146a.2</p><section></section><text>rtog dang yid gang dang / /la lar sred pa rnam rtog dang / /rig bya rig dang ngo tsha shes/ /dal dang mi dge rang bzhin med/ /nye bar len dang sogs pa dang / /la lar bkres skom ser sna dang / /la lar dogs dang tshor pa ste/ /sems kyi rang bzhin 'di rnams ni/ /snang ba'i</text></item>
<item><p>146a.3</p><section></section><text>ye shes rgyu can no/ /skad cig 'dod chags de bzhin dga'/ /la lar gdug pa nus pa dang / /la lar nga rgyal de bzhin spro/ /la lar rangs pa btsan thabs 'gar/ /la lar brtan dang stobs can nyid/ /la lar ngag ni gsal bar 'gyur/ /la lar bden dang mi bden dang / / </text></item>
<item><p>146a.4</p><section></section><text>la lar spro byed byed po yang / /la lar dpa' bo brtson 'grus dang / /ngo tsha med dang bskul ba 'gar/ /'gar yang ngo mtshar drag po dang / /zhe 'gras sbyin pa po nyid dang / /mi srun pa nyid gya gyu nyid/ /rnam par sgeg pa'ang sems las byung / /brjed ngas pa dang la lar</text></item>
<item><p>146a.5</p><section></section><text>'khrul/ /la lar rnam par g.yeng ba nyid/ /le lo nyid dang la lar ngal/ /la lar mi smra'i dngos por 'gyur/ /la lar the tshom nyid shes bya/ /ma rig pa yi dus su 'byung / /ye shes rang bzhin 'di rnams ni/ /lnga bcu rtsa bzhi dag tu bshad/ /mtshan mo nyin mo'i dbye ba</text></item>
<item><p>146a.6</p><section></section><text>yis/ /yang nas yang du rab tu 'jug /bzhi rnams so so'i dor son pa/ de bzhin phung po dbang po la'o/ /sngon ni ji ltar 'ongs pa bzhin/ /rim pa 'di yis thim 'gyur te/ /dang po sa ni chu la 'jug /chu ni me la thim 'gyur zhing / /me ni rlung la thim par 'gyur/ / </text></item>
<item><p>146a.7</p><section></section><text>rlung ni rnam par shes la 'jug /rnam shes 'dzin par gshegs nas su/ /'od gsal bar ni de nas zhugs/ /de las dri za nyid gyur nas/ /las kyis bskul las skye bar 'gyur/ /de ltar skye ba stong rnams su/ /skyes shing skyes nas yang dang yang / /rang bzhin</text></item>
<item><p>146b.1</p><section></section><text>bskor zhing kun du 'khrul/ /rtog ge rnams kyi yul min la/ /snang ba yongs su shes pa ni/ /'gro bas ma rnyed bar du'o/ /snang ba rnyed pa dag kyang ni/ /slar yang rnyed pa shin tu dka'/ /rdul dang mun pa snying stobs shes/ /'di ni gzhan gyis kun du brtags/ /snang ba gsum</text></item>
<item><p>146b.2</p><section></section><text>po 'di nyid kyi/ /rang bzhin shes pa spangs pa'i phyir/ /srid dang mya ngan las 'das pa'i rgyu/ /ye shes gsum po 'di ru bzhed/ /snang ba'i rang bzhin gang du gnas/ /de ru sdig dang bsod nams dag /snang ba gsum po dag pa ni/ /nges par bde bar gshegs pa'i gnas/ / </text></item>
<item><p>146b.3</p><section></section><text>tshangs pa khyab 'jug drag po dang / /gang gzhan ser skya la sogs rnams/ /rang bzhin snang ba kun du rmongs/ /rnam dag la yang rnam kun du/ /bskal pa mtha' yas rnams su yang / /mgo dang rin chen sogs sbyin pas/ /snang ba rnam par ma dag na/ /byang chub 'bras bu</text></item>
<item><p>146b.4</p><section></section><text>thob mi 'gyur/ /mtha' yas bskal pa rnams su yang / /de bzhin tshul khrims bzod sogs kyis/ /snang ba rnam par ma dag na/ /byang chub 'bras bu thob mi 'gyur/ /mtha' yas bskal pa rnams su yang / /sngags kyi sku yi ting 'dzin gyis/ /snang ba rnam par ma dag na/ /byang</text></item>
<item><p>146b.5</p><section></section><text>chub 'bras bu thob mi 'gyur/ /snang ba gsum po dag pa ni/ /thams cad mkhyen nyid the tshom med/ /bla ma brgyud pa'i rim nyid kyis/ /de ni thob 'gyur gzhan gyis min/ /sprin ni 'brug sgra'i rnam pa dang ldan nam/ /nam mkha'i khong nas kun du 'byung ba rnams/ /phyogs bcu</text></item>
<item><p>146b.6</p><section></section><text>bskor nas gnas shing de nyid du/ /slar yang yal bar mthong ba ji lta ba/ /de ltar rnam shes rnams ni 'od gsal gnas las 'thon zhing slar yang zhig gyur nas/ /rang bzhin rnam pa sna tshogs rnams su gnas shing de nyid du ni yal bar 'gyur/ /las kyi mtha' rnam par 'byed</text></item>
<item><p>146b.7</p><section></section><text>pa zhes bya ba rje btsun 'phags pa klu'i blo'i zhabs kyis mdzad pa rdzogs so// //rgya gar gyi mkhan po bla ma rje btsun ma Ni ka shrI dz+nyA na dang / bla ma rje btsun chen po re ben+te'i zhal snga nas gus par mnyan nas chag lo tsA ba shAkya'i dge slong chos rje dpal gyis bsgyur cing zhus te</text></item>
<item><p>147a.1</p><section></section><text>gtan la phab pa'o//[ ]@##/ /rgya gar skad du/ kra ma an+ta ra b+hA ba u pa de sha nA ma pra ka ra NaM/ bod skad du/ rim pa khongs su bsdu ba'i man ngag ces bya ba'i rab tu byed pa/ dpal rdo rje sems dpa' la phyag 'tshal</text></item>
<item><p>147a.2</p><section></section><text>lo/ /mtha' rnams thams cad 'jigs mdzad pa/ /rdo rje che la phyag byas nas/ /rim pa drug pa'i phan tshun ni/ /de tshig rnams dang sbyar ba brjod/ /mi pham 'phags pas sbyin sogs la/ /dbye ba sum cu drug bdag nyid/ /ji skad gsungs pa de bzhin 'dir/ /rim rnams</text></item>
<item><p>147a.3</p><section></section><text>dbye gsal 'dir brjod bya/ /de la dang por bskyed pa'i rim par phra mo'i rnal 'byor gyi dus su sna'i rtse mor zhes bya ba la sogs pas bskyed pa'i rim pa'i rdo rje'i bzlas pa'o/ /rang bzhin snang ba zhes bya ba 'dis ni bskyed pa'i rim pa'i sems la nges par rtog pa'o/ /de kho na nyid drug</text></item>
<item><p>147a.4</p><section></section><text>gi nang du ni bskyed pa'i rim pa'i bdag byin gyis brlab pa'o/ /don dam bden pa zhes kyang bya ba la sogs pas ni bskyed pa'i rim pa'i mngon par byang chub pa'o/ /yongs su dag pa'i lha'i de kho na nyid 'chad pa las ni bskyed pa'i rim pa'i zung 'jug go/ /gzhan yang rdo rje 'dzin pa'i</text></item>
<item><p>147a.5</p><section></section><text>mi/ /'ga' zhig sbyor ba gsum ldan pas/ /spyan 'dren gshegs su gsol ba dang / /de bzhin bzhugs su gsol bar 'gyur/ /zhes bya ba 'dis ni rdo rje'i bzlas pa las bskyed pa'i rim pa gsungs pa'o/ /rang nyid ni rdo rje'i bzlas pa'o/ /rnam shes las ni 'byung ba'i sngags/ / </text></item>
<item><p>147a.6</p><section></section><text>'bum phrag drug ldan bzlas nas ni/ /rdo rje sems dpa' phyag byas te/ /zla ba nya la de 'grub 'gyur/ /zhes bya ba 'dis ni rdo rje'i bzlas pa'i sems la nges par rtog pa'o/ /rdo rje bzlas pa 'di yis ni/ /cho ga ji bzhin bsnyen byas nas/ /sgyu ma lta bu'i ting 'dzin gyis/ /las rnams</text></item>
<item><p>147a.7</p><section></section><text>thams cad bsgrub par bya/ /zhes bya ba 'dis ni rdo rje bzlas pa'i bdag la byin gyis brlab pa'o/ /yi ge as bstan ye shes ni/ /sangs rgyas kyi ni thugs su gyur/ /ces bya ba 'dis ni rdo rje bzlas pa'i mngon par byang chub pa'o/ /ma ning gi bzlas pa 'bras bur gyur pa las ni rdo rje</text></item>
<item><p>147b.1</p><section></section><text>bzlas pa'i zung 'jug go/ /shes rab rang bzhin 'di nyid ni/ /zla ba'i dkyil 'khor du brtag ste/ /rang gi sems ni mthong 'gyur te/ /rang gi zla ba'i gzugs bzhin no/ /de nas zla ba la dmigs nas/ /rdo rje'i mtshan ma rab brtag bya/ /'di ni rdo rje la sogs pa/ /byung</text></item>
<item><p>147b.2</p><section></section><text>ba'i rnal 'byor pa rnams kyis/ /thabs ni ston par byed pa'o/ /zla ba rdo rje sogs sbyor bas/ /sems dang sems byung 'dus pa ste/ /thabs dang shes rab mnyam sbyor las/ /phyag rgya bzhi yis rgyas btab la/ /sngags pas bskyed rim rnal 'byor dang / /ldan</text></item>
<item><p>147b.3</p><section></section><text>pa'i lha yi nga rgyal ni/ /'chang zhing rtag tu rgyu bar bya/ /zhes bya ba 'dis ni sems la dmigs pa'i bskyed pa'i rim pa'o/ /rlung ni phra ba'i ngo bo dang / /rnam shes yang dag 'dres gyur pa/ /dbang po'i lam nas byung nas ni/ /yul rnams la ni dmigs par 'gyur/ / </text></item>
<item><p>147b.4</p><section></section><text>gang dang gang du rlung gnas pas/ /rang bzhin de dang de 'byung byed/ /rlung ni rgyu ba de srid du/ /snang ba g.yo min mi 'gyur ro/ /zhes bya ba 'dis ni sems la nges par rtog pa'i rdo rje'i bzlas pa'o/ /rang gi ngo bo las ni sems la nges par rtog pa'o/ /chu zla dang ni smig rgyu sogs/ / </text></item>
<item><p>147b.5</p><section></section><text>sgyu ma'i yon tan gyis brgyan te/ /zhes bya bas ni rjes su snyegs par lhag par mos pas sgyu ma'i lus 'dis ni sems la nges par rtog pa'i bdag la byin gyis brlab pa'o/ /dpal gsang ba 'dus pa'i byang chub sems kyi le'u las/ /dngos po med sogs tshigs bcad kyis/ / </text></item>
<item><p>147b.6</p><section></section><text>mngon par byang chub mtshan nyid gsungs/ /zhes bya ba la sogs pas ni sems la nges par rtog pa'i mngon par byang chub pa'o/ /chags min chags dang bral pa min/ /dbu mar yang ni mi dmigs so/ /zhes bya ba 'dis ni sems la nges par rtog pa'i zung 'jug go/ /sngags</text></item>
<item><p>147b.7</p><section></section><text>dang phyag rgya'i sbyor ba dang / /dkyil 'khor la sogs rnam rtog dang / /sbyin sreg gtor ma'i bya ba kun/ /rtag tu sgyu ma bzhin du bya/ /zhes bya ba 'dis ni bdag la byin gyis brlab ba'i bskyed pa'i rim pa'o/ /rlung gi sbyor ba med par ni/ /sems kyi rang bzhin dmigs su med/ / </text></item>
<item><p>148a.1</p><section></section><text>ces bya ba 'dis ni bdag la byin gyis brlab pa'i rdo rje bzlas pa dang / bdag la byin gyis brlab pa'i sems la nges par rtog pa dang / dngos su bdag la byin gyis brlab pa rnams gsung bar 'gyur ro/ /'gro kun rang bzhin dbang med de/ /rang dbang du ni 'byung</text></item>
<item><p>148a.2</p><section></section><text>nyid min/ /de yi rgyu ni 'od gsal te/ /'od gsal thams cad stong pa ni/ /zhes bya ba 'dis ni bdag la byin gyis brlab pa'i mngon par byang chub pa'o/ /de nyid dri za'i sems can 'gyur/ /rdo rje'i sku yang de nyid yin/ /zhes bya ba 'dis ni bdag la byin gyis brlab pa'i zung 'jug go/ / </text></item>
<item><p>148a.3</p><section></section><text>phyag rgya chen po rnam dag ni/ /sangs rgyas lnga rigs rag las pa'o/ /'od zer lnga ni 'byung ba 'di/ /nam mkha' la ni 'ja' tshon bzhin/ /phyag rgya 'chang bar byed pa dang / /gal te gsang sngags zlos pa'am/ /gzhan rnams thams cad byed kyang rung / /kun stong gzhi la gnas</text></item>
<item><p>148a.4</p><section></section><text>pas so/ /zhes bya ba 'dis ni mngon par byang chub pa'i rim pa'o/ /de ni tshig dang ldan pa'i ngag bsdams yin/ /zhes bya ba la sogs pas ni mngon par byang chub pa'i rdo rje'i bzlas pa'o/ /'di ni rang gi rang bzhin rnams dang lhan cig ma yin ldan/ /zhes bya ba 'dis ni mngon par byang</text></item>
<item><p>148a.5</p><section></section><text>chub pa'i sems la nges par rtog pa'o/ /ji ltar chu klung dang ba las/ /nya dag myur du 'phar ba ltar/ /de bzhin thams cad stong gsal las/ /sgyu 'phrul dra ba 'byung bar bshad/ /ces bya ba 'dis ni mngon par byang chub pa'i bdag la byin gyis brlab pa'o/ /dngos su ni mngon par</text></item>
<item><p>148a.6</p><section></section><text>byang chub pa'o/ /slob dpon dag las bka' drin thob cing blo gros dri med brtan ldan dngos po kun/ /rang bzhin de nyid rnal 'byor ba yi dag gzhi shin tu phra ba mchog sbyin rang bzhin sangs rgyas kyi/ /mya ngan 'das khams gnyis med rtogs pa rtag tu bde ba'i rang bzhin bsgom par bya/ </text></item>
<item><p>148a.7</p><section></section><text>'di ni bsod nams bsod nams min las rnam grol bcom ldan 'das rdo rje sems dpar 'gyur/ /zhes bya ba 'dis ni mngon par byang chub pa'i zung 'jug go/ /gcig po bskyed pa'i rim pa 'di dang zhes bya ba dang / de bzhin du 'di ni ma dag par 'gyur ro zhes bya ba 'dis ni zung du 'jug pa'i</text></item>
<item><p>148b.1</p><section></section><text>bskyed pa'i rim pa'o/ /rdzogs pa'i rim pa zhes bya ba 'dis ni zung du 'jug pa'i rdo rje bzlas pa'o/ /chags dang chags med las grol zhing / /zhes bya ba 'dis ni zung du 'jug pa'i sems la nges par rtog pa'o/ /bdag byin brlab dang 'od gsal gnyis/ /de nyid shes pas rim</text></item>
<item><p>148b.2</p><section></section><text>shes nas/ /zhes bya ba 'dis ni zung du 'jug pa'i bdag la byin gyis brlab pa dang 'od gsal ba'o/ /dngos su ni zung du 'jug pa'o/ /yan lag sbyor ba 'di byas nas/ /bsod nams gang bsags de yis ni/ /rdo rje 'dzin dang lhan cig tu/ /'gro ba myur du sbyor bar shog /rim</text></item>
<item><p>148b.3</p><section></section><text>pa khongs su bsdu ba'i man ngag gi rim pa'i rab tu byed pa slob dpon chen po klu'i blo rig pa 'dzin pa'i dngos grub brnyes nas da dung dpal gyi ri la bzhugs pa'i zhal snga nas mdzad pa rdzogs so// //chos kyi gzhi dkon mchog gsum gyi rten dpal tshangs pa 'byung ba'i gtsug lag khang</text></item>
<item><p>148b.4</p><section></section><text>du/ rgya gar gyi mkhan po A lang+ka ka la sha'i zhal snga nas dang / bod kyi sgra sgyur gyi lo tsA ba ban+de nyi ma grags kyis bsgyur ro//[ ]@##/ /rgya gar skad du/ pany+tsa kra ma s+yA r+tha yo gi ma no ha rA Tip+pa NI nA ma/ bod skad du/ rim pa lnga'i don mdor bshad pa rnal 'byor</text></item>
<item><p>148b.5</p><section></section><text>pa'i yid 'phrog ces bya ba/ dpal rdo rje sems dpa' la phyag 'tshal lo/ /sa dang po ni brnyes gyur pa'i/ /'phags pa klu sgrub la btud nas/ /rim par rnal 'byor yid 'phrog pa/ /don mdor bshad pa bdag gis bya/ /'phags pa'i gsung rab rnam brtag pa/ /tshad ma de ni</text></item>
<item><p>148b.6</p><section></section><text>bri bar bya/ /bdag gi gzhung gi tshad 'di ni/ /skye bos rtag tu snying la zung / /'dir yang dpal 'dus pa la sogs pa'i rgyud du yod pa'i tshigs su bcad pa 'khrugs pas gnas pa de rnams thams cad blangs nas dpal ldan 'phags pa klu sgrub zhabs kyi thugs rje gzhan dbang gi thugs</text></item>
<item><p>148b.7</p><section></section><text>kyis blo zhan pa'i 'jig rten la rnam par gzigs nas/ rim pa lnga'i go rims kyi mdo sum cu rtsa gnyis rjes su rtogs pas gsungs pa/ mdor byas kyi rim pa byed par 'dod pas phyag bya ba sngon du 'gro ba can mngon par brjod par bya ba 'bras bu'i ngo bo bstan par 'dod pas/ 'jig</text></item>
<item><p>149a.1</p><section></section><text>rten gsum spyod las grol zhes bya ba la sogs pas gsungs pa/ gsung rnams kyi dang 'jig rten rnams kyi yang dag par bsdus pa ni 'jig rten gsum pa ste/ 'jig rten gsum nyid 'jig rten gsum pa ste rang gi don la nya'o/ /'dod pa dang gzugs</text></item>
<item><p>149a.2</p><section></section><text>dang gzugs med kyi khams gsum pa'o/ /'dir sems can gyi rgyud gang yin pa de rnams kyi phung po lnga la sogs pa rnams su brtan zhing sra ba'i rnam pa'i dngos po nyid la mngon par zhen pa kho na rnam par rtog pa ste/ de kho na kun du spyod pa'i tha snyad do/ /des grol ba ni bral ba zhes bya ba'i</text></item>
<item><p>149a.3</p><section></section><text>don to/ /de ci dam pa rnam par shes pa'i ngo bo yin nam zhe na/ de dag pa'i phyir dus gsungs pa/ mkha' dang mnyam gyur te/ nam mkha' dang mnyam par gyur pa ni ye shes gang yin pa de'o/ /'di de lta mod kyi/ nye bar dmigs pa thams cad gzhag cing bcad de med pa'i phyir ro zhes pa/ </text></item>
<item><p>149a.4</p><section></section><text>stong pa nyid la mngon par zhen pa'i lta ba'i g.yang sar lhung ba rnams kyi de bsal ba'i ched du dngos po rnams las stong pa nyid gzhan ma yin zhing / dngos po yod pa nyid kyang ma yin la/ shin tu phal che ba ma yin pa dang bral bas gzugs la sogs pa tshig gi don rnams thams cad kyi rang</text></item>
<item><p>149a.5</p><section></section><text>gi ngo bo ni dngos kun rang bzhin no/ /dag cing ni nyon mongs pa'i sgrib pa dang shes bya'i sgrib pa dang bral ba nyid kyi phyir ram sems can rnams rjes su gzung ba'i ched du dag pa chos kyi sku las 'di rnams spro bar byed do zhes rab tu gsungs pa'i phyir ro/ /zhi la ni sdug bsngal thams cad nye</text></item>
<item><p>149a.6</p><section></section><text>bar zhi ba'i mtshan nyid kyi phyir ram zhi ba'i nyams dang ldan pa nyid kyi phyir ro/ /rnam dben ni srid pa dang mya ngan las 'das pa'i rnam par rtog pa dang bral ba nyid kyi phyir ro/ /mchog zhi 'di ni rtag pa kho nar brtan pa'i rang bzhin nyid kyi phyir te/ de nyid kyi phyir dge legs thob par byed pa'o/ / </text></item>
<item><p>149a.7</p><section></section><text>skye ba med pa'i de nyid de'i rang gi ngo bo rnal 'byor pa nyid sems des rtogs par bya ba ste sprul pa'i sku'o/ /de nyid kyi phyir nyan thos la sogs pa rnams kyi rtogs bya ma yin pa'o/ /go dka' ba ni mchog tu zab pa ste/ de bzhin nyid bde ba gcig pu'i rang bzhin nyid kyi phyir ro/ / </text></item>
<item><p>149b.1</p><section></section><text>sdug bsngal bas kyang rnam par spyod par byed pa dang so sor bstan par byed mi nus pa nyid kyi phyir ro zhes shes nas brtag par dka' ba'o/ /rang gi dang gzhan rnams kyi phan pa mtha' klas pa rab tu rdzogs par byed pa nyid kyi phyir bdag gzhan rab phan no/ /'dis rang gi don phun</text></item>
<item><p>149b.2</p><section></section><text>sum tshogs pa yang mngon par brjod pas khyab pa'o/ /thams cad du gdul bya'i skye bo'i rgyud rnams su de bzhin du so sor snang bar byed pa'i phyir ro/ /gang du nub par gyur pa dang dro ba la sogs pa'i mtshan ma lus pa med par spangs pa de ni mtshan ma med pa'o/ /yang na rang gi ngang</text></item>
<item><p>149b.3</p><section></section><text>gis 'jug pas rgyu gzhan gyi skad cig gis sems brtan pa'i sprul pa'i sku kun du spro bar byed pas mtshan ma med pa'o/ /phyag 'tshal ba ni btud par byed pa'o/ /sku ni lus so/ /ci rnams kyi zhe na rgyal ba rnams kyi zhes mang po'i tshig nges par bstan pa'i phyir de bzhin gshegs pa lnga po</text></item>
<item><p>149b.4</p><section></section><text>rnams kyi sku la phyag 'tshal ba'o/ /gang la phyag 'tshal na 'dus pa'i tshul gyis rgyud du brjod pa nyid kyi phyir bde ba la ste/ stong pa bzhi'i bdag nyid can gyi phyir ro/ /mnyam med mnyam pa ni/ thams cad stong pa ni mnyam med de mnyam pa ni de'i rang bzhin nyid kyi phyir ro/ /yang na mnyam</text></item>
<item><p>149b.5</p><section></section><text>med ni sangs rgyas rnams so/ /de rnams kyis mnyam pa ni mtshungs pa'o/ /de nyid kyi phyir mi rtog sku gcig ste mi rtog pa ni rnam par rtog pa dang bral ba'o/ /gcig ni gnyis pa med pa'o/ /sku ni mtshan sum cu rtsa gnyis la sogs pas brgyan pa'i lus gang yin pa de'o/ /da ni rjod byed</text></item>
<item><p>149b.6</p><section></section><text>dang brjod bya dang dgos pa brjod pa/ dpal ldan zhes bya ba la sogs pa gsungs te/ rgyud kyi tshigs su bcad pa du ma rnams phung po gcig tu gyur pa'i dngos po ni mdor bsdus pa yin la/ shin tu chung ba nyid kyi phyir mdor byas can no/ /de'i rim pa ni go rims so/ /de bdag</text></item>
<item><p>149b.7</p><section></section><text>gis bshad par bya ste bstan par bya'o/ /sems can kun la phan skyed pa ni 'jig rten gyi phan pa mngon par 'dod pa ni sangs rgyas nyid de/ de skyed pa ni mngon par skyed pa'o/ /'dir zhes pa ni de de bzhin no/ /rgyud gzhan rnam par gcod pa'i don du/ dpal ldan 'dus</text></item>
<item><p>150a.1</p><section></section><text>pa'i rgyud 'di yis/ /zhes gsungs te/ 'dus par byed pa ni 'dus pa ste/ lha sum cu rtsa gnyis po rnams gcig tu 'dus pa'o/ /yang na stong pa nyid dang snying rje'o/ /'dus pa phyi mar gsungs pa yang / /'dus pa sbyor bar rab gsungs te/ /sangs</text></item>
<item><p>150a.2</p><section></section><text>rgyas thams cad mngon brjod byed/ /ces so/ /dpal ni 'jig rten dang 'jig rten las 'das pa'i phun sum tshogs pa de 'di la yod do zhes pas dpal ldan no/ /rgyud te gzhung rgyun chags pa'i mtshan nyid kyang yin la/ dpal ldan 'dus pa'i rgyud kyang ngo / /zhes tshig rnam par</text></item>
<item><p>150a.3</p><section></section><text>sbyar ro/ /de rtogs par dka' ba nyid kyi phyir mtha' drug gi don 'di dang 'di dag khong du chud pa las te drang ba dang nges pa dang / dgongs pa dang sgra ji bzhin pa dang / sgra ji bzhin pa min pa dang / dgongs pa ma yin pa kun du rtog pa las so/ /mtha' drug gi don nyid lhag par ma rtogs</text></item>
<item><p>150a.4</p><section></section><text>pa de'i don du bdag gis dpal ldan 'dus pa'i rgyud kyi sgron ma gsal bar byed pa'i rgya cher bshad par gang 'di mtha' drug gi don gyi bshad pa 'di nyid la 'dir 'jug par bya ste/ skal ngan rnams la rgyal ba yis/ /spangs te bshad pa drang ba'i don/ /yang dag don ni rab ston phyir/ /nges pa'i don</text></item>
<item><p>150a.5</p><section></section><text>yang gsungs pa yin/ /mchog 'dod sems can rnams la ni/ /chos kyi de nyid rab ston pa/ /'gal ba'i tshig gi sbyor ba yis/ /gsungs pa gang de dgongs bshad do/ /dkyil 'khor sogs dang rtog pa bsdu/ /spyod pa ji lta ji lta bar/ /don rgyas par ni gsungs pa ni/ /de ni</text></item>
<item><p>150a.6</p><section></section><text>ji lta bzhin sgrar gsungs/ /ko TA k+Sha ka la sogs sgra/ /'jig rten bstan bcos phyi rol byas/ /de bzhin gshegs rnams brdar gyur pa/ /de ni ji lta bzhin min sgrar/ /bsgrags dbang rtul po'i sems can gyis/ /rtogs pa'i don phyir gsal ba ru/ /de nyid gsal bar gsungs</text></item>
<item><p>150a.7</p><section></section><text>pa ni/ /dgongs pa min par gsungs pa yin/ /mtha' drug gi rnam par bshad pa'i nang du rnal 'byor pa'i yid 'phrog par byed pa'i don mdor bshad par/ drang ba dang nges pa'i don gyi dbye bas bshad pa rnam pa gnyis su khong du chud par bya ste dman pa'i sgom pa pos so/ /'dis</text></item>
<item><p>150b.1</p><section></section><text>ni mngon par brjod par bya ba'i dgos pa gsungs so/ /dgos pa de rnam par rtog pa bsal ba zhes bya ba de'i sgo nas 'bras bu khong du chud do zhes yid la bzhag nas rnam rtog bag chags zhes bya ba la sogs te/ rnam pa sna tshogs pa'i 'dod chags la sogs pa phyin ci log tu</text></item>
<item><p>150b.2</p><section></section><text>mngon par zhen pa sems can gyis sgro btags pa ni rnam par rtog pa yang 'di yin la bag chags kyang ngo zhes tshig rnam par sbyar ro/ /rnam rtog bag chags gnyis pa ste/ /de rnams la cir gyur na/ 'gro ba gsum po rnams rmongs la/ /blo dang ldan pa ste rnal 'byor pa legs</text></item>
<item><p>150b.3</p><section></section><text>te yang dag par mngon par bltas nas te mthong nas so/ /de nyid kyi phyir/ rnal 'byor rgyud kyis sbyang bar bya/ /zhes gsungs te/ rnal 'byor shes rab dang thabs snyoms par zhugs pa'i zung du 'jug pa'i bdag nyid rdo rje 'chang chen po'o/ /de gang du rgyud du bye zhing bye brag tu</text></item>
<item><p>150b.4</p><section></section><text>rtogs par bya ba des sems kyi nyes pa rnams sbyang bar bya ste/ rang gi ngo bo yongs su dag par bya'o/ /lung du gsungs pa yang / srid pa nyid kyi yongs shes pa/ /mya ngan 'das pa zhes gsungs so/ /zhes so/ /rnal 'byor gyi spyod pa gsungs pa/ 'dod pa lnga rnams zhes</text></item>
<item><p>150b.5</p><section></section><text>pa la sogs pa ste/ lnga yang yin la 'dod pa rnams kyang ngo zhes pas 'dod pa lnga rnams te 'jig rten gyi 'dod par bya ba mngon par 'dod par bya ba ste/ gzugs dang sgra la sogs pa'i yul rnams so/ /de rnams yongs su ma spangs te ma dor zhing / dka' thub kyis kyang ma</text></item>
<item><p>150b.6</p><section></section><text>gdungs par te dka' thub rnams kyis ni theg pa gzhan la brten nas bya dka' ba dang / sdom pa dang / brtul zhugs mi bzad pa rnams kyis so/ /bya dka' ba la sogs pa 'di rnams kyi don rnam par bshad par bya ste/ lus dub pa'i sbyor bas gtsug lag khang la sogs pa bzhengs</text></item>
<item><p>150b.7</p><section></section><text>par byed pa ni bya dka' ba rnams so/ /shing drung pa la sogs pa sbyangs pa'i yon tan rnams ni sdom pa rnams so/ /ri las mchong ba dang me la rab tu 'jug pa la sogs pa rnams ni mi bzad pa rnams so/ /'di rnams sten par byed bzhin pas gdung bar yang mi bya ste/ gdung bzhin</text></item>
<item><p>151a.1</p><section></section><text>pa la grub par mi 'gyur te byang chub mi thob po/ /de nyid kyi phyir/ de ltar khong du chud nas rnal 'byor pa'i sems kyi rgyal po sdug bsngal bas mi bya'o/ /de lta mod kyi ci ltar zhe na gsungs pa/ 'dod pa lnga la nye bar longs spyod pa nyid kyi bde bas byang chub ste sangs</text></item>
<item><p>151a.2</p><section></section><text>rgyas nyid bsgrub par bya'o/ /gang las rnal 'byor rgyud kyi rjes 'brangs nas te/ rnal 'byor rgyud ni dpal 'dus pa'i rgyud do/ /de'i rjes su 'brangs nas ni de'i don lhag par rtogs pa las so/ /rgyud gzhan du gsungs pa yang / dka' thub sdom pa mi bzad pas/ /sdug bsngal gyis</text></item>
<item><p>151a.3</p><section></section><text>ni lus skam byed/ /sdug bsngal ba las sems g.yeng 'gyur/ /g.yengs pas dngos grub gzhan du'o/ /zhes so/ /des na zhes bya ba la sogs pa la/ 'dir sgom par byed pa des na sngar gsungs pa'i gzugs la sogs pa 'dod pa'i yon tan lnga la nye bar longs spyad pa nyid</text></item>
<item><p>151a.4</p><section></section><text>kyi sdom pas bsdoms nas so/ /gang gis kyang dbye bar nus pa ma yin pa nyid kyi phyir mi phyed par ni 'gyur/ 'di ni rnal 'byor pa'i brtul zhugs te rtag tu ste dus thams cad du'o/ /sku gsung thugs kyi rdo rje yi/ /sgrub pa dag tu zhes pa ni gal te yang / gzhan du bkod pa'i</text></item>
<item><p>151a.5</p><section></section><text>rim pa lnga'i don gang mdor byas kyi rim pa ste/ de bzhin du yang mdor byas kyi rim par lus rnam par dben pa dngos su gsungs te/ ci ltar 'dir sgrub cing rdzogs pa yin zhes 'dri na bden te lus rnam par dben pa gsungs pas ngag dang sems kyang so sor sgrub par byed do/ /ci ltar</text></item>
<item><p>151a.6</p><section></section><text>sems kyi ngo bo las gzhan med pa'i phyir sems kyi sprul pa lus te/ lus nyid sems dang sems kyi rten yin pa'i phyir tshig tu brjod pa ste tshig nyid sems te/ 'di dang bral ba'i dngos po med par gsal lo/ /rgyud du gsungs pa yang / khyod kyis sems lus lta bu dang lus</text></item>
<item><p>151a.7</p><section></section><text>sems lta bu dang sems tshig tu brjod pa lta bu dang skyed cig ces so/ /rdo rje 'chang gi dngos grub sgrub pa'i gnas/ /dgon po chen po zhes bya ba la sogs pa gsungs te/ dgon pa chen po'i sa phyogs su ste/ mchog tu gyur pa'i phyogs su chu dang / la sogs pas yid 'phrog pa nyid</text></item>
<item><p>151b.1</p><section></section><text>kyi phyir ro/ /me tog 'bras bu sogs pas brgyan/ /ri bo dben pa dag tu ni/ /'dir yang rnam pa dben pa ru/ /dngos grub thams cad bsdus pa ni/ /'jig rten dang 'jig rten las 'das pa thams cad kyi dngos grub dag 'dir kun nas bsdu bar bya bas na bsdus par gyur pa</text></item>
<item><p>151b.2</p><section></section><text>ste/ de ni dngos grub thams cad bsdus pa ste/ sangs rgyas nyid bsgrub ste bsgrub par bya'o/ /yang na/ nam mkha' rtag pa'i sbyor rnams kyi/ /phung po dgon pa chen por 'dod/ /gnas med gnas pa'i tshul gyis ni/ /gnas chen por ni sa phyogs yin/ /longs spyod rdzogs</text></item>
<item><p>151b.3</p><section></section><text>'dir dpag bsam shing / /dngos grub sna tshogs me tog mdzes/ /sprul pa'i 'bras bu yang dag mdzes/ /yang dag rdzogs pa'i byang chub ri/ /rang bzhin med dben nyams dga' ba/ /rdo rje'i ming can der bsgrub bya/ /zhes so/ /gsung rab 'di'i don 'di yin te/ nam mkha'</text></item>
<item><p>151b.4</p><section></section><text>zhes bya ba la sogs pa nas dgon pa chen por 'dod ces bya ba'i mthar thug pas de bzhin nyid bshad pa gsungs te/ de la phung po la sogs pa brtags pas phung po sogs bskyed pa'o/ /de'i sbyor ba las phung po la sogs pa rnams dgon pa chen por 'dod de rab tu grags pa'i</text></item>
<item><p>151b.5</p><section></section><text>nam mkha' lta bu'o/ /dgon pa chen por zhes pa de lta bu'i tha mal pa'i phung po la sogs pa sgom par byed pa'i gnas so/ /tha mal pa'i phung po la sogs pa la brten nas rdo rje sems dpa' la sogs pa bsgrub par bya ba nyid kyi phyir ro/ /gnas med ces bya ba la sogs pa nas</text></item>
<item><p>151b.6</p><section></section><text>gnas chen po zhes pa'i mthar thug pa'i brda sprad par bya ste 'od gsal ba'i bdag nyid can gzhan sgrub par byed pa'i gnas so/ /longs spyod rdzogs pa'i bdag nyid du ldang ba ni/ longs spyod rdzogs zhes pa la sogs pa me tog mdzes zhes bya ba nas brtsams nas longs</text></item>
<item><p>151b.7</p><section></section><text>spyod rdzogs pa gsungs so/ /longs spyod rdzogs pa yang sprul pa'i sku sgrub par byed pa'i gnas su sprul pa zhes bya ba la sogs pa nas yang dag par rdzogs pa'i byang chub ri zhes pa'i bar gyis gsungs so/ /rang bzhin med pa la sogs pa nas rdo rje'i ming can zhes pa'i mthar</text></item>
<item><p>152a.1</p><section></section><text>thug pa thams cad kyi rnam par dag pa ston pa gsungs so/ /'jam pa'i stan la zhes bya ba ni thog mar yid dang mthun pa'i gnas su kha shar du mngon par phyogs nas nang tshangs can gyi stan 'jam pa la sogs pa'i steng du/ sems dpa'i skyil krung gis</text></item>
<item><p>152a.2</p><section></section><text>nye bar 'dug ste dpal 'dus pa nga yin no zhes nga rgyal bya'o/ /de'i rjes su rang gi snying gar nyi ma'i steng du hUM yig las skyes pa'i rdo rje/ slar yang rdo rje'i steng du hUM yig bltas nas/ de'i sa bon gyi 'od zer gyis phyi rol tu lcags kyu'i rnam pas bcom ldan 'das 'chad par 'gyur ba'i</text></item>
<item><p>152a.3</p><section></section><text>ye shes kyi 'khor lo bkug nas mdun gyi nam mkhar rnam par bsgoms nas thog mar mchod yon dbul bar bya'o/ /de'i 'og nyid du sa bon las byung ba'i me tog la sogs pas yang dag par mchod nas/ phyag 'tshal ba dang sdig pa bshags pa la sogs pa yang dag par</text></item>
<item><p>152a.4</p><section></section><text>bsgrubs nas/ sems can thams cad la tshangs pa'i gnas gzhi'i rang bzhin byams pa la sogs pa'i sems bskyed par bya'o/ /de ma thag tu sgrub pa po stong pa nyid kyi rnam par thar pas tha mal pa'i nga rgyal bsal la skad cig gis bdag nyid rdo rje 'chang chen po'i gzugs kha dog dkar po phyag</text></item>
<item><p>152a.5</p><section></section><text>gnyis pa zhal gcig pa/ pad+ma dang zla ba'i gdan la bzhugs pa 'od kyi dkyil 'khor gyis rnam par mdzes pa/ mtshan sum cu rtsa gnyis 'chang ba/ dpe byad bzang po brgyad cus brgyan pa/ rdo rje dbyings kyi dbang phyug mas 'khyud pa/ sgyu ma lta bu'i skur bsam par bya'o/ /ye shes sgron ma rdo rje'i</text></item>
<item><p>152a.6</p><section></section><text>ting nge 'dzin gyi tshul gyis so/ /'di'i don rnam par bshad pa'i sgo nas nges par bshad par bya ste/ dz+nyA rtogs pa la'o/ /na ni dgag pa la 'jug pa ste/ gang la rtogs pa med pa de ye shes te 'on kyang don dam pa'i bden pa de mngon par brjod par bya ba ma yin no/ /snang ba ma lus pa zil</text></item>
<item><p>152a.7</p><section></section><text>gyis mnan nas 'jig rten gyi khams mtha' yas pa kun du snang bar byed pa de nyid sgron ma'o/ /mi phyed pa nyid kyi phyir rdo rje'o/ /rim pa 'dis de nas snying gar skad cig gis zhe sdang rdo rje 'chang bar 'gyur bar bsams nas/ rang gi rig ma dang lhan cig 'dod chags chen pos rjes su chags</text></item>
<item><p>152b.1</p><section></section><text>pa las de zhu nas a ba d+hU tI'i lam gyi pad+ma'i dbus su yang dag par spro bar bya'o/ /de nas badzra d+h+r-i ka ces pa'i sngags kyis phyi rol du phyung nas mi bskyod pa'i gzugs kha dog nag po zhal gsum pa phyag drug par bsams nas bdag gi mdun du 'dug par blta ste/ slar yang de rang gi</text></item>
<item><p>152b.2</p><section></section><text>lus la 'o ma dang chu'i tshul gyis rjes su zhugs nas bdag nyid in+d+ra nI la'i kha dog mche ba cung zad gtsigs pas 'jigs par byed pa dang mtshungs pa'i rnam pa reg bya rdo rje mas 'khyud pa sgyu ma lta bu'i sku/ nyi ma'i gdan la zhe sdang rdo rje'i gzugs sems dpa' gsum gyi bdag nyid can du bsam</text></item>
<item><p>152b.3</p><section></section><text>par bya'o/ /de lta bu ni zhe sdang rdo rje'i ting nge 'dzin la gnas te sngags pa'o/ /bshad ma thag pa 'di dag slob dpon zla ba grags pas mdzad pa'i rdo rje sems dpa'i sgrub thabs kyi dgongs pa blangs pa'o/ /gnas bsrung ba ni bsam par bya/ /zhes pa ni rim pa 'dis so/ /de la rim pa ni 'di</text></item>
<item><p>152b.4</p><section></section><text>yin te/ hUM yig ring po brjod nas de las skyes pa'i gshin rje'i gshed la sogs pa'i khro bo bcu po rnams yang dag par phyung ste/ g.yon brkyang gi stabs kyis nyi ma'i dkyil 'khor la gnas pa 'chad par 'gyur ba'i mtshan ma la sogs pa dang ldan pa rnams/ phyogs bcu'i dkyil 'khor rtse mor</text></item>
<item><p>152b.5</p><section></section><text>ni rnam par bsam par bya'o/ /rgyud du gsungs pa yang / khro bo zhe sdang gnas las skyes/ /rtag tu gsod la brtson pa rnams/ /sgrub po mchog gi chos can gyis/ /gsod pa'i don gyis 'grub par byed/ /ces bya ba'i gsung rab 'di'i don 'di yin te/ khro bo ni gshin rje mthar byed la</text></item>
<item><p>152b.6</p><section></section><text>sogs pa rnams so/ /zhe sdang gnas ni hUM yig go/ /de las skyes pa ni de las rdzogs pa'o/ /gsod la brtson pa ni gdul dka' 'dul bar byed pa'i las so/ /bgegs rnams gsod pa'i don gyis drag po'i las rnams 'grub par byed de mngon par 'dod pa'i don rdzogs par byed pa'o/ /mchog</text></item>
<item><p>152b.7</p><section></section><text>gi chos can ni shin tu mchog tu gsod pa'i rang bzhin can gyi zhes pa'o/ /bgegs kun rnam par gzhig don du/ /zhes pa la sogs pa la/ gnod mdzes 'og tu gnas pa la rnam par bltas pas sprul pa'i gnod mdzes gnyis pa bkug nas rang gi mdun na gnas te ci bgyi'i gzugs</text></item>
<item><p>153a.1</p><section></section><text>kyis bka' nod par rnam par bsams nas/ hUM yig bzhi pa'i sngags kyis khro bo'i gzugs can 'di yis ni zhes pa zhe sdang rdo rje khros pas bka' sbyin par bya'o/ /phyi nas gnod mdzes rgyal pos bka' thob nas phyogs bcur song ste/ dbang po la sogs pa'i</text></item>
<item><p>153a.2</p><section></section><text>bgegs kyi gtso bo rnams lcags kyus snying gar phug nas bkug ste zhags pas mgul pa bcings nas khro bo'i rgyal po bcu la yang dag par gtad nas slar yang nges par gnod mdzes mdun du gnas so/ /bkug pa'i bgegs kyi gtso bo rnams kyi kha dog dang mtshan ma la sogs pa'i rim</text></item>
<item><p>153a.3</p><section></section><text>pa bshad par bya ste/ de la rim pa ni 'di yin te/ dbang po ni shar gyi phyogs na gnas pa ser po mig stong pa lag pa gnyis pa zhal gcig pa/ g.yas pa dang g.yon pa'i lag pa dag gis rdo rje sgeg pas 'dzin pa rin po che'i cod pan can/ sa srung dkar po la zhon pa gshin rje mthar byed kyis so</text></item>
<item><p>153a.4</p><section></section><text>sor gnon bzhin par bsam par bya'o/ /de bzhin du shes rab mthar byed ni gshin rje'i phyogs su gshin rje nag po chen po zhal gcig pa lag pa gnyis pa g.yas pa dang cig shos kyi lag pa dag gis dbyug pa dang sdigs mdzub 'chang ba skra dmar ser 'bar ba gyen du brdzes pa/ g.yon brkyang gi</text></item>
<item><p>153a.5</p><section></section><text>ma he'i stan la'o/ /de bzhin du pad+ma mthar byed kyi ni nub kyi phyogs su chu lha dkar po zhal gcig pa lag pa gnyis pa g.yas pa dang g.yon pa'i lag pa dag gis klu'i zhags pa 'gying bas 'dzin pa/ rus sbal la zhon pa'o/ /de bzhin du bgegs mthar byed kyi ni lus ngan gyi phyogs su lus</text></item>
<item><p>153a.6</p><section></section><text>ngan ser po mi la zhon pa tshon po zhal gcig pa phyag gnyis pa g.yas kyi lag pas ne'u le dang g.yon gyi sa bon gyis gang ba can 'dzin pa rin po che'i cod pan can no/ /de bzhin du mi g.yo ba'i me'i phyogs su me lha tshon po/ dmar po 'bar bar bas brgyan pa dmar po lag pa bzhi pa g.yas pas</text></item>
<item><p>153a.7</p><section></section><text>mi 'jigs pa dang bgrang phreng 'phyang ba/ g.yon pas dbyug pa dang ril ba spyi blugs 'chang ba/ ra skyes kyi stan la'o/ /de bzhin du 'dod pa'i rgyal po'i bden bral gyi phyogs su srin po nag po zhal gcig pa phyag gnyis pa gcer bu cha lugs ngan pa/ mche ba gtsigs pa'i zhal skra grol ba g.yas</text></item>
<item><p>153b.1</p><section></section><text>na gri 'chang ba/ g.yon na thod pa 'chang ba/ g.yon brkyang pas ro'i stan la'o/ /de bzhin du dbyug pa sngon po'i rlung gi phyogs su rlung lha ljang gu zhal gcig pa phyag gnyis pa rlung ras 'chang ba rin po che'i cod pan can sha ba ser po'i stan la'o/ /de bzhin du stobs po che'i dbang ldan gyi</text></item>
<item><p>153b.2</p><section></section><text>phyogs su dbang phyug dkar po zhal gcig phyag gnyis pa g.yas na Da ma ru 'dzin pa/ g.yon na kha T+wAM ga 'dzin pa/ ral pa rus pa'i phreng ba dang ri bong can gyis brgyan pa khyu mchog la zhon pa'o/ /de bzhin du gtsug tor 'khor los sgyur ba'i steng du mes po ser po chen po/ /zhal</text></item>
<item><p>153b.3</p><section></section><text>bzhi pa phyag gnyis pa g.yas pa dang g.yon pa'i phyag dag gis bgrang phreng dang dbyu gu gsum pa 'dzin pa/ bong thung ba mchod phyir thogs pa can ral pas brgyan pa ngang pa la zhon pa'o/ /de bzhin du gnod mdzes rgyal po'i 'og phyogs su sa'i lha mo ser mo zhal gcig pa 'dam skyes la</text></item>
<item><p>153b.4</p><section></section><text>gnas pa/ g.yas na so ba'i snye ma thogs pa g.yon na bum pa thogs pa rin po che'i cod pan can no/ /rdo rje bdud rtsi rgya chen po/ /zhes bya ba la sogs pa la sgrub pa po nges par rtog par byed pa la/ de nas bdud rtsi 'khyil pa byang sgor sprul pa gnyis pa bzhag nas 'ongs te phyi nas phur</text></item>
<item><p>153b.5</p><section></section><text>pa bcu'i rnam par bsgom par bya'o/ /ut+pal sngon po'i 'dab ma sngo/ /zhes bya ba la sogs pa nas/ zhal gsum phyag drug rnam pa zhes bya ba'i mtha' thug pa rtsa ba nyid las bdud rtsi 'khyil pa'i khyad par thams cad gsal lo/ /'og ces bya ba la sogs pa la bgegs kyi gtso bo</text></item>
<item><p>153b.6</p><section></section><text>bcu po rnams kyi spyi bor gdab cing 'og ji srid par rnam par bsam par bya'o/ /rdo rje tho ba phyag bsnams pa'i/ /zhes bya ba la sogs pa la gnod mdzes rgyal po langs nas gshin rje gshed kyi byin pa'i tho bas sam yang na rang gi mtshan ma nges par sprul pas oM g+ha g+ha zhes bya ba la sogs</text></item>
<item><p>153b.7</p><section></section><text>pa'i sngags brjod cing brdung bar bsam par bya'o/ /brdung bar byed pa dang dus mtshungs pa ru rdo rje'i phur bu dang rdo rje'i tho ba dag las 'phros pa'i rdo rje'i mes dbang po la sogs pa'i 'khor rnams kun nas 'bros par 'gyur bar rnam par bsams te/ gdug pa rnams tshig bzhin pas</text></item>
<item><p>154a.1</p><section></section><text>phan tshun de dang de'o zhes bya ba 'dis/ phyogs bcur phur bus btab nas ni/ /de nas steng 'og byin gyis brlab/ /ces bya ba ni Tak+ki hUM dzaHzhes pa'i yi ge bzhi yis lcags dang chu dang me dang rlung gi ra ba bzhi po rim pa ji lta ba bzhin du gru bzhi la sogs pa'i dbye bas</text></item>
<item><p>154a.2</p><section></section><text>phyi rol du rnam par bsam par bya'o/ /de'i steng du b+h+rUM yig gis rdo rje'i gur ro/ /yi ge gsum gyi go cha'o/ /hUM yig gis sna tshogs rdo rje'i rang bzhin gyi sa'i cha bsgom par bya'o/ /de'i rjes su don dam par stong pa nyid kho na don dam pa'i bsrung ba zhes pa 'di gsal du 'jug pa ni/ dngos</text></item>
<item><p>154a.3</p><section></section><text>po med pa zhes bya ba la sogs pa'i tshigs su bcad pa'i don gyis so/ /brtan pa dang g.yo ba'i dngos po med pa la sgom par byed pa med pas sgom pa med pa ste/ bsgom par bya ba med pa'i phyir ro/ /sgom pa bsgom pa nyid ma yin/ /zhes pa ni gang yod pa de yang sgom pa ma yin te/ sgom</text></item>
<item><p>154a.4</p><section></section><text>pa dang bral du zin yang yod pa nyid kyi phyir ro zhes pa'o/ /de ltar dngos po med pa dang ldan pa gang yin pa de ni dngos po yod par mi 'gyur ro/ /de'i phyir bsgom par bya ba dang sgom pa po dang / sgom pa dmigs su med pa'o/ /yang na don dam pa'i bden pa la sgom pa med pa</text></item>
<item><p>154a.5</p><section></section><text>ste/ gzod ma nas dag pa nyid kyi phyir ro/ /gang kun rdzob kyi bden pa'i bdag nyid can du bsgom pa de yang / bsgom par bya ba ma yin te bden pa'i phyir ro zhes bya ba'i rnam pa 'dis bden pa gnyis kyi bdag nyid can gyis dngos po bsgom par bya bar mi 'gyur te/ bden pa</text></item>
<item><p>154a.6</p><section></section><text>gnyis gnyis su med par mthong ba tsam gyis grol ba'i phyir ro/ /des na sgom pa po dang sgom pa dang bsgom par bya'o zhes 'di rnams la mngon par zhen pa zung 'jug gi rim pa lhag par rtogs pa rnams la dmigs su med de yod pa ma yin no/ /'dis srung ba'i 'khor lo la sogs</text></item>
<item><p>154a.7</p><section></section><text>pa'i dngos po rnams thams cad stong pa nyid du gsungs so/ /de nas sngon gyi smon lam gyi nus pa las ldang bar byed pa'i don du so sor dang por srid pa bskyed pa'i rim pas rten gyi dkyil 'khor bskyed par bya'o/ /rnam gzhag rim par gsungs pa yang / /gnas ni bskyed pa sngon</text></item>
<item><p>154b.1</p><section></section><text>'gro bas/ /rdo rje gsum bskyed bsgom par bya/ /zhes so/ /ye shes sa ni byin gyis brlab/ /ces pa ni/ sems kyi sa gzhi ye shes kyi sar byin gyis brlab par bya zhing bskyed par bya'o zhes pa'i don to/ /nam mkha' dbyings kyi dbus gnas par/ /rlung gi dkyil 'khor bsgom par bya/ </text></item>
<item><p>154b.2</p><section></section><text>zhes pa la sogs pa la/ sa bon hUM gnyis yaM las byung ni/ hUM gnyis gnyis kyi dbus su chud pa'i yaM yig go/ /de la yaM yig yongs su gyur pa las rlung gi dkyil 'khor ro/ /rdo rje gnyis dang yang dag ldan/ /zhes bya ba ni gzhogs dag tu hUM yig gnyis las skyes pa'i rdo rje</text></item>
<item><p>154b.3</p><section></section><text>gnyis kyis mtshan pa'o/ /de bzhin du gzhan yang dkyil 'khor gsum la yang mkhas pas rig par bya'o/ /dkyil 'khor bzhi po yang dag bsdus/ /rdo rjes cha'i dkyil 'khor la/ /zhes pa ni dkyil 'khor bzhi po yang dag par bsdus nas rdo rje'i rang bzhin sa'i char</text></item>
<item><p>154b.4</p><section></section><text>bsam zhing bsgom par bya'o/ /yang na rlung la sogs pa'i dkyil 'khor bzhi la gnas pa'i rdo rje yongs su gyur pas sa'i dkyil 'khor gyi steng du sna tshogs rdo rje'o/ /kha cig na re/ nam mkha'i dbyings ni chos kyi 'byung gnas bri'o/ /de'i dbus su sna tshogs chu skyes kyi ze 'bru'i steng du yaM</text></item>
<item><p>154b.5</p><section></section><text>yig la sogs pa las skyes pa'i rlung la sogs pa'i dkyil 'khor yang dag par bsdus te/ sna tshogs rdo rje'i rang bzhin gyi sa'i char sgom pa pos rnam par bsgom par bya'o zhes so/ /der ni zhes pa ni sna tshogs rdo rje'i snam bu'i dbus su b+h+rUM yig kha dog dkar po rnam par snang mdzad kyi</text></item>
<item><p>154b.6</p><section></section><text>rang bzhin/ de yongs su gyur pas grub bzhi la sogs pa'i yon tan dang ldan pa/ gsal ba sgyu ma lta bu sna tshogs pad+ma'i steng du zla ba dang nyi ma la sogs pa'i gdan dang ldan pa'i khang pa brtsegs pa brtul zhugs can gyis bsgom par bya'o/ /de bzhin du yang rgyud du gsungs pa/ gsal</text></item>
<item><p>154b.7</p><section></section><text>ba la sogs dkyil 'khor ldan/ /de bzhin gshegs pa kun gyi grong / /zhes so/ /'di'i dbus su sa bon dang bral bas skad cig gi bdag nyid zhal gsum pa la sogs pa rdo rje 'chang chen po'i gzugs rnam par snang mdzad la sogs pa'i dkyil 'khor pas yongs su bskor ba yang</text></item>
<item><p>155a.1</p><section></section><text>bsam par bya'o zhes pa ni lhag par mos pa ste rgyu'i dkyil 'khor ro/ /slar yang kha sbyar sbyor ba yis/ /zhes pa la sogs pa ni rgyu'i dkyil 'khor la gnas pa'i lha sum cu so gnyis kyi rang bzhin rnams kha sbyar sbyor ba yis te/ gnyis su med pa'i spyor</text></item>
<item><p>155a.2</p><section></section><text>bas rang gi lus kyi dkyil 'khor du rab tu gzhug par bya'o zhes pa'i don to/ /slar yang de rnams lus su gtogs pa sangs rgyas rnams te phung po dang khams dang skye mched kyi rang bzhin rnams su yang dag par bsams te/ rnam par bsgom par bya'o/ /rim pa ji bzhin te gnas</text></item>
<item><p>155a.3</p><section></section><text>ji lta bar don dam pa'i 'khor lo yis te/ dkyil 'khor gyi 'khor lo zhu ba'i go rims kyis de bzhin nyid la ste/ 'od gsal du rab tu gzhug par bya ste/ 'chad par 'gyur ba'i gzugs phung du gtogs pa zhes bya ba la sogs pa'i tshigs su bcad pas so/ /bsad nas zhes bya ba</text></item>
<item><p>155a.4</p><section></section><text>la sogs pas ni stong pa nyid kyi rang bzhin gyis rang bzhin med pa can du bya ba'o/ /de bzhin gshegs pa'i ste de bzhin gshegs pa 'di dag go/ /de ci zhe na de'i tshogs te sku'i dkyil 'khor du gtogs pa'i lha'i 'khor lo zhes mngon par dgongs so/ /'dis rab mchog ste mchog tu</text></item>
<item><p>155a.5</p><section></section><text>khyad par du 'phags pa'i phyag rgya chen po'i mtshan nyid kyi dngos grub thob par 'gyur te/ blo dang ldan pas so sor rnyed par 'gyur ro/ /gzugs phung zhes bya ba la sogs pa la gzugs kyi phung po ni rnam par snang mdzad do/ /rtog pa me long ni me long ye shes kyi rang bzhin no/ /sa khams</text></item>
<item><p>155a.6</p><section></section><text>ni sra ba nyid kyi rang bzhin spyan ma'o/ /mig gi dbang po ni sa'i snying po'o/ /gzugs kyang ni gzugs rdo rje'o/ /khro bo yang dag ldan ni khro bo'i rigs dang bcas pa ste gshin rje mthar byed dang mi g.yo ba dang bcas pa'o/ /byams pa yang lnga par te rnam par shes pa'i phung por 'gyur ro/ / </text></item>
<item><p>155a.7</p><section></section><text>de ltar tshigs su bcad pa'i mthar thams cad du yang rnal 'byor pas brtag par bya'o/ /tshor ba zhes bya ba la sogs pa la tshor ba'i phung po ni rin chen 'byung ldan no/ /mnyam nyid ni mnyam pa nyid kyi ye shes yongs su thob pa'o/ /chu khams ni gsher ba'i rang bzhin mA ma kI'o/ / </text></item>
<item><p>155b.1</p><section></section><text>rna ba'i dbang po ni phyag na rdo rje'o/ /sgra yang ste sgra rdo rje ma'o/ /khro bo gnyis dang yang dag ldan ni shes rab mthar byed dang bcas pa'o/ /'du shes zhes bya ba la sogs pa ni 'du shes kyi phung bo ni 'od dpag med do/ /so sor rtog pa ni so sor rtog pa'i ye shes kyi rang bzhin yang</text></item>
<item><p>155b.2</p><section></section><text>ngo / /byin za ni me'i khams kyi rang bzhin dkar mo'o/ /sna'i dbang po ni nam mkha'i snying po'o/ /dri yang ste dri rdo rje ma'o/ /khro bo gnyis dang yang dag ldan ni pad+ma mthar byed dang dbyug pa sngon po dang bcas pa'o/ /gzhan gyi sa la gnas pa'i byang chub sems dpa' yang gzhan du</text></item>
<item><p>155b.3</p><section></section><text>rab tu 'jug par byed pa ni yul dang yul can yin pa'i phyir ro/ /'du byed ces bya ba la sogs pa ni 'du byed kyi phung po ni don yod grub pa'o/ /bya ba sgrub pa ni bya ba rjes su sgrub pa'i ye shes yongs su thob pa yang ngo / /rlung ni rlung gi rang bzhin sgrol ma'o/ /lce'i dbang po ni 'jig</text></item>
<item><p>155b.4</p><section></section><text>rten dbang phyug go/ /ro yang ro rdo rje ma'o/ /khro bo gnyis dang yang dag ldan ni bgegs mthar byed dang stobs po che dang bcas pa'o/ /steng 'og khro bor yang dag ldan/ /zhes bya ba la sogs pa ni gtsug tor can dang gnod mdzes rgyal po dag dang yang dag par ldan pa'o/ /rang bzhin</text></item>
<item><p>155b.5</p><section></section><text>ni reg bya rdo rje ma'o/ /snang ba'i sgras sgrib pa thams cad rnam par sel ba dang kun du bzang po dang 'jam dpal rnams gzung bar bya'o/ /snang ba la sogs pa ye shes gsum gyi rang bzhin dang bcas pa rnam shes phung por zhugs pa ste bcom ldan 'das mi bskyod pa'i sku'i nang du chud</text></item>
<item><p>155b.6</p><section></section><text>pa'o/ /rnam shes yang ni 'od gsal la'o/ /zhes pa ni bcom ldan 'das kyi sku ni/ mgo bo'am ni rkang pa'am/ /ji srid snying gar phyin pa'i bar/ /zhes pa'i rim pa 'dis stong pa nyid kyi mthar thug par 'gyur ba zhes pa'o/ /'di'i rnam grangs ston par byed pas mya ngan</text></item>
<item><p>155b.7</p><section></section><text>'das zhes bya ba la sogs pa ni go sla'o/ /dman pa ni mi brtan no zhes pa'i rigs pa las de'i nga rgyal brtan par/ oM shu n+ya tA dz+nyA na zhes bya ba la sogs pas bya'o/ /'di nyid kyi rang gi ngo bo ston par byed pa don dam dkyil 'khor zhes bya ba la sogs pa'i tshig rnams kyis so/ / </text></item>
<item><p>156a.1</p><section></section><text>'od gsal bar ni rab zhugs pa'i ni rnal 'byor pa 'od gsal ba la dmigs pas nyon mongs pa'i dri ma mtha' dag rab tu bkrus te de'i 'og tu/ ldang bar yang dag rab blta bya/ /sngags kyi sku yi rab sbyor gyis/ /zhes pa la sogs pa ni yi ge gsum gyi</text></item>
<item><p>156a.2</p><section></section><text>sngags kyis bskyed cing rdzogs pa'i sku de'i rab sbyor ni rdo rje bzhi ste 'di'i don ni/ dang po stong nyid byang chub ste/ /gnyis pa la ni sa bon bsdu/ /gsum pa gzugs ni rdzogs pa ste/ /bzhi pa yi ge dgod pa'o/ /'chad par 'gyur ba'i rim pa 'dis lha la dmigs pa so sor</text></item>
<item><p>156a.3</p><section></section><text>rtogs pa sbrel bar bya'o/ /nam mkha'i khams ni sems nyid 'od gsal ba ste/ de'i phyir hUM yig yongs su gyur pa'i thabs kyi ngo bo nyi ma'i dkyil 'khor ro/ /slar yang sngags pas te rnal 'byor pas de'i steng du oM yig yongs su gyur pa'i zla ba'i gzugs so/ /der te</text></item>
<item><p>156a.4</p><section></section><text>zla ba'i gzugs kyi dbus su AHyig yongs su gyur pa'i pad+ma 'dab ma brgyad pa kha dog dmar po'o/ /pad+ma'i ze'u 'bru'i steng du steng nas steng du 'byung ba'i oM AHhUM zhes pa'i yi ge gsum rnam par bsams nas/ 'di'i bar ma chod par nyi ma la sogs pa yongs su gyur pa'i zla</text></item>
<item><p>156a.5</p><section></section><text>ba'i dkyil 'khor yongs su rdzogs pa sems tsam mchog tu gsal ba shes rab snang ba'i rang bzhin bsgom par bya ste dman pa'i sgom pa po'o/ /de nyid du brtan pa dang g.yo ba'i dngos po thams cad nang du chud nas rang gi sems kyi rin po che/ oM d+harma d+hA tu zhes bya ba la sogs</text></item>
<item><p>156a.6</p><section></section><text>pa'i sngags kyis brtan par bya'o/ /de bzhin du yang gsungs ba/ ye shes tsam la snyoms 'jug pa/ /rnal 'byor zhes pa mngon brjod bya/ /zhes te rnal 'byor ro// //slar yang zhes bya ba la sogs pa ni/ rnal 'byor pa yis zla dbus su ste zla ba'i dkyil 'khor gyi steng du</text></item>
<item><p>156a.7</p><section></section><text>yi ge gsum rnam par bsam par bya'o/ /yi ge gsum yongs su gyur pa las yang dag par skyes pa'i mngon par byang chub pa rnam pa lnga ston par byed pa'i rdo rje dkar po rtse mo lnga pa'o/ /rdo rje'i steng du slar yang yi ge gsum thabs kyi ye shes kun du snang ba snang ba mched pa'i rang</text></item>
<item><p>156b.1</p><section></section><text>gi ngo bo'o/ /shes rab thabs su mnyam sbyor las/ /lha yi gzugs su 'byung bar 'gyur/ /zhes dgongs pa bla na med pa'i rigs pas ye shes gnyis po 'di dag yongs su gyur pas kun da zla ba dkar dang mtshungs te longs spyod rdzogs pa'i sku snang ba nye bar thob pa ste phyag</text></item>
<item><p>156b.2</p><section></section><text>gnyis pa zhal gcig pa dang po'i mgon por bdag nyid rnam par bsam par bya'o/ /de kho na nyid grub par klu'i blo'i zhabs kyis gsungs pa yang / /ji ltar 'dod pa'i phyogs gnas te/ /skad cig nyid la lha bzang po/ /zhal gcig phyag ni gnyis par ni/ /lha 'di bsgom par bya ba</text></item>
<item><p>156b.3</p><section></section><text>yin/ /zhes so/ /de bzhin du gal te rnam par snang mdzad la sogs pa rnams gtso bo nyid kyi sgom par 'dod na de'i tshe de rnams yi ge gsum yongs su gyur pa las 'khor lo la sogs pa dang / de las rdo rje 'chang chen po'i gzugs su bsgom par bya'o zhes pa rjes su rnal 'byor</text></item>
<item><p>156b.4</p><section></section><text>ro/ /mi bskyod pa zhes bya ba la sogs pa tshigs su bcad pa gnyis po gang yin pa'i rnam par bshad pa/ dgod pa'i de ma thag tu blta bar bya ste dgod pa bya bzhin pa ni dang po'i mgon po sprul pa'i sku 'dzin pa'i don du phung po dang khams dang skye mched rnams rjes su zhugs par</text></item>
<item><p>156b.5</p><section></section><text>bya'o/ /de bzhin du yang rgyud du gsungs pa/ skyes bu chen po'i gzugs de bzhin gshegs pa thams cad kyi sngags kyis byin gyis brlab bo/ /de ma thag tu byin gyis brlabs pa tsam gyis byang chub kyi sems rdo rje de nyid de bzhin gshegs pa thams cad kyis gsum pa lta bur</text></item>
<item><p>156b.6</p><section></section><text>mthong bar gyur to zhes so/ /slar yang gsungs pa yang / ji ltar phyogs bcur bzhugs pa'i rgyal dbang po/ /de yi sku la sha rus khrag med kyang / /sems can phan ched khams ni rab 'jug byed/ /sprul pa'i sku yi mdzad pa mdzad par byed/ /ces so/ /de nas dgod pa yang</text></item>
<item><p>156b.7</p><section></section><text>dag bya/ /zhes pa la sogs pa ni rnam par snang mdzad sogs/ gnod mdzes kyi mthar thug ces pa ste sa bon dgod pa ni gnas ji lta bar stong bar khong du chud par bya'o/ /sa bon gyi gnas la sogs pa ni rtsa ba nyid las gsal lo/ /'on kyang khyad par yod pa ni/ gti mug</text></item>
<item><p>157a.1</p><section></section><text>dga' ma la sogs pa rnams kyi dgod pa la/ laM m+'aM paM tAM ngo / /yul gyi lha mo rnams kyi yang dzaHhUM baM hoH/ zhes pa sa bon gyi yi ge kha cig yang bri bar byed de/ bshad pa 'di ni bsam par bya ste/ gang las na rang gi ming gi yi ge nyid sa bon du rtsa ba'i rgyud du</text></item>
<item><p>157a.2</p><section></section><text>mthong ba nyid kyi phyir ro/ /des na mo ha rA ti la sogs pa'i sngags sa bon du gyur pa rgyud du nye bar bstan pa'i phyir sa la sogs pa'i rang bzhin la dgod do zhes so/ /de bzhin du yul gzugs rnam pa gsum la sogs pa rnams kyang gzugs rdo rje ma la sogs pa'o zhes so/ / </text></item>
<item><p>157a.3</p><section></section><text>'di rnams 'dir nye bar blangs pa med pa'i phyir ci ltar dgod ces 'dri na bden te sgrub pa chen por sa snying la sogs rnams kyis zhes pa la sogs pas gsal bar 'gyur ro zhes phyi mar ro/ /da ni mi bskyod pa rjes su zhugs pas sngar gsungs pa'i tshigs su bcad pa gnyis kyis</text></item>
<item><p>157a.4</p><section></section><text>lhan cig sbrel lo/ /de nas dgod pa zhes bya ba la sogs pa ni/ phung po la sogs ji bzhin rim/ /zhes pa'i mthar thug pa'i gzhung mthar gyis thams cad bdag gis rnam par bshad do/ /'dis sku'i dkyil 'khor rdzogs par 'gyur zhes te shin tu rnal 'byor ro/ /da ni rnal</text></item>
<item><p>157a.5</p><section></section><text>'byor chen po bstan par 'dod nas/ spyi bo'i dbus su gnas zhes bya ba la sogs pa gsungs te/ bdag po rab tu sbyor ba yi/ /zhes bya ba ni bshad ma thag pa las spyi bo'i dbus su gnas pa'i zla ba'i dkyil 'khor/ de'i steng du oM yig de las spyan ma rnam pa sna tshogs pa</text></item>
<item><p>157a.6</p><section></section><text>dang sku'i rdo rje bsam par bya'o zhes sbrel lo/ /de dbus zhes bya ba la sogs pas ni rnam par snang mdzad kyi tshogs kyi dbus su bdag po ste gtso bo gcig tu gyur pa bsam par bya'o zhes pa ni go sla'o/ /sangs rgyas sku 'chang ba zhes bya ba la sogs pa ni sangs rgyas ni dus gsum du</text></item>
<item><p>157a.7</p><section></section><text>bzhugs pa'i de bzhin gshegs pa rnams so/ /de rnams kyi sku de'i bdag nyid kyis 'dzin par byed do zhes pas sangs rgyas sku 'chang ba/ dpal ni spyan ma ste de gang la yod pa de ni dpal ldan no/ /rdo rje gsum ni rdo rje 'chang chen po'o/ /des dbyer mi phyed pa nyid kyi bdag nyid gcig</text></item>
<item><p>157b.1</p><section></section><text>tu gyur pa'o/ /bdag la ste bdag gi lus la byin gyi rlabs kyis gnas te so sor gnas par mdzad du gsol/ sku'i rdo rje can zhes pa ni dang po'i gcig gi tshig gi don la mang po'i tshig ni lung yin pa'i phyir ro/ /de bzhin du gzhan du yang tshigs su bcad pa gnyis la</text></item>
<item><p>157b.2</p><section></section><text>shes par bya'o zhes so/ /phyogs bcur zhes pa'i tshigs su bcad pa 'dis/ /rnam par snang mdzad kyi tshogs mtha' dag la sgom pa pos gsol ba gdab par bya'o/ /de bzhin du 'chad par 'gyur ba'i gsung dang thugs dag la yang ste/ lhag ma ni sngar bzhin no/ /spyan ma</text></item>
<item><p>157b.3</p><section></section><text>zhes bya ba la sogs pa ni gsol ba btab ma thag tu lha'i tshogs gnyis phan tshun snyoms par zhugs pa sngon ma can gyi mchog tu dga' ba'i bde ba nyams su myong bas khu ba dkar po'i rang bzhin gyi rnam par snang mdzad kyi sgo nas zhugs te ye shes kyi sa thob nas 'dod pa mtha' dag rdzogs</text></item>
<item><p>157b.4</p><section></section><text>shing dgyes par gyur par rnam par bsam par bya'o/ /sku gang yin zhes bya ba la sogs pa nas/ oM zhes pa'i mthar thug pa gnyis su med pa'i nga rgyal brtan par bya'o zhes pa ni bsdus pa'i don to/ /de bzhin du gsung dang thugs byin gyis brlab pa dag la rim pa ji lta bar dmar po dang</text></item>
<item><p>157b.5</p><section></section><text>nag po'i khu ba'i rang bzhin gyis gnas ji lta bar rab tu zhugs par rtogs par bya'o/ /lce'i chu skyes pa la sogs pa ni rtsa ba nyid las gsal lo/ /chos zhes bya ba la sogs pa la chos ni 'od dpag med do/ /gsung lam ni gsung gi rang bzhin nyid kyi phyir ro/ /dpal ni gos dkar</text></item>
<item><p>157b.6</p><section></section><text>mo ste de dang ldan pa nyid kyi phyir dpal ldan no/ /rdo rje gsum zhes bya ba la sogs pa ni snga ma bzhin no/ /rdo rje chos gang nyid ces bya ba la sogs pa la/ gang zhes pa ni gang zhig ces thob pa la tshig tshig ma yin pa'o/ /ci 'dra ba nges par brjod pa ni nges pa'i tshig ste/ de'i phun sum</text></item>
<item><p>157b.7</p><section></section><text>tshogs pa'i rgyun gang yin pa ni nges tshig phun sum tshogs pa ste/ nges tshig smos pa nye bar mtshon pa des chos dang don dang spobs pa rnams kyang gzung ngo / /bdag gi tshig kyang de 'dra zhing ni de 'dra ba'i gsung ngo / /chos 'dzin pa dang 'dra ba zhes pa ni chos 'dzin pa lta bur shog ni gyur cig</text></item>
<item><p>158a.1</p><section></section><text>go/ /'dis sgra ma lus pa rnams rjod par byed pas phun sum tshogs pa zhes bstan no/ /snying gar dgod ces bya ba la sogs pa ni go sla'o/ /der ni zhes pa ni ri bong can gyi gzugs la hUM yig las skyes pa'i rdo rje ze'u 'brur slar yang sa bon 'od zer lnga dang</text></item>
<item><p>158a.2</p><section></section><text>ldan pa zhes pa man ngag go/ /de nas zhes bya ba la sogs pa ni slar yang go sla'o/ /rdo rje thugs 'chang zhes bya ba la sogs pa la/ rdo rje lta bu'i thugs ni rdo rje'i thugs te 'khor ba dang mya ngan las 'das pa dag tu ma 'dres pa nyid kyi phyir de lta bur gyur pa'i thugs 'chang bar</text></item>
<item><p>158a.3</p><section></section><text>byed do zhes pas rdo rje thugs 'chang ste mi bskyod pa'o/ /mA ma kI dang yang dag par ldan pa nyid kyi phyir dpal ldan no/ /rdo rje gsum zhes bya ba la sogs pa ni snga ma bzhin no/ /kun du bzang po'i thugs gang yin/ /gsang ba pa'i dbang zhes bya ba la sogs pa la gsang ba ni gnyis su med pa'i</text></item>
<item><p>158a.4</p><section></section><text>ye shes so/ /de sgrogs par byed do ston par byed do zhes pas gsang ba pa ste rnam par snang mdzad la sogs pa rnams so/ /dbang por byed do zhes pas dbang bo ste gsang ba pa rnams kyi dbang po de kho na nyid ston pa po rnams kyi gtso bor gyur pa zhes pa'i don to/ /blo ldan pa ni blo ni reg bya rdo rje</text></item>
<item><p>158a.5</p><section></section><text>ma'o/ /de gang la yod pa de ni blo ldan de rnam pa 'di lta bu'i mi bskyod pa'i thugs gang yin pa'o/ /bdag gi sems kyang de 'dra zhing / /rdo rje 'dzin dang mtshungs par shog ni rdo rje 'chang lta bu'i'o/ /oM sar+b+ba ta thA ga ta tsit+ta zhes bya ba la sogs pa nas/ dam tshig sems dpa' bsam par bya/ /zhes</text></item>
<item><p>158a.6</p><section></section><text>pa'i mthar thug pa rtsa ba nyid las rtogs sla bar bshad do/ /snying ga'i dbus gnas phra mo yi/ /ye shes sems dpa' rnam bsgom bya/ /zhes pa la sogs pa la snying ga'i dbus su gnas pa'i ste rdzogs pa dam tshig sems dpa'i thugs kar phra mo ste nas 'bru'i tshad tsam kha dog dmar po</text></item>
<item><p>158a.7</p><section></section><text>phyag gnyis pa zhal gcig pa rang snang gi shes rab ma la 'khyud pa/ rdo rje dang rdo rje dril bu 'dzin pa/ sna tshogs pad+ma'i steng du zla ba'i gdan la ye shes sems dpa'i bsgoms nas de'i thugs kar dgod ces pa ni de'i snying gar zla ba'i dkyil 'khor gyi steng du hUM las skyes pa'i rdo rje la ni hUM gi yi ge oM</text></item>
<item><p>158b.1</p><section></section><text>yig la sogs pas yongs su bskor ba ting nge 'dzin sems dpa'i ming can bsgom par bya'o/ /de bzhin du rnam par snang mdzad la sogs pa'i rnal 'byor pas/ oM yig la sogs pa las skyes pa'i rang gi stan gyi steng du/ oM yig la sogs pa las skyes pa rang gi mtshan ma'i</text></item>
<item><p>158b.2</p><section></section><text>dbus su oM yig la sogs pa bsam par bya'o zhes pa'o/ /de'i rjes su slar yang dbu rgyan la rdo rje 'chang chen po sku mdog dkar po zhal gcig pa phyag gnyis pa rdo rje dbyings kyi dbang phyug ma dang lhan cig kha spyor gyi sbyor bas byang chub kyi sems 'dzag pa'i rgyun rnams kyis lus</text></item>
<item><p>158b.3</p><section></section><text>thams cad tshim par byed par bsam par bya'o zhes pa ni man ngag go/ /rnal 'byor chen po ste 'dis rang gi don phun sum tshogs pa mngon par brjod do/ /da ni gzhan gyi don phun sum tshogs pa'i ched du phyag rgya sgrub pa brtsam par bya ste/ bu mo rnyed nas zhes bya ba la sogs</text></item>
<item><p>158b.4</p><section></section><text>pa la/ 'dod par bya ba'i gzugs nyid kyi phyir bu mo yangs pa bden pa gnyis kyi bdag nyid can gyi mig ste/ phyag rgya chen po gang yin pa de ni mig yangs so/ /'di nyid kyi khyad par gzugs dang lang tshos brgyan/ sngo bsangs ut+pal sngon po'i 'dab/ /ces so/ /btso</text></item>
<item><p>158b.5</p><section></section><text>blag mkhan ni zhes pa ni chos kyi sbyin pas gdul bya'i dkyil 'khor pa rnams la mi bskyod pa'i rang gi rigs kyi yan lag can mas rjes su zhen par byed do zhes pa'i don to/ /legs par bslabs pa ni skal ldan ma'i'o/ /de nyid kyi phyir sgrub pa po la gus te mnyes gshin</text></item>
<item><p>158b.6</p><section></section><text>pa'o/ /de ltar khyad par du 'phags pa'i phyi rol gyi lus can ma blangs pa ste/ yang dag par bzung nas mdun du bzhag ste/ der tha mal ba'i dngos po bsal nas 'chad par 'gyur ba'i ye shes kyi phyag rgya dang 'dra bar zhal gcig pa phyag gnyis pa sku mdog dkar mor rnam par</text></item>
<item><p>158b.7</p><section></section><text>bsgom par bya'o/ /ye shes kyi yan lag can ma nyid de 'dra ba ni/ snying la gnas pa'i lha mo che/ /rnal 'byor pa yi rnal 'byor 'bebs/ /sangs rgyas kun gyi skyed mdzad ma/ /rdo rje dbyings kyi dbang mor bshad/ /ces so/ /phyi dang nang gi bdag nyid can gyi phyag rgya ma nges par</text></item>
<item><p>159a.1</p><section></section><text>bsams nas/ phung po dang khams dang skye mched la sogs pa rnams la rnam par snang mdzad la sogs pa'i sa bon oM yig la sogs pa dgod par bya'o/ /'dir ni khyad par yod de lag pa la sogs pa'i yan lag rnams la hUM yig las skyes pa'i</text></item>
<item><p>159a.2</p><section></section><text>khro bo'i rgyal po rnams rnam par dgod par bya'o/ /reg bya rdo rje ma la rjes su zhugs pas bdag nyid kyi gzugs kyi phyag rgyar bsgoms nas rdo rje pad+ma 'du bya ba sngon du 'gro bas rjes su chags pa'i nga rgyal gyis 'khyud pa dang 'o bya ba la sogs pas byas nas hUM yig brjod cing / mchog gi rnal</text></item>
<item><p>159a.3</p><section></section><text>'byor pa 'od dpag med kyi sbyor bas btsun mo'i las la gnas par 'gyur ro/ /de nas snang ba la sogs pa ye shes gsum po gsal bar nyams su myong bas rang gi lus la gnas pa'i de bzhin gshegs pa rnams yang dag par bskul te bde ba chen po'i ngo bo byang chub kyi sems 'dzag</text></item>
<item><p>159a.4</p><section></section><text>pa'i gnas skabs su rdo rje'i kha'i bu gar phaT yig ser po'i sngags kyis byang chub kyi sems pad+ma'i dbus su phyung ste/ de ma thag don yod grub pa'i nga rgyal gyis rang gi lus la gnas pa'i sangs rgyas dang byang chub sems dpa' rnams mchod par bya ste nam mkha' lding gi phyag rgyas so/ / </text></item>
<item><p>159a.5</p><section></section><text>rgyud gzhan du yang gsungs pa/ bdud rtsi lce yis blangs nas ni/ /gtsang ma'i ched du stobs kyi yang / /zhes so/ /oM sar+b+ba ta thA ga ta zhes bya ba la sogs pa ni rtsa ba nyid las go sla'o/ /'dis ni 'di skad brjod pa yin te/ oM yig spyi bor bsam par bya/ zhes bya ba nas brtsams</text></item>
<item><p>159a.6</p><section></section><text>te/ oM sa spru ta thA ga ta pU dza zhes bya ba'i mthar thug pa rtsa ba'i gzhung gi go rims kyis bdag gis thams cad rnam par bshad do/ /'dis dga' ba dang bde ba'i mthar thug pas ting nge 'dzin rgyal po mchog ces bya ba dang po'i ting nge 'dzin to/ /da ni gzhan gyi don phun sum tshogs pa'i ched</text></item>
<item><p>159a.7</p><section></section><text>du srid pa skyed pa'i rim pa sgom pa pos dkyil 'khor gyi 'khor lo yang dag par dbyung bar bya'o/ /ji ltar ji snyed nyid lus la dgod pa de nyid chung bas bsgom par bya'o zhes bshad pa'i rgyud rdo rje phreng bar bshad pa nyid kyi phyir ro/ /rang sngags yi ge las rdzogs pa/ /zhes bya ba sogs</text></item>
<item><p>159b.1</p><section></section><text>pa 'di'i don ni shes rab kyi pad+ma'i dbus su sa bon sum cu so gnyis kyi bdag nyid can byang chub kyi sems kyi rang bzhin hUM yig la sogs pa bltas nas de nas rang gi sngags kyi yi ge hUM yig des rdzogs pa'o/ /rdo rje gsum gyis byin brlabs bdag /ces pa bdag gi ba'i sku dang</text></item>
<item><p>159b.2</p><section></section><text>gsung dang thugs byin gyis brlabs pa ni rdo rje gsum gyi bdag nyid zhe sdang rdo rje'i gzugs su mngal du bskyed par bya ste thugs rdo rje'o/ /yang na ye shes kyi yan lag can ma'i phyogs la ni dngos su byang chub kyi sems byin pa nyid yang dag par 'byung ba ma yin no zhes byas nas/ sngags</text></item>
<item><p>159b.3</p><section></section><text>gcig pus sprul pa nyid kyi lha sum cu so gnyis kyi dkyil 'khor gyi 'khor lo rdzogs pas rdzogs par bya'o/ /rnam par gzhag par gsungs ba yang byang chub kyi sems sam/ sngags gcig pus sprul pa las shes so/ /'dir gsungs pa yang / sgra tha dad ma yin pa'i rim pa</text></item>
<item><p>159b.4</p><section></section><text>la'o/ /badzra d+h+r-i ka sngags las rdzogs pa'i/ /zhes bya ba la sogs pa la mngon par byang chub pa rnam pa lnga ston par byed pa'i rdo rje 'chang bar byed pas badzra d+h+r-ika go/ /yang na bden pa gnyis kyi bdag nyid can gyi rdo rje'i ye shes 'dzin par byed do zhes pas/ badzra d+h+rika ste 'byin pa'i</text></item>
<item><p>159b.5</p><section></section><text>sngags ni/ sngags nyid mtshon par bya'o/ /des rdzogs pa'o zhes pa'o/ /gang las na thog mar shes rab kyi pad+ma rang gi sngags kyi yi ge mi bskyod rdo rje can du rdzogs pa'i gzugs gang yin pa de mdor bstan pa dang de rgyas par bshad pas slar yang rdzogs pa'o zhes gsol</text></item>
<item><p>159b.6</p><section></section><text>lo/ /de'i slad du 'chad par 'gyur ba'i thugs ka nas te/ lha mo'i mngal nas bshad ma thag pa'i sngags kyis phyi rol du dbyung bar bya'o zhes sbrel lo/ /de bzhin du 'chad par 'gyur ba'i/ dzi na dzikasngags las rdzogs pa/ /zhes bya ba la sogs pa rnams su bshad pa 'di'i rim pa</text></item>
<item><p>159b.7</p><section></section><text>mkhas pas rnam par shes par bya'o/ /kha cig rang sngags yi ge badzra d+h+r-i ka la sogs pa'i sngags te des mi bskyod pa la sogs pa rnams rdzogs par 'gyur ro zhes gang 'dri bar byed pa de bsam par bya'o/ /ci'i phyir na re zhig rnam par gzhag pa las badzra d+h+r-i ka la sogs pa'i sngags</text></item>
<item><p>160a.1</p><section></section><text>'byin pa'i sngags kyi rnam par gzhag pa gsungs pa zhes klu'i blo'i zhabs kyis bstan pa nyid kyi phyir ro/ /yang na 'di nyid du/ /maiM th+liM sa bon las rdzogs pa/ /byams pa sa yi snying po dag/ /ces gsungs pa'i phyir ro zhes sems so/ /mi bskyod rdo rje can</text></item>
<item><p>160a.2</p><section></section><text>zhes bya ba la sogs pa ni zhe sdang rdo rje can no/ /ral pa zhes bya ba la sogs pa ni go sla'o/ /mi bskyod pas ni dbu rgyan byas/ /zhes pa ni tshig 'di'i lhag ma med par bdag cag gi bshad pa ni 'chad par 'gyur ba'i ye shes 'khor lo'i de ma thag tu 'chad par 'gyur bas bdag gis</text></item>
<item><p>160a.3</p><section></section><text>'dir ma bshad de rang bzhin med pa nyid kyi phyir ro/ /mi bdag 'khyil ba lta bu zhes pa ni mu men lta bu'o/ /gnag dang dmar dang dkar ba'i zhal/ /zhes pa ni ji ltar rigs pas sku gsum rnam par dag pa'i drag po dang zhi ba dang 'dod chags chen po'i zhal gsum rnam par mdzes pa'o/ /rgyan rnams</text></item>
<item><p>160a.4</p><section></section><text>thams cad yang dag rdzogs/ /zhes pa ni 'khor los sgyur ba'i cha byad 'chang ba nyid kyi phyir ro/ /phyag drug ces pa ni pha rol tu phyin pa drug rnam par dag pa nyid kyi phyir ro/ /rdo rje zhes bya ba la sogs pa ni de bzhin gshegs pa drug gi mtshan ma rnams te/ de'i bdag nyid kyi 'chang ba rnams ni de</text></item>
<item><p>160a.5</p><section></section><text>bzhin gshegs pa drug gi rang gi ngo bo so sor sgrub pa'i ched du dkyil 'khor gyi bdag po nyid yin pa'i phyir zhes pa 'dis 'di gsungs so/ /ci ste yang pad+ma nag po'i bshad pa byed par 'dod pa ni/ 'phags pa klu'i blo'i zhabs kyis sbyar ba'i rnam par gzhag pa'i gzhung gi bshad pa rab</text></item>
<item><p>160a.6</p><section></section><text>tu sbyin pas de mi gnas pa nyid do zhes dgongs so/ /'di ni lha mo'i mngal du gnas pa'i zhe sdang rdo rje de khyad par du thams cad bya'o/ /rnam par gzigs nas ni zhes bya ba nas/ spyan snga nas ni 'dug par 'gyur/ /zhes pa'i mthar thug pa ni rtsa ba las ches gsal bar bshad do/ / </text></item>
<item><p>160a.7</p><section></section><text>rjes su zhugs zhes bya ba la sogs pa la mdun du 'khod pa'i zhe sdang rdo rje de rnam par snang mdzad kyi lam nas snying gar rjes su zhugs te/ rang gi lus zhe sdang rdo rje'i gzugs bsgom par bya'o/ /sngar gyi gzugs mi bskyod pa'i gzugs su yongs su gyur te/ in+d+ra nI la'i 'od 'bar</text></item>
<item><p>160b.1</p><section></section><text>ba ni rin po che thams cad kyi rang bzhin dang ldan pa'i phyir ro/ /nyi ma'i dkyil 'khor dbus na bzhugs te zhe sdang rdo rje'o/ /rgyu 'dis hUM las skyes pa'i nyi ma'i dkyil 'khor la hUM las skyes pa'i rdo rje nag po rtag tu 'char ba'i mar me chen po lta bu mi shes pa'i mun pa rnam par 'joms par</text></item>
<item><p>160b.2</p><section></section><text>byed pa'i don du snang ba'i phung po'i rnam pa ting nge 'dzin sems dpa' zhes bya ba/ de bzhin gshegs pa lnga'i sa bon dang yang dag par ldan pa bsgom par bya'o zhes bya ba ni man ngag go/ /dpa' bo rang gi phyag rgyas 'khyud/ /ces bya ba ni reg bya rdo rjes 'khyud pa'o/ /'dis zhe</text></item>
<item><p>160b.3</p><section></section><text>sdang rdo rje'i ting nge 'dzin la gnas pa'i rnal 'byor pas/ rnam par snang mdzad la sogs pa'i/ /dkyil 'khor thams cad spro bar bya/ /zhes sbrel lo/ /dzi na dzika ces pa ni rgyal bar byed pa'i ngang tshul ni rgyal ba ste rnam pa bcu gnyis pa'i chos kyi 'khor los bdud rnams</text></item>
<item><p>160b.4</p><section></section><text>las rgyal bar byed do zhes pas rgyal ba rgyal lo/ /yang na rdo rje lta bu'i ting nge 'dzin gyis bdud bzhi zil gyis gnon pa'i phyir rgyal ba rgyal lo/ /dkar dang gnag dang dmar po'i zhal/ /zhes bya ba la sogs pa ni bcom ldan 'das de nyid mdun du zla ba'i 'khor lor bzhugs par</text></item>
<item><p>160b.5</p><section></section><text>byed de bzhugs so zhes bya ba dang sbrel lo/ /rat+na d+h+r-i ka ces bya ba ni bsam pa thams cad yongs su rdzogs par byed pa'i rin po che 'chang bar byed do zhes pas rin chen 'chang ngo / /yang na yang dag pa'i mtha'i rin po che 'chang bar byed do zhes pas rin chen 'chang ngo / /ser</text></item>
<item><p>160b.6</p><section></section><text>dang gnag dang dkar po'i zhal/ /zhes pa ni rtogs par sla'o/ /nga rgyal gnas la gnas pa rnams/ /zhes bya ba ni nor gyis dregs shing snyems pa'i sems can rnams sbyin pas dul bar byas nas nga rgyal rnam par dag pa'i go 'phang la yang dag par bzhag ste bcom ldan 'das</text></item>
<item><p>160b.7</p><section></section><text>kyi g.yas kyi ngos su bzhugs so/ /A ro l-ika ces pa ni/ A ni kun nas so/ /ro ni 'khor 'gro bar byed do zhes pas A ro l-ika go/ /yang na ro zhes pa ye shes gsum mo/ /de las don dam pa'i bden par bgrod bar gyur pa'o zhes pas A ro l-ika go/ /dmar dang gnag dang</text></item>
<item><p>161a.1</p><section></section><text>dkar ba'i zhal/ /zhes pa ni gsal lo/ /snying ga'i phyogs gnas pa/ g.yas pa yi ni 'byed par mdzad/ /ces pa ni khyad par pad+ma'i sgra nye bar blangs pa'i phyir pad+ma dmar po nyid du rtogs par bya'o/ /pradz+nyA d+h+r-i ka ces pa ni rab tu rnam par 'byed pa'i mtshan nyid ni</text></item>
<item><p>161a.2</p><section></section><text>shes rab bo/ /de 'dzin par byed do zhes pas shes rab 'chang ngo / /yang na shes rab ni zla bar snang ba'o/ /de khams phra bas nam mkhar 'dzin par byed do zhes pas shes rab 'chang ngo / /ljang dang gnag dang dkar ba'i zhal/ /zhes pa dang / phyag drug ces pa la sogs pa ni go</text></item>
<item><p>161a.3</p><section></section><text>sla'o/ /'od zer rnam par 'phro zhes pa ni 'di 'bar ba dang ldan pa'o zhes brda sprod par byed do/ /rigs ni lnga po 'di rnams 'byung / /'dod dang thar pa rab sgrub byed/ /ces pa ni phung po lnga'i rang bzhin rigs 'di rnams 'dod pa nye bar longs spyod pas thar pa rab tu sgrub par byed</text></item>
<item><p>161a.4</p><section></section><text>pa po rnams su 'gyur ro/ /slar yang rnam par snang mdzad la sogs pa rnams kyi nye bar longs spyod pa'i ched du lha mo bzhi po 'byin par byed de de'i phyir gsungs pa mo ha ra ti zhes pa ni gti mug ni rnam par snang mdzad do/ /de la dga' bas gti mug dga' ma'o/ /yang na gti</text></item>
<item><p>161a.5</p><section></section><text>mug rnam par dag pa la dga' bas gti mug dga' ma'o/ /dbyung bar bya zhes pa ni mngal du rdzogs par bya'o/ /spyi bor rnam par snang mdzad kyis mtshan zhes bya ba la ci ltar re zhig 'khor lo'i dbang phyug gis sprul pa'i spyan ma la sogs pa rnams 'khor lo'i dbang phyug nyid</text></item>
<item><p>161a.6</p><section></section><text>kyis rgyas 'debs par byed par rigs te/ pha dang bu'i rigs las so/ /pha yang bcom ldan 'das dkyil 'khor gyi bdag po rdo rje 'chang chen po nyid do zhe na/ bden te rigs kyi dbang po rnams kyi 'di bdag por gyur pa nyid ni bcom ldan 'das te/ de bzhin du yang rigs kyi</text></item>
<item><p>161a.7</p><section></section><text>dbang po nyid kyis rgyas 'debs par brjod de/ rigs 'chol bsgom pa'i sbyor bar dngos grub tu mi 'gyur ba'i phyir ro/ /shar gyi grwar ni me'i mtshams su bzhugs par gyur pa ni nye bar 'khod ba'o/ /dwe Sha ra ti zhes pa ni mi bskyod pa ste de la dga' bas zhe sdang dga' ma'o/ / </text></item>
<item><p>161b.1</p><section></section><text>yang na nyon mongs pa zhe sdang rnam par dag pa la dga' bas zhe sdang dga' ma'o/ /gnag dang dkar dang dmar ba'i zhal/ /zhes pa ni go sla'o/ /bden bral du ni bzhugs par gyur/ /ces te 'dir gdan ma brjod pa ci zhe na/ mA ma kI nges pa med pa'i phyir te gang gi tshe rin po</text></item>
<item><p>161b.2</p><section></section><text>che'i rigs yin pa de'i tshe rin po che'i stan no/ /da lta ni rdo rje'i rigs yin pa de'i tshe nyi ma'i stan kho na'o/ /rA gar ti zhes pa ni 'dod chags ni 'od dpag med/ de la dga' bas 'dod chags dga' ma'o/ /yang na 'dod chags rnam par dag pa la dga' bas 'dod chags dga'</text></item>
<item><p>161b.3</p><section></section><text>ma'o/ /dmar dang gnag dang dkar ba'i zhal/ /zhes bya ba la sogs pa ni go sla'o/ /badzra ra ti zhes pa ni rdo rje ni don yod grub pa'o/ /de la dga' bas rdo rje dga' ma'o/ /yang na rdo rje ye shes la dga' bas rdo rje dga' ma'o/ /ljang dang gnag dang dkar ba'i zhal/ /zhes</text></item>
<item><p>161b.4</p><section></section><text>pa la sogs pa ni go sla'o/ /rnal 'byor pas ni rim gnyis par/ /gzugs rdo rje ma la sogs pa dbyung zhes pa la sogs pa ni/ gzugs su gzugs brnyan du bya zhes pa 'dis gzugs so/ /mnyan par bya zhes pas sgra'o/ /bsnam par bya zhes pas dri'o/ /myang bar bya zhes pas</text></item>
<item><p>161b.5</p><section></section><text>ro'o/ /reg par bya zhes pas reg bya'o/ /rdo rje'i sgras ni ting nge 'dzin gyi gzugs la sogs pa rnams rnam par dag pa nyid kyi phyir gzugs rdo rje la sogs pa rnams so/ /da ni gzugs la sogs pa'i yul nyams su myong ba'i ched du rang gi ming kho nas gzugs rdo rje la sogs pa'i lha mo</text></item>
<item><p>161b.6</p><section></section><text>bzhi po rnams phyung ngo / /'dir ni sgra rdo rje la rin chen 'byung ldan gyis rgyas btab pa nyid kyi phyir rin po che'i gdan nyid do/ /de bzhin du rim pa gsum par yang shar gyi ni/ snam bur zhes bya ba la sogs pa nas kun du bzang po dag ces pa 'di'i bshad pa ni mig gi skye mched</text></item>
<item><p>161b.7</p><section></section><text>la sogs pa'i rang bzhin gyis so/ /byams pa sa yi snying po dag /ces bya ba la sogs pa byang chub sems dpa' rnams kyi rang rang gi sa bon las rdzogs pa rnams kyis dbyung ba'o/ /'di rnams kyi sa bon ni rtsa ba nyid las rtogs par sla'o/ /rkang med dang rkang gnyis dang</text></item>
<item><p>162a.1</p><section></section><text>rkang bzhi la sogs pa'i sems can rnams la byams pas dmigs pa nyid kyis byams pa'o/ /sa bzhin du g.yo ba med pa'i ting nge 'dzin/ de nyid snying po ste nang gang gi yin pa de sa'i snying po'o/ /ye shes lnga'i rang bzhin gyi rdo rje 'dzin par byed do zhes</text></item>
<item><p>162a.2</p><section></section><text>pas phyag na rdo rje'o/ /nam mkha' sgrib pa med pa'i ye shes de nyid snying po yin pas nam mkha'i snying po'o/ /ting nge 'dzin gyi dbang las 'jig rten rnams kyi dbang phyug yin pas 'jig rten dbang phyug go/ /'od gsal ba'i ting nge 'dzin las langs nas yid du 'ong ba'i</text></item>
<item><p>162a.3</p><section></section><text>dpal ni 'jam dpal lo/ /sgrib pa ni nyon mongs pa'o/ /sgyu ma lta bu'i ting nge 'dzin gyi stobs las rnam par sel bar byed do zhes pas sgrib pa thams cad rnam sel lo/ /kun nas mdzes par byed cing bzang po ni kun du bzang po'o/ /'di rnams dbu rgyan rang gi mgon/ /zhes</text></item>
<item><p>162a.4</p><section></section><text>bya ba la sogs pa la/ 'di rnams te bshad zin pa'i byang chub sems dpa' byams pa la sogs pa gang yin pa de rnams kyi rang gi mgon po'i sgras rnam par snang mdzad la sogs pa rnams mngon par 'dod de de rnams kyis rgyas btab pa'o/ /sku mdog la sogs te/ dkar</text></item>
<item><p>162a.5</p><section></section><text>po la sogs pa'i kha dog dang ldan pa ni de dang mtshungs par slar yang blta bar bya'o/ /phyag dang mtshon cha rnams kyang ni/ /zhes bya ba la sogs pa la dang ni 'dir kun nas bsdus pa la'o/ /kyang gi sgras gdan zung ngo / /rang rang gi ni bdag po mtshungs ni byams pa la sogs pa'i</text></item>
<item><p>162a.6</p><section></section><text>byang chub sems dpa' rnams mtshungs par 'gyur ro/ /ci las na de'i sa la son pa nyid kyi phyir ro zhes pa man ngag go/ /byams pa 'ba' zhig g.yas na zhes bya ba la sogs pa la g.yas na ste phyag g.yas pa'i 'khor lo'i gnas su klu shing gi me tog bsnams par mdzad do zhes</text></item>
<item><p>162a.7</p><section></section><text>pa'i don to/ /skye mched rnam sbyong mdzad ces bya ba la sogs pa ni go sla'o/ /lag pa la sogs pa'i yan lag gi rang bzhin gyis khro bo bcu po rnams dbyung ba ni/ ya mAn+ta kr-ita sngags las byung / /zhes bya ba la sogs pa nas/ sa 'og tu de bzhugs so zhes pa'i mthar thug</text></item>
<item><p>162b.1</p><section></section><text>pa'i gzhung gi dum bu dag gi nang du khro bo bcu po rnams kyi khyad par gyi tshig ches mang po yod de/ ches mang pa'i tshig de rnams la tshig cung zad cung zad rnam par dbye ba 'phags pa'i rjes su 'brangs nas bdag gis bri bar bya ste de ni blo byang ba mkhas pas khong du chud par bya'i/ </text></item>
<item><p>162b.2</p><section></section><text>tshig gzhan rnams kyi rnam par bshad pa gang yin pa de ni rtsa ba nyid las rtogs sla bar mthong nas ma byas so/ /gshin rje ni dmyal ba'o/ /de bcom ldan 'das kyi khro bo chen po'i ting nge 'dzin gyis mthar byed do 'joms par byed do zhes pas ya mAn+ta kr-ita do/ /yang na gshin rje ni</text></item>
<item><p>162b.3</p><section></section><text>rmongs pa'i mun pa ste ma rig pa'i bdag nyid do/ /de don dam pa'i bden pas mthar byed de 'joms par byed do zhes pas gshin rje mthar byed do/ /gnag dang dmar dang dkar ba'i zhal/ /zhes pa la sogs pa ni dang po'i zhal ni nag po'o/ /g.yon pa'i zhal ni dmar po'o/ /g.yas</text></item>
<item><p>162b.4</p><section></section><text>pa'i zhal ni dkar po'i zhal lo/ /shar phyogs su bzhugs par byed ces pa ni shar sgor gnas par gyur pa'o/ /pra dz+nyA r+n+ta kr-ita ces bya ba la sogs pa ni shes rab kyis nyon mongs pa 'joms par byed do zhes pas shes rab mthar byed do/ /yang na shes rab ni rnam par rtog pa'i bdag</text></item>
<item><p>162b.5</p><section></section><text>nyid do/ /de 'od gsal du zhugs pas mthar byed do/ /shes pas shes rab mthar byed do/ /sbrul gyis brgyan zhes pa ni bshad zin pa dang 'chad par 'gyur ba'i khro bo rnams kyi'ang 'di khyad par du khong du chud par bya'o/ /gshin rje'i phyogs su bzhugs par byed/ / </text></item>
<item><p>162b.6</p><section></section><text>ces bya ba ni lho'i sgor bzhugs par 'gyur ro/ /pad+mA n+ta kr-i ta ces pa ni pad+ma chus ma gos pa bzhin du nyon mongs pas gos par gyur pa nyid ma yin pa'i phyir de nyid kyis 'joms par byed do zhes pas pad+ma mthar byed do/ /yang na pad+ma ni skye gnas so/ /mtha' ni nang ste</text></item>
<item><p>162b.7</p><section></section><text>der dbang po gnyis kyis snyoms par 'jug pa'i thabs kyi mchog tu dga' ba'i bde ba byed do zhes pa skyed par byed do zhes pa ste pad+ma mthar byed do/ /chu lha'i phyogs su bzhugs par byed/ /ces pa ni nub kyi sgor bzhugs par gyur pa'o/ /bi g+h+nAn+ta kr-ita ces bya ba la</text></item>
<item><p>163a.1</p><section></section><text>sogs pa ni bgegs rnams mthar byed do zhes pa rnam par 'joms par byed do zhes pas bgegs mthar byed do/ /yang na bgegs ni khams bzhi po rnams so/ /de rnams zad pa dang 'phel ba dag gis lus la gzir bar byed pa'i phyir bgegs</text></item>
<item><p>163a.2</p><section></section><text>rnams te de rnams thabs kyi ye shes shar bas rnam par 'joms par byed do zhes pas bgegs mthar byed do/ /sngo dang dmar dang dkar ba'i zhal/ /zhes bya ba la sogs pa ni zhal dang po sngon po'o/ /g.yon pa dmar po nyid do/ /thams cad kyi tshe g.yas pa'i zhal ni dkar</text></item>
<item><p>163a.3</p><section></section><text>por yang khong du chud par bya'o zhes pa 'di'i don yongs su bshad par bya'o/ /lus ngan phyogs su bzhugs par byed/ /ces pa ni byang gi sgor bzhugs par gyur pa'o/ /mi g.yo ba yang zhes bya ba la sogs pa la 'jig rten gyi kun du spyod pa brgyad rnams la rtag tu rab tu</text></item>
<item><p>163a.4</p><section></section><text>g.yos pa'i thugs rnams rdo rje lta bu'i ting nge 'dzin gyis nges par sems par byed do zhes pas mi g.yo ba'o/ /in+d+ra nI la'i 'od ces pa la sogs pa ni dper na nor bu in+d+ra nI la'i 'od 'bar ba de bzhin no/ /Tak+ki rA dza zhes pa ni Tak+ki ni 'dod pa'i'o/ /des mdzes par bya 'bar bar</text></item>
<item><p>163a.5</p><section></section><text>bya rnam par dag par bya'o zhes pas Tak+ki rA dza'o/ /phyag gnyis rdo rje hUM mdzad kyi/ /phyag rgya dag ni 'ching bar mdzad/ /ces pa ni 'dir gsungs pa shes rab la 'khyud pa'i tshul gyis khu tshur gnyis bcings nas mthe'u chung gnyis rab tu brkyang ste phan tshun 'dud nas sdigs</text></item>
<item><p>163a.6</p><section></section><text>mdzub gnyis rab tu brkyang bar bya'o/ /de'i rjes su mthe bo gnyis po dag gi steng nas gung mo dang ming med gnyis kyis mnan pa ni rdo rje hUM mdzad kyi phyag rgyar 'gyur ro/ /nI la daN+DaM zhes pa ni nI la sems can rnams kyi sdig pa'o/ /daN+Da ni der tshar gcod par byed do zhes</text></item>
<item><p>163a.7</p><section></section><text>pas nI la daN+Da'o/ /rlung gi phyogs su bzhugs par byed/ /ces pa ni rlung gi grwar bzhugs par gyur pa'o/ /ma hA ba laM zhes pa ni don dam pa'i bden pa'i stobs las sems can rnams kyi nye ba'i nyon mongs pa nyed par byed do zhes pas na stobs po che'o/ /uSh+NI Sha tsa kraM/ </text></item>
<item><p>163b.1</p><section></section><text>zhes pa ni sems can rnams kyi khams gsum pa las 'das pa'i ye shes rab tu sbyin pa'i phyir gtsug tor 'khor los sgyur ba'o/ /tshangs pa'i gnas su de bzhugs par byed do/ /sum+b+ha rA dza zhes pa ni phyogs bcu'i bgegs kyi tshogs rnams drangs shing phur bus</text></item>
<item><p>163b.2</p><section></section><text>btab ste nges par gdul bar byed pas na nges par gnod mdzes so/ /lha ni sum cu gnyis rang bzhin/ /kun gyi dkyil 'khor phyung nas ni/ /zhes bya ba la sogs pa ni de ltar sems dpa' gsum gyi bdag nyid can gyi dkyil 'khor gyi 'khor lo gzhug pa dang / mngon par dbang</text></item>
<item><p>163b.3</p><section></section><text>bskur ba la sogs pa rim pa 'dis nan tan du bya'o/ /de la rim pa ni 'di yin te rang gi snying ga'i sa bon gyi 'od zer gyis ye shes kyi 'khor lo bkug ste/ mdun gyi nam mkhar bltas nas zhabs bsil la sogs pa phul te yang dag par mchod nas dzaHhUM baM hoHzhes pa'i</text></item>
<item><p>163b.4</p><section></section><text>sngags kyis tshul bzhin du dgug pa dang gzhug pa la sogs pa byas nas dam tshig gi 'khor lo la ye shes kyi 'khor lo chu dang 'o ma bzhin du nges par gzhug par bya'o/ /slar yang de bzhin nyid du rang gi snying gar gnas pa'i sa bon gyi 'od zer rnams kyis spyan drangs pa'i de bzhin gshegs</text></item>
<item><p>163b.5</p><section></section><text>pa lnga rnams ye shes kyi chus gang ba'i bum pa thogs pa rnams dang spyan ma la sogs pa'i lha mo rnams kyang nam mkhar bltas nas mngon par dbang bskur bar sngags pas gsol ba gdab par bya'o/ /de yi rjes su sangs rgyas lnga/ /mngon par dbang bskur rin chen che/ / </text></item>
<item><p>163b.6</p><section></section><text>zhes bya ba la sogs pa'i tshigs su bcad pa klog par byed cing / tsu ta la sogs pa'i yal 'dab kyis mngon par dbang bskur bar bya'o/ /de nyid du sku gcig la spyan ma la sogs pa'i lha mo rnams kyis bkra shis kyi tshigs su bcad pas bkra shis par byed do/ /dbang</text></item>
<item><p>163b.7</p><section></section><text>bskur ba'i de ma thag tu me tog gi char dang / rnga bo che'i sgra sgrogs par byed pas dga' bar byed do/ /phyi nas lha sum cu so gnyis po rnams kyi rigs kyi dbang phyug gang dang gang yin pa'i rgyas 'debs pa de dang des dbu la mtshon par khong du chud par bya'o zhes so/ /'o na te phyung</text></item>
<item><p>164a.1</p><section></section><text>ba'i dkyil 'khor du 'phags pas rgyas btab par gsungs pa ma yin nam zhe na/ de nyid du thos pa'i yongs su rdzogs pa'i lha'i sku thob nas mi 'gyur ba'i mngon pa'i nga rgyal can man ngag log pa bsrung bar mngon par brjod do/ /des rgyas 'debs</text></item>
<item><p>164a.2</p><section></section><text>pa 'phags pa'i dgong pas mngon par dbang bskur ma thag tu gang rgyas 'debs shes so/ /'di'i bar ma chad par lha'i de kho na nyid phra mo'i sbyor ba brjod pas sna'i rtse mor yungs kar zhes bya ba la sogs pa gsungs pa/ sna'i rtse mor te rang gi rdo rje'i bug par yungs</text></item>
<item><p>164a.3</p><section></section><text>kar te thig le dkar po bsam par bya'o/ /de nyid du yungs kar la ste thig le dkar po'i dbus su btags pa ste rnal 'byor goms par byed pa pos 'gro dang mi 'gro bcas te khang pa brtsegs pa dang lhan cig pa'i dkyil 'khor 'khor lo sgyu ma lta bu nyid yin pa'i phyir ma 'dres par</text></item>
<item><p>164a.4</p><section></section><text>bsgom par bya'o/ /'di'i don theg pa chen po'i mdo sder yang dgongs pas bshad de nges par bstan par gyur pa ni/ skra yi khyon gcig la gang sangs rgyas ni/ /rnam mang gang+gA'i rlung gi bye snyed bzhugs/ /zhes bya ba dang / bzang po spyod par yang / rdul gcig steng na rdul</text></item>
<item><p>164a.5</p><section></section><text>snyed sangs rgyas rnams/ /sangs rgyas sras kyi dbus na bzhugs pa dag /ces so/ /yang na ut+pa la sngon po'i kha dog can gyi rdo rje nas 'bru'i tshad tsam de nyid du mi bskyod pa'i rnal 'byor pas bsgom par bya'o/ /de bzhin du rnam par snang mdzad la sogs pa'i rnal 'byor</text></item>
<item><p>164a.6</p><section></section><text>pa'i sna'i rtse mo dang lha mo'i pad+ma'i sna'i rtse mor bshad ma thag pa bsam par bya'o/ /yang na tsa na ka'i 'bru'i tshad kyis 'khor lo la sogs pa'i mtshan ma bsgom par bya'o zhes bya ba ni man ngag go/ /ye shes gnas ni 'jig rten las 'das pa'i ye shes kyi rgyur gyur pa'o/ /nyams</text></item>
<item><p>164a.7</p><section></section><text>dga' ba ni dga' bar bya ba ste dbang po'i gzhu ltar dkar po la sogs pa'i kha dog dang ldan pa nyid kyi phyir ro/ /gsang chen ni gzhan rnams kyi spyod yul ma yin pa'o/ /ye shes kyis brtags pa ni mdor byas kyi rim pa sgom pa po'i ye shes tsam gyis rang gi ngo bo kha dog lnga zhes</text></item>
<item><p>164b.1</p><section></section><text>bya ba la sogs pa ni rigs lnga las rab tu byung ba'o/ /rin chen chen po zhes pa ni rdo rje la sogs pa'i mtshan ma rin po che ltar rin che ba'o/ /ye shes gnas zhes bya ba la sogs pas rgyu ba dang bcas pa'am mi rgyu ba nyid kyi khyad par thams cad la bya'o/ /de nyid kyi phyir rnam</text></item>
<item><p>164b.2</p><section></section><text>par gzhag par yang gsungs pa yang / de nyid mthong ba zhes so/ /bsgom par bya ba ni rnal 'byor pas snyoms par zhugs pa las so/ /ting nge 'dzin 'di nyid kyi 'bras bu gsungs pa/ rin chen brtan par gyur nas spro/ /zhes bya ba la sogs pa ste/ gang gi tshe mthong ba'i</text></item>
<item><p>164b.3</p><section></section><text>mtshan ma dang gzung ba'i mtshan ma nye bar skyes pa las shes pa'o/ /de la mthong ba'i mtshan ma ni sems brtan pa nyid do/ /gzung ba'i mtshan ma ni dngos grub kyi mtshan ma'o/ /de'i tshe rdo rje la sogs pa bsgoms pas mi g.yo bar shes nas sgom pa dbang du gyur pa bskyed pa'i ched du spro</text></item>
<item><p>164b.4</p><section></section><text>bar bya'o/ /brtan par ma gyur yongs mi spro/ /zhes bya ba ni bsgom par bya bzhin pa na spro bar mi bya'o/ /rab mchog sprin rnams spro bar bya/ /zhes bya ba ni rdo rje la sogs pa spro bas brtan par byas par gyur pa la sangs rgyas sprin rnams kyang spro bar bya'o/ /sangs rgyas 'bar ba</text></item>
<item><p>164b.5</p><section></section><text>mtshungs 'od kyis/ /zhes bya ba ni dkar po la sogs pa'i kha dog dang ldan pa rnams kyis so/ /'di'i sgom pa'i thabs gsungs pa/ slong mo za bas bzlas mi bya/ /zhes te/ shin tu spros pa med pa'i spyod pa spyad pa'i rnal 'byor pas slong mo'i don du slong mo</text></item>
<item><p>164b.6</p><section></section><text>byin cig ces so sor 'dzin pa rab tu brjod par mi bya ste mngon par brtson pas so/ /slong ba la'ang dga' bar mi bya'o zhes pa ni zas la rab tu zhen par ma gyur cing ji tsam du lus gnas pa tsam du 'gyur ba de tsam gyis chog shes par 'gyur bar bya'o/ /yang na dbye ba ni slong mo'o/ / </text></item>
<item><p>164b.7</p><section></section><text>de la des bzlas par mi bya'o/ /ci rnam pa thams cad du dbye bar dga' bar 'gyur bar bya zhe na/ de'i don gsungs pa/ slong la'ang dga' bar mi bya'o/ /zhes te 'di'i don ni lan gcig gam gnyis sam gsum du rnam par rtog pa'i bgrod pa gang gi tshe dkyil 'khor gyi</text></item>
<item><p>165a.1</p><section></section><text>'khor lo ches gsal bar mthong ba de'i tshe der son pa'i sems nyid kyis gzhag par bya'o/ /gnas gzhan du gsungs pa yang / dngos po gang dang gang gis ni/ /mi rnams yid ni yang dag sbyar/ /des de'i rang bzhin nyid 'gyur te/ /nor bu</text></item>
<item><p>165a.2</p><section></section><text>sna tshogs gzugs ji bzhin/ /zhes so/ /de nyid kyi phyir/ sngags kyi yan lag ma nyams bzlas/ /zhes so/ /'dis sems brtan pa nyid las phyi rol gyi rnam par rtog pa ma lus pa stong pa dkyil 'khor gyi 'khor lor sgyu ma lta bu mngon sum du byas pa'i sngags pas</text></item>
<item><p>165a.3</p><section></section><text>so/ /rgyud gzhan du yang gsungs pa/ dzi ma dza la madz+dz+he tsa n+d+ra sa hi na u so sats+tsha na mi ts+tsha/ ti ma so maN+Dal tsak+kA TA tan+ta a sa hA beM sats+tsha zhes so/ /'dis dkyil 'khor rgyal po mchog ces bya ba'i ting nge 'dzin gnyis pa'o/ /da ni yi ge gsum gyi ngag gi bzlas pa'i dbye ba rnam</text></item>
<item><p>165a.4</p><section></section><text>pa gnyis brjod par 'dod nas/ brjod nas rdo rje spro ba ni/ /zhes bya ba la sogs pa gsungs te/ brjod nas ni ngag gi sgos ting nge 'dzin sems dpa'i nA da las blangs nas so/ /rdo rje ni yi ge gsum mo/ /spro bar bya ni phyi rol tu dbyung ba'o/ /'jug pa'i rlung gis de nyid du/ / </text></item>
<item><p>165a.5</p><section></section><text>yang dag bzlas par bya zhes pa ni gong bu'i bzlas pa'o/ /'di ni sangs rgyas thams cad kyi ni de bzhin gshegs pa lnga po rnams kyi yang de kho na nyid las 'di nyid sngags kyi bzlas pa'o/ /'dis ni/ phra mo'i rnal 'byor bzlas pa yang / /rnam gnyis bya zhes rnam par bshad pa'o/ / </text></item>
<item><p>165a.6</p><section></section><text>de bzhin nyid la gzhug par bya/ /zhes bya ba ni so sor brtan pa'i phra mo'i sbyor bas gang sems tsam nyid du rtogs pa de nyid 'di'i de bzhin nyid la dmigs pa'o/ /de ltar rdo rje 'chang chen po 'od gsal ba'i bdag nyid du mthong nas/ byams pa la sogs pa'i rang bzhin gyis spyan ma la</text></item>
<item><p>165a.7</p><section></section><text>sogs pa bzhir byung ba de dang bral bas gdungs pa'i yid kyis blta bar 'dod nas snying rje dang bcas pas ji ltar smre bar byed pa de bstan pa'i ched du/ dkyil 'khor gnas pa'i lha mo bzhi/ /zhes bya ba la sogs pa gsungs te/ tshigs su bcad pa bzhis ni drug ldan la sogs pa</text></item>
<item><p>165b.1</p><section></section><text>sgeg cing snyan pa'i sna glu'i dbyangs kyis bstod pa sngon du 'gro bas khyod ces mdun na gnas pa bzhin du bltas nas sad par byed do ni slong bar byed pa'o/ /rdo rje'i thugs zhes bya ba la sogs pa ni sems dbang du gyur pa brnyes pa'o/ /khams gsum pa'i chos kyi rgyal srid brnyes</text></item>
<item><p>165b.2</p><section></section><text>pa nyid kyi phyir gnas kyi dbang phyug go/ /sems can khams ni sems can du gyur pa'i bdag nyid can nyid kyi phyir ro/ /dga' ba ni rol pa'o/ /de'i yid du 'ong ba ni tshim pa bskyed pa'i phyir te dga' ba yid 'ong ngo / /don chen ni mchog tu dga' ba'o/ /de 'dod par byed do rdzogs</text></item>
<item><p>165b.3</p><section></section><text>par byed do zhes pas don chen 'dod pa'o/ /rnam pa de lta bu'i dga' ba yid 'ong don 'dod pas 'khyud pa la sogs pa rnams kyis bdag la 'dod par mdzod de rol par gyis so/ /sems can thams cad skyed pa'i rgyu nyid kyi phyir yab bo/ /sems can rnams kyi phan pa dang</text></item>
<item><p>165b.4</p><section></section><text>bde ba byed pa'i phyir sems can gnyen mchog chen po'o/ /bdag la ste bdag gi son par ro/ /mgon po ni bdag po'o/ /gal te bzhed na'o/ /rdo rje sku khyod ces bya ba sogs pa ni mi 'jig pa'i sku nyid kyi phyir rdo rje'i sku'o/ /sems can mang po dga' ba'i bka'i 'khor</text></item>
<item><p>165b.5</p><section></section><text>lo zhes bya ba ni khyod ni sems can mang po la rjes su phan par mdzad pa'i bka'i 'khor lo rab tu bskor bar mdzad pa nyid kyi phyir ro/ /sangs rgyas don du byang chub don dam phan pa rjes su ston pa zhes pa ni sangs rgyas ni phung po lnga rnams so/ /de rnams kyi don ni kun rdzob kyi</text></item>
<item><p>165b.6</p><section></section><text>bden pa'o/ /byang chub ni don dam pa'i bden pa'o/ /de dag yang dag par sbyor ba las byung ba'i bde ba chen po'i sku ni don dam pa'o/ /des sems can rnams la phan pa'i dgongs bas rab tu ston pa'i phyir phan pa rjes su ston pa'o/ /'dod chags kyis 'dod chags rnam par</text></item>
<item><p>165b.7</p><section></section><text>spyod par byed pas 'dod chags dam tshig /'dod chags spyod pa'i ngo bo nyid bdag la dges par mdzad du gsol te rol par mdzod cig go/ /khyod ni rdo rje'i gsung zhes pa ni/ ngag gi dbang phyug brnyes pa nyid kyi phyir ro/ /sems can gyi khams kun la phan zhing rjes brtse ba zhes pa ni</text></item>
<item><p>166a.1</p><section></section><text>phul du byung ba'i thugs rje'i bdag nyid do/ /de nyid kyi phyir tshangs ba'i gnas bzhis sems can rnams kyi don mdzad pa'i ched du rtag tu ste dus thams cad du yang dag par rab tu 'jug pa'o/ /bdag la dges par mdzod cig ni shin tu dga' ba'i spyod</text></item>
<item><p>166a.2</p><section></section><text>pas brten pa'o/ /kun nas ni sems can gyi khams kyis so/ /bzang po ni dge ba thob par byed do zhes pa kun du bzang po'o/ /gzhan ni rnam par phyes zin to/ /khyod ni rdo rje'i 'dod pa zhes bya ba ni don yod grub pa'i sgo nas bod pa ste rdo rje dang pad+ma mnyam par sbyar ba las</text></item>
<item><p>166a.3</p><section></section><text>phyung ba'i dkyil 'khor pa'i lha rnams kyis zhe sdang la sogs pa spyod pa'i sems can gyi khams rnam par sbyong bar byed pa'i phyir rdo rje'i 'dod pa'o/ /las kyi rigs kyi bdag po nyid yin pa'i phyir dam tshig mchog go/ /'dod chags spyod pa'i sems can rnams kyi 'dod chags</text></item>
<item><p>166a.4</p><section></section><text>rnam par dag pa'i thabs kyis thar pa rab tu rtsol ba'i phyir phan don che'o/ /shAkya'i rigs las byung ba rnams kyi mchog tu gyur ba nyid kyi phyir yang dag rdzogs sangs rgyas kyi gdung mchog /yang na bya ba nan tan gyi ye shes kyi rang bzhin gyis 'gro ba ma lus pa'i don mdzad pa'i</text></item>
<item><p>166a.5</p><section></section><text>phyir yang dag rdzogs sangs rgyas kyi gdung mchog go/ /rang dang gzhan gyi rnam par dbye ba nye bar dmigs pa dang bral ba'i de kho na nyid yin yang sems can rnams la rjes su brtse ba nyid kyi phyir mnyam nyid rjes su brtse ba'o/ /de lta bu'i yon tan khyad par du 'phags pas yon</text></item>
<item><p>166a.6</p><section></section><text>tan rin chen mang po'i gter gyur bdag la dgyes par mdzod de brten par mdzod cig go/ /gang gi phyir 'dod chags dang 'dod chags dang bral ba dang 'dod chags bar ma dang 'od gsal ba'i ye shes skyed par byed pa'o zhes bdag nyid bsngags par byed pa'o/ /mgon po gal te</text></item>
<item><p>166a.7</p><section></section><text>de ring bdag ni gson par mchis bzhed na/ /zhes pa ni 'dod chags dang zhe sdang dang gti mug rnam par dag pa'i thabs kyis rdo rje sems dpa'i tshe dang lang tsho stsol bas gson par mdzod cig ces mngon par dgongs so/ /de ltar zhes bya ba la sogs pa ni de ltar tshangs pa'i gnas</text></item>
<item><p>166b.1</p><section></section><text>bzhi'i rang bzhin gyi lha mo rnams kyis yang dag pa'i yon tan brjod pas yang dag par skul bar byed bzhin pa sngon gyi smon lam gyi rgyun gyi shugs las gnyid rab tu sad pa bzhin du stong ba nyid kyi rnal 'byor las rnam par bslang bar gyur pas bzhengs pa'o/ /mgon po ni bdag</text></item>
<item><p>166b.2</p><section></section><text>po mi bskyod la sogs ngo bo'i de bzhin gshegs pa rnams te rnam par snang mdzad la sogs pa rnams 'chad bzhin pa'i tshigs su bcad pa rnams kyis bstod par mdzad do/ /mi bskyod ces bya ba la sogs pa ni nyon mongs pa'i tshogs thams cad kyis mi g.yo bas mi bskyod pa'o/ / </text></item>
<item><p>166b.3</p><section></section><text>rdo rje ni thugs gang yin pa bod par byed pa mi bskyod rdo rje'o/ /de bzhin du ye shes che zhes bya ba la sogs pa yang blta bar bya'o/ /stong pa bzhi'i bdag nyid can nyid kyi phyir ye shes che'o/ /rdo rje ni mi bskyod pa la sogs pa rnams so/ /de rnams la 'dzin par byed do zhes pas rdo rje</text></item>
<item><p>166b.4</p><section></section><text>dbyings so/ /bden pa gnyis kyi rnam par dbye ba yongs su shes pa nyid kyi phyir/ mkhas pa che'o/ /sku'i dkyil 'khor dang / phyung ba'i dkyil 'khor dang / don dam pa'i dkyil 'khor gyi rang bzhin rnams ni dkyil 'khor gsum mo/ /sku la sogs pa'i rdo rje rnams kyi nang na gtso bo nyid</text></item>
<item><p>166b.5</p><section></section><text>yin pa'i phyir rdo rje gsum mchog go/ /gsang ba'i dbyangs ni dam tshig gi de kho na nyid bdag la rab tu ston cig ces mi bskyod pa'i sgo nas bstod par gyur pa'o/ /rnam par snang mdzad ces bya ba la sogs pa 'od gsal ba'i me 'bar bar gyur pa'i phyir rnam par snang mdzad do/ /de nyid kyi phyir</text></item>
<item><p>166b.6</p><section></section><text>dag pa che'o/ /rdo rje ni de bzhin gshegs pa rnams so/ /de rnams kyi rnam par dag pa'i ngo bos drug pa nyid yin pa'i phyir rdo rje zhi ba'o/ /mchog tu dga' ba'i bdag nyid can yin pa'i phyir dga' ba che'o/ /rang bzhin 'od gsal ba rnams ston cing 'chad par mdzad pa'o/ / </text></item>
<item><p>166b.7</p><section></section><text>rdo rje zhes bya ba ni bod par byed pa'o/ /rin chen rgyal po zhes bya ba la sogs pa ni don yod pa'i shes rab stsol ba nyid kyi phyir don yod rdo rje'o/ /don yod pa'i rigs rnams so/ /de rnams kyis rdzogs pa'i sangs rgyas mdun du byas so zhes pa don yod rdo rje rdzogs pa'i</text></item>
<item><p>167a.1</p><section></section><text>sangs rgyas so/ /sgrub pa po'i 'gro ba rnams kyi zhi ba la sogs pa'i las rnams kyis mngon par 'dod pa rdzogs par byed pa'i phyir bsam pa thams cad rdzogs mdzad pa'o/ /dag pa'i ngo bo nyid ni 'od gsal ba'o/ /de las rab tu byung ba'i ngo bo nyid kyi</text></item>
<item><p>167a.2</p><section></section><text>phyir dag pa ngo bo nyid byung ba'o/ /de lta bur gyur pa'i rdo rje sems dpa' khyod la phyag 'tshal lo/ /zhes bstod pa nye bar sdud pa'o/ /bstod nas/ de nas sangs rgyas rnams kyis zhes bya ba la sogs pa rnams ni/ sangs rgyas rnams kyis ni rnam par snang mdzad la sogs pa</text></item>
<item><p>167a.3</p><section></section><text>rnams kyis byed par gyur pa rnams kyis bdag nyid bstod nas/ bde ba chen po'i rang bzhin gyis lha mo'i 'khor lo rjes su mnyes nas gsang ba ni bsrung bar bya ba dang bza' bar bya ba la sogs pa rnams bshad nas/ zhi ba la sogs pa'i las kyi dbye bas gsungs te/ sngags</text></item>
<item><p>167a.4</p><section></section><text>kyi bzlas pa rnam pa gnyis bya ste rang gi sku'i 'khor lo la phyi rol gyi 'khor lo gzugs phung rtogs pa zhes bya ba la sogs pa'i rigs pas rjes su bcug nas bde ba chen po'i gzugs kyis thams cad du mngon par zhe na pa med pas bzhugs so zhes pa'o/ /las kyi rgyal po</text></item>
<item><p>167a.5</p><section></section><text>mchog ces bya ba ting nge 'dzin gsum pa'o/ /da ni bsdu ba'i don la slob par byed pa/ de ltar rnal 'byor bzhi byed ces bya ba la sogs pa gsungs te/ de ltar de brjod pa'i rim pas rnal 'byor ba ting nge 'dzin ni gsum dang ldan pa des bsdu ba bya'o/ /sna tshogs zhes pa ni dngos</text></item>
<item><p>167a.6</p><section></section><text>po'o/ /hUM yig snying por zhes pa ni ting nge 'dzin sems dpa'i 'od zer gyis sems can rnams thams cad bkug nas 'di nyid du rab tu bcug ste/ slar yang de las rdo rje sems dpa'i gzugs kyi kun du spros nas/ de'i gzugs nyid kyis de blo zhes pa de'i yid la bsdu bar</text></item>
<item><p>167a.7</p><section></section><text>bya'o/ /'phags pas gsungs pa yang / 'di ni sa gsum ma yin gzhal yas khang min srog chags ma yin 'di rgyal rnams/ /mi min 'dir ni 'khor lo'i dbang phyug yul min dbang po ma yin sa sogs min/ /gzugs la sogs pa yang min chos nyid bdag nyid phyir</text></item>
<item><p>167b.1</p><section></section><text>na de rnams dkyil 'khor ba/ /sna tshogs 'di rnams dkyil 'khor 'khor lor shes par gyis dang sems khyod ci la 'khrul/ /zhes so/ /dkyil 'khor gyi 'khor lo sgom par byed pa'i sngags pa gang gi tshe lus skams bar gyur ba de'i tshe bsam gtan gzhan gyis lus</text></item>
<item><p>167b.2</p><section></section><text>tshim par byed pa bstan pa'i phyir mtho gang tsam gyi zhes bya ba la sogs pa gsungs te/ spyi bo'i steng du nam mkha' la waM yig yongs su gyur pa las skyes pa'i zla ba'i dkyil 'khor brtag pa ste sgom par byed pa de srid du bya'o/ /de nas oM yig rab tu 'jug pa'i bdag nyid can</text></item>
<item><p>167b.3</p><section></section><text>zla ba'i dkyil 'khor gyi dbus su son par bsams nas bdud rtsi lnga ni nges par dbab par bya ste 'di rnams kyis 'chi ba med par byed do/ /zhes pas bdud rtsi lnga rnams te de bzhin gshegs pa lnga po de rnams 'od zer lnga'i rang bzhin gyis spyi bo nas rkang ba'i mthil gyi bar du</text></item>
<item><p>167b.4</p><section></section><text>mngon par dbang bskur bar bya'o/ /brjod par mtshan nyid rdo rje'i sbyor ba ste de bzhin gshegs pa dmigs par byed pa 'dis ni gzi brjid dang ldan pa'i lus yang dag par skye'o/ /skad cig las te ring por mi thogs par lus la sogs pa bde bar gnas pa nyid kyang thob pa ste rnyed do</text></item>
<item><p>167b.5</p><section></section><text>zhes pa phan yon no/ /yang na nang gi bdag nyid can nyid kyis tshim par byed pa'i cho ga gsungs pa/ lce ni rkan la son byas nas/ /rdo rje phra mo bde reg las/ /sems ni mnyam par 'jog par 'gyur/ /zhes so/ /de ltar goms las rnal 'byor pa/ /zhes bya ba la sogs</text></item>
<item><p>167b.6</p><section></section><text>pa ni mdor bstan pa'i tshig go/ /hUM yig gis ni zhes bya ba la sogs pas 'di nyid kyis rgyas par bstan pa'i tshig go/ /hUM yig gis zhes bya ba la sogs pa 'di'i don ni dang por hUM gnyis dang yaM gi sa bon las byung ba'i rlung gi dkyil 'khor ljang sngon gzhu'i dbyibs can rdo rje</text></item>
<item><p>167b.7</p><section></section><text>gnyis kyis mtshan pa 'bar bar byed pa rnam par bsgom par bya'o/ /de'i steng du hUM gnyis dang raM las byung ba'i gdung bar byed ba me'i dkyil 'khor kha dog dmar po zur gsum pa rdo rje gnyis kyis mtshan pa'o/ /de'i steng du a yig yongs su gyur pa las pad+ma'i snod phyi dkar po</text></item>
<item><p>168a.1</p><section></section><text>nang dmar po a yig gis byin gyis brlabs par yang bltas nas/ de'i dbus su bza' bar bya ba zan la sogs pa la b+h+rUM AM dzrAM khaM hUM zhes pa'i sa bon yongs su gyur pas go ku la sogs pa sgron ma lnga dang bdud rtsi lnga ye shes lnga'i bdag nyid</text></item>
<item><p>168a.2</p><section></section><text>can oM yig gis mtshan pa'o/ /de'i bar snang du hUM yig las skyes pa'i rdo rje dkar pos dkrugs par bya'o zhes pa/ hUM yig gis sbyong bar byed pa ste rdo rje dang pad+ma'i snod mnyam par sbyor ba las rdo rje de nyid du ro mnyam par gyur te zhes pa'o/ /AHyig gis ni rtogs</text></item>
<item><p>168a.3</p><section></section><text>par bya'o/ /ye shes kyi nyi ma dang mtshungs par 'bar ba'i aM yig gis rab tu 'bar bar byed pa ste 'dis dam tshig gi bdud rtsi rdzogs par byed pa'o/ /der gnas pa'i yi ge gsum las spros pa'i 'od zer nges par bab pas phyogs bcu'i 'jig rten gyi khams na gnas pa'i</text></item>
<item><p>168a.4</p><section></section><text>de bzhin gshegs pa'i ye shes kyi bdud rtsi bkug nas/ dam tshig gi bdud rtsi la rab tu bcug ste yi ge gsum gyis lan bdun du byin gyis brlab bar bya'o/ /zhes pa kha zas sbyang ba'o/ /mgrin par dung zhes bya ba la sogs pa nas/ lkog ma spyad pa'o zhes pa'i mthar</text></item>
<item><p>168a.5</p><section></section><text>thug pa'i mi bskyod pa'i rnal 'byor pa la ltos pa ste rtsa ba nyid las gsal lo/ /sprin gyi sgra zhes bya ba la sogs pa la sprin gyi sgra ste hUM yig snying gar bsams nas/ rtse gsum me ni de las spro/ /der ni bza' ba bsreg ba dag /'di ni nang gi sbyin sreg yin/ /de ltar rnam</text></item>
<item><p>168a.6</p><section></section><text>par snang mdzad la sogs pa'i rnal 'byor pas mgrin par dung dang pad+ma'i steng du rang rang gi sa bon yongs su gyur pa'i 'khor lo la sogs pa'i mtshan ma oM yig la sogs pas byin gyis brlabs ba bskyed nas zhi ba can la sogs pa'i las kyi dbye ba rang rang gi ting nge 'dzin sems</text></item>
<item><p>168a.7</p><section></section><text>dpa'i rtse gsum gyi me la bza' ba sbyin sreg gyis shig pa ni man ngag go/ /rlung zhes bya ba la sogs pa nas/ /'tshe ba thams cad 'jig byed pa/ /zhes pa'i mthar thug pa ni go sla'o/ /'di nyid kyi nang du kha sbyar byed pa'i sbyor ba las zhes pa'i rkang pa yod de/ 'di'i bshad pa ni steng</text></item>
<item><p>168b.1</p><section></section><text>'og gi rlung gi 'khrul 'khor las so/ /dpal rdo rje phreng ba zhes bya ba la sogs par yang ches gsal bar bshad do zhes pa mdor byas kyi rim pa'i don mdor bshad pa rnal 'byor yid 'phrog rdzogs so/ /mdor byas kyi rim par lus rnam par dben pa so sor bstan nas don</text></item>
<item><p>168b.2</p><section></section><text>rdo rje bzlas pa'i rnam par bshad pa nye bar bstan par 'dod nas sems can kun bdag nyid ces bya ba la sogs pa gsungs te/ mgon po ni skyob par gyur pa'o/ /cir 'gyur zhe na sems can kun bdag nyid de/ kun yang de yin la sems can rnams kyang ngo zhes pas</text></item>
<item><p>168b.3</p><section></section><text>sems can kun no/ /sa ma lus par nges par gnas pa'i srog chags nges par skyes pa de rnams kyi bdag nyid rlung dang rnam par shes pa yang dag par ldan pa'i thugs rdo rje'o/ /de ni dpal ldan bde chen te dpal dang ldan pa dang bde ba chen po gnyis ka 'di'o/ /'dud nas ni phyag byas</text></item>
<item><p>168b.4</p><section></section><text>nas so/ /rdo rje bzlas pa'i rim bshad bya ni brjod par bya'o/ /gang las na rnal 'byor rgyud kyi rjes 'brangs nas te rnal 'byor rgyud ni dpal 'dus pa la sogs pa'i rgyud do/ /de'i rjes su 'brangs nas ni de'i don lhag par rtogs pa las so/ /rdo rje bzlas pa la 'jug par</text></item>
<item><p>168b.5</p><section></section><text>byad pa'i rim pa rab tu bstan par 'dod nas/ bskyed pa'i rim la legs gnas rnams/ /zhes bya ba la sogs pa gsungs te bskyed pa'i rim la legs gnas rnams/ /zhes bya ba la sogs ba gsungs te bskyed pa'i rim la legs gnas rnams ni mdor byas kyi rim pa sgom par byed pa rnams kyi'o/ /rdzogs pa'i rim pa ni zung 'jug gi gzugs</text></item>
<item><p>168b.6</p><section></section><text>'dod pa rnams kyi'o/ /kun nas thob par 'dod pa'i ngang tshul 'di rnams ni rdzogs pa'i rim pa 'dod pa'i rnal 'byor rnams kyi'o/ /'di ste rdo rje bzlas pa/ thabs te rgyur gyur pa de yang 'chad bzhin pa'o/ /rdzogs pa'i sangs rgyas kyis ni yang dag par rdzogs pa'i sangs rgyas</text></item>
<item><p>168b.7</p><section></section><text>rnams kyi gsungs ni rab tu ston pa'o/ /ci lta bur na skas kyi rim pa lta bur ro/ /srog gyur pa'ang zhes bya ba la sogs pa ni rlung bshad do/ /rlung zhes pa zhes bya ba ni rab tu bstan pa gang yin pa de rlung zhes bya ba'o/ /sems can rnams kyi ni 'jig rten rnams kyi'o/ /srog gyur</text></item>
<item><p>169a.1</p><section></section><text>pa ni 'tsho bar gyur pa'o/ /las kun rnams ni bskum pa dang brkyang ba la sogs pa nges par byed do zhes pas las kun byed do/ /rnam shes bzhon pa ni rnam par shes pa'i bzhon par gyur pa ste/ rta la zhon pa bzhin no/ /de lta mod kyi rlung dang rnam par</text></item>
<item><p>169a.2</p><section></section><text>shes pa dag ci ltar snang ba dang bcas pa ma yin nam zhe na rlung gi khams ni gzugs med pa can rnam par shes pa yang gzugs med pa can te/ 'di dag gi re re nas rang las rang dngos po med can yul du grub par nye bar bstan par bya ba ma yin no zhes dri ba'o/ /'di la lan rlung dang</text></item>
<item><p>169a.3</p><section></section><text>rnam par shes pa gcig tu gyur pas slar yang yul rnams su dmigs pa'i phyir ro zhes byas nas snang ba dang bcas pa'o/ /de bzhin du yang dgongs pa bla na med par gsungs pa/ gang tshe snang ba ldan 'gyur pa/ /rlung gi bzhon pa nyid gyur pa/ /zhes bya ba la sogs pa rgyas par ro/ /de</text></item>
<item><p>169a.4</p><section></section><text>nyid rlung zhes bya ba lnga'i bdag nyid de rnam pa lngar 'gyur ro/ /ci ltar na snying gar srog go/ /bshad sgor thur sel lo/ /mnyam gnas lte bar yang dag par gnas so/ /gyen rgyu mgrin pa'i phyogs su'o/ /khyab byed lus thams cad du gnas pa'i rigs pa las so/ /de nyid slar</text></item>
<item><p>169a.5</p><section></section><text>yang lnga'i bdag nyid rnam pa bcur 'gyur te mig la sogs pa la gnas pa klu dang rus sbal dang rtsangs pa dang lha sbyin dang nor las rgyal ba rnams kyi lhan cig pa'o/ /rlung gi de nyid rim gyis ni/ /zhes bya ba la sogs pa nas/ 'od gsal bas ni rnam par sbyangs/ /zhes bya</text></item>
<item><p>169a.6</p><section></section><text>ba'i mthar thug pa nas brtsams te rim pa bzhi'i cha shas kyi don rnam par dbye bar bya'o/ /rlung gi de nyid rim gyis ni/ /zhes pa dang bral bar sngags kyi de nyid la yang dag par 'jug pa ste rab tu 'jug par mi 'gyur ro/ /sngags ni yi ge gsum po rnams so/ /de rnams kyi 'jug</text></item>
<item><p>169a.7</p><section></section><text>pa dang gnas pa dang ldang ba'i rang bzhin yongs su shes pas sngags nges par sems par byed do de rnams rtogs nas ni yongs su thob nas rdo rje bzlas pa la legs par slob par 'gyur ro/ /rdo rje bzlas gnas zhes pa don ci yin pa mngon sum du byas pa rdo rje bzlas pa'i ting nge</text></item>
<item><p>169b.1</p><section></section><text>'dzin la gnas pa'i rnal 'byor ba ste sngags pa sems la dmigs pa thob par 'gyur te so sor rnyed pa'o/ /rten dang brten pa'i ngo bos ngag dang sems dag gis gcig tu kun du gnas pa'i phyir sems la dmigs pa rim pa gnyis pa nyid kyis yang dag pa ji lta ba bzhin</text></item>
<item><p>169b.2</p><section></section><text>du yongs su shes pa ci ltar zhe na/ ji ltar 'dis kha cig 'di skad smra ste rdo rje bzlas pa ni ngag rnam par dben pa kho na ste gzhan no/ /dgongs pa bla na med pas sems rnam par dben pa'o zhes so/ /de ni 'thad pa ma yin te/ ci'i phyir na/ /sems la dmigs pa tsam zhig ni/ / </text></item>
<item><p>169b.3</p><section></section><text>rim pa gnyis par brjod par bya/ /zhes slob dpon zla ba grags pa'i zhabs kyis nges par gsungs pa'i phyir dang / 'di nyid du bdag byin gyis brlab pa'i rim pas kyang lus dang ngag dang sems rnam par dben pa thob pa zhes gsungs so/ /de'i phyir rim pa gnyis pa nyid kyis ngag</text></item>
<item><p>169b.4</p><section></section><text>dang sems la dmigs pa rang bzhin med pa nyid kyi ye shes gnyis ni brdzun pa'o zhes so/ /sgyu ma lta bu'i ting 'dzin gnas/ /zhes pa ni lnga po byas pa'i rab tu dbye bas mdor byas kyi rim par lus brdzun pa nyid dang / rdo rje bzlas pa dag dang sems dag brdzun pa nyid do zhes</text></item>
<item><p>169b.5</p><section></section><text>so so so sor shes pa gsum po 'di rnams kyi yang dag par sbyor ba ste gcig tu gyur pa gang yin pa de gsum yang dag par sbyor ba zhes rdo rje gsum dang bral bas ma nor bar gyur ba ni bdag byin gyis brlab pa'i mtshan nyid sgyu ma lta bu'i lha'i gzugs sgyu ma lta bu'i ting nge 'dzin no/ / </text></item>
<item><p>169b.6</p><section></section><text>de la gnas pa rnal 'byor ba'o/ /yang dag mthas ni rnam par sbyangs/ /zhes bya bas ni/ 'od gsal ba ni thob par 'gyur/ /zhes pa'i rigs pa la'o/ /lus dang ngag dang sems dmigs pa nges par rtogs pa'i tshul thob pa kun rdzob kyi bden pa'i rang bzhin nye bar mi</text></item>
<item><p>169b.7</p><section></section><text>dmigs pa de thams cad kyi don dam pa'i bden pa'i rtog pa blangs pas mngon par rdzogs par byang chub pa'i rim pa bstan to/ /yang dag mtha' yas langs nas ni/ /zhes pa ni de las sprul pa nyid kyis yang dag par langs ba'o/ /gnyis med ye shes ni gnyis dang bral ba'i ye shes</text></item>
<item><p>170a.1</p><section></section><text>so/ /thob par 'gyur ni so sor rnyed pa nyid do/ /de bzhin du yang 'phags pas gsungs pa/ ji ltar dngas ba'i chu klung las/ /nya dag myur du 'phar bar byed/ /de bzhin 'od gsal dngas ba las/ /sgyu 'phrul dra ba bzhengs par byed/ /ces ba'i</text></item>
<item><p>170a.2</p><section></section><text>rigs pa las so/ /zung du 'jug pa'i ting 'dzin gnas ni yang dag par rdzogs pa'i sangs rgyas kyi ting nge 'dzin la gnas pa'i rnal 'byor pa'o/ /gang la yang mi slob po ni slob par byed par mi 'gyur ro/ /rim pa 'di nyid kyis/ 'di ni rdzogs rim rnal 'byor zhes bya la de ni rdo rje</text></item>
<item><p>170a.3</p><section></section><text>'dzin pa chen por 'gyur ro/ /gzhan rnam pa kun gyi mchog ldan pa la sogs pa thams cad rdo rje 'dzin pa chen po nyid kyi khyad par ro zhes pa'o/ /de nyid 'di dag rgyas btab gnas/ /zhes pa la sogs pa la 'di dag ste rnam par bshad pa gsungs pa gang yin pa de nyid do/ / </text></item>
<item><p>170a.4</p><section></section><text>rgyud du legs par rgyas btab pa ni dgongs pa'i skad kyis sbas bar byas pa'o/ /de bshad pa'i rgyud rdo rje phreng ba la sogs pa'i rjes su 'brangs pas te/ de'i rjes su 'gro bas bla ma'i zhal las rtogs bar bya ni bla ma las dngos su'o/ /de la zhes pa ni rlung rnam pa lnga po de la ches</text></item>
<item><p>170a.5</p><section></section><text>dang por zhes bya ba ni 'od gsal ba la sogs pa rnams kyi dang por bdag byin gyis brlab pa'i rim pa bdag byin gyis brlab pa la sogs pa'i dang por rdo rje bzlas pa 'di'o/ /'di dag gi nang du rdo rje bzlas pa ches mchog go/ /rlung gi de kho na nyid de mdor bstan pa'i tshig rtsa ba'i rgyud la</text></item>
<item><p>170a.6</p><section></section><text>'jug par bya ste ni bshad par bya ste'o/ /'di nyid kyi rgyas par bshad pa dang so sor rgyas par bshad pa'i bshad pa ni 'chad bzhin pa'i gzhung du 'gyur ro/ /rtsa ba'i rgyud las ni dpal 'dus pa'i rgyud las so/ /sna rtser yungs kar bsam par bya/ /zhes bya ba la sogs pa</text></item>
<item><p>170a.7</p><section></section><text>ni sna'i rtse mo ni steng gi sna'i bu gar ro/ /yungs kar ni rlung phra mo'o/ /de bsam par bya ba ni mtshon par bya'o/ /ci ltar yungs kar gyi sgras rlung gi khams mngon par brjod par bya zhe na/ 'dir gsungs pa/ rgyu bar byed do 'gro bar byed do zhes byas nas u Na la sogs par sar+t+ti</text></item>
<item><p>170b.1</p><section></section><text>las a pa Sha'i mtha' yang ngo / /des yungs kar te rlung phra mo nyid de'i chos can yin pa'i phyir ro/ /'gro dang mi 'gro yungs kar la ni yungs kar la ste phra mo'i khams la'o/ /'gro ba dang bcas pa'i mi 'gro ba ni rten dang brten par gyur pa'i yi ge gsum rlung dang lhan cig</text></item>
<item><p>170b.2</p><section></section><text>pas 'jug pa dang gnas ba dang ldang ba rnams gcig tu bsgom par bya'o/ /ye shes gnas ni ye shes gsum po de'i gnas te rab tu gnas pa ste rten zhes pa'i rnam grangs so/ /nyams dga' ba ni nyams dga' bar bya ba ste/ ci'i phyir na rlung la sogs pa'i dkyil 'khor</text></item>
<item><p>170b.3</p><section></section><text>dang lhan cig pa'i ljang gu la sogs pa'i rang bzhin nyid kyi phyir ro/ /gsang chen ni shin tu dga' ba ste rdo rje bzlas pa'i rnal 'byor ba nyid rnams kyi'o/ /ye shes kyis brtags pa ni 'jug pa dang gnas pa dang 'byung bas rlung la ye shes kyis ngo bo yi ge gsum du rnam par brtags</text></item>
<item><p>170b.4</p><section></section><text>pa'o/ /kha dog lnga zhes bya ba la sogs pa ni phra mo rlung gi khams de nyid dkar po la sogs pa'i kha dog dang ldan pa'o/ /rin chen chen po ni rin po che chen po ltar rin thang med pa'o/ /yungs kar sbom po'i tshad tsam du ni yungs kar ltar phra mo'i rlung gi khams tsam mo/ /sna'i rtse</text></item>
<item><p>170b.5</p><section></section><text>mor ni sngar bshad pas gsal lo/ /nan tan gyis ni 'bad pa phul du byung bas so/ /bsgom par bya ni rnal 'byor la ste rlung la sogs pa'i dkyil 'khor bzhi'i rang bzhin las sam/ skad cig gis zhal gsum pa phyag drug par dmigs pa las so/ /rtag tu ni dus</text></item>
<item><p>170b.6</p><section></section><text>thams cad du'o/ /'di ni dgongs pa bshad pa'o/ /tshig 'di'i rgyas par bshad pa lha mo bzhis yongs su zhus pa'i bshad pa'i rgyud du gsungs pa/ de ni lha mo zhes bya ba la sogs pa ste/ lha mo zhes pa ni lha mo rnams zhes bod ba'o/ /yang dag rab bshad bya'o ni bstan</text></item>
<item><p>170b.7</p><section></section><text>par bya'o ste bcom ldan 'das kyi gsung ngo / /snying bo las ni mdor byas kyi rim pa las so/ /ches snying po ni rdo rje bzlas pa'i rim pa'o/ /mchog ni dam pa'o/ /gsang chen ni shin tu sbas pa'o/ /sangs rgyas kun gyi ni 'das pa dang ma 'ongs pa dang da ltar byung ba rnams kyi'o/ / </text></item>
<item><p>171a.1</p><section></section><text>gang ni rdo rje bzlas pa'i mtshan nyid do/ /de thams cad bdag nyid ni khams gsum pa'i sems can thams cad kyi bdag nyid rlung rnam par shes pa dang yang dag par ldan pa'o/ /gnas pa ni 'gyur ba'o/ /ye shes lnga'i dngos zhes bya ba la sogs pa la/ de bzhin</text></item>
<item><p>171a.2</p><section></section><text>gshegs pa lnga'i bdag nyid kyi phyir me long la sogs pa'i ye shes lnga'i bdag nyid can no/ /de nyid ni rlung gi rang bzhin can no/ /yungs kar sbom po'i tshad tsam ni sngar bshad pa nyid kyis gsal lo/ /de'i ni rlung gi'o/ /dbus na gnas pa'i lha ni yi ge gsum gyi rang bzhin</text></item>
<item><p>171a.3</p><section></section><text>gyis kun du gnas pa ste de'i bdag nyid kyis sngags dang lha dag dbyer med pa'i phyir ro/ /mi gsal ba ni gnyis skyes kyi phyir dang phra mo'i gzugs nyid kyi phyir ro/ /gsal ba'i gzugs dang ldan zhes pa ni bskum pa dang brkyang ba dang 'gro ba la sogs pa'i bya ba rjes su</text></item>
<item><p>171a.4</p><section></section><text>rtogs par bya bzhin pa nyid kyi phyir ro/ /yang na mi gsal ba ni sa la sogs pa'i ngo bos gsal ba ni rlung gi ngo bos so/ /'dus pa'i rgyud phyi mar yang don 'di nyid gsal bar gsungs te/ ye shes lnga'i rang bzhin zhes bya ba la sogs pa la steng du gnas pa ye shes lnga'i</text></item>
<item><p>171a.5</p><section></section><text>rang bzhin gyi dbugs so/ /'di dag gang gi tshe 'og tu rab tu rgyu bar gyur pa de nyid 'byung ba lnga'i rang bzhin te/ sa la sogs pa'i bdag nyid can te/ dbang po gnyis mnyam par sbyor ba la nang gi bdag nyid can gyi shes rab dang thabs snyoms par zhugs pa'i dga' bas mchog tu</text></item>
<item><p>171a.6</p><section></section><text>bskul bas yan lag mtha' dag 'dod chags chen po'i mes zhu bar gyur pa'i rang bzhin rdo rje'i bu ga nas gong bu'i gzugs kyis phyung nas te/ byang chub kyi sems thig le'i gzugs kyis pad+ma'i sna'i rtse mor ltung bar byed do/ /'di ni srid pa skye ba'i rim pa sgom par byed pa po</text></item>
<item><p>171a.7</p><section></section><text>rnams kyi de bzhin gshegs pas yungs kar gyis sgras brdar byas pa'o/ /rgyud du gsungs pa yang / bdud rtsi khu ba zhes bshad de/ /de las 'gro ba gsum rnams skyes/ /zhes so/ /kha dog lnga zhes bya ba la sogs pa ni de nyid steng du rab tu 'jug pa'i dbugs de bzhin gshegs</text></item>
<item><p>171b.1</p><section></section><text>pa lnga'i bdag nyid can no/ /de nyid kyi phyir rin chen chen po'o/ /srog ni 'tsho ba'o/ /rtsol bar byed cing ring du spro bar byed pa gang yin pa de ni srog gi rtsol ba'i rlung zhes bya bar bshad de lhag par rtogs pa'o/ /de nyid 'jug pa la sogs pa'i rang bzhin gyis nyin mtshan du zlos bzhin pa nyid kyi phyir</text></item>
<item><p>171b.2</p><section></section><text>rang sngags zhes pa hUM yig snying gar bsams nas hUM yig las byung ba'i nA da mi shigs pa zhes bya ba a yig phra mo thig le'i rnam pa'o/ /sems ni thig ler gyur par dgod/ /ces pa ni sems der gyur par byas nas bsgom par bya'o zhes dgongs so/ /'dir ji ltar srog</text></item>
<item><p>171b.3</p><section></section><text>gi sgras sems rnam par brjod par bya zhe na srog dang sems dang 'tsho ba zhes pa rnam grangs so/ /gang gi phyir srog sems gang yin pa las blo gros su rgyud du gsungs pa'i phyir ro/ /'dis sbyor ba yan lag drug gi nang nas ni srog rtsol gyi yan lag ces bya bar gsungs pa</text></item>
<item><p>171b.4</p><section></section><text>nyid rdo rje bzlas pa'i rim par ro/ /rim pa gzhan rnams su yang so sor sdud pa la sogs pa'i sbyor ba yan lag lnga'i bshad pa sbyor bar byed pa mngon par ma brjod pa ni gzhung rgyas pas 'jigs pa'i phyir ro/ /gal te de rnams su sbyor ba mngon du 'dod pa yod pa na/ de'i tshe</text></item>
<item><p>171b.5</p><section></section><text>slob dpon zla ba grags pas mdzad pa'i rgyud kyi rgya cher 'grel par de ma lus pa'i bshad pa gsungs pas rnal 'byor pa rnams kyis de las rtogs par byas nas sbyar bar bya'o/ /'di'i yang slar rgyas par bshad pa rdo rje phreng ba zhes bya ba'i bshad pa'i rgyud du gsungs te/ sna rtse zhes</text></item>
<item><p>171b.6</p><section></section><text>bya ba la sogs pa nas/ nang gi dus ni yin par bshad/ /ces pa'i mthar thug par ro/ /'di ni sngar rgyas par bshad pa'i rnam par bshad par slar rgyas par bshad pas rnam par bshad par bya ste/ sna rtser yungs kar zhes bya ba la srog gi rtsol ba'i rlung gi brtag pa'o/ / </text></item>
<item><p>171b.7</p><section></section><text>sangs rgyas lnga'i rang bzhin las srog gi rtsol ba'i rlung la gnas pa de nyid 'od lnga rnams srog gi rtsol bar gyur nas steng gi sna las te steng gi sna'i rtse mor srog gi rtsol ba'i bu ga nas nges par byung ste ldang ba la sogs pa'i rim pa nges par 'byung ba g.yon pa dang g.yas pa la</text></item>
<item><p>172a.1</p><section></section><text>sogs pa'i dbye ba las rnam bzhir 'gyur zhes pa de nyid rnam pa bzhir 'gyur ro/ /'dis nang gi dus kyang yin par bshad de lhag par rtogs so/ /sna rtser yungs kar brtan par bya ni mdor bstan pa'i tshigs su bcad pa'i snga mas bshad pa gcig mngon</text></item>
<item><p>172a.2</p><section></section><text>par brjod do/ /bshad pa gnyis pa de ru drangs nas bar ma'i sgom pa pos khong du chud par bya'o/ /de gsungs pa/ sna rtser yungs kar bsam par bya/ /zhes bya ba'i rdo rje'i tshig 'di'i don no/ /'dis rlung gi de kho na nyid dang sngags kyi de kho na nyid bstan par 'gyur ro/ /'gro</text></item>
<item><p>172a.3</p><section></section><text>mi 'gro bcas yungs kar la/ /zhes pa ni yungs kar la ste phra mo rlung gi khams la rten dang brten par gyur pa 'gro ba dang mi 'gro ba dang bcas pa ni rnam par shes pa gsum byang chub kyi bdag nyid bsam par bya ste rnam par shes par bya'o/ /'di ni de kho na nyid bsgom par bya'o/ / </text></item>
<item><p>172a.4</p><section></section><text>ye shes gnas ni nyams dga' ba/ /gsang chen ye shes kyis brtags pa/ /zhes pa ni ye shes gnas te rlung dang rnam par shes pa'i lus 'di nyid gnas mthar thug pa'i nyams dga' ba ste rtog pa'i rnal 'byor pa rnams kyi yul ma yin pa 'od gsal ba'i ye shes kyi rang bzhin</text></item>
<item><p>172a.5</p><section></section><text>yin pa'i phyir ro/ /ye shes kyis brtags pa zhes pa 'dis lha'i de kho na nyid gsungs so/ /bshad ma thag pa'i ye shes lnga'i rang bzhin 'od zer lnga rnams gang yin pa de rnams ci las 'ongs nas steng gi sna la rgyu bar byed do zhes mi shes te/ de'i don du lkog ma zhes bya ba la</text></item>
<item><p>172a.6</p><section></section><text>sogs pa gsungs te go sla'o/ /'on kyang 'dir lkog ma la sogs pa dkyil 'khor bzhi'i rlung rgyu ba'i rnam gzhag bstan pa ni lus la ltos pas mi rgyu ba'i rim pas rgyu ba'i rim pa ni gzhan dang 'dra ba nyid do/ /slob dpon zla ba grags pa'i zhabs kyis rgyud kyi rgya cher 'grel par</text></item>
<item><p>172a.7</p><section></section><text>bshad de gsungs pa/ snying gar chu yi dkyil 'khor ro/ /lkog mar me yi dkyil 'khor ro/ /gsang bar dbang chen dkyil 'khor ro/ /lte bar rlung gi dkyil 'khor te/ /'di rnams chu'i dkyil 'khor la sogs pa'i 'od zer dang ldan pa lus thams cad la gnas pa'o/ /'di</text></item>
<item><p>172b.1</p><section></section><text>rnams 'byung ba na ni zhi ba la sogs pa'i rim pa'i dbye ba la brten nas dbugs 'byung ba dang rngub pa'i rim pas 'gro ba dang 'ong ba khyad par du ston cing dkyil 'khor bzhi'i 'jug ba'i rim pa ni go rims ji bzhin te rim pa'i rim pa las ma 'das pas thun phyed kyi dus su gnas pa</text></item>
<item><p>172b.2</p><section></section><text>ste rnam par rgyu'o/ /da ni dkyil 'khor 'bab pa'i kha dog gi dbye bas lha'i nges pa ni rtsa ba nyid las gsal lo/ /g.yas pa zhes bya ba la sogs pa nas/ rnal 'byor byis pas rtogs bya min/ /zhes pa'i mthar thug pa ni go sla'o/ /de ltar zhes bya ba la sogs pa ni/ </text></item>
<item><p>172b.3</p><section></section><text>de ltar mdor bstan pa dang rgyas par bshad pa la sogs pa'i rim pas rlung gi de nyid so sor bstan nas da ni sngags kyi de nyid bstan par bya ste/ de la thog mar re zhig sngags rnam pa bzhi'i de nyid mdor bstan par bya ste/ de bzhin gshegs pa thams cad kyi sku dang gsung dang thugs</text></item>
<item><p>172b.4</p><section></section><text>kyi gsang chen zhes pa ni oM AHhUM zhes so/ /yi ge gsum po gang yin pa 'di las byung ba nyid kyi phyir nye bar dmigs pa zhes pa lha'i gzugs so/ /sngags thams cad kyi snying po kun du skul bar byed pa zhes bya ba'o/ /mchog tu gsang ba zhes bya ba ni sngags de nyid kyi rang bzhin med pa</text></item>
<item><p>172b.5</p><section></section><text>bstan pa las rang bzhin med pa don dam pa byang chub kyi sems so/ /nyid kyi sku dang gsung dang thugs rdo rje las tshig gi lam nges par brjod pas sngags bsdus pa 'di lta bu gsungs so zhes pa ni/ oM AHhUM zhes pa 'di brjod pa las tshig gis brjod pa'o/ /don rtogs pa'i zhes</text></item>
<item><p>172b.6</p><section></section><text>bya ba la sogs pa ni oM yig la sogs pa rnams kyi don 'jug pa la sogs pa'o/ /de'i rjes su rtogs pas ni de'i rjes su 'brangs pas bzlas pa byas pa gang yin pa'o/ /rgyu des na ngo bo nyid med pa ste mi shigs pas mdzes pa bar chad med par spro ba'i gzugs kyis so/ /dus</text></item>
<item><p>172b.7</p><section></section><text>gsum sangs rgyas kyi ni dus gsum du bzhugs pa'i sangs rgyas de bzhin gshegs pa rnams kyi'o/ /brtags pa ni nges par brtags pas yongs su shes pa ste de bzhin gshegs pa thams cad kyi mi shigs pa'i ngo bos khong du chud pa'o/ /'dis sngags kyi de nyid mtshon pas</text></item>
<item><p>173a.1</p><section></section><text>bstan par 'gyur ro/ /sngags rnam pa bzhi'i nang du ni dngos su mtshon pa'i sngags ston par byed do/ /ci ltar zhe na ngag rnam par dben pa'i skabs yin pa'i phyir ro/ /spyod bsdus su gsungs pa yang / ngag rnam par dben pa'i mthar thug rdo rje</text></item>
<item><p>173a.2</p><section></section><text>bzlas pa tsam yongs su shes pa zhes so/ /rdo rje ni rlung ngo / /de'i bzlas pa'o/ /yang na rang bzhin gyis bzlas pa nyid yin pa'i phyir gzhan rnams kyis mnyan par bya bzhin pa ma yin pa'i bzlas pa ni rdo rje bzlas pa de brjod par bya ste/ slong mo za zhing zhes bya ba la sogs pa</text></item>
<item><p>173a.3</p><section></section><text>la slong mo za bar byed pa'i ngang tshul gyis bzlas par mi bya ste rnam par blta bar mi bya'o/ /slong mo za ba ni nye bar mtshon pa'i don yin te/ de'i phyir slong du 'gro ba dang 'dra bar/ yongs su tshol ba la sogs pa dman pa la 'jug pa'i don du gnyer ba gzhan rnams kyang bzlas par</text></item>
<item><p>173a.4</p><section></section><text>mi bya'o/ /slong la'ang dga' bar mi bya'o/ /slong ba zhes pa ni zas nye bar mtshon pa ste/ slong la dga' bar mi bya ste zas la rab tu chags par ma gyur par ji tsam du lus gnas par 'gyur ba de tsam du chog shes dang shin tu spros pa med pa'i spyod pa spyad par bya'o/ /de lta bur</text></item>
<item><p>173a.5</p><section></section><text>gyur pa'i spyod pa la gnas pa'i rnal 'byor pas ci zhig bya zhe na/ bzlas zhes bya ba la sogs pa gsungs te/ sngags ni yi ge gsum mo/ /yan lag ma nyams pa zhes pa ni lha'i rnal 'byor ma nyams pa'o/ /'dod pa kun la longs spyod par byed pa'i sngags pas bzlas</text></item>
<item><p>173a.6</p><section></section><text>par bya'o zhes pa'o/ /yang na sngags kyi ngo bo nyid kyis rlung nges par rgyu bar byed pa ni/ slar yang so sor 'di ni rlung ngo 'di ni sngags so zhes dbye bas rnam par brtag par bya ba ma yin no/ /de nyid kyi phyir/ sngags kyi yan lag ma nyams bzlas/ /zhes so/ /mdor bstan</text></item>
<item><p>173a.7</p><section></section><text>pa'i tshig gis rgyas par bshad pa slar rgyas par bshad pa dgongs pa lung ston pa bshad pa'i rgyud du gsungs te/ de nas slar gsol pa zhes bya ba la sogs pa slar gsol ba 'debs par byed pa'o/ /dpal ldan ni phyag na rdo rje'o/ /rnam par snang mdzad khyab bdag che/ /zhes</text></item>
<item><p>173b.1</p><section></section><text>bya ba ni rdo rje sems dpa'o/ /sna tshogs gzugs can sems 'di ni/ /zhes pa 'gro ba'i rang bzhin gyi sems so/ /sems can thams cad nye bar skyed ni sems can mtha' dag skyed par byed pa'i phyir ro/ /skyes pa zhes bya ba la sogs pa ni de lta bur gyur pa'i sems rang bzhin</text></item>
<item><p>173b.2</p><section></section><text>med par gyur kyang skyes pa ni dang por skyes pa'o/ /ci las na brten nas te rten cing 'brel par 'byung ba las so/ /dper na me long gi gzugs brnyan bzhin no/ /'dis bya ba dang byed pa'i dngos po bshad par 'gyur ro/ /de lta bur gyur pa'i sems nyid kyis rjes su myong ba</text></item>
<item><p>173b.3</p><section></section><text>ni rang nyid kyis legs par myong bar byas nas yang dag pa'i byang chub kyi sems ni byang chub kyi rang bzhin no/ /mkha' dang mnyam ni 'dir nam mkha' dang mtshungs pa'i rnam par bya ba'o/ /'gro ba'i don ni mdzad pa po/ /skye bo mchog la de bstan gsol/ /zhes bya ba la</text></item>
<item><p>173b.4</p><section></section><text>sogs pa nas/ rab tu phye nas bshad par bya/ /zhes pa'i mthar thug pa go sla'o/ /mi rtog don gyi de nyid las/ /zhes pa ni bcom ldan 'das rang nyid kyi sngags kyi rgyal po bzhir bstan pa gang yin pa ni/ mi rtog don gyi de nyid la ste don dam pa las so/ /sngar mdor</text></item>
<item><p>173b.5</p><section></section><text>bstan pa gang yin pa de rgyas par 'chad par byed do zhes/ brjod dang dmigs par bstan pa dang / /brdar gyur dang ni don dam mo/ /zhes gsungs so/ /slar yang 'di nyid kyis bshad pa ni/ tshig brjod pa ni thun mong ste zhes bya ba la sogs par rgyas par ro/ /thun</text></item>
<item><p>173b.6</p><section></section><text>mong ni rjod par byed par ro/ /tshig gzhan gyi ni sngags btu ba'i bar ma chad pas slar yang rgyas par 'chad par 'gyur ro/ /der drangs nas ches gsal bar mkhas pas khong du chud par bya'o/ /da ni brjod pa'i tshig gis bzlas pa btu ba gsungs pa/ dang po gcig ces</text></item>
<item><p>173b.7</p><section></section><text>bya ba la sogs pa ste/ a yig la sogs pa dbyangs bcu drug po rnams kyis zhes pa sde tshan gcig go/ /nga nya Na na ma zhes pa ni gnyis pa'o/ /nga nya Na na ma spangs nas ka la sogs pa'i yi ge bzhi'i sde tshan bdun du gzung bar bya'o/ /sde pa dgu po 'di rnams kyi dbus na</text></item>
<item><p>174a.1</p><section></section><text>'jug bzhin pa'i dang po gcig gi yi ge gang yin pa de gzung bar bya'o/ /gcig kyang 'di yin te/ de'i rigs kyi nang du gtogs pa'i phyir ro/ /dang po yang ngo zhes pas dang po gcig gi dbyangs te i yig go/ /dang por bklag pa nyid kyi phyir ro/ /de rnam</text></item>
<item><p>174a.2</p><section></section><text>par shes par byas nas gzhan gyis lhan cig yang dag par sbrel lo/ /'di sde tshan rnams kyi dang por gyur pa'o/ /ci ltar zhe na de'i dbus su bzung ba nyid kyi phyir ro/ /ji ltar dang por byas pa zung dang zung rnams kyi dbus su byas so zhes pa'i don to/ /ni'i sgra ni rkang pa rdzogs</text></item>
<item><p>174a.3</p><section></section><text>par byed pa la'o/ /bcu yis zhes bya ba la sogs pa ni bcu'i sgra ni bcu po rnams su mngon par brjod par bya'o/ /de la a yig la sogs pa nas ha yig gi mthar thug pa dman pa'i yi ge lnga bcu gzung bar bya'o/ /bcu pa bzhi rnams gcig nyid du byas nas bzhi bcur</text></item>
<item><p>174a.4</p><section></section><text>'gyur ro/ /btus pa'i yi ge dgu'o/ /bcu po 'di rnams kyis ma bcings pa gang yin pa ni bcing med do/ /yang na bcu'i ni sde tshan bcu rnams kyis ma bcings pa gang yin pa de ni ha yig tu shes par bya'o/ /de shes zhes pa ni go sla'o/ /da ni dgu dbus zhes pa 'di</text></item>
<item><p>174a.5</p><section></section><text>la dgu'i sgras sde par 'gyur pa a yig la sogs pa rnams mngon par 'dod do/ /kha cig gzhan nyid do zhes the tshom za ba bsal bar 'dod pas gsal bar byed pa dbyangs zhes bya ba la sogs pa gsungs te/ dbyangs ni a yig la sogs pa rnams so/ /gsal byed</text></item>
<item><p>174a.6</p><section></section><text>rnams ni nga nya Na na ma rnams dang / de'i lhag ma rnams gzung bar bya'o/ /dang yig ni nges par gzung ba la'o/ /de nyid kyi phyir grangs dgus ni rjes su 'jug par khong du chud par bya'o/ /dgu'i sgras gang yin pa brjod de de'i rjes su 'gro bas dgu'i sgra kun du sogs pa zhes</text></item>
<item><p>174a.7</p><section></section><text>pa'i don to/ /ci a yig dang ha yig 'di dag 'ba' zhig tu zad dam 'on te yi ge gzhan gyis yang dag par bcings pa yin zhe na/ de phyir as bcings zhes bya ba la sogs pa gsungs te/ a yig gis yang dag par bcings pa ni a yig yang dag par ldan pa'i ka la sogs</text></item>
<item><p>174b.1</p><section></section><text>pa'i yi ge rnams so/ /phan tshun yang dag sbyor las ni rgyu las so/ /'byung ba'i mtha' yis zhes bya ba la sogs pa ni 'byung ba chen po lnga po rnams ni 'byung ba rnams so/ /'dir 'byung ba'i sgra'i rim pa'i mtha' ste rim par tha snyad 'dogs pa bzhin no/ /des na u'i</text></item>
<item><p>174b.2</p><section></section><text>yi ge thung du ni 'byung ba'o/ /mtha'i sgra ni gang 'byung ba dang nye ba'i dngos po mngon par brjod par bya ba'i rang bzhin nyid yin pa'i phyir 'byung ba'o zhes rtogs par bya'o/ /brjod par mngon par 'dod pa'i phyir ma bsgrubs pas kyang sgra rnams kyis rab tu 'jug ste/ U'i yi ge ring po</text></item>
<item><p>174b.3</p><section></section><text>mtha'i sgras gzung bar bya'o/ /I yig ni ma yin no/ /'byung ba yang de yin la mtha' yang ngo zhes 'byung ba'i mtha' ste/ des yang dag par ldan pa'o/ /bar ma chad par 'byung ba'i yi ge gnyis kyi pha rol las zhes pa lhag ma'o/ /cha yi dang po zhes bya ba la sogs pa cha</text></item>
<item><p>174b.4</p><section></section><text>yang 'di yin la dang po yang ngo zhes pas cha'i dang po'o/ /cha ni cha shas bcu drug ste rnam par dag pas dbyangs bcu drug go/ /cha de rnams kyi dang por byung ba'i yi ge ni a yig go/ /cha'i dang po bcu drug 'ba' zhig tu ma zad kyi gnas pa ste bcu drug po rnams rdzogs pa bcu</text></item>
<item><p>174b.5</p><section></section><text>drug gi pha rol du kun du gnas pa'i aHyig ces pa'i don to/ /lnga pa lnga dang yang dag ldan/ /zhes pa ni lnga gcig gi sgras yi ge lnga lngas sde pa lngar byas nas lnga pa gzung bar bya ste/ sde pa lnga pa de'i lnga pa ma yig go/ /des yang dag par ldan pa ni kun du 'khyud pa'o/ / </text></item>
<item><p>174b.6</p><section></section><text>yang na lnga pa phyi ma'i sgras nga nya Na na ma'i sde pa'i ma yig lnga par 'gyur ro/ /des yang dag par ldan pa'o/ /bzhi ni gsum du nges par sbyar/ /zhes pa ni gsum dang gsum ni gsum du ste gcig lhag ma'o/ /bzhi yang yin la gsum du yang yin pa ni bzhi ni gsum du'o/ / </text></item>
<item><p>174b.7</p><section></section><text>de rnams kyis nges par sbyar ba ni nges par bcings pa ste gnas gsum du ji ltar rigs par zhes pa lhag ma'o/ /a ha mI yi ge rnams ni gsum rnams so/ /dbus su a yig gnyis dang rnam par bcad pa ma yig ces pa bzhi po mtha' ha yig dang u yig dang ma</text></item>
<item><p>175a.1</p><section></section><text>yig rnams ni gsum rnams so/ /yang na a yig gnyis las ha yig gang yin pa yang ngo / /'di rnams ni yi ge gsum rnams so/ /'di rnams kyi bar rnams su yi ge bzhi rnams nges par sbyar bar bya'o/ /u yig dang / a yig dang / su yig dang</text></item>
<item><p>175a.2</p><section></section><text>ma yig de rnams ci zhig yin ma yig gnyis kyis skyed par byed pa ma yin no/ /'dir ji ltar gcig gis tha snyad du bya zhe na/ ma yig ni de'i rang bzhin can nyid kyi phyir rjes su dbyangs bcas zhes te dang po dang lhag ma dag gi ma yig gi ni rjes su nga ro'o/ /ring por</text></item>
<item><p>175a.3</p><section></section><text>bcas ni gnyis pa'i gnas su a yig gi pha rol gyi a yig la ring po'o/ /yon tan sbyor ba phyis dang mtshungs ni a yig ni u yig gis lhan cig yon tan o yig go/ /dang por rjes su nga ros dang po rnams so/ /gsum pa'i sbyor ba ni ha yig gis u yig gis kyang</text></item>
<item><p>175a.4</p><section></section><text>ngo gnyis pa la ni rnam bcad las pha rol ma yig gi dbyi'o/ /yang na/ yon tan sbyor ba phyis dang mtshungs/ /zhes bya ba ni 'dir phyis pas u yig gi dbyi ba'o/ /ci ltar zhe na/ u yig la o'o/ /a'i yi ge u'i yi ge la o ste pha rol yang dbyi'o zhes pas u'i yi ge</text></item>
<item><p>175a.5</p><section></section><text>dbyi'o/ /a yig gis yi ge'i mchog nyid du so sor rtogs par byed pa thung ngu zhes bya ba la sogs pa gsungs te thung ngu ni o'i'o/ /ma lus rab tu ngag 'jug las ni rgyu nyid yin pa'i phyir ro/ /de dang bral bas ci yang brjod par mi nus so/ /gcig min du ma'ang ma yin no/ / </text></item>
<item><p>175a.6</p><section></section><text>zhes pa ni yi ge du ma rnams su son pa nyid kyi phyir/ gcig pu can yang ma yin no/ /ci ltar gcig yin zhe na/ a yig tsam gyis rigs nyid yin pa'i phyir du ma'ang ma yin no/ /yi ge gang zhig ces bya ba la sogs pa ni/ A li'i de ma thag tu kA li'i rjod par byed pa'i don gyi</text></item>
<item><p>175a.7</p><section></section><text>dbang las rjod par byed pa'i phyir rgyab dang mngon du phyogs par 'gyur ro/ /yang na gnyis ka'i a A ka kha zhes pa yang byas nas rim par 'jug cing rjod par byed pa'i phyir ro/ /bud med skyes pa ma ning ste/ /zhes pa ni/ r-i r-I l-i l-I spangs pa'i A li ni bud med kyi ming ngo / /da nya Na na ma</text></item>
<item><p>175b.1</p><section></section><text>spangs pa'i kA li ni skyes pa'i ming ngo / /A li kA li dag spangs pa gang yin pa de ni ma ning ngo / /de rnams kyang zhes pa ni brjod pa'i yi ge gang yin pa de rnams slar yang mdo dang khams la sogs pa'i rim pas yongs su brtag go/ /'og dang steng du yang dag ldan/ / </text></item>
<item><p>175b.2</p><section></section><text>zhes bya ba la sogs pa ni 'og ni mtha'i hUM yig go/ /steng ni dang po'i oM yig go/ /de dag gis yang dag par ldan pa ni don gyi dbang las bar gyi AHyig go/ /yi ge gsum po 'di dag klog pa'i rim pas dang po dang bar dang mthar gnas so/ /shes nas blos ni nges sbyar bya ni</text></item>
<item><p>175b.3</p><section></section><text>brjod par bya ba'o/ /sngar rgyas par bshad pa gang yin pa de'i slar yang rgyas par bshad pa gsungs pa/ brjod pa yi ni sngags 'di dag /dngos med ngo bo las 'byung ba'i/ /de las yongs su gyur pa'i gzugs/ /lha ru nye bar dmigs pa gang / /brda yis de nyid gsum</text></item>
<item><p>175b.4</p><section></section><text>gnas pa/ /rang bzhin bzlas pa'i mtshan nyid do/ /a yig bstan pa zhes bya ba la sogs pa ste 'di ni 'dir man ngag ste/ a'i yi ge de bzhin nyid mi shigs pa sgra gsal bar byed pa sangs rgyas rnams kyi snying po gsang chen de kho na nyid du 'gyur ro/ /mtshan yang dag par</text></item>
<item><p>175b.5</p><section></section><text>brjod par yang gsungs pa/ a ni yig 'bru kun gyi mchog /don chen yi ge dam pa yin/ /zhes so/ /tshig tu brjod pa'i sngags 'di dag /ces bya ba la sogs pa ni/ sngags kyi yan lag ma nyams bzlas/ /zhes pa'i mthar thug pa 'di dag thams cad dgongs pas</text></item>
<item><p>175b.6</p><section></section><text>byang chub kyi sems mdor bstan pa'i tshigs su bcad pa ste/ rnam pa bzhi'i sngags kyi de nyid bshad pa gang yin pa de drangs nas khong du chud par bya'o/ /des na rdo rje bzlas pa 'di'i nyin mtshan du bzlas pa'i grangs la 'jug par bya ste/ gos dkar la sogs bzlas bshad pa/ / </text></item>
<item><p>175b.7</p><section></section><text>zhes bya ba la sogs pa la byin za la sogs pa'i dkyil 'khor la brten nas gal te yang rje btsun gyi zhabs kyis bzlas pa bstan no/ /de bzhin du yang 'phags pa lha'i zhabs kyis bshad pa'i spyod pa bsdus par gsungs pa yang dag par rab tu sbyin pa'i ched du thog mar rlung</text></item>
<item><p>176a.1</p><section></section><text>gi dkyil 'khor la rim pas rnal 'byor pas bsgom par bya ba ci zhe na/ de la rim pa ni 'di yin te sna g.yon pa nas nges par 'byung ba'i rlung gi dkyil 'khor du de bzhin gshegs pa don yod grub pa rlung gi rang bzhin rlung gi dkyil 'khor ljang gu ste sngo</text></item>
<item><p>176a.2</p><section></section><text>bsangs 'od zer nag po'i rang gi ngo bo zhes so/ /'dir khyad par brjod par bya ste zla ba dang nyi ma dag gi 'pho ba gnyis kyi go rims kyis 'pho bar byed pa mthong ste/ des na skar rtsis pa'i bstan bcos su dbyu gu drug cus 'jig rten rnams kyi tha snyad do/ /de la brten nas dbyu</text></item>
<item><p>176a.3</p><section></section><text>gu gcig gi bzhi chas rkang pa gcig tu 'gyur ro/ /chu srang bco lnga po 'di bzhi 'gyur du byas nas chu srang drug cur 'gyur ro/ /'dis dbyu gu gcig tu rnam par gzhag go/ /chu srang gcig gis dbugs drug rnams so/ /de bzhin du rkang pa gcig gis dbugs dgu bcu rnams</text></item>
<item><p>176a.4</p><section></section><text>so/ /'dir slar yang bzhi 'gyur du byas nas dbyu gu gcig gis drug cu lhag pa'i sum brgya'i dbugs su 'gyur ro/ /rnam par dbye ba 'dis phyed dang bcas pa'i dbyu gu gnyis 'pho bar rnam par gzhag pa'i grangs kyis yongs su 'pho ba'i yan lag bzhis phyed dang bcas pa'i rkang</text></item>
<item><p>176a.5</p><section></section><text>pa gnyis su byas nas gos dkar mo la sogs pa'i brgya phrag gnyis dang nyi shu lnga'i dbugs su 'gyur ro/ /'di nyid kyis chu srang ji snyed cig tu 'gyur na/ gang du chu srang sum cu so bdun chu srang gi rkang pa gnyis 'di rnams bzhi 'gyur du bsgres pas/ yang dag sbyor bzhis brgya</text></item>
<item><p>176a.6</p><section></section><text>phrag dgu/ /zhes pa bsdus pa'i tshad kyis so sor bskyed pa'i yon tan du rnam par gzhag pa 'pho ba nyi shu rtsa bzhi'i rim gyis ni 'pho ba nyi shu rtsa bzhi/ des na dkyil 'khor dgu bcu rtsa drug tu 'dus pa rnams kyis mngon par 'dod pa'o zhes so/ /drang ba'i don gyis so/ /rdo rje</text></item>
<item><p>176a.7</p><section></section><text>bzlas pa thob nas kyai rdo rje'i rgyud du/ mtshan mo la dbyu gu mnyam par nyin mo la ste dbyu gu drug cu rtsa bzhir bcom ldan 'das kyis bstan pa ma yin nam/ 'dir dbyu gu'i sgra ni dkyil 'khor dang rnam grangs te/ 'khor lo bzhi la sbyor bar byed pas mngon par dgongs pas dbyu</text></item>
<item><p>176b.1</p><section></section><text>gu drug cu rtsa bzhir yang bshad par bya'o/ /dpal 'dus par ni g.yo ba nyi shu rtsa bzhi'i dbye bas lhan cig tu ji ltar mtshungs par rnam par 'jog ces dris pa'o/ /kye rdor pa rnams kyis mngon par 'dod pa'i lan ni mkhas pa sgom pa pos dkyil 'khor bzhi'i dbus su yongs</text></item>
<item><p>176b.2</p><section></section><text>su 'pho ba ni dkyil 'khor yongs su brje ba ste rim pa zhes pa dang rnam grangs su rnam par gzhag par rtogs par bya'o/ /ci ltar byas pas she na 'dir gsungs pa/ phyed dang bcas pa'i dbyu gu gnyis kyi 'pho ba ni dbugs dgu brgyar 'gyur ba nyid do/ /dbugs dgu brgyas 'pho ba</text></item>
<item><p>176b.3</p><section></section><text>zhes bya ba ste/ thal ba der mi 'gyur ro/ /ci las na ji ltar dbyu gu'i phyi rol du rnam par gzhag pa de bzhin du nang zhes pa'i rigs pa las so/ /'pho ba'i rim pa ni gzhan dang 'dra ba nyid do/ /de brjod par bya ste/ dbyu gu gcig pa chu srang drug cu rnams su rkang pas dman pa'i chu</text></item>
<item><p>176b.4</p><section></section><text>srang bzhi med pa de nges par 'di'i rkang pa gcig dang ldan pa chu srang drug cu lhag pa'i lnga bcu ni chu srang gcig dkyil 'khor du gnas so/ /gang du lnga bcu drug dang rkang pa gcig 'di dag bzhi 'gyur du byas nas brgya phrag gnyis dang gnyis kyi chu srang ngo / /nges pa'i don gyis so/ / </text></item>
<item><p>176b.5</p><section></section><text>gang du nyis brgya nyi shu rtsa lnga'o/ /'di nyid dbugs drug tu byas nas so sor bskyed pas bsgre ba'i rigs pas bsgres par gyur pa ni phyed dang bcas pa'i brgya phrag bcu gsum gyi dbugs su 'gyur zhes pa bsdus pa'o/ /'dus pa'i phyed dang bcas pa'i 'pho ba rkang pas dman pa'i dbyu</text></item>
<item><p>176b.6</p><section></section><text>gu bzhir 'gyur ro/ /kyai rdo rje ba'i'o/ /bzhi po 'di'i rnam par dbye bas rkang pa ni/ rkang pas dman pa'i dbyu gu gcig gi dkyil 'khor gyi dbugs gsum gsum bdun rkang pa gnyis so/ /gzhung 'di tsam gyis thun phyed kyi dus su yongs su thob nas dkyil 'khor bzhi po rnams kyi rlung</text></item>
<item><p>176b.7</p><section></section><text>'bab pa sna'i bu ga gcig tu 'pho bas 'pho ba bcu drug tu rnam par gzhag pa ni kye'i rdo rje ba rnams kyi'o zhes 'dod do/ /'di nyid kyi gzhan sna'i bu ga gnyis pa nyid du de 'dra ba'i rnam par gzhag pa rdo rje bzlas pa'i rnal 'byor pas khong du chud par bya'o/ /'dis thun gcig tu 'gyur ro/ /thun</text></item>
<item><p>177a.1</p><section></section><text>gcig la ni bshad pa byas pa gang yin pa de gzhan thun bdun po rnams su 'ang mkhas pas khong du chud par bya'o/ /dgu brgyad dag tu gang bstan pa/ /nyi shu rtsa bzhir rim gyis ni/ /der ni so sor bskyed 'byung ba/ /nyi khri chig stong drug brgya'o/ /zhes te dgu</text></item>
<item><p>177a.2</p><section></section><text>brgya nyid du bstan pa nyi shu rtsa bzhi'i rim pas bsgre ba'i rigs pas bsgres par 'gyur ba ni khri phrag gnyis dang brgya phrag bcu drug tu 'gyur ro/ /gang du nyi khri chig stong drug brgya'o/ /'di'i chu srang ni gang du sum stong drug brgya'o/ /dbyu gu gcig nyid la thun du bsgre ba'i rnam par gzhag</text></item>
<item><p>177a.3</p><section></section><text>pas dbyu gu drug cur 'gyur ro/ /dpal 'dus par dbyu gu lngar byas nas nyin mo la thun drug dang mtshan mo la yang thun drug rnams so/ /'di rnams kyis thun phyed du byas nas nyin mtshan gyi nyi shu rtsa bzhi'i rim pa rnams yang dag par bstan pa gang yin pa de rnams zhi ba can la sogs</text></item>
<item><p>177a.4</p><section></section><text>pa'i las rab 'byams kyi dbye bas khong du chud par bya'o/ /rnal 'byor gyi rgyud du 'pho ba'i dbye ba ston par byed pa rnam pa sna tshogs pa'i tshad du bcom ldan 'das kyis bstan no/ /rnal 'byor ma'i rgyud kyis lhan cig pa'i rdo rje bzlas pa'i so so'i bye brag med do/ /phyi dang nang gi dus tshod</text></item>
<item><p>177a.5</p><section></section><text>rnam par gzhag pa 'di las slar yang dbyu gu drug cu rnams kyi phyed dang bcas pa'i dbyu gu bdun gyis thun du byas nas nyin mtshan gyi thun brgyad du 'gyur ro/ /phyed dang bcas pa'i dbyu gu bdun gyis dbugs su 'gyur zhe na gang du nyis stong bdun brgya'o/ /'di'i chu srang ni gang du bzhi ka'o/ / </text></item>
<item><p>177a.6</p><section></section><text>'di nyid brgyad po rnams kyis bsgres pas gang du sum stong drug brgya'o/ /'dir ni khyad par brjod par bya ste rten cing 'brel par 'byung ba dbyu gu'i rim pas gro bzhin gyi zla ba nas rgyal gyi zla ba'i mthar thug par lhor bgrod pa'i 'pho bas kun du khyab pa'o/ /des dbyu gu gnyis byas nas</text></item>
<item><p>177a.7</p><section></section><text>mtshan mo'i 'phel ba dang nyin mo yang nyams pa'o/ /de'i rjes su mchu'i zla ba nas chu stod kyi zla ba'i mthar thug par byang du bgrod pa'i 'pho bas kun nas khyab po/ /des 'dir dbyu gu gnyis su byas nas nyin mo'i 'phel ba dang mtshan mo yang nyams par blta bar bya'o/ /'jig rten du</text></item>
<item><p>177b.1</p><section></section><text>'pho ba gnyis kyi dbus su ni tha skar dang nag pa'i zla ba gnyis la rab zhugs pas/ 'di ro mnyam pa nyid kyi dbyu gu gnyis kyis 'gro ba pa med cing 'phel ba med do zhes so/ /'di dag thams cad gal te yang dbyu gu'i rim pas don mdor bshad pa'o/ /de bzhin du yang nyin</text></item>
<item><p>177b.2</p><section></section><text>mtshan gyis khri phrag gnyis dang brgya phrag bcu drug gi dbugs kyis bral bar yang dag par yongs su shes pa ni phyi rol las rtogs par bya ba ma yin no zhes bstan pa'i rnam par gzhag go/ /'dis 'di dag gsung bar 'gyur te/ skar rtsis pa'i btang snyoms su dbyu gu'i rim</text></item>
<item><p>177b.3</p><section></section><text>pas dus tshod yongs su shes brten cing 'brel par 'byung ba dbyu gu'i rim pas dus tshod yongs su shes pa'o/ /gang gnyi gas rgyud kyi nang gi dus tshod yongs su shes pas lhan cig tsam yang ma yin pa ni 'gal bar 'gyur ba ma yin no/ /gzhan du ni rnam pa gzhan du gsungs skye</text></item>
<item><p>177b.4</p><section></section><text>pa/ dkyil 'khor drug la ltos nas bu ga gcig tu phyed dang bcas pa'i 'pho ba 'bab ste/ de'i rjes su 'phos nas bu ga gnyis par dkyil 'khor drug la ltos nas phyed dang bcas pa'i 'pho ba yang ngo zhes pa nyin mtshan kha sbyor gyi 'pho ba rnam pa bcu drug nyid du 'gyur ro zhes pa 'di dag rnam par</text></item>
<item><p>177b.5</p><section></section><text>bshad pa'i rim pas nang dang phyi rol yongs su shes pa mngon par bgrod pas yongs su ngal ba'o zhes pa ni gang yin pa 'di dag ni kha cig go/ /dkyil 'khor re re kun du spyod pa la slar yang thun mtshams bzhi'i skad cig /'dus pa phyi mar bstan par 'dod nas rig pa'i zhes bya ba</text></item>
<item><p>177b.6</p><section></section><text>la sogs pa gsungs te/ rig pa ni gos dkar mo'i byin za'i dkyil 'khor ro zhes pa'i don to/ /'di'i go rims zhes pa ni tshul lo/ /cho ga 'di'i ni ji lta ba bzhin du nan tan byed pa des/ thun mtshams bzhir ni rab sbyor las/ /zhes pa 'di'i don ni/ sna'i bu gar rlung gi dkyil</text></item>
<item><p>177b.7</p><section></section><text>'khor 'bab pa dang bral bar gyur pa na/ phyi nas me'i dkyil 'khor rab tu 'jug ste 'di dag gi dbus su phra mo'i skad cig lhag par rtogs pas dkyil 'khor bzhi'i thun mtshams bzhi zhes brjod par bya ste rab sbyor la ste lhag par rtogs pa las so/ /de nyid kyi phyir sngags yi ge</text></item>
<item><p>178a.1</p><section></section><text>gsum rlung gis lhan cig pa yan lag ma nyams pa ste sngags kyi dbye ba mi byed par bzlas par bya'o zhes gnas so/ /yig grangs 'bum gyi mtshan nyid can/ /zhes te grangs rnam par rtog pa bgrang bar bya'o zhes pa ji srid par ro/ /phyi rol bzlas pa</text></item>
<item><p>178a.2</p><section></section><text>zhes bya ba la sogs pa la phyi rol bzlas pa ni ngag gi bzlas pa'o/ /spang ni yongs su spang bar bya'o/ /rnal 'byor sgom pa po yi ni/ /bar chad can ni rdo rje bzlas pa sgom pa po'i bar du gcod pa'i rgyur gyur pa'o/ /sngags don bcom ldan rdo rje can/ /sngags don ni rdo rje bzlas</text></item>
<item><p>178a.3</p><section></section><text>pa'o/ /des na rang nyid bcom ldan no/ /rdo rje can ni rdo rje sems dpa'i rang bzhin no/ /rdo rje'i bdag nyid ni sngags dang lha dag dbyer mi phyed pa'i phyir ro/ /ni'i sgra yang ni slar yang gi don la'o/ /ci ltar zlos ni ngag gi bzlas pa sngags tshig tu brjod par mi byed de zhes mngon par</text></item>
<item><p>178a.4</p><section></section><text>'dod do/ /'di dag nyid dpe'i sgo nas so sor bstan par bya ba'i phyir glang po zhes bya ba la sogs pa gsungs te/ glang po rnyed pa ste thob pa'i mod la ste skad cig las glang po'i rjes ni tshol bar byed de gang gis glang po che rnyed pa des glang po'i rjes ci zhig tshol bar byed ce na bden te</text></item>
<item><p>178a.5</p><section></section><text>tshol bar mi byed do/ /de'i phyir sngags lus te sngags yi ge gsum bskyed cing rdzogs pa'i sgu ni sngags lus so/ /de nyid kyi phyir nye bar dmigs par bshad pa'i rdo rje bzlas pa dang ldan pa'o/ /rang nyid ni rnal 'byor pa'o/ /mngon gyur nas gzhan ci zhig tshol bar byed</text></item>
<item><p>178a.6</p><section></section><text>de sngags tshig tu rjod par mi byed do zhes gnas so/ /'dir yang ni'i sgra ni slar yang gi don la'o/ /gzhan yang zhes bya ba la sogs pa las mi zad pa'i sgra ni nges pas gzung ba la 'jug go/ /rdo rje 'dzin gang zhig sbyor gsum don dang ldan pa'i mi ni sems dpa' gsum dang ldan</text></item>
<item><p>178a.7</p><section></section><text>pa'i sngags pa rlung gi 'jug pa dang gnas pa dang 'byung ba rnam par blta bar bya ste/ gus pa dang bcas pas bar chad med par dus yun ring por goms pa'i sbyor bas so/ /ci zhig ni mi ste rdo rje 'chang nyid du 'gyur ro/ /spyan drang zhes bya ba la sogs pa ni mdor bstan pa'o/ / </text></item>
<item><p>178b.1</p><section></section><text>rab tu 'jug par spyan drangs te/ /zhes bya ba la sogs pas rgyas par bshad pas gsal lo/ /myur ba dang ni rnam sdud dang / /ngal bar bshad dang sngags sbyor ba/ /zhes pa ni tshig gsum po rnams su ji ltar rigs pas yi ge gsum sbyor ba byed par bya'o/ /rna drung du</text></item>
<item><p>178b.2</p><section></section><text>ni zhes bya ba la sogs pa nas/ de 'dir gsang zhing dgongs pa yis/ /phra mo'i sbyor ba bshad pa yin/ /zhes pa'i mthar thug pa ni rtsa ba nyid las rtogs par sla'o/ /bsam gtan kha ton med mod kyi/ /zhes pa la bsam gtan ni rlung la rnam par lta bar byed pas mnyam</text></item>
<item><p>178b.3</p><section></section><text>par gzhag pa'i sems so/ /kha ton ni tshig tu brjod pa'i bzlas pa'o/ /'di dag dang bral ba'i 'jig rten ni rang bzhin bzlas pa'i mtshan nyid yin pa nyid kyi phyir ro/ /'dis ni zhes bya ba la sogs pa ni brjod pa'i rdo rje bzlas pa'i rim pa 'dis ni cho ga ji bzhin te/ rim pa</text></item>
<item><p>178b.4</p><section></section><text>las ma 'das pas bsten pa ste goms par byas nas zhi ba can la sogs pa'i las rnams thams cad rdo rje bzlas pa'i sgom pa pos rdo rje bzlas pa'i ting nge 'dzin gyis bsgrub par bya'o/ /'di dag slar yang gsal bar gsungs pa/ gnyis su med pa mnyam pa nyid rnam par rgyal</text></item>
<item><p>178b.5</p><section></section><text>ba rnal 'byor chen po'i rgyud du/ mnyam med sngags ni bzlas nas ni/ /zhes bya ba la sogs pa ste/ gang dang mtshungs pa yod pa ma yin pa der 'gyur ba ni mnyam med do/ /gus pa dang bcas pas goms pa'i sbyor bas mnyam med sngags bzlas nas so/ /de'i tshe cir 'gyur zhe na/ </text></item>
<item><p>178b.6</p><section></section><text>brgya phrag bcu drug gi rlung sems la thim par 'gyur ro/ /gang gi tshe sems la rlung thim pa de'i tshe sna'i bu gar 'jug pa la sogs pa'i go rims kyis de bzhin gshegs pa lnga'i bdag nyid can/ dkyil 'khor bzhi po ches gsal bar mthong zhing yang dag par rtogs pa las so zhes</text></item>
<item><p>178b.7</p><section></section><text>bsgrub par bya'o/ /sgrub pa'i bdag nyid can ni sgom pa po rnal 'byor pa de'i khams gsum nyid de lus dang ngag dang sems brdzun pa 'grub par gdon mi za'o zhes so/ /dkyil 'khor bzhi po ches gsal bar bstan pa mngon par brjod nas/ da ni lhag ma dbugs khri phrag gnyis</text></item>
<item><p>179a.1</p><section></section><text>sems la slar yang thim pa bstan par 'dod nas/ drug ces bya ba la sogs pa gsungs te/ sngags yi ge gsum rlung gi rang bzhin kha dog lnga ye shes lnga'i bdag nyid can nyid dkyil 'khor bzhi po ye shes gnyis brdzun pa'i rgyur gyur pa'o/ /'di'i</text></item>
<item><p>179a.2</p><section></section><text>phyir ye shes las ni byung ba zhes pa yang dag par byung ba'o/ /dbugs lhag ma gang yin pa de dag zla ba gcig gis khri phrag gnyis bzlas nas ni zhes pa 'bum phrag drug tu 'gyur ro/ /rdo rje sems dpar phyag byas nas/ /zhes pa'i don ci/ yi ge gsum gyi rang bzhin rdo rje sems</text></item>
<item><p>179a.3</p><section></section><text>dpa' de mnyes par byas shing bsgom par byas na rnal 'byor ba des 'grub 'gyur te/ lus dang ngag dang sems brdzun pa'i rang bzhin thob pa rdo rje 'chang dang mtshungs pa thob par 'gyur ro/ /ci la zhe na zla ba nya la zhes pa'i don to/ /de ltar zhugs pa'i rnal 'byor pas ci brtul</text></item>
<item><p>179a.4</p><section></section><text>zhugs la sogs pa kun du spyad par bya'am 'on te ma yin zhes dogs pa la de la med ces bya ba la sogs pa ste/ tshig brjod pa'i bdag nyid can gyi sngags mi dgos so/ /gzungs ni btsan thabs kyi sbyor bas rlung gi 'khrul 'khor ro/ /gcig nas gcig tu ldog par 'gyur/ / </text></item>
<item><p>179a.5</p><section></section><text>zhes pa ni gzhan dang gzhan du yang bya ba khrus dang za ba la sogs pa yang mi bya'o/ /'on kyang rdo rje bzlas pa nyid las 'grub par 'gyur ro zhes pa'i don gyis zhes bya ba la sogs pa gsungs te/ yaM yig yongs su gyur pa rlung gi dkyil 'khor 'bab par gyur pa la rnam par shes pa gang</text></item>
<item><p>179a.6</p><section></section><text>cung zad cig bya ba zhi ba can la sogs pa'i las bzhi po/ ra sogs gsum las gang nyid kyis/ /'gro ba'i don la zhes pa ni snga ma kho na'i don no/ /me zhes bya ba la sogs pa la thun tshod phyed kyi dus su ni ste/ thun phyed kyi dus su/ las ni gnyi ga gnas pa la/ /zhes pa</text></item>
<item><p>179a.7</p><section></section><text>ni rlung gi dkyil 'khor 'bab bzhin pa la gtso bos las gnyis nye bar blangs pa de la/ gzhan dkyil 'khor gsum yang dag par 'byung ba las kyang las gnyis su byas nas yang dag par 'byung ngo / /ci las she na phal ba dang gtso bo'i dngos pos gang du gcig yin pa der bzhi</text></item>
<item><p>179b.1</p><section></section><text>po zhes pa'i rigs pa las nges pa med do/ /'bras bu gsungs pa/ mchod pa brtson pas zhes bya ba la sogs pa nas/ rnam par mi rtog gcig blo ldan/ /zhes pa'i mthar thug pa ni rtsa ba nyid las khong du chud par sla'o/ /gsung gi rdo rje'i zhes sogs ni gsung gi rdo rje rlung</text></item>
<item><p>179b.2</p><section></section><text>gi sgrub pa la rnam par lta bar byed pa byas nas/ ye shes gsum gyi dbye ba yis/ /zhes pa ni 'di'i don nges par bshad par bya ste/ sna'i bu ga'i rlung brtags la yi ge gsum rlung dang ldan pa thugs rdo rje mngon sum du byed pa'i thabs rdo rje bzlas pa rgyur gyur pa'i 'jug</text></item>
<item><p>179b.3</p><section></section><text>pa dang gnas pa dang ldan pa'i mtshan nyid ye shes gsum gyi rab tu dbye bas/ sems tsam la ni nges sbyar bya/ /zhes pa ni tsam gyi sgra ni nges pas gzung ba la ste lhag pa med par sbyar bar bya'o/ /yang na sems tsam du thim par 'gyur ro/ /'dis sems brtan pa nyid du gyur</text></item>
<item><p>179b.4</p><section></section><text>ba la sgom pa po dag la dmigs pa dang sems la dmigs pa yang thob par byed do/ /'dis 'di skad du gsung bar 'gyur te/ sems la dmigs pa yongs su thob nas sa brgyad pa'i dbang phyug tu 'gyur ro/ /dgongs pa bla na med par gsungs pa yang / dang po las</text></item>
<item><p>179b.5</p><section></section><text>kyi sbyor ba yis/ /sa brgyad pa ni thob par 'gyur/ /zhes so/ /de nas dang por rdo rje bzlas pa sgom pa po rnams kyis 'di nyid man ngag yin pas kyang 'dir bris pa'o/ /slob ma nges par rtogs par byed pa gsungs pa/ bla ma la brnyas sgyu can zhes bya ba sogs pa la</text></item>
<item><p>179b.6</p><section></section><text>sngags kyis rlom pa ni ngag gi bzlas pa 'chal pa nyid yin pa'i phyir ro/ /'dzin pa ni rdo rje bzlas pa'i man ngag gis rjes su 'dzin pa'o/ /tshig gzhan thams cad go sla'o/ /ri dbang zhes bya ba la sogs pa ni bla ma'i drin gyis phan pa'i lung thob na/ de grol bar mi 'gyur ba las ci lung</text></item>
<item><p>179b.7</p><section></section><text>thob pa tsam gyis grol ba sangs rgyas su 'gyur na ngan song gi 'gro ba rnams su mi 'gro bar lta smos kyang ci dgos/ 'dis ma grol ba yang grol lo zhes mngon par brjod par bya'o zhes pa rdo rje bzlas pa'i don mdor bshad pa rnal 'byor pa'i yid 'phrog pa rdzogs so// // </text></item>
<item><p>180a.1</p><section></section><text>mdor byas kyi rim pa dang rdo rje bzlas pa'i rim pa yang ye shes gsum brdzun pa nyid du so so so sor bstan nas/ da ni de dang tha mi dad pa'i sku so sor bstan par 'dod pas gsungs pa/ rdo rje che la phyag 'tshal nas/ /zhes bya ba la sogs pa gsungs te/ </text></item>
<item><p>180a.2</p><section></section><text>chen po yang 'di yin la rdo rje yang ngo zhes pas rdo rje chen po ste rdo rje chen po stong pa chen po'i ngo bo de la phyag 'tshal lo zhes sprel lo/ /de nyid kyi phyir rdo rje sems dpa' la sogs gtso ste/ rdo rje stong pa nyid de la sems shing mngon par 'dod pa gang yin pa ni sems dpa' de nyid stong</text></item>
<item><p>180a.3</p><section></section><text>pa chen po'i rang bzhin no/ /sogs kyi sgras mi bskyod pa la sogs pa gzung ngo / /'di rnams kyi phar gyur pa nyid kyis gtso bo'o/ /bdag byin brlab pa'i rim par 'di/ /so sor bstan pa ni brdzun pa'i lus dang ngag dang sems rnams ni bdag gi sgras mngon par</text></item>
<item><p>180a.4</p><section></section><text>brjod par bya'o/ /de rnams kyis byin gyis brlabs pa ni phan tshun tha dad pa'i dngos pos mi dmigs par bde ba'i rnam pa rdzogs par byed pa'o/ /rim pa gang gis bdag byin gyis brlab pa de'i/ 'ang gi sgras ni rkang pa rdzogs par byed pa'o/ /bdag gis ni klu sgrub</text></item>
<item><p>180a.5</p><section></section><text>kyis so / /bshad par bya ni bstan par bya ba'o/ /brtse bas ni chos la dmigs pa'i snying rjes so/ /dang po re zhig bskyed pa'i rim pa'i rjes su 'brangs nas zhes pa la sogs pa ni thams cad kyi dang por ro/ /dbang bskur ba yang dag par thob cing ni slob dpon du dbang bskur</text></item>
<item><p>180a.6</p><section></section><text>ba la sogs pas cho ga'i rim pa ji lta ba bzhin du mngon par dbang bskur ba'o/ /rgyud rnam pa bzhi'i dgongs pa shes pa ni bya ba dang spyod pa dang rnal 'byor dang / rnal 'byor ma'i rgyud shes pa'o/ /thob pa zhes bya ba la sogs pa ni rdo rje bzlas pa'i rim pas lus dang ngag dang</text></item>
<item><p>180a.7</p><section></section><text>sems rnam par dag pa thob pa'o/ /de nyid kyi phyir thos pa 'dzin pa'o/ /thos pa 'dzin pa nyid kyis rin po che'i gang zag tu gzung ngo / /bden pa gnyis la lhag par mos/ /zhes pa ni kun rdzob kyi bden pa dang don dam gyi bden pa gnyis la lhag par mos pa'o/ /rdo rje slob dpon yang</text></item>
<item><p>180b.1</p><section></section><text>dag par mnyes par byas nas zhes bya ba la sogs pa la 'di'i don 'di yin te/ 'dir bshad pas bdag byin gyis brlab pa'i rim pa'i man ngag sngon thos pa de ni slob ma la bshad pas de lhag par rtogs par 'dod pa'i rdo rje slob dpon yang dag par mnyes par byas nas</text></item>
<item><p>180b.2</p><section></section><text>zhes sprel lo/ /de'i 'og tu zhes pa ni bsnyen bkur ba de la yang dag par mnyes par byas pa las bla ma yang dag par dga' bar 'gyur ro/ /bla ma la rab tu dad pa dang yang dag mgu ba'i ched du zhes pa'o/ /slar yang 'dod pa lnga la nye bar longs spyod pas 'khor lo'i dbus su bla ma</text></item>
<item><p>180b.3</p><section></section><text>la mngon par dang bar bya'o zhes gsungs pa/ tshogs kyi mchod pa chen po zhes bya ba la sogs pa'i gzhung gis so/ /de'i bar ma chad par zhes bya ba la sogs pa ni 'dod pa lnga la nye bar longs spyod pa'i bar ma chad par ro/ /bla ma'i zhal snga nas ni bla ma brgyud pa'i zhal snga nas</text></item>
<item><p>180b.4</p><section></section><text>gsungs pa las bla mas thob pa rab tu thob pa'i bdag byin gyis brlab pa'i man ngag de slob ma'i ched du bstan par bya'o/ /de lta mod kyi rim pa cis she na/ de'i 'og tu zhes bya ba la sogs pa la phreng ba dang chu la sogs pa 'di rnams dang bcas pa'i gsang ba'i dbang bskur ba'i</text></item>
<item><p>180b.5</p><section></section><text>mthar thug pa thos pa'i phyi nas 'di'i dbang bskur ba gnyis pa 'chad bzhin pa'i shes rab kyi dbang bskur ba yang rdo rje nor bur de kho na nyid so sor bstan par bya'o/ /rdo rje slob dpon ci las she na dbang bskur nas de nyid so sor bstan par bya'o zhes pa'i gsung las so zhes</text></item>
<item><p>180b.6</p><section></section><text>yongs su bshad pa 'di yang 'di nyid kyis 'chad bzhin pa'i mngon par byang chub pa'i rim pas rjes su 'jug pas rjes su rtogs par bya'o/ /so sor sten par byed pa ni las kyi phyag rgya kho na la'o/ /dgongs pa bla na med par gsungs pa yang / sgyu ma rnams ni thams cad</text></item>
<item><p>180b.7</p><section></section><text>kyi'ang / /bud med sgyu ma nyid khyad 'phags/ /ye shes gsum gyi rab dbye 'di/ /'di nyid la ni gsal par mtshon/ /zhes so/ /de'i phyir slob dpon gyi dbang bskur ba snos pas ye shes bstan to/ /'di ni snang ba'i ye shes kyi gnyen po'o/ /gsang ba'i dbang bskur ba</text></item>
<item><p>181a.1</p><section></section><text>smos pas ye shes so/ /'di ni snang ba mched pa'i gnyen po'o zhes so/ /mthar gyis mtshan mor ye shes gnyis so sor rtogs nas bdag byin gyis brlab pa'i man ngag kyang 'dir so sor bstan par bya'o zhes byas nas shes rab kyi dbang bskur ba</text></item>
<item><p>181a.2</p><section></section><text>sbyor ba ma yin nam ci ltar dbang bskur ba gnyis dang 'di dag gi de kho na nyid kyang ston par byed ce na bden te mthar gyis dang bral bas de yang so sor bstan par mi nus so zhes/ de'i 'og tu gsungs pa/ shes rab ye shes mngon brjod bya/ /bdag byin brlab pa'i mtshan</text></item>
<item><p>181a.3</p><section></section><text>nyid do/ /so sor ston par gyur pa ni/ /bla ma slob ma'i ched du'o/ /'di'i don so sor 'di rnams kyis zhes so/ /'di rnams kyis 'chad bzhin pa'i khong stong med ces bya ba la sogs pa nas/ sna tshogs min la snyoms 'jug la/ /dmigs 'jug la/ dmigs</text></item>
<item><p>181a.4</p><section></section><text>med khyod la phyag 'tshal lo/ /zhes pa'i mthar thug pa'i bstod pa rnams kyis bla ma la ye shes gsum tha mi dad pa'i rang bzhin du bstod par bya'o/ /khong stong med ces bya ba la sogs pa ni/ khyod kyi sku la khong stong yod pa ma yin pa'o/ /nam mkha' la ni 'ja' tshon</text></item>
<item><p>181a.5</p><section></section><text>ltar/ /zhes pa ni 'od zer lnga'i kha dog dang ldan pa nyid kyi dpe'o/ /snyun med ces bya ba la sogs pa la snyun ni nad do/ /mi gtsang med ces pa la sogs pa ni go sla'o/ /chu zla bzhin du gzung du med/ /ces bya ba la sogs pa ni rnam par bskyod pa dang bcas pa nyid kyi phyir mi</text></item>
<item><p>181a.6</p><section></section><text>bden pa'i ngo bo'o/ /mngon sum tshad ma'i spyod yul yin pa'i phyir brdzun pa nyid ma yin no/ /'dis ni chu zla bzhin du gzung bar bya'o/ /de bzhin du chos rnams kun la'ang nges pa med ni chos thams cad kyi rang bzhin zhes pa'i don to/ /nga rgyal mi mnga' rmongs mi mnga'o/ /zhes</text></item>
<item><p>181a.7</p><section></section><text>pa'i don ni khong du chud par sla'o/ /de nyid kyi phyir snang ba gnyis kyi rnam par rtog pa spang ba'i phyir/ /dmigs med khyod la phyag 'tshal te phyag 'tshal bar byed par gyur cig go/ /rim pa 'di nyid kyis dmigs pa med pa'i tshig gis bshad par bya bzhin pa'i tshigs su</text></item>
<item><p>181b.1</p><section></section><text>bcad pa rnams la yang mkhas pas rtogs par bya'o/ /rtag tu zhes bya ba la sogs pa ni go sla'o/ /rnam 'phrul byed ces pa ni spros pa'i rnam par rtog pa sna tshogs pa nyid nges par spangs pa de la snyoms par zhugs pa'o/ /de ltar zhes bya ba la sogs pa la de ltar rdo rje slob</text></item>
<item><p>181b.2</p><section></section><text>dpon yang dag pa'i yon tan gyis te yang dag pa ji lta ba bzhin gyi yon tan gyis bstod nas/ snyad pa'i don du bshad par bya bzhin pa'i tshigs su bcad pa 'dis gsol ba gdab par bya'o/ /kun mkhyen ye shes phung po can/ /zhes bya ba la sogs pa la phung po ni tshogs</text></item>
<item><p>181b.3</p><section></section><text>pa'o/ /srid pa'i 'khor lo zhes pa ni srid pa nyid 'khor lo ste/ ci ltar zhe na 'gro ba lnga rnams su 'khor lo'i tshul gyis 'khor ba'i phyir ro/ /de rnams par spyon pa'o/ /de ring bshad pa'i rin chen gyis ni de ring ni nyi ma 'di la ste dang ngo / /bshad pa'i rin chen gyis ni kun rdzob kyi</text></item>
<item><p>181b.4</p><section></section><text>bden pa bshad pa'i rin chen gyis bka' drin mdzod cig /bdag la ni bdag gi'o/ /gtso de ni khyab bdag go/ /khyod zhabs zhes bya ba la sogs pa ni go sla'o/ /de ltar zhes bya ba la sogs pa la de ltar slob ma'i tshig de thos nas ci 'gyur zhe na/ yang dag par gsol ba</text></item>
<item><p>181b.5</p><section></section><text>'debs pa'o/ /'jigs med gsol 'debs pa ni gtso bo mthar thug pa la'o/ /snying rje zhes pa ni khong du chud par sla'o/ /de las bdag byin brlab pa brtsam/ /zhes pa ni/ bdag la byin gyis brlab pa bshad par 'dod pas bla mas rim pa nye bar bya'o/ / </text></item>
<item><p>181b.6</p><section></section><text>bdag byin brlab pa zhes bya ba la sogs pa la kun rdzob bden pa bstan pa ni ste/ de ci lta zhe na/ shing dang ri dang chu bo dang rgya mtsho la sogs pa dngos po'i grong khyer ni kun rdzob bo/ /'di dang 'bral bas bden pa khong du chud par mi 'gyur ba nyid do/ /de bzhin du slob dpon</text></item>
<item><p>181b.7</p><section></section><text>zla ba grags pa'i zhabs kyis kun rdzob kyi bden pa nyams pas 'jig rten pa'i dngos grub med do zhes bshad do/ /bden pa bstan pa 'di ni ye shes gsum po tha dad pa las 'das pa'i ye shes kyi rang bzhin gyi lus bstan pa'i bla ma'i zhabs zhes bya ba la sogs pa ni go </text></item>
<item><p>182a.1</p><section></section><text>sla'o/ /gang gis zhes bya ba la sogs pa la sgrub pa po gang gis bla las dngos su bdag byin gyis brlab pa'i rim pa'i man ngag gnyug ma'i lus su gnas pa rnyed par mi 'gyur te thob par mi 'gyur ba'o/ /mdo sde rgyud dang rtog pa la ste chos</text></item>
<item><p>182a.2</p><section></section><text>kyi phung po stong phrag brgyad cu rtsa bzhi rnams su rnal 'byor pa de'i ngal ba ni dub pa zhes pa'i rnam grangs te/ don de 'bras bu med pa'am phyin ci log tu 'gyur ro/ /lha mo bzhis yongs su zhus pa rnal 'byor chen po'i rgyud du gsungs pa yang / thub pa chen po'i chos</text></item>
<item><p>182a.3</p><section></section><text>phung po/ /stong phrag brgyad cu rtsa bzhi yi/ /de nyid mi shes gang yin na'o/ /de rnams kun kyang 'bras bu med/ /ces so/ /bdag byin brlab pa'i rim pa zhes bya ba la sogs pa ni shes rab kyis dbang bskur ba rnams so sor bstan pa gang yin pa ni stong pa chen</text></item>
<item><p>182a.4</p><section></section><text>po'i ye shes gang yin pa de slob mas bshad pa thos pa'i sgo nas kyang rdo rje bla ma las/ bdag la byin gyis brlab pa'i rim pa thob pa ste rnyed nas sangs rgyas kun rang bzhin te sangs rgyas thams cad kyi rang bzhin du 'gyur ro/ /de nyid kyi phyir mnga' bdag go ste 'gro ba gsum</text></item>
<item><p>182a.5</p><section></section><text>po yi'o/ /tshe 'di nyid la ni skye ba 'di nyid la sangs rgyas nyid the tshom med par ji ltar 'gyur pa de bzhin du rab tu rtogs par bya ba'i phyir zhes pas thob par bya'o/ /bdag byin brlab pa'i ting 'dzin dang / /de bzhin 'od gsal ba'i gnas pa'i zhes bya ba la sogs pa la dang</text></item>
<item><p>182a.6</p><section></section><text>gi sgra ni rkang pa rdzogs par byed pa la'o/ /ji ltar kun rdzob kyi bden pa'i gnas de bzhin du don dam pa'i bden pas gnas so zhes bden pa gnyis su rnal 'byor pa 'jig rten pa rnams la bstan pa yin no/ /'dis ni gsungs pa'i bden pa gnyis po lugs dang mthun</text></item>
<item><p>182a.7</p><section></section><text>pa dang lugs dang mi mthun pas rgyu dang 'bras bu'i dngos por rab tu bstan par 'dod pas rgyu dang 'bras bu'i khyad par las zhes gsungs te kun rdzob kyi bden pa'i 'bras bu'o/ /'od gsal ba 'di dag de srid du mngon par brjod par bya'o/ /bdag byin brlab pa'i rim gyis</text></item>
<item><p>182b.1</p><section></section><text>ni/ /'od gsal ba ni thob par bya/ /de bas rdo rje bla ma yis/ /sngon du bdag byin brlab par 'gyur ba bstan par bya ste bshad par bya zhes pa rim pa 'di nyid kyis so so'i skye bo rnams kyi yang sa la sogs pa'i sgo nas rgyu dang 'bras bu'i dngos po bstan par 'dod nas</text></item>
<item><p>182b.2</p><section></section><text>gsungs pa/ sa yi khams ni chu la thim/ /chu ni me la thim pa ste/ /me yang phra mo'i khams la yang / /rlung ni sems la rnam par thim/ /sems kyang sems byung la thim bya/ /sems las byung ni ma rig la'o/ /de yang 'od gsal bar 'gro'o/ /srid pa gsum po</text></item>
<item><p>182b.3</p><section></section><text>'dir 'gag go/ /de bzhin du 'di dag lugs dang mi mthun pas stong pa bzhis rgyu dang 'bras bu'i dngos po'o/ /de yang bshad par bya bzhin pa/ rang dbang med ces bya ba la sogs pa ste/ rang dbang med pa ni rgyu dang rkyen la rag las pa'o/ /'gro kun ni so so skye</text></item>
<item><p>182b.4</p><section></section><text>bo'i sems las gzhan pa'i dngos po med pa stong pa chen po'i 'bras bu'i ngo bo'o/ /de'i rgyu ni 'od gsal ba'o/ /'od gsal ba cir 'gyur ba zhe na/ thams cad stong pa'i mtshan nyid do/ /bdag byin gyis brlab pa 'bras bu'i ngo bo'i rgyu ci ltar 'od gsal yin/ 'od gsal las ni stong chen te/ / </text></item>
<item><p>182b.5</p><section></section><text>de las kyang ni thabs 'byung ngo / /de las shes rab skye bar byed/ /de las rlung ni yang dag 'byung / /rlung las me ni yang dag 'byung / /me las chu ni yang dag 'byung / /chu las kyang ni sa skye'o/ /'di ni sems can rnams 'byung ba'o/ /'khor bar 'gyur ba ma yin</text></item>
<item><p>182b.6</p><section></section><text>no/ /zhes gnas pa ma yin nam/ de bzhin du 'phags pa lha'i zhabs kyis kyang / sa la sogs pa bzhi po dang / /de bzhin stong pa bzhi po ste/ /tshig don brgyad po skye ba dang / /'jig pa'i rgyur ni rnam shes bya/ /zhes so/ /'dir ni 'di skad dag gsung bar 'gyur</text></item>
<item><p>182b.7</p><section></section><text>te/ so so'i skye bo dang sgyu ma lta bu'i rnal 'byor pa dag gi khyad par ci yin zhes mi shes te khyad par ro/ /rnal 'byor pa rnams kyi so so skye bo rnams la gang gi phyir de rnams sgyu ma'i rnam pa bzhin/ de rnams su nye bar dmigs pa dang ldan pa'i dngos po rnams la bden</text></item>
<item><p>183a.1</p><section></section><text>pa nyid du mngon par zhen pa med pa 'di ni rnams la byis pa'i skye bo bzhin du bden pa nyid kyis mngon par zhen pa gang yin pa de rnams ni phyin ci log tu mngon par zhen pa'i phyir byis par brjod par bya'o/ /gnas gzhan du gsungs pa yang / </text></item>
<item><p>183a.2</p><section></section><text>'di las bsal bya ci yang med/ /gzhag par bya ba cung zad med/ /yang dag nyid la yang dag blta/ /yang dag mthong na rnam par grol/ /zhes so/ /lugs dang mthun pa dang lugs dang mi mthun pas rgyu dang 'bras bu'i dngos por mtshungs pa nyid do/ /de bzhin</text></item>
<item><p>183a.3</p><section></section><text>du yang bag chags dang bcas pa bag chags med pa thob nas rang gi rtog pas 'dri bar byed pa so so'i skye bo'o/ /'di nyid slar yang bstan par bya ba'i phyir/ gang gis zhes bya ba la sogs pa gsungs te/ sgyu ma lta bu'i ting 'dzin yongs su mi shes pa'i sems</text></item>
<item><p>183a.4</p><section></section><text>gang gis byis pa rnams dngos po rnams su mngon par zhen pas bcings par gyur pa'o/ /gang du zhe na 'khor ba ste kun du 'khor bar byed pas na 'khor ba ste 'gro ba nas 'gro ba gzhan du zhes pa ji srid par ro/ /sgyu ma lta bu'i ting nge 'dzin gyis dngos po'i rang bzhin</text></item>
<item><p>183a.5</p><section></section><text>yongs su shes pa'i sems des rnal 'byor pa bde gshegs gnas su 'gro bar 'gyur ro/ /de lta bu'i khyad par du 'phags pa'i/ sems 'di gang yang skye ba med/ /'chi ba'ang yang dag yod ma yin/ /zhes bya ba la sogs pa go 'phang gnyis rdzogs pa'i rnal</text></item>
<item><p>183a.6</p><section></section><text>'byor pa'i sems la ltos nas gsungs so/ /sems kyi ngo bo rnam gnas par/ /'khor ba nyid kyis shes par bya/ /zhes bya ba la sogs pa ni ma rdzogs pa'i rnal 'byor pa'i sems la ltos pa'i tshig go/ /'di dag go 'phang gnyis gnyis bstan pa de tshigs su</text></item>
<item><p>183a.7</p><section></section><text>bcad pa gnyis kyis rnam par gsal bar bstan pa'i phyir rlung gi sbyor ba zhes bya ba la sogs pa gsungs te/ rdo rje bzlas pa'i rgyu dang bral bas sems kyi bstan pa nyid kyi rang bzhin gzung du med de thob par byar med do/ /'on kyang sbyor ba nyid las bdag byin gyis</text></item>
<item><p>183b.1</p><section></section><text>brlabs pa'i 'bras bu rnal 'byor pas thob bo/ /'di ye shes gsum tha mi dad pa stong pa chen po'i ngo bo mngon par brjod do/ /sems las zhes pa ni sgyu ma lta bu'i ting nge 'dzin la yongs su 'dris pa ma yin pa las rlung dang rnam par shes pa yang dag par sbyor ba las 'dod</text></item>
<item><p>183b.2</p><section></section><text>chags dang 'dod chags bral ba la sogs pa'i mtshan nyid mi dge ba'i rang bzhin rnams yang dag par 'byung bar 'gyur ro/ /ci las she na rang bzhin rgyur gyur pa la ste de'i rang bzhin de las dang skye ba kun du 'byung ngo / /rigs pa 'dis dngos po'i rang bzhin ma shes nas so so'i</text></item>
<item><p>183b.3</p><section></section><text>skye bo'i sems skye ba yongs su 'dzin par byed do/ /de bzhin du yang rgyud du gsungs pa/ dge ba bcu yi las kyi lam/ /byed pa ye shes spangs pa rnams/ /zhes so/ /'di'i don bshad pa spyod bsdus mdzad pas/ de bzhin du sems can rnams dge ba'i bshes gnyen dang</text></item>
<item><p>183b.4</p><section></section><text>bral ba rang gi sems kyis yang dag pa ji lta ba bzhin du yongs su shes pa khong du ma chud nas/ ngar 'dzin pa dang / nga yir 'dzin pa/ gsob gsog stong pa la dge ba dang mi dge ba la sogs par brtags nas thog ma med pa'i 'khor bar sdug bsngal nyams su myong</text></item>
<item><p>183b.5</p><section></section><text>bar 'gyur ro zhes so/ /de nyid ces bya ba la sogs pa la/ sgyu ma lta bu'i sems gang yin pa de rnam shes gsum yid kyis tha dad ces pa ni/ snang ba gnyis las skyes pa snang ba mched pa gnyis dang bral ba nyid snang ba nye bar thob pa'o/ /lha'i rnam pa sngar so sor</text></item>
<item><p>183b.6</p><section></section><text>bstan pa khyad par gyis dga' ba'i dga' bas dbang bskur ba'i mtshan nyid do/ /bde ba chen po'i ngo bo rnal 'byor pas 'byung ste bskyed par bya'o/ /de bas na zhes bya ba la sogs pa ni/ de bas 'di ltar 'gro ba kun ni sems can gyi 'jig rten dang snod kyi 'jig rten dang bcas</text></item>
<item><p>183b.7</p><section></section><text>pa'i khams gsum pa sgyu ma lta bur 'dir bshad par bya'o/ /sgyu ma lta bu'i ting 'dzin gnas te sgom pa po thams cad de brjod pa'i khams gsum pa gang yin pa de dang 'dra ba ste sgyu ma lta bu dang mtshungs par mthong ngo / /dgongs pa bla na med par gsungs pa yang / snang</text></item>
<item><p>184a.1</p><section></section><text>ba gsum po mthong ba dang / /sa bcu la ni rab tu gnas/ /zhes so/ /gzugs dang tshor ba nyid dang ni/ /zhes bya ba la sogs pa la gzugs ni nang dang phyi rol nyid tha dad pa min par thams cad sgyu ma nyid gzhan min zhes pa'i mthar thug pa sngar</text></item>
<item><p>184a.2</p><section></section><text>bshad pa nyid kyis gsal lo/ /so sor bstan pa'i sgyu ma'i lus ci ltar mtshon par bya zhe na/ 'di ni don slar yang gsungs pa me long gzugs brnyan la sogs pa'i dpes sngags pas sgyu ma'i lus ni mtshon par bya'o/ /kha dog rnams ni 'ja' nyid de dkar po la sogs pa'i</text></item>
<item><p>184a.3</p><section></section><text>'od zer dang ldan pa nyid kyis so/ /khyab pa chu yi zla bas so ni ji ltar ri bong can gcig nyid chu dang bcas pa'i snod sna tshogs su mthong ngo / /de bzhin du sgyu ma'i lus kyis khyab pa nyid do/ /gang du me long dri ma med pa la ste dri ma dang bral ba la sogs pa ni rtogs par sla'o/ /rdo rje sems dpa'</text></item>
<item><p>184a.4</p><section></section><text>legs bris pa/ /zhes bya ba ni rdo rje sems dpa' khyad par ci yin pa legs bris pa ste mdzes par bris pa'o/ /ci ltar zhe na dper na ras la ri mo'i tha dad pa'i dngos po las rnam pa gcig tu shes pa skye'o/ /de bzhin du rdo rje sems dpa' legs bris pa zhes so/ /de yang ci ltar</text></item>
<item><p>184a.5</p><section></section><text>gyur pa zhe na rnam pa kun gyi mchog ldan pa zhes bya ba la sogs pa rgyas par ro/ /'di dag gi ngo bo ni gal te yang ches bsal bar 'phags pas bris pa de bzhin du yang blo zhan pa dag gis mtha' dag bdag byin gyis brlab pa'i man ngag bsdus pa'i don du mngon par brjod par bya'o/ /'dir</text></item>
<item><p>184a.6</p><section></section><text>smras pa/ pad+ma dkar po dang zla ba'i stan la de'i steng du sku mdog dkar po phyag gnyis pa zhal gcig pa sems dpa'i skyil krung can/ dbu la ral pas brgyan pa'i ting nge 'dzin gyi phyag rgyas gnas pa/ phyag gi yal 'dab kyis rdo rje dbyings phyug ma la 'khyud pa'o/ /yang na rdo rje</text></item>
<item><p>184a.7</p><section></section><text>gsum dang bral bar 'gyur ro/ /bdag byin gyis brlab pa'i ngo bo dbang po'i gzhu lta bu'i ngo bo 'od zer lnga'i rang bzhin brdzun pa'i bag chags dang ldan pa'i yid las byung ba'i lus gsal ba/ gsum pa shes rab ye shes kyi dbang bskur ba so sor rtogs pa rnam par nyed pa'i skad cig</text></item>
<item><p>184b.1</p><section></section><text>mar thob pa'o/ /snang ba nye bar thob pa'i ngo bo rnal 'byor pa rab rnams la skad cig gis rnam pa'i sbyor bas so sor rang gis rig par bya ba stong pa chen po'i ye shes sangs rgyas rnams kyi longs spyod rdzogs pa'i sku mtshan bzang po sum cu rtsa gnyis 'chang ba dpe byad bzang po brgyad</text></item>
<item><p>184b.2</p><section></section><text>cus rnam par mdzes pa'i lus rdo rje bla mas bstan par bya'o/ /gang du na me long du'o/ /ci'i ched du na slob ma bzang po'i ched du'o/ /'di nyid kyis bdag byin gyis brlab pa mngon par brjod pa'i mtshan nyid de brjod par bya'o/ /'phags pa lha'i zhabs kyis gsungs pa yang / </text></item>
<item><p>184b.3</p><section></section><text>ji ltar me long gzugs brnyan cha shas mtha' dag dang / /ldan pa'i gzugs ni ches gsal rnam par snang bar byed/ /de bzhin rdo rje 'chang gi sku ni brtags pa nyid/ /dpe byad brgyad cu dang ni mtshan la sogs pa rnams/ /zhes so/ /'di nyid gang zhes bya ba la sogs pa ni/ nges</text></item>
<item><p>184b.4</p><section></section><text>par mtshon ni sgyu ma yang dag par mtshon par bya ba ste sgyu ma las byung ba ye shes kyi sku'i rang bzhin no/ /longs spyod rdzogs pa'i sku yang sgyu ma lta bu'i lus ni longs spyod rdzogs pa'i sku ste sa bcu'i dbang phyug rnams kyis rtogs par bya'o/ /de nyid ces bya ba la sogs pa ni</text></item>
<item><p>184b.5</p><section></section><text>longs spyod rdzogs pa'i skur bstan pa'o/ /'on kyang so so so sor 'gro ba rnams su skye bo zhes byas nas so so'i skye bo'i sems la ltos nas dri za'i sems can du mngon par brjod par bya'o/ /rdo rje'i sku zhes bya ba la sogs pa ni go sla'o/ /bdag nyid ces pa la sogs pa</text></item>
<item><p>184b.6</p><section></section><text>ni lha sras thams cad nyid ni gtso bo thams cad nyid rdo rje 'chang chen po'i ngo bo zhes pa'i don te/ de bas zhes bya ba la sogs pa ni rtogs par sla'o/ /sgyu ma lta bu'i lus kyis thams cad bya'o/ /zhes bstan par bya ba'i phyir/ sngags dang phyag rgya'i rab sbyor dang / /zhes bya ba</text></item>
<item><p>184b.7</p><section></section><text>la sogs pa gsungs te/ sngags dang phyag rgya'i rab sbyor dang / /dkyil 'khor la sogs rnam rtog pa ni dkyil 'khor la sogs pa byed par 'dod pas kun rdzob la brten nas gal te yang dag par bsgrub par bya'o/ /sbyin sreg gtor ma'i bya ba'ang kun/ /de'i tshe</text></item>
<item><p>185a.1</p><section></section><text>sgyu ma lta bu'i gzugs kyis dus thams cad du bya'o zhes pa las nyes pa med do/ /zhi ba can dang rgyas can yang / /de bzhin dbang dang mngon spyod can/ /dbang po'i gzhu dang mtshungs pa nyid kyis thams cad bya'o de bzhin du yang bcom ldan 'das kyis</text></item>
<item><p>185a.2</p><section></section><text>rnam par snang mdzad mngon par byang chub pa'i rgyud du gsungs pa/ dbang po'i mtshon cha lta bu'i sku/ /de nyid bsgoms pas thob par byed/ /ces so/ /'di'i don 'di yin te/ dbang po zhes pa ni brgya byin no/ /mtshon cha zhes pa ni gzhu ste brda las brgya byin gyi gzhu zhes pa'i don to/ /dbang</text></item>
<item><p>185a.3</p><section></section><text>po'i gzhu ci zhe na/ de ni 'od zer lnga'i kha dog nye bar mtshon pa ste/ dper na dbang po'i gzhu nam mkha'i mthil du kha dog gi dbye bas yongs su gsal ba de bzhin kho nar longs spyod rdzogs pa'i skur nye bar mtshon no zhes pa'i don to/ /sgeg pa la sogs zhes bya ba la sogs pa la sgeg</text></item>
<item><p>185a.4</p><section></section><text>sogs nye bar longs spyod dang / glu dang rol mo sogs brten pa gang gi tshe byed pa de'i tshe chu zla bzhin du'o/ /'di'i don ni snga ma kho nas bshad de des na go sla'o/ /gzugs dang sgra dang zhes bya ba la sogs pa la gzugs la dang sgra la/ mig la sogs pa rab tu 'jug pa yang mig</text></item>
<item><p>185a.5</p><section></section><text>gi gzung bar bya ba ni gzugs so zhes byas nas mig la sogs pa'i yul la sogs pa rnams sgyu ma lta bur te de dang 'dra bar te sgyu ma'i lus dang 'dra bar blta bar bya'o zhes pa'i don to/ /mang du ci zhes bya ba la sogs pa ni rtogs par sla'o/ /me long gi ni gzugs brnyan dang / /zhes</text></item>
<item><p>185a.6</p><section></section><text>bya ba la sogs pa la me long la sogs pa'i dpe bcu gnyis po rnams kyis sgyu ma'i lus khong du chud par bya ste/ cis she na rab tu gyur pa de rnyed kyis so/ /mig 'phrul dang mtshungs ni/ dper na mig 'phrul mkhan skyes pa dang lag ldan dang rta la sogs pa sgyu mas sprul par byed do/ / </text></item>
<item><p>185a.7</p><section></section><text>de bzhin du mig 'phrul dang mtshungs pa sgyu ma'i lus gang yin pa rnal 'byor pas mthong ste/ de 'jig rten rnams kyi mnga' bdag yin par bshad de lhag par rtogs so zhes pa'o/ /de bzhin du yang spyod bsdus so/ /ye shes rdo rje kun las btus pa rnal 'byor chen po'i rgyud du yang</text></item>
<item><p>185b.1</p><section></section><text>gsungs pa 'di nyid sgyu ma lta bu'i ting nge 'dzin 'di gsal bar bya ba'i phyir gsungs pa/ sems dang sems las byung ba mnyam par sbyor ba bde ba chen po'i ting nge 'dzin de sgyu ma la sogs pa'i dpe rnams kyis nye bar mtshon pa/ de bzhin gshegs pa gang+gA'i klung gi bye ma snyed</text></item>
<item><p>185b.2</p><section></section><text>kyi sangs rgyas kyi zhing du sgyu ma lta bu dang chu zla lta bu dang snang brnyan lta bu dang smig rgyu dang rmi lam dang sgra brnyan dang dri za'i grong khyer dang mig 'phrul dang brgya byin gyi gzhu dang glog dang chu'i chu bur dang me long gi gzugs brnyan zhes pa/ sgyu ma'i dpe bcu gnyis rnams kyis bde ba chen</text></item>
<item><p>185b.3</p><section></section><text>po'i ting nge 'dzin nye bar mtshon par 'gyur ro/ /dpe bcu gnyis po'i don bshad par bya ste/ sgyu ma'i don ni bya bas so/ /smig rgyu'i don ni brdzun pa nyid kyis so/ /dri za'i grong khyer ni yul nges pa med pa so sor snang ba nyid kyis so/ /brgya byin gyi gzhu ni kha dog du</text></item>
<item><p>185b.4</p><section></section><text>ma nyid kyis so/ /me long gi gzugs brnyan ni gsal ba nyid kyis so/ /chu'i zla ba ni khyab pa nyid kyis so/ /sgra brnyan ni yul gzhan du so sor smras pa nyid kyis so/ /rmi lam ni shes pa tsam nyid kyis so/ /grib ma ni sha dang bral ba nyid kyis so/ /sprin ni sgrib pas</text></item>
<item><p>185b.5</p><section></section><text>kun du g.yogs pa'i rgyu nyid kyis so/ /glog ni skad cig tsam la gnas pa nyid kyis so/ /chu'i chu bur ni skyes pa dang rnam par thim pa nyid las so/ /mthong ba zhes bya ba la sogs pa la mig 'phrul mthong ba dang reg pa nyid 'gro ba rtag tu sgyu ma ji bzhin pa de bzhin du thams</text></item>
<item><p>185b.6</p><section></section><text>cad kyi tshe 'gro ba yang gzugs dang reg pa la sogs pa sgyu ma lta bu nyid kyis yongs su grags so/ /dmigs med kun rdzob dag tu yang ste bden pa bcu la dngos po'i grong du nye bar dmigs par yang mi 'gyur te/ chos nyid du 'gyur bar byas par gyur pa'i bden</text></item>
<item><p>185b.7</p><section></section><text>pa'i rang bzhin kun rdzob kyi bden pa'i rang bzhin gyi chos nyid de mngon par brjod de/ /dmigs med kyi sgras ni theg chen nyi shu par gsungs pa yang / sgyu mas bsgrubs pa'i sgyu ma'i bya/ /rtag tu nye bar sdud byed pa/ /de tshe sgyu ma yod ma yin/ /des na chos rnams</text></item>
<item><p>186a.1</p><section></section><text>chos nyid do/ /zhes so 'di dag rtogs par bya ba kun rdzob kyi bden pa'i ngo bo de sgyu ma lta bur yongs su bsgrags so/ /tha snyad yang dag pa la brten nas 'gro ba sgyu ma lta bur bstan par byas pa ni/ /bcom ldan 'das kyis don dam pa'i bden pa bcu</text></item>
<item><p>186a.2</p><section></section><text>la ni bstan par bya ba dang / ston pa po dang / bstan pa'i tha snyad nyid med do/ /zhes gnas so/ /slar yang 'di dag nyid bstan par 'dod nas gang dang gang zhes bya ba la sogs pa gsungs te/ gzugs dang sgra la sogs pa gang dang gang dbang po'i lam nyid de mig la</text></item>
<item><p>186a.3</p><section></section><text>sogs pa'i yul gyis rang bzhin lam 'di'i rang bzhin gyi thabs thob par bya'o/ /de dang de'i rang bzhin la ste kun rdzob kyi bden pa sgyu ma lta bu'i longs spyod rdzogs pa'i lus kyi rang bzhin las so/ /mnyam par ma gzhag sbyor ba yis/ /zhes bya ba ni mnyam par ma gzhag</text></item>
<item><p>186a.4</p><section></section><text>pa'i gnas skabs su mnyam par gzhag pa ni 'di'o/ /yang na mi mnyam pas gzung ba la sogs pa'i gnyen po snang ba la sogs pa'i ye shes gsum gyis gzhag pa ste bskyed pa'i sbyor bas rdo rje gsum dang bral bar gyur pa'i bdag byin gyis brlab pa'i mtshan nyid</text></item>
<item><p>186a.5</p><section></section><text>do/ /'dis ni sangs rgyas thams cad kyi rang bzhin sgyu ma'i lus kyis ngo bo nyid bskyed cing thob par byed do/ /bdag byin gyis brlab pa'i mtshan nyid sangs rgyas thams cad kyi rang bzhin du ci ltar 'gyur/ gal te sa bcu'i dbang phyug gang yin pa des rtogs par bya'o zhes</text></item>
<item><p>186a.6</p><section></section><text>byas nas/ de sa bcu'i dbang phyug byang chub sems dpa'i ngo bor brjod par rigs so zhe na bden te sa bcu pa la byang chub sems dpa' sangs rgyas kho na ste yang dag par rdzogs pa'i sangs rgyas ni ma yin no zhes gsungs pa'i phyir ro/ /kun du kun nas zhes bya ba la sogs pa'i tshig</text></item>
<item><p>186a.7</p><section></section><text>rnams la bshad pa ni rtogs par sla'o/ /de ni sgyu ma'i lus kyi khyab pa nyid bstan par bya ba'i phyir/ 'gro dang bzhugs zhes bya ba la sogs pa gsungs te/ rnal 'byor pa de chen po nyid yin pa'i phyir sems dpa' chen po'o/ /mnga' bdag bde ba kun rang bzhin na'i 'khor</text></item>
<item><p>186b.1</p><section></section><text>ba'i sdug bsngal gyi bag chags thams cad dang bral ba'i phyir bde ba kun rang bzhin no/ /khams gsum par rab tu 'byung bar byed do zhes pas mnga' bdag ste rdo rje sems dpa'i rang bzhin nyid kyi phyir ro/ /de nyid kyi phyir mkha' las skad cig nyid la ste ring por mi thogs</text></item>
<item><p>186b.2</p><section></section><text>par gnas dang zas dang btung ba la sogs rnams sgyu ma lta bu'i ting nge 'dzin la snyoms par zhugs pa'i rnal 'byor pas rnyed par te thob par byed do/ /'gyur zhes bya ba la sogs pa la sangs rgyas thams cad kyi rang bzhin gyi sngags pa gang yin pa rnams rnam par rtog pa'i</text></item>
<item><p>186b.3</p><section></section><text>dra ba srid pa mtha' yas dag gcod par 'gyur ro/ /'gro la rab mchog ston pa dang / /zhes pa ni rab mchog ni phul du byung ba la'o/ /'gro la ni 'gro ba la ston pa'o/ /rnal 'byor pa de mchod par byed do ci zhig rnams kyis she na/ lha rnams kyis te thams cad</text></item>
<item><p>186b.4</p><section></section><text>kyis zhes bya ba'i don to/ /ci byas na yang dang yang du phyag byas nas te thams cad kyi cha'o/ /ji ltar zhes bya ba la sogs pa la dpe gsungs pa/ ston pa rdzogs sangs rgyas so/ /cir gyur pas so zhe na/ phan par bzhed pa 'jig rten 'dir rab tu 'jug pa ji lta ba de</text></item>
<item><p>186b.5</p><section></section><text>bzhin nyid du rnal 'byor chen po ni sna tshogs pa'i rang bzhin gyi ye shes rjes su sdud pa'i phyir te/ 'gro ba'i bdag nyid can gyis ye shes kyi rang bzhin gyi lus de sdud pa nyid kyi phyir ro/ /med ces bya ba la sogs pa la sna tshogs skyes pa ni tshig gi don thams cad la sogs pa</text></item>
<item><p>186b.6</p><section></section><text>la bsgrub par mi bya ba rtag tu cung zad kyang med do zhes pa'o/ /rdo rje sems dpas ni sgyu ma'i lus kyis so/ /mtshan pa ni nges par rtogs pa'o/ /gang de lta mod kyi thams cad bsgrub par bya ba kho na'o/ /phyag rgya thams cad ni thams cad yod pa ste bde ba chen po gang yin pa'o/ </text></item>
<item><p>186b.7</p><section></section><text>bde ba chen po'i rang bzhin de las 'di dag thams cad kun rdzob bden pa'i rnam pa bsten pa rnal 'byor pas shes pa las/ rang nyid rjes su 'grub par 'gyur/ /zhes brjod par byed pa'i don to/ /nyon mongs zhes bya ba la sogs pa la/ las kyi lam ni dge ba bcu la</text></item>
<item><p>187a.1</p><section></section><text>sogs pa rnams so/ /lus kyi sgras ni skye bar mngon par 'dod do/ /ci ltar zhe na gsungs pa yang nyon mongs pa las so/ /de las skye ba'o/ /de nyid kyi phyir byed pa po dang 'bras bu yang na'o zhes so/ /'od gsal ba las stong pa chen po de las</text></item>
<item><p>187a.2</p><section></section><text>'gro ba skyed do zhes byas nas byed pa po'o/ /'di rnams kyi bden pa nges par rtogs pas 'bras bu yang ste/ gang gi tshe nges pa de'i tshe rnal 'byor pa rnams kyi sgyu ma'i lus kyi dpe smig rgyu dang mtshungs pa dang / rmi lam dang 'dra ba dang / dri za'i grong khyer lta bur khong du chud par</text></item>
<item><p>187a.3</p><section></section><text>bya'o/ /'di zhes bya ba la sogs pa la/ de rnams sgyu ma'i sman gyis gso/ /zhes pa ni de rnams sgyu ma lta bu'i ting nge 'dzin ma rtogs pa'i rnal 'byor pa rnams kyi rnam pa sna tshogs pa'i nad skye ste/ sgyu ma lta bu'i ting nge 'dzin rtogs pa rnams kyi sgyu ma'i sman pas nad las rgyal</text></item>
<item><p>187a.4</p><section></section><text>bar byed do zhes pa'i don to/ /bdag byin brlab pa'i man ngag dag /ces pa la sogs pa nas/ sdug bsngal rgya mtsho 'jigs chen las/ /zhes pa'i mthar thug pa rtsa ba nyid las rtogs par sla'o/ /slob ma nges par rtogs par byed pa gsungs pa/ gang zhig</text></item>
<item><p>187a.5</p><section></section><text>nga rgyal dri mas sbags/ /zhes bya ba la sogs pa yang gsal lo/ /bden par smra zhes bya ba bden pa'i tshig go/ /rnam par mkhas pa ni rnam par dpyod pa po'o/ /gcig pa ni bla ma la mnyan pa dang klog pa la sogs pa byed pa po gang yin pa'o/ /kha cig sems</text></item>
<item><p>187a.6</p><section></section><text>dpa' can zhes klog ste bsam pa rdzogs pa zhes pa'o zhes pas/ bdag byin gyis brlab pa'i rim pa'i don mdor bshad pa rnal 'byor pa'i yid 'phrog rdzogs so// //bdag byin brlab pa ma gtogs pa/ /rin chen gzhan dag 'di na 'ang med/ /me yi</text></item>
<item><p>187a.7</p><section></section><text>sbyangs pa'i nor bu bzhin/ /'od gsal rnam dag nyid las so/ /de bzhin du bdag byin gyis brlab pa la dmigs pa sngon du 'gro bas 'od gsal ba la 'jug par bya'o zhes shes nas/ stong pa bzhi'i bdag nyid can rdo rje 'chang chen po la phyag 'tshal bar byed pa sngon du</text></item>
<item><p>187b.1</p><section></section><text>'gro ba'i rgyud nyid bstan par 'dod nas/ rdo rje sems dpar phyag byas te/ /zhes bya ba la sogs pa gsungs te/ rdo rje yang 'di yin la sems dpa' yang ngo zhes pas rdo rje sems dpa' ste stong pa nyid dang snying rje tha mi dad pa'i ngo bo de la phyag byas nas zhes sprel lo/ /cir</text></item>
<item><p>187b.2</p><section></section><text>gyur ba las zhe na thams cad stong pa ston pa po ste thams cad stong pa 'od gsal ba nye bar ston par byed do zhes pas thams cad stong nyid ston pa po'o/ /de nyid kyi phyir/ stong pa nyid bzhi'i bdag nyid can/ /rdo rje sems dpa' nyid kyi ngo bo bzhi pa mngon par byang chub pa'i rim pa ste</text></item>
<item><p>187b.3</p><section></section><text>mngon par te thams cad las yang dag rtogs par bya'o zhes pas rdzogs pa'i byang chub ste 'od gsal ba'o/ /de so sor rtogs par byed pa'i rim pa ni mngon par rdzogs par byang chub pa zhes pa'i rim pa bzhi pa'o/ /bshad par bya ni bstan par bya'o/ /bdag gis ni klu sgrub</text></item>
<item><p>187b.4</p><section></section><text>kyis so/ /de ni rdo rje sems dpa' dang rdo rje slob dpon dag gi rang bzhin 'di ni rang 'byung zhes bya ba la sogs pa gsungs te/ dngos po thams cad rang bzhin med par yongs su shes pa las rang nyid 'byung bar byed do zhes pas rang 'byung ste bcom ldan 'das so/ /gcig</text></item>
<item><p>187b.5</p><section></section><text>pu nyid ni rdo rje sems dpa'o/ /khams gsum rnams kyi lhag pa'i lha ni rdo rje slob dpon te de dang de las rdo rje sems dpa' rdo rje slob dpon lhag go/ /ci'i phyir zhe na man ngag rnams ni rab ster ba'i phyir ro/ /de ni yang dag mnyes byas zhes bya ba la sogs pa nas/ 'dod</text></item>
<item><p>187b.6</p><section></section><text>pa lnga la nyer longs spyod/ /ces pa'i mthar thug pa ni rtsa ba nyid las rtogs sla bar bshad do/ /snang ba dag ni bskyed par bya/ zhes pa ni snang ba la sogs pa'i ye shes gsum po bskyed cing nyams su myong bar bya ste/ bla la las kyi phyag rgya la'o/ /ci las na snyoms par</text></item>
<item><p>187b.7</p><section></section><text>'jug pa'i cho ga las te/ rdo rje pad+ma 'du bya ba sngon du 'gro bas dbang po gnyis mnyam par sbyor ba las zhes pa ni cho ga'i sgra don to/ /de bzhin du yang dgongs pa bla na med par gsungs pa/ 'dod chags nyid dang chags bral dang / /de dag par zhes gsum po</text></item>
<item><p>188a.1</p><section></section><text>yang / /rdo rje pad+ma 'dus pa yi/ /dbang po gnyis kyi mnyam sbyor las/ /zhes so/ /bum pa la sogs su zhes pa la sogs pa ni byang chub sems ni kun rdzob pa'i'o/ /rab ste dang po nas 'bad pa phul du byung ba las/ bum pa la sogs</text></item>
<item><p>188a.2</p><section></section><text>su legs par bzhag nas te gsang ba'i dbang bskur ba'i don du'o/ /la sogs kyi sgras pad+ma'i snod dang / /su ka ti ka dang dung chos la sogs pa rnams gzung ngo / /mtshan phyed na dbang bskur zhes bya ba la sogs pa ni/ srod la phyogs pa nas brtsams nas mtshan</text></item>
<item><p>188a.3</p><section></section><text>mo'i chu tshod bdun pa'i mthar thug pas slob dpon du dbang bskur ba dang gsang ba'i dbang bskur ba byin nas/ snang ba dang po'i ye shes rdo rje nor bu'i rtsa ba ru'o/ /de las lhag pa ye shes gnyis pa nyams su myong bar byed du bcug nas phyi nas shes rab ye shes kyi dbang</text></item>
<item><p>188a.4</p><section></section><text>bskur ba sbyin par bya'o/ /slar yang bzhi pa'i mngon par dbang bskur ba de yang ngo / /'di dag gi nyams su myong ba'i ngo bo bshad par bya ste/ shes rab kyi dbang bskur ba smos pa ni gnyen po snang ba nye bar thob pa'o/ /rin po che skyes pa rdo rje nor bu'i dbus su</text></item>
<item><p>188a.5</p><section></section><text>bde ba chen po rig par byed pa brdzun pa'i bag chags kyis gos pa gang yin pa'i ngo bo bla mas mtshan mo'i thun gsum pa'i lhag ma la bstan pa de nyams su myong ba'i ngo bo zhes pa ni bshad pa phyogs gcig las so/ /gzhan bzhi pa'i dbang bskur ba mtshan nyid dang bral</text></item>
<item><p>188a.6</p><section></section><text>ba'i phyogs mngon par brjod par bya ste/ shes rab gang la bdag byin gyis brlab pa'i mtshan nyid nyams su myong ba bstan pa'i shes rab de la bzhi pa'i dbang bskur ba sbyin par bya'o/ /'on kyang bzhi pa'i dbang bskur ba nyams su myong ba'i ye shes rdo rje nor bu'i rtse mor gsum</text></item>
<item><p>188a.7</p><section></section><text>pa nyid bzhi par 'gyur ro/ /shes rab ye shes su ci ltar 'gyur zhe na/ nor bu'i dbus su so sor rtogs pa gang yin pa de nyid nor bu'i rtse mor bsam par bya'o/ /tshig tu brjod par bya ba ma yin pa'i bde ba 'od gsal ba'i rang bzhin bag chags dang bral ba'i ye shes</text></item>
<item><p>188b.1</p><section></section><text>ni dpe can no zhes pa dbang bzhi pa'i don to/ /phyed dang bcas pa'i brgya par gsungs pa/ yang bag chags dang bcas pa de rnams kyang nyes pa yod pa ma yin te gcig tu skyob par byed pa zhes so/ /rim pa 'dis dbang bskur bar byed pa rdo rje bla mas slob ma bzang la zhes sbrel</text></item>
<item><p>188b.2</p><section></section><text>lo/ /dbang bskur yang dag thob nas ni/ /zhes bya ba la sogs pa la dbang bskur ba rnam bzhi nyams su myong ba'i ngo bo yang dag par thob nas te/ de yang tshig gis so sor bstan par bya ba bshad par bya bzhin pa'i rim pas thob nas so/ /tho rangs dus su yang ste mtshan mo'i lhag</text></item>
<item><p>188b.3</p><section></section><text>ma la 'od gsal ba'i man ngag gi khyad par slar yang 'od gsal ba'i rang bzhin gyis so/ /yang dag mchod nas mnyes bya ste bshad par bya bzhin pa'i bstod pa rnams kyis bla ma la'o/ /slob mas thal sbyar byas pas so/ /khams gsum pa las nges par grol/ /zhes bya ba</text></item>
<item><p>188b.4</p><section></section><text>la sogs pa ni khams gsum pa'i sgras gzung ba la sogs pa'i sems kyi gnyen po snang ba ye shes gsum mngon par brjod la/ 'dis rnam par grol te bral ba ste bag chags med pa'i rang bzhin nyid kyi phyir ro/ /de nyid kyi phyir nam mkha' mnyam pa nyid gyur pa'o/ /'dod</text></item>
<item><p>188b.5</p><section></section><text>pas ma gos pa rnams la ni sred pas yang dag par rjes su bcings par gyur pa ma yin pa'o/ /dmigs pa'i rnam par rtog pa nges par sangs pas na dmigs med ces bde ba'i tshig go/ /khyod la phyag 'tshal gyur ni khyed kyi ched du phyag 'tshal gyur pa ste phyag 'tshal bar</text></item>
<item><p>188b.6</p><section></section><text>byed par gyur cig go/ /dmigs med kyi tshig rnams la 'di 'dra ba'i tshig sbyor ba tshigs bcad gzhan la yang mkhas par brtag par bya'o/ /mi brten pa zhes bya ba la sogs pa la/ phung po rnams la ste gzugs la sogs pa'i phung po lnga po rnams la'o/ /khams</text></item>
<item><p>188b.7</p><section></section><text>rnams la ste khams bzhi la sogs pa nas chos kyi khams kyi mthar thug pa blangs nas des khams bco brgyad po rnams yongs su shes par bya'o/ /skye mched rnams la'ang ste mig gi skye mched la sogs pa nas chos kyi skye mched mthar thug pa bsdus nas skye mched bcu gnyis</text></item>
<item><p>189a.1</p><section></section><text>po rnams la rang nges par rtogs par bsgrub par bya'o zhes pa 'di rnams mi brtan pa ste khyed brtan par mi 'gyur te 'od gsal ba'i rang bzhin nyid kyi phyir ro/ /de nyid kyi phyir phyin ci log las rnam grol pa'o/ /rnam rtog med ces bya ba la sogs</text></item>
<item><p>189a.2</p><section></section><text>pa ni rnam par rtog pa dang bral ba'o/ /de nyid kun rtog med do/ /thugs ni rab tu mi gnas ni rab tu mi gnas pa'i rang bzhin nyid kyi phyir ro/ /de nyid kyi phyir bsam gyis mi khyab yid la byed de bsam par bya ba ma yin pa ni kun du rtog pa'o/ /gnas med ces bya ba la sogs pa nas</text></item>
<item><p>189a.3</p><section></section><text>slob mas thal sbyar bla ma la/ bstod nas zhes bya ba'i mthar thug ba rtsa ba nyid las go sla'o/ /bstod ma thag tu slar yang ches te slar yang nan tan du gsol ba gdab pa gsungs pa/ mgon po chen po bdag la stsol/ zhes bya ba la sogs pa nas/ yon tan</text></item>
<item><p>189a.4</p><section></section><text>dam pa yang dag brjod/ /ces pa'i mthar thug pa yang gsal lo/ /snying rje slob ma la skye nas/ /de nas rim pa 'di nyid brtsam ni rim pa mngon par byang chub pa'i sgo nas nang gi mngon par byang chub pa'i rim pa brjod pa brtsam par bya'o/ /phyi rol gyi mngon par byang</text></item>
<item><p>189a.5</p><section></section><text>chub pa de srid du bstan par bya'o/ /snang ba mtshan mo 'chi zhes bya ba la sogs pa ni shes rab kyi rang bzhin snang ba ni mtshan mo'i cha'o/ /gsal ba nyin mo'i zer 'gyed 'gyur ba nyin mo ni thabs kyi ye shes kyi rang bzhin snang ba mched pa'o/ /snang ba mched pa dang 'brel</text></item>
<item><p>189a.6</p><section></section><text>pa'i mtshams ni snang ba nye bar thob pa'i ngo bo'o/ /ye shes gsum po 'di dag rang gi rang bzhin rnams kyi lhan cig lan cig min par te thams cad kyi tshe sbyar te yang dag par 'brel par bya'o zhes pa'i don to/ /mtshan mo'i cha min zhes bya ba la sogs pa ni gzung</text></item>
<item><p>189a.7</p><section></section><text>bya'i gnyen por bstan pa snang ba la sogs pa rig pa'i bla ma mtshan mo dang / nyin mo dang / thun mtshams kyi cha 'di dag ye shes gsum du mi 'gyur ba de srid du 'dir 'od gsal ba'i rang bzhin du brjod par bya'o/ /de lta mod kyi 'od gsal ba'i rang bzhin ci yin</text></item>
<item><p>189b.1</p><section></section><text>zhes dgongs pa la/ gang zhig rang bzhin rnams las rnam grol ba/ /zhes gsungs te/ rang bzhin dang 'brel pa'i kun du snang ba'i ye shes gsum po 'di dag dang bral ba ste yongs su btang ba'o/ /de ci zhe na/ don dam pa'i bden pa dbang bzhi par brjod par bya ba bde ba</text></item>
<item><p>189b.2</p><section></section><text>chen po'i ngo bo thams cad stong pa'i mtshan nyid do zhes so/ /de 'dir byang chub skad cig 'gyur bar bla ma mchog bshad rnal 'byor pa nyid yul/ /mtshan byung zhes bya ba la sogs pa ni mtshan mo las byung bas mtshan byung ste/ a Na'i rkyen no/ /mtshan byung mun pa ni snang ba</text></item>
<item><p>189b.3</p><section></section><text>la sogs pa'i ye shes rnam par nyams pa'o/ /mun nag ma lus te mtha' dag rnam par bral bar gyur te thun mtshams kyi snang ba yang skad cig ma gang yin pa de 'dir bshad par bya'o/ /ci thun mtshams kyi snang ba'i rang bzhin nam/ 'on te gzhan yang yod ces 'dri</text></item>
<item><p>189b.4</p><section></section><text>bar dgongs pa la lan gsungs pa/ 'di dag rnam par nyams pa'i ngo bo snga ma nyid kyis nub pa'o/ /de lta mod kyi skad cig gi khyad par ni ji srid nyi ma ma shar ba de 'dir skad cig tu bshad par bya ste/ dri med de dri ma dang bral ba thams cad stong ba 'od gsal ba'i skad cig la</text></item>
<item><p>189b.5</p><section></section><text>yang dag pa'i mtha' ru bstan par bya'o/ /slob ma la yang slob dpon mchog ste gtso bo'i bla ma khyad par ci lta bu zhe na/ rab rib rnam par bcom pa ste snang ba la sogs pa'i ye shes gsum po nyid rab rib ste de spangs pa'o/ /dgongs pa bla na med par yang de gsungs pa/ skya rengs</text></item>
<item><p>189b.6</p><section></section><text>'char ba'i dus su ni/ /rdo rje lta bu'i ting 'dzin gyis/ /byang chub rtsa bar bzhugs nas ni/ /der ni bdud rnams 'joms par mdzad/ /de nyid ye shes bla na med/ /shAkya'i mgon pos brnyes nas ni/ /'gro ba gsum la phan don du/ /de nyid 'dir ni ston par</text></item>
<item><p>189b.7</p><section></section><text>mdzad/ /ces bya ba la sogs pa rgyas par ro/ /phyi rol byang chub bstan zhes pa ni ston par byed pas so/ /thob par byed ces bya ba la sogs pa ni nang gi mngon par byang chub pa'i rim pa 'dis mngon par brjod par bya ste/ bde ba yang dag par rig par byas pas dang po nyid nas smig</text></item>
<item><p>190a.1</p><section></section><text>rgyu'i rnam pa'i ye shes gcig pu bskyed par bya ste phyi nas snang ba'i ye shes gsum gyi rim pa'i mthar thug pa bskyed par bya'o/ /ye shes bzhi po 'di dag bag chags dang bcas pa min pa'i ngo bo de la ni/ de rnams bzhi pa'i skad cig tu bla mas</text></item>
<item><p>190a.2</p><section></section><text>bstan to/ /'od gsal ba'i skad cig ma gang yin pa'i skad cig ma des sangs rgyas kyi byang chub ste sangs rgyas nyid slob ma des thob par byed do/ /sangs rgyas nyid ci lta bur gyur pa zhe na/ nang gi bde ba nyid rno ba'i rnam par byung ba'i ngo bo thams cad stong pa'i mtshan nyid/ </text></item>
<item><p>190a.3</p><section></section><text>rnyog ma dang bral ba ste nyon mongs pa dang bral ba'o zhes pas 'di dag nyid skye ba med pa'i ngo bor yang mngon par brjod do/ /de bzhin du yang spyod bsdus su gsungs pa/ dang por smig rgyu'i rnam par 'od zer lnga'i tshogs dang ldan par mthong ngo / /gnyis par snang ba ste zla ba'i</text></item>
<item><p>190a.4</p><section></section><text>'od zer lta bu'o/ /gsum par snang ba mched pa ste nyi ma'i 'od zer lta bu'o/ /bzhi par snang ba nye bar thob pa ste mun pa'i rnam pa'o/ /de nas mun pa dang bral ba'i skad cig la 'od gsal ba shin tu gsal ba rtag tu snang ba'i rang bzhin/ don dam pa'i bden pa'i mtshan</text></item>
<item><p>190a.5</p><section></section><text>nyid ye shes kyi mig gis mthong ngo zhes so/ /da ni 'od gsal ba'i rang gi ngo bo so sor bstan pa gsungs pa/ thog med byung ba zhes bya ba la sogs pa gsungs te/ chos 'di rnams kyi chos nyid du gnas pa nyid do zhes byas nas thog med byung ba'o/ /'od gsal ba'i rim pa</text></item>
<item><p>190a.6</p><section></section><text>las mtha' mar byung ba'o/ /zung 'jug gi rim par dbus min byung bar 'gyur ro/ /bdag byin gyis brlab pa ni dang por zung 'jug gi rim pa ni mtha' ma 'di dag gis dbus su nges par gnas pa'i 'od gsal lo zhes pas dbus su byung ba'o/ /zung 'jug gi rim pa nyid</text></item>
<item><p>190a.7</p><section></section><text>sangs rgyas thams cad kyi bdag nyid can gyi phyir mtha' med byung ba'o/ /ye shes gsum gyi rnam par rtog pa sel bar byas nas mthar byung ba ste 'od gsal ba dbang bzhi pa'i mtshan nyid du mngon par brjod par bya'o zhes so/ /'dir tshigs su bcad pa la ni yang na de lta la</text></item>
<item><p>190b.1</p><section></section><text>yang / sgra gsum po 'di rnams ni don gsum po rnams la slar yang don gyis phyogs bla na med pa la 'jug pa rnams su 'jug par byed pa rnams so zhes so/ /de ltar gyur pa'i ye shes de thams cad stong par mkhas pa rnams rgyun du smra bar byed do/ /ye shes 'di nyid kyis</text></item>
<item><p>190b.2</p><section></section><text>rang bzhin gsungs pa/ 'gro dang 'ong ba zhes bya ba la sogs pa la/ gdod nas ma skyes pa'i ngo bo la 'gro ba dang 'ong ba la sogs pa'i tha snyad mi 'byung ba'o/ /shin tu ngo mtshar ba'i gzugs te chos kyi sku'i rang bzhin nyid kyi phyir ro/ /ngo mtshar min ni rnam pa sna tshogs pa'i dngos</text></item>
<item><p>190b.3</p><section></section><text>por zhen pa rnams zhes gsungs pa'i phyir ro/ /gnas pa min yang ni gcig tu gnas pas gnas pa'o/ /thams cad du khyab pa nyid kyi phyir myur du 'gro ba'ang min te sngar bshad pa nyid kyis gsal lo/ /gang zhig yod dang zhes bya ba la sogs pa la gang zhig rnam par rtog pa med</text></item>
<item><p>190b.4</p><section></section><text>pa can gyi ye shes yod pa dang med pa nyid kyi tha snyad grol te yongs su btang ba'o/ /de lta mod kyi de la yod pa nyid dang med pa nyid kyang ci ltar zhe na 'byung bar byed pa rnams kun rdzob tu 'dir mngon par brjod par bya'o/ /bsod nams gzugs min zhes bya ba'i tshig rnams la 'di dag dang</text></item>
<item><p>190b.5</p><section></section><text>'dra bar bshad par rnal 'byor pas rtogs par bya'o/ /'dir byung ba ni bsod nams dang sdig pa dang bral ba nyid kyi phyir ro/ /de ci zhe na thams cad stong pa'o/ /de ni rnam pa thams cad kyi mchog dang ldan pa'i de bzhin nyid kyi rang bzhin gyi ye shes so/ /'di thams cad stong par</text></item>
<item><p>190b.6</p><section></section><text>sangs rgyas rnams te yang dag par rtogs pa'i sangs rgyas rnams rab tu gsung bar byed do zhes so/ /lung du yang gsungs pa/ de bzhin nyid gang yin pa rnams ni dbu ma'i don gyi rjes su 'brangs nas mthong ste/ de rnams kyi ni de kho na nyid rig pa rnams la mngon sum ste gal</text></item>
<item><p>190b.7</p><section></section><text>te yang dag par rig pas so/ /ji srid du thams cad kun du sgro btags pa de thams cad du med do/ /dbu ma'i sgro btags pa med pa de la sel ba dang sgrub pa ci las zhes so/ /de ltar zhes bya ba la sogs pa la rnam pa de lta bu'i skye ba med pa'i ngo bo de nyid thob pa ste rnyed nas rgyu dang mi</text></item>
<item><p>191a.1</p><section></section><text>rgyu'i bdag nyid de brtan pa dang 'gro ba'i dngos po thams cad kyi bdag nyid de bzhin nyid du ro gcig pa nyid kyi phyir ro/ /'gro gnyen gcig ni dmigs pa med pa'i thugs rjes rang bzhin nyid kyi phyir ro/ /gang gi rnal 'byor pa ye shes rang bzhin mi'i seng ge'o/ / </text></item>
<item><p>191a.2</p><section></section><text>yongs su rgyu bar byed pa ni 'khyams par byed pa'o/ /'gro ba ma lus pa ni mtha' dag go/ /de ni mi zad pa ste zad pa med pa'i lus thob par byas par 'gyur ro/ /de ni yon pa'i lus zhes bya ba la sogs pa la de bzhin nyid kyi nus pas bsrubs pas yon po min pa'i lus so/ /thugs</text></item>
<item><p>191a.3</p><section></section><text>rjes bkur bar byed bzhin pas sems can gyi don la rab tu 'jug pa nyid kyi phyir ro/ /de ni stan la mi zhes pa so sor nges pa'i stan med pa nyid kyi phyir ro/ /stan gyi 'ching ba bstan pa'o/ /stan la bcings par mi 'gyur ro/ /'od gsal ba'i rang bzhin nyid kyi phyir de ni mig</text></item>
<item><p>191a.4</p><section></section><text>btsums pa'o/ /stong pa nyid kyi nus pas brlan pa nyid kyi phyir rnam rgyas mig ste dga' ba phul du byung ba nyid kyi phyir ro/ /mnyam gzhag yin ni de bzhin nyid la rtog par byed pa nyid kyi phyir ro/ /'di ni mnyam par ma gzhag pa ste dngos po thams cad kyi don de bzhin nyid</text></item>
<item><p>191a.5</p><section></section><text>kyi bdag nyid du nges par rtog par byed pa'i phyir ro/ /stong pa nyid tsam gyi mthar thug pa nyid kyi phyir brjod bral yin no/ /sems can gyi don byed pa nyid kyi phyir tshig dang yang dag par ldan pa'o/ /longs spyod ldan pa ste 'jig rten dang 'jig rten las 'das pa'i phun sum tshogs</text></item>
<item><p>191a.6</p><section></section><text>pa'i nges pa ster ba rnyed pa'i phyir ro/ /gzugs ngan gyur pa ste 'jig rten pa'i chos brgyad rnams la rgyab kyis phyogs pa'i phyir ro/ /de ni 'jig rten mgon te sangs rgyas rnams kyi de bzhin nyid rtogs pa'i phyir ro/ /gzhan bran gyur pa de nga rgyal med pa nyid kyi phyir ro/ /rab 'byor</text></item>
<item><p>191a.7</p><section></section><text>pa gang zhig de nyid rig cing nyes kun zad par 'gyur ro/ /man ngag thob pa'i slob ma zhes bya ba la sogs pa ni/ rim pa 'dis bsam gtan rnam pa gnyis la dmigs par bya zhing goms par bya'o/ /ril por 'dzin pa'i rim nyid dang / de bzhin nyid du</text></item>
<item><p>191b.1</p><section></section><text>'ang rjes gzhig la ste ril po ste phung po stong pa nyid kyis 'dzin pas ril por 'dzin pa'o/ /'di'i rim pa nges so/ /de bzhin nyid du rjes su ste phyi nas 'byed pa ni rjes su gzhig pa'o/ /re zhig ril por 'dzin pa'i rim pa bstan par bya ste/ mgo bo rkang pa'i bar du yang / /zhes bya</text></item>
<item><p>191b.2</p><section></section><text>ba la sogs pa'i tshigs su bcad pas so/ /rjes su gzhig pa'i rim pa yang goms par byed pa de la rim pa 'di yin te brtan pa zhes bya ba la sogs pa ni/ brtan pa dang ni g.yo ba nyid/ /dang por 'od gsal bar byas nas te klung ngam ldeng ka'i chu ni dri med la'ang / thig le gang</text></item>
<item><p>191b.3</p><section></section><text>zhig thim par byed ces pa'i man ngag gis phyi nas bdag kyang 'od gsal ba'i rang bzhin du byed pa rjes su gzhig pa'i rim pa ste/ 'di bris pa la ni 'dir dgongs pa yid la mi bya'o/ /ci rnal 'byor pa gcig gis ril por 'dzin pa dang rjes su gzhig par bya'am 'on te tha</text></item>
<item><p>191b.4</p><section></section><text>dad pas she na/ 'dir sgrub pa so sor gsungs pa/ ril por 'dzin pa dang rjes su gzhig pa dag gi bar du sbyor ba gcig pa 'di 'dod de de la goms par byed do/ /ci ltar so sor rtogs par bya zhe na/ 'di'i don dpe so sos gsungs pa/ dbugs kyi rlung ni me long</text></item>
<item><p>191b.5</p><section></section><text>la/ /kun nas thim 'gro ji lta bar/ /zhes bya ba la sogs pa'i tshigs su bcad pa'i rkang pa sbyor ba rnams ma byas pa ni rtsa bar mchog tu ches gsal ba nyid kyi phyir ro/ /'phags pa lha'i zhabs kyis spyod bsdus su gsungs pa yang / klung ngam ldeng ka dri ma med pa'i chu la</text></item>
<item><p>191b.6</p><section></section><text>thig le'ang gang zhig thim par byed/ de bzhin de dag rim mthar rjes gzhig par gsungs rnal 'byor pa ni rtags mthar dran/ /me long la ni rlung dag rim par son pas zad pa de bzhin yang dag blta/ /ril por 'dzin la bya ba'i rim par 'dod pa 'dir ni de</text></item>
<item><p>191b.7</p><section></section><text>bzhin yang dag brtag /ces so/ /'gro dang zhes bya ba la sogs pa nas de nyid rig pa zhes pa'i mthar thug pa rtsa ba nyid las rtogs par sla'o/ /sems can don du lan 'ga' 'gyur/ /zhes bya ba las sems can gyi don yang bya bzhin pa'o/ /gzugs</text></item>
<item><p>192a.1</p><section></section><text>bcas 'od zer de dang de ste 'od zer lnga dang ldan pa'i rdo rje sems dpa'i rang bzhin gyis gal te byed na de'i tshe yud tsam gyis khyad par gyi bdag byin gyis brlab pa'i rim pas zhi ba la sogs pa'i las kyang dga' bas thams cad rdzogs par</text></item>
<item><p>192a.2</p><section></section><text>byed do/ /ni'i sgra ni rkang pa rdzogs par byed pa la'o/ /'di'i don gyi dpe gsungs pa/ ji ltar dang ba'i chu klung las/ /zhes bya ba la sogs pa'i tshigs su bcad pas so/ /'dis zung 'jug gi rim par 'phags pa klu sgrub kyi zhabs nyid kyis so sor bstan</text></item>
<item><p>192a.3</p><section></section><text>no/ /'di nyid slar yang ldang bar byed pa'i bdag nyid can gyi lha'i lus su gsungs pa/ rigs lnga'i sangs rgyas la ltos pa/ /zhes bya ba la sogs pa ste sangs rgyas rigs lnga la ltos pa gang yin pa'i phyag rgya chen po de de bzhin du gsungs so/ /me long la</text></item>
<item><p>192a.4</p><section></section><text>sogs pa'i ye shes lnga yongs su bskyed pa'i lha'i rnam pa ni phyag rgya chen po ste/ de slar yang rdo rje 'chang chen po'i sku'o/ /de nyid kyi phyir phyag rgya chen po ni sangs rgyas lnga po rnams kyi mnga' bdag nyid kyi phyir ro/ /don 'di la lhag par mos pa ni brtag pa'i sgra'i brjod</text></item>
<item><p>192a.5</p><section></section><text>par bya'i/ kha cig tu rnam par rtog pa kun du gnas par byed pa nyid ni ma yin no/ /'di tsam la lhag par mos par byed pa las kyi ngo bos khyad par du 'phags pa'i lha'i lus nyams su myong bar byed do/ /de bzhin du yang gsungs pa zung du 'jug pa'i lam mo/ /zung</text></item>
<item><p>192a.6</p><section></section><text>du 'jug pa can ni 'bras bu'o zhes gsungs las so/ /sogs pa'i sgras las dang chos dang phyag rgya chen po rnams gzung ngo / /'od lnga kun nas ldang ba yi ste 'od zer kha dog lnga dang ldan pa'i phyag rgya chen po kun nas ldang ba ste/ yang dag par bslang bar 'gyur ro/ /gang</text></item>
<item><p>192a.7</p><section></section><text>du nam mkha' la'o/ /ci lta bu zhe na brgya byin gyi gzhu ltar ro/ /'di dngos po gcig gi rang bzhin gyi dngos po thams cad la nges par sbyar bar bya ba'i phyir gsungs pa/ phyag rgya 'ching ba zhes pa la sogs pa nas/ thams cad stong pas dag par byed/ / </text></item>
<item><p>192b.1</p><section></section><text>ces pa'i mthar thug pa'i bshad pa mngon du brjod par bya'o/ /thams cad stong pas te rnam par rtog pa'i bag chags kyi sgrib pa mtha' dag rab tu spangs pa'i ngo bo nyid kyis rang bzhin med pa bsgom par bya bzhin pas dag par byed do zhes ngag gi bsdus pa'i don gyi bshad</text></item>
<item><p>192b.2</p><section></section><text>pa'o/ /slob ma bzang po skal bzang man ngag thob/ /ces bya ba la sogs pa la byang chub la ni sems te don gang gi phyir du byang chub la sems dpa' don dam bden par mngon par brjod pa ni zhes bya ba'o/ /'di bla ma'i spyan snga nas slar yang lag pa me tog</text></item>
<item><p>192b.3</p><section></section><text>'dzin pa thal mo sbyar ba byas pas blang bar bya ni ling nga'i la mig gi gzugs phyis pa mtha' yis so/ /ci ltar byas nas rtogs par bya zhe na/ 'di'i don gzhung so so'i mthar gyis bshad pa la 'jug par bya ste/ thog mar shes rab nyi ma nyin mo'i lhag ma'i ye shes</text></item>
<item><p>192b.4</p><section></section><text>skad cig bzhi par mngon par brjod par bya ba bla mas slar yang bstan pa gang yin pa de ni tshig gi sgo nyid kyis blang bar bya ba thob pa'i slob ma bzang po yang dag pa'i man ngag gis bsdus pa'i don blang bar bya'o zhes bya ba la sogs pa'o/ /dngos po thams cad rnam</text></item>
<item><p>192b.5</p><section></section><text>bral ba/ /zhes pa dngos po thams cad rnam par bral ba phung po khams dang skye mched dang gzung dang 'dzin pa po spangs pa ni rang yang dag par rig pa'i ngo bo de/ rab kyi rab kyi sgom pa pos shes par bya'o/ /chos bdag med pa mnyam nyid pas te/ ji</text></item>
<item><p>192b.6</p><section></section><text>ltar shing dang ri dang 'bab chu dang / rgya mtsho la sogs pa'i chos rnams gdod nas ma skyes pa'i rang gi ngo bo nyid de bzhin nyid kyi rang bzhin yin pa de bzhin du/ rang sems gdod nas ma skyes pa/ /stong pa nyid kyi rang bzhin no/ /zhes so/ /slob</text></item>
<item><p>192b.7</p><section></section><text>ma'i ched du bla ma mchog so sor rtog par byed do/ /'dis 'di bshad de/ zab cing rgya che ba'i theg pa la lhag par mos pa la dbang bskur rin chen tshig nyid du byin cig ces 'di'i don bstan pa de ni slar yang de bzhin bzhi pa'i dbang bskur ba'i sgrar mngon</text></item>
<item><p>193a.1</p><section></section><text>par brjod par bya ba lhan cig skyes pa'i dga' ba bstan par 'gyur ro zhes pa de kho na nyid do/ /de nas zhes bya ba la sogs pa la de nas bla ma'i ched du rjes su mthun pa'i yon dbul bar bya ste/ rin chen zhes bya ba la sogs pa nas/ </text></item>
<item><p>193a.2</p><section></section><text>slob ma la gzhan lta ci smos/ /zhes pa'i mthar thug pa go sla'o/ /ci lta bur ngo bor gyur pa'i ye shes thob pa de'i 'bras bu gsungs pa/ slob dpon las ni drin thob ces bya ba la sogs pa ste/ thob pa ni nyid kyi man ngag rnyed pa'o/ /slob dpon</text></item>
<item><p>193a.3</p><section></section><text>gyi drin ni bla ma'i bka' drin no/ /dri med ni dri ma dang bral ba blo gros brtan pa gang yin pa zhes tshig rnam par sbyar ro/ /de kho na nyid kyi lam la gnas pa'i rnal 'byor pas de kho na nyid bsgom par bya zhes pa dngos su sbrel lo/ /de kho na nyid kyi rnal 'byor pa ci</text></item>
<item><p>193a.4</p><section></section><text>lta bur gyur pa zhe na/ dngos kun rang bzhin de nyid do/ /ci ltar gyur pa zhe na/ thogs pa med pa nyid kyi phyir gsal ba'o/ /sgrib pa gnyis dang bral ba nyid kyi phyir dag pa'o/ /mtshon par dka' ba nyid kyi phyir shin tu phra ba'o/ /mchog tu zhi ba'i</text></item>
<item><p>193a.5</p><section></section><text>rang bzhin ni dge legs skyed pa po nyid kyi phyir ro/ /sangs rgyas kyi myang 'das skyed par byed pa'i phyir thar pa'o/ /de 'dzin par byed pa'i zhes pas khams te sangs rgyas mya ngan 'das pa'i khams so/ /srid pa dang mya ngan las 'das pa gnyis dang</text></item>
<item><p>193a.6</p><section></section><text>bral ba'i phyir gnyis med do/ /rtog pa thams cad las 'das pa nyid kyi phyir rtog bral lo/ /thams cad kyi tshe bde ba'i rnam pa nyams su myong ba'i ngo bo nyid kyi phyir rtag tu bde ba'i rang bzhin no/ /de nyid mngon sum du byas pa ni rnal 'byor pa'o/ /bsod</text></item>
<item><p>193a.7</p><section></section><text>nams min pa dag las rnam grol te bral ba rang nyid 'dir te/ de kho na nyid sgom par byed pa rnams la bcom ldan 'das su 'gyur ro/ /rdo rje sems dpa' ste rdo rje'i rang bzhin du 'gyur ro zhes gnas so/ /mchog tu gsang ba'i bde ba mngon par</text></item>
<item><p>193b.1</p><section></section><text>byang chub pa'i rim pa zhes pa ni mchog kyang de yin la gsang ba yang de yin no zhes dang / bde ba yang de yin la mngon par byang chub pa yang de yin no zhes pas te mchog tu gsang ba yang 'di yin la bde ba mngon par byang chub pa yang ngo zhes pas mchog tu gsang ba'i</text></item>
<item><p>193b.2</p><section></section><text>bde ba mngon par byang chub pa ste 'od gsal ba de'i rim pa'o zhes 'od gsal gyi rim pa'i don mdor bshad pa rnal 'byor pa'i yid 'phrog rdzogs so// //sems can gyi don du mngon par dgongs nas sngon gyi smon lam gyi dbang gis 'od</text></item>
<item><p>193b.3</p><section></section><text>gsal las zung 'jug gi rim par ldang bar byed pa phyag byed pa sngon du 'gro ba can nyid kyis bstan par 'dod nas rgyu dang 'bras bdag nyid ces bya ba la sogs pa gsungs te/ mgon po ni 'jig rten rnams kyi skyob par gyur pa'o/ /phyag 'tshal nas ni</text></item>
<item><p>193b.4</p><section></section><text>rab tu btud nas so/ /yang dag par nges pa'i don zung du 'jug pa'i rim pa tha ma bri bar bya zhes sbrel lo/ /ci ltar gyur pa zhe na/ mgon po rgyu dang 'bras bdag nyid do/ /'bras bu ni 'od gsal lo/ /rgyu ni sgyu lus te bdag byin gyis brlab pa'i sgras</text></item>
<item><p>193b.5</p><section></section><text>mngon par brjod par bya'o/ /'di dag gcig pa nyid ni 'bras bu dang rgyu'i bdag nyid can zung 'jug go/ /de nyid kyi phyir gnyis pa thams cad rnam spangs pa'o/ /zung 'jug rim pa tha ma ni zung ni rgyu dang 'bras bu'o/ /'jug ni gcig tu 'dres par</text></item>
<item><p>193b.6</p><section></section><text>gyur pa'o/ /sna ha 'ching ba la'o zhes pa 'di'i byings las/ k+ta'i sa rab tu sbyor ro/ /'od gsal gyi rim pa las phyi ma ste khyad par du 'phags pa'o/ /'khor ba zhes bya ba la sogs pa la 'khor ba ni kun rdzob kyi bden pa ste bdag byin gyis brlab</text></item>
<item><p>193b.7</p><section></section><text>pa'i sgrar brjod par bya'o/ /mya ngan las 'das pa ni don dam pa'i bden pa ste 'od gsal lo/ /rtog pa gnyis po spang ba la ste gsungs pa yang bden pa gnyis kyi rtog pa spangs pa las rtog pa gnyis dang bral ba ni zung 'jug gi rim pa zhes pa'i don</text></item>
<item><p>194a.1</p><section></section><text>to/ /gang du dngos po gcig gyur pa ni kun rdzob kyi bden pa dang don dam pa'i bden pa gnyi ga dag gang du ste ngo bo gang du dngos po gcig tu gyur te ro mnyam zhing gcig pa nyid du thob par byed do zhes pas zung du 'jug par de</text></item>
<item><p>194a.2</p><section></section><text>brjod par bya'o/ /rim pa 'di nyid kyis tshigs su bcad pa gzhan la yang gcig gyur pa zung du 'jug pa'i tshig dag gis bshad par brtag par bya'o/ /ci shes pa rnams kyis she na/ kun nas nyon mongs rnam par byang / /shes nas zhes bya</text></item>
<item><p>194a.3</p><section></section><text>ba la sogs pa la kun nas nyon mongs pa yongs su dag pa sgyu ma'i lus so/ /rnam par byang ba ni 'od gsal lo/ /shes nas ni blos so sor rtogs nas so/ /'di dag dngos po gcig nyid du gyur pa ni gcig nyid do/ /gang gis rig pa ni</text></item>
<item><p>194a.4</p><section></section><text>shes pa'o/ /rnam bcas dngos po kun btags nas/ /zhes pa ni/ rnam pa dang bcas pa'i dngos po kun btags pa ni bdag byin gyis brlab pa'o/ /rnam med nyid du rtogs pa ni 'od gsal lo/ /'di dag gcig nyid du byas nas spyod pa ni tha</text></item>
<item><p>194a.5</p><section></section><text>snyad du byed pa'o/ /rnal 'byor pa des rig pa ni shes par byed pa'o/ /gzung dang 'dzin pa zhes bya ba la sogs pa la gzung bya ni 'od gsal lo/ /'dzin pa ni yongs su ma dag pa'i sgyu lus so zhes pa'i rnam gnyis blo ni blo'i rnam</text></item>
<item><p>194a.6</p><section></section><text>pa'o/ /yod min te ni bskyed par mi bya ba'o/ /gang du ni ye shes la'o/ /mi phyed pa nyid du 'gyur ba de'i tshe bshad pa ste smras pa'o/ /rtag dang chad pa'i blo dag ni/ /zhes bya ba la sogs pa la rtag pa ni yongs su ma dag pa'i sgyu lus so/ / </text></item>
<item><p>194a.7</p><section></section><text>chad pa ni 'od gsal lo/ /shes rab snying rje gcig nyid du/ /zhes bya ba la sogs pa la shes rab ni 'od gsal lo/ /snying rje ni yongs su ma dag pa'i sgyu lus so/ /thabs dang shes rab snyoms 'jug pa/ /zhes pa ni shes rab ni stong pa</text></item>
<item><p>194b.1</p><section></section><text>nyid do/ /thabs ni sgyu lus so/ /gang du phung po lhag bcas dang / /de bzhin phung po lhag med pa/ /zhes bya ba la sogs pa la phung po lhag ma dang bcas pa ni sgyu lus so/ /phung po lhag ma med pa ni mya ngan las 'das pa'o/ /gang du gang zag bdag med</text></item>
<item><p>194b.2</p><section></section><text>ces pa yang / /zhes bya ba la sogs pa la/ gang zag gi bdag med pa ni bdag byin gyis brlab pa'i ngo bo'o/ /chos kyi bdag med pa ni 'od gsal lo/ /shes nas zhes bya ba la sogs pa nas/ mi zad rnal 'byor pa yi gnas/ /zhes bya ba'i mthar thug</text></item>
<item><p>194b.3</p><section></section><text>pa ni rtogs par sla'o/ /gnyid log pa dang rab sad pa/ /gnas skabs 'di nyid spangs pa las/ /zhes bya ba la sogs pa las gnyid log pa'i gnas skabs ni 'od gsal lo/ /rab tu sad pa'i gnas skabs ni sgyu lus so/ /mnyam par</text></item>
<item><p>194b.4</p><section></section><text>gzhag dang ma bzhag pa/ /zhes bya ba la sogs pa la mnyam par gzhag pa ni 'od gsal lo/ /mnyam par ma bzhag pa ni sgyu lus so/ /dran dang dran min rnam par grol/ /zhes pa la sogs pa la dran mi na ni 'od gsal lo/ /dran pa ni sgyu lus</text></item>
<item><p>194b.5</p><section></section><text>so/ /chags dang chags bral rnam par grol/ /zhes bya ba la sogs pa la chags pa ni sgyu lus so/ /chags bral ni 'od gsal lo/ /bya ba dang ni byed pa dag /ces bya ba la sogs pa la bya ba ni 'od gsal lo/ /byed pa ni sgyu lus</text></item>
<item><p>194b.6</p><section></section><text>so/ /bskyed pa'i rim pa 'di gcig dang / /zhes bya ba la sogs pa nas gang+gA'i bye ma lta bu zhes pa'i bar rnams la kun rdzob kyi bden pa mngon par rjod par byed pa'i tshig kyang yod/ don dam pa'i bden pa mngon par rjod par</text></item>
<item><p>194b.7</p><section></section><text>byed pa'i tshig kyang yod pas 'di dag nyid du mngon par shes nas zung 'jug gi ngo bor brjod pa'i rim pas mkhas pas rnam grangs pa'i sgrar bya'o/ /slob bzhin pa zhes bya ba la sogs pa la slob bzhin pa ni 'bad pa byed bzhin pa'o/ /rnal</text></item>
<item><p>195a.1</p><section></section><text>'byor chen po ni zung 'jug gi go 'phang la gnas pas zung du 'jug pa sgom par byed do/ /spyod pa'ang de'i don du'o/ /'dir shin tu spros pa med pa'i spyod pa bya'o zhes pa lhag ma'o/ /'dir ni man ngag gi</text></item>
<item><p>195a.2</p><section></section><text>khyad par las spros pa med pa dang shin tu spros pa med pa'i spyod pa'ang mdor byas kyi rim par bstan te de ni 'dir ma brjod do/ /spyod bsdus su gsungs pa yang / shing yang bsregs na thal bar 'gyur ro/ /tA la'i 'dab ma</text></item>
<item><p>195a.3</p><section></section><text>yang bsregs na thal bar 'gyur ro/ /shing bal yang bsregs na thal bar 'gyur zhes so/ /thams cad du rang bzhin gcig nyid kyi nga rgyal gyis spyad par bya'o zhes bstan par 'dod nas gsungs pa/ ji ltar bdag nyid ces bya ba la</text></item>
<item><p>195a.4</p><section></section><text>sogs pa nas/ phun sum tshogs pa thams cad 'grub/ /ces pa'i mthar thug pa rtsa ba nyid las go sla'o/ /'di dag kyang spyod bsdus su gsungs pa/ rnal 'byor pa thams cad nas the tshom ma chod pa rtsol ba med par byis pa bzhin</text></item>
<item><p>195a.5</p><section></section><text>du spyod par byed de/ de'i tshe phun sum tshogs pa thams cad kyi char 'bebs so/ /dpal 'dus pa'i rgya cher 'grel par yang gsungs pa/ rdo rje pad+ma mnyam sbyor bas/ /ye shes gsum gyis cha rig pa/ /blo la gos dang ma gos pa/ / </text></item>
<item><p>195a.6</p><section></section><text>der ni bde bas rtag tu gnas/ /bkag pa rnams kyang byas na'o/ /bya dang bya min rnams spangs pa/ /rang bzhin shes pas mi gos te/ /pad+ma'i 'dab ma chu yis bzhin/ /zhes so/ /bshad nas bsod nams zhes bya ba'i mthar</text></item>
<item><p>195a.7</p><section></section><text>thug pa'i tshigs su bcad pa'i bshad pa ni/ ches gsal lo zhes pa zung du 'jug pa'i rim pa'i don mdor bshad pa rnal 'byor pa'i yid 'phrog ces bya ba rdzogs so// //skyabs gsum bla mar btud nas</text></item>
<item><p>195b.1</p><section></section><text>shin tu bgrod dka' nges par ring / /zab mo gsang sngags tshul ni rgya mtsho man dA ra yi ri/ /rim lngar rnam par sbyar zhing bsgrubs pa'i bdag gi bsod nams ni/ /gang yin des ni 'gro rnams mchog gi byang chub grub gyur cig /don</text></item>
<item><p>195b.2</p><section></section><text>mdor bshad pa 'di yi tshig gi chu skyes bung ba sbyor ba sbrang tshogs 'phro bzhin pa/ /slob dpon slob ma gtams pa sA la mchog gi ri mor shes rab stobs kyis bskul pa las/ /brten pa'i yid 'phrog ces bya bla ma mang po mnyes par byas</text></item>
<item><p>195b.3</p><section></section><text>shing ring nas 'gro la brtse/ /blo gros chen po 'phrog pa'i dam pa dge slong thub pa dpal bzang po yis byas pa yin/ /ma brjod gzhan du byas pa nyes pa'i cha shas gang / /mchog gi yon tan gnad kyis yongs du rjes su chags/ /bcud</text></item>
<item><p>195b.4</p><section></section><text>kyi rang bzhin blo ldan rnams kyi yon tan chur/ /nyes pa'i 'khri shing mi shes bdag kyang 'jug par byed/ /'di ni yul ma ga d+hA pa'i paN+Di ta thub pa dpal bzang pos mdzad pa'o// //rim lnga'i 'grel pa rnal 'byor</text></item>
<item><p>195b.5</p><section></section><text>pa'i yid 'phrog ces bya ba rdzogs so// //'di ni dpyal lo tsA chos kyi bzang po'i phyag dpe'i rgya dpe las bod kyi skad du/ dge slong rin chen grub kyis bsgyur cing zhus te gtan la phab pa'i yi ge pa dge slong sgra tshad</text></item>
<item><p>195b.6</p><section></section><text>pa'o// @#/ /rgya gar skad du/ badzra sa tA sA d+ha naM nA ma/ bod skad du/ rdo rje sems dpa'i sgrub thabs zhes bya ba/ /dpal 'jam pa'i rdo rje la phyag 'tshal lo/ /sangs rgyas kyi theg pa mngon par rtogs pa'i rigs</text></item>
<item><p>195b.7</p><section></section><text>can/ gsung rab 'chad pa'i dge ba'i bshes gnyen dang phrad pa las rdo rje theg par zhugs nas/ rtogs pa'i rnal 'byor gyi ting nge 'dzin la snyoms par 'jug cing / mtha' drug gi bshad pa las kha phyir bltas pa'i rdo rje slob dpon bsnyen bkur</text></item>
<item><p>196a.1</p><section></section><text>byas na sgra ji bzhin pa'i don gyi sgo nas/ dpal gsang ba 'dus pa rnal 'byor chen po'i rgyud thos nas byis pas rtogs par bya ba'i don du rgyud nas btus nas/ ji ltar thob pa'i man ngag gi rjes su 'brangs nas rtog pa lha'i rnal</text></item>
<item><p>196a.2</p><section></section><text>'byor gyi sgrub thabs la sogs pa sgra sna tshogs bkod pa'i khyad par gyi lung gi rjes su byed do/ /de la slob dpon kha cig zla ba dang rdo rje'i rim pas rdo rje sems dpa' rdzogs par rtog go/ /kha cig ni srid pa skye ba'i rim pas so/ /kha cig ni</text></item>
<item><p>196a.3</p><section></section><text>mngon par byang chub pa lnga'i rim pas so/ /kha cig ni skad cig bzhi'i rim pas rdo rje sems dpa' rdzogs par rtog go/ /dkyil 'khor pa'i lha yang kha cig ni bcu gsum par 'dod do/ /kha cig ni bcu dgur 'dod do/ /kha cig ni lha</text></item>
<item><p>196a.4</p><section></section><text>nyi shu rtsa lngar dgod par 'dod do/ /de ltar rgyud 'dir rgyud sna tshogs pa la brten nas/ rdo rje sems dpa' la sogs pa lha'i sku rdzogs par byed do/ /de'i rjes su 'brangs nas yang 'grel bshad dang / dka' 'grel la sogs pa byas</text></item>
<item><p>196a.5</p><section></section><text>nas gdul bar bya ba'i skye bo'i don du ston par byed do/ /de la rdo rje theg pa la mngon par mos pa dang dad pa'i rjes su 'brang bas de kho na nyid kyi brgyud pa thob nas/ thos pa dang / bsam pa dang / bsgom pa'i rim pas rtog pa'i lha'i rnal</text></item>
<item><p>196a.6</p><section></section><text>'byor la goms par byed do/ /don gyi dbang 'di dag rtogs nas bdag gis 'phags pa dpal klu sgrub kyi zhal snga nas kyi brgyud pa las 'dus pa bshad pa'i rgyud kyi rjes su 'brangs pa'i mtha' drug gi bshad pa'i sgo nas rgyud thos shing rim</text></item>
<item><p>196a.7</p><section></section><text>pa gnyis rtogs nas/ sna tshogs pa'i bskyed pa'i rim pa la mngon par zhen pa rnams kyi rim pa'i sgrub pa'i thabs la the tshom med par bya ba'i don du/ rdo rje sems dpa' bskyed pa nas le'u bcu bdun pa la thug pa mdo rim par btus shing bsdu</text></item>
<item><p>196b.1</p><section></section><text>bar bya'o/ /de la re zhig sgrub pa'i rim pa bstan te/ sngags kyi nges pa dang po ste/ /gnyis pa dgod pa bstan pa'o/ /rnam par gzhag pa yang gsum ste/ /bzhi pa de nyid bstan pa'o/ /zhes bya ba'i rim pas sgrub pa'i thabs</text></item>
<item><p>196b.2</p><section></section><text>thos nas/ /rdo rje bla ma'i gnang pa thob nas rang gi 'dod pa'i lha'i mdun du arga phul te/ de nas sgrub pa pos dgon pa chen po la sogs pa'i yid dang rjes su mthun pa'i gnas su shar du mngon par phyogs pas sems dpa'i skyil krung gis mnyam par gnas te sems can thams cad</text></item>
<item><p>196b.3</p><section></section><text>la snying rje chen po'i sems bskyed la 'chad par 'gyur ba'i rim pas bdag dang gzhan la phan pa'i rdo rje sems dpa'i go 'phang bsgrub par bya'o/ /de'i don ni le'u bcu gnyis pa las/ /dgon pa chen po'i sa phyogs ni/ /me tog 'bras bu sogs kyis brgyan/ /ri bo dben pa dag tu</text></item>
<item><p>196b.4</p><section></section><text>ni/ /dngos grub thams cad bsdus pa 'grub/ /ces bya ba'o / /de'i rjes la sgrub pa pos stong pa nyid du mos pas tha mal pa'i nga rgyal bsal la skad cig gis bdag nyid rdo rje 'chang chen po'i gzugs su kha dog dkar por lhag par mos par bya'o/ /'di'i mdo ni le'u gsum pa las/ / </text></item>
<item><p>196b.5</p><section></section><text>nam mkha'i khams kyi dbus gnas par/ /sangs rgyas dkyil 'khor bsgom par bya/ /'od zer sprin gyi tshogs chen po/ /sangs rgyas 'bar bar 'dra ba'i 'od/ /ces bya'o/ /de nas le'u dang po las gsungs pa/ ye shes sgron ma rdo rje'i ting nge 'dzin gyi tshul gyis badzra d+h+r-ika ces bya ba'i</text></item>
<item><p>196b.6</p><section></section><text>sngags brjod la des mi bskyod pa'i sku nag po zhal gsum pa/ phyag drug pa/ bdag nyid kyi mdun du gnas par bltas nas/ /bdag nyid kyi lus la chu dang 'o ma'i tshul gyis rjes su zhugs pas bdag nyid in+d+ra nI la'i mdog can zhe sdang rdo rje'i skur bsgoms te/ 'di'i mdo ni</text></item>
<item><p>196b.7</p><section></section><text>le'u dang po las/ /de bzhin gshegs pa thams cad kyi sku dang gsung dang thugs rig pa'i skyes bu mi bskyod pa'i phyag rgya chen por sbyor ba'i go 'phang mchog gis nag po dkar po dmar po'i rnam pas de bzhin gshegs pa thams cad kyi sku dang gsung dang thugs rdo rje'i de</text></item>
<item><p>197a.1</p><section></section><text>bzhin gshegs pa thams cad kyi sku dang / gsung dang thugs rdo rje la bzhugs te zhes bya'o/ /de bzhin du zhe sdang rdo rje'i ting nge 'dzin la gnas nas sngags pas hUM ring po brjod nas des bskyed pa'i gshin rjes gshed la sogs pa khro bo bcu zhal gsum pa/ phyag drug</text></item>
<item><p>197a.2</p><section></section><text>pa/ mtshon cha sna tshogs pas brel ba'i phyag can/ phyogs bcu na rnam par gnas pa'i gdug pa la bsdigs par brtson pa'i rnam par bsam par bya'o/ /'di'i mdo ni le'u bcu gsum pa las/ /khro bo zhe sdang gnas la skyes/ /rtag tu gsod la don du gnyer/ /sgrub pa</text></item>
<item><p>197a.3</p><section></section><text>mchog gi chos can gyi/ /gsod don gnyer bas 'grub par 'gyur/ /zhes bya'o/ /de nas 'og na gnas pa'i gnod mdzes las gnod mdzes rgyal po sprul pa gnyis pa 'ongs nas gnod mdzes kyi gzugs kyis mdun du gnas te bka' nod par bsams nas/ le'u bcu</text></item>
<item><p>197a.4</p><section></section><text>bzhi pa las gsungs pa'i hU~M bzhi pa'i sngags kyis bka' bsgo ste/ oM sum+b+ha ni sum+b+ha hUM/ gr-i h+Na gr-ih+Na hUM/ gr-i h+NApa ya gr-ih+Na pa ya hUM/ A na ya ho b+ha ga bA na bi d+yA rA dzA ya hUM phaT/ de nas gnod mdzes kyi rgyal po phyogs bcur song ste/ lha la sogs pa'i bgegs kyi bdag po rnams</text></item>
<item><p>197a.5</p><section></section><text>lcags kyus bkug ste ske la zhags pas bcings nas 'ongs nas khro bo bcu la so sor gtang bar bsam par bya'o/ /de nas bdud rtsi 'khyil pa gnyis pa byang phyogs kyi sgor sprul te bzhag nas rang nyid phur pa'i rnam pa bcu mngon par sprul te bgegs kyi bdag po bcu'i</text></item>
<item><p>197a.6</p><section></section><text>mgo bor gnas par bsam par bya'o/ /de nas gnod mdzes rgyal po langs nas sngags brjod cing rdo rje tho bas brdung bar bsam par bya'o/ /de las sngags ni 'di yin te/ oM g+ha g+ha/ g+hA ta ya/ g+hA ta ya/ sarba du Sh+TaM hUM hUM phaT phaT/ kI la ya kI la ya/ sarba pA paM</text></item>
<item><p>197a.7</p><section></section><text>hUM hUM phaT phaT/ hUM hUM hUM badzra kI la ya/ badzra d+ha ra A dz+nyA ba ya ti/ sarba du Sh+TAM bi g+h+nAM / kA ya bA ka tsit+ta badzra kI la ya hUM phaT/ 'di'i mdo ni le'u bcu gsum pa las/ /rdo rje bdud rtsi khro bo che/ /rdo rje phur bu rab bsgom bya/ /shin tu 'bar zhing legs pa'i 'od/ /phyogs</text></item>
<item><p>197b.1</p><section></section><text>bcu'i rtse mor spro bar bya/ /zhes bya'o/ /de nas 'dod pa'i rgyal po'i sngags kyis lcags dang / chu dang me dang rlung rnams kyi rab bzhi rim pa bzhin du phyi rol du bsam par bya'o/ /de la sngags 'di yin te/ Tak+ki hUM dzaH / de nas hUM gi steng du rdo rje'i gur mchod rten lta bu lcags kyi ra ba'i</text></item>
<item><p>197b.2</p><section></section><text>steng du gnas pa'o/ /yi ge gsum gyis go cha la'o/ /hUM gis sa'i cha la sna tshogs rdo rje'i rang bzhin du bsam par bya'o/ /de ltar phyogs mtshams bcing ba ni rdo rje'i ra ba dang / gur la sogs pa'i cho ga sngon du 'gro ba'i srung ba'i 'khor lo bsam par bya'o/ /'di'i</text></item>
<item><p>197b.3</p><section></section><text>phan yon gyi mdo ni le'u bcu gsum pa las/ bsam gtan gang gis yi dam ni/ /gnas gang du ni mnyam spyod pa/ /bsam gtan sbyor ba 'di yis ni/ /gnas nas sangs rgyas byin gyis rlob/ /ces bya'o/ /de nas le'u gnyis pa las gsungs pa'i byang chub sems kyi tshigs</text></item>
<item><p>197b.4</p><section></section><text>bcad kyis srung ba'i 'khor lo dang / khams gsum yang de bzhin nyid du gzhug par bya'o/ /de la tshigs bcad 'di yin te/ /dngos po med pa sgom du med/ /bsgom par bya ba bsgom pa med/ /de ltar dngos dang dngos med pa'i/ /bsgom pa dmigs su med pa'o/ /zhes</text></item>
<item><p>197b.5</p><section></section><text>bya'o/ /'di yang don dam pa'i srung ba'o/ /de nas nam mkha'i khams kyi dbus su yaM las gzhu'i rnam pa'i rlung gi dkyil 'khor te/ hUM gnyis kyi logs gnyis la rdo rje gnyis kyis mtshan pa bsams nas de'i steng du raM las me'i dkyil 'khor gru gsum pa rdo rje gnyis</text></item>
<item><p>197b.6</p><section></section><text>kyis mtshan pa'o/ /de'i steng du baM las chu'i dkyil 'khor zlum po rdo rje gnyis kyis mtshan pa'o/ /de'i steng du laM las sa'i dkyil 'khor gru bzhi pa rdo rje gnyis kyis mtshan par bsams nas/ dkyil 'khor bzhi char bsdus pa las sa'i dkyil 'khor 'bab pa zhig</text></item>
<item><p>197b.7</p><section></section><text>bsam mo/ /'di'i mdo ni le'u bcu gcig pa las/ dkyil 'khor rdo rje kun las skyes/ /nam mkha'i khams kyi dbus gnas bsam/ /der ni b+h+rUM yig bsgom par bya/ /rdo rje'i sprin ni mnyam 'phro'o/ /de ltar rten gyi dkyil 'khor bskyed nas/ b+h+rU~M las</text></item>
<item><p>198a.1</p><section></section><text>gzhal yas khang pa ste/ /gru bzhi pa la sgo bzhi pa/ /rta babs bzhi yis rab brgyan nas/ /thig le bzhi dang yang dag ldan/ /ka ba brgyad kyis nyer brgyan pa/ /dra ba dra ba phyed pas spras/ /rdo rje nor bu zla phyed dang / /sgo dang sgo khyud mtshams rnams su/ </text></item>
<item><p>198a.2</p><section></section><text>rdo rje rin chen rnams kyis brgyan/ /bum pa ka ba rdo rje che/ /mda' yab dang ni bya can dang / /ba dan dril bur ldan pa yi/ /rnga yab sogs kyis nyer brgyan pa'o/ /'di'i mdo ni le'u brgyad pa las/ /dpag tshad brgya yi khyon tsam la/ /legs par mdzes shing gru bzhi pa/ /rin chen bzhi</text></item>
<item><p>198a.3</p><section></section><text>dngos mchod rten 'dra/ /gsal zhing rang bzhin dri med pa'o/ /de lta bu'i lha dang mi las yon tan khyad par du 'phags pa'i khang bzangs dam pa sa'i dkyil 'khor gyi steng du bsams shing zla ba dang nyi ma'i gdan rnam par bkod nas/ bdag gi rang bzhin gyis tha mal pa'i nga rgyal bsal</text></item>
<item><p>198a.4</p><section></section><text>la skad cig gis bdag nyid rdo rje 'chang chen po'i gzugs in+d+ra nI la'i mdog can zhal gsum phyag drug pa/ g.yas kyis rdo rje dang 'khor lo dang pad+ma/ /g.yon gyis dral dril bu dang yid bzhin gyi nor bu dang ral gri 'dzin pa/ /kha sbyor gyi sbyor bas dkyil 'khor gyi dbus su pad+ma dang nyi ma'i</text></item>
<item><p>198a.5</p><section></section><text>gdan la sems dpa'i skyil krung gis nye bar gnas par bsam mo/ /de nas shar du rnam par snang mdzad/ lhor rin chen 'byung ldan/ nub tu 'od dpag med/ byang du don yod grub pa'o/ /me'i mtshams su spyan ma/ bden bral du mA ma kI/ rlung du gos dkar mo/ /dbang ldan du</text></item>
<item><p>198a.6</p><section></section><text>sgrol ma rnams snying po'i dkyil 'khor bsams nas/ rim pa gnyis la me'i mtshams su gzugs rdo rje ma/ bden bral du sgra rdo rje ma/ rlung du dri rdo rje ma/ dbang ldan du ro rdo rje ma/ dbus su reg rdo rje ma/ rdo rje sems dpa' dang yang dag par 'khyud nas gnas par bsam mo/ /de</text></item>
<item><p>198a.7</p><section></section><text>bzhin du rim pa gsum pa'i shar gyi snam bu la byams pa dang sa'i snying po/ lho'i snam bu la phyag na rdo rje dang nam mkha'i snying po/ nub kyi snam bu la 'jig rten dbang phyug dang 'jam pa'i dbyangs/ byang gi snam bu la sgrib pa thams cad rnam par sel ba dang kun du bzang po/ shar</text></item>
<item><p>198b.1</p><section></section><text>gyi sgor gshin rje gshed po/ lho'i sgor gzhan gyis mi thub pa/ nub kyi sgor rta mgrin/ byang gi sgor bdud rtsi 'khyil pa/ me mtshams su mi g.yo ba/ bden bral du 'dod pa'i rgyal po/ rlung du dbyug pa sngon po/ dbang ldan du stobs po che/ steng du gtsug tor 'khor los sgyur </text></item>
<item><p>198b.2</p><section></section><text>ba/ 'og tu gnod mdzes rgyal po bsam mo/ /'di'i mdo ni le'u dang po las/ /gsal ba de yi ngo bo nyid/ /kun nas sna tshogs gzugs ldan par/ /sangs rgyas sprin dang yang dag ldan/ /'od zer 'bar zhing 'khrugs pa po/ /gsal ba la sogs dkyil 'khor ldan/ / </text></item>
<item><p>198b.3</p><section></section><text>de bzhin gshegs pa kun gyi gnas/ /zhes bya'o/ /de ltar phyi rol gyi dkyil 'khor du lha sum cu rtsa gnyis sprul par mos par byas nas/ yang 'di rnams rang gi lus kyi dkyil 'khor la phung po'i rang bzhin gyi sangs rgyas lnga dang / khams kyi rang bzhin rig pa'i lha mo rnams dang / </text></item>
<item><p>198b.4</p><section></section><text>skye mched kyi rang bzhin gyi byang chub sems dpa' rnams dang yan lag gi rang bzhin gyi khro bo'i rgyal po rnams rnam par dgod par bya'o/ /'di'i mdo ni le'u bcu bdun pa las/ /phung po lnga ni mdor bsdus na/ /sangs rgyas lngar ni rab tu grags/ /rdo rje skye mched nyid kyang ni/ /byang</text></item>
<item><p>198b.5</p><section></section><text>chub sems dpa' dkyil 'khor mchog /sa ni spyan ma zhes su grags/ /chu khams mA ma kI ru dran/ /me ni gos dkar mo zhes bya/ /rlung ni sgrol mar rab tu grags/ /gzugs dang sgra la sogs pa yis/ /lha nyid du ni rtag tu bsgom/ /zhes gsungs so/ /don gyi dbang 'di</text></item>
<item><p>198b.6</p><section></section><text>mkhyen nas sangs rgyas thams cad dang mnyam par sbyor ba mkha' 'gro ma dra bsdom pa rnal 'byor chen po'i rgyud las/ bcom ldan 'das kyis gsungs pa/ /de nyid mi sems rnal 'byor bdag /lha nyid du ni dmigs pa yi/ /gzugs brnyan rang bzhin rnal 'byor ni/ /lugs</text></item>
<item><p>198b.7</p><section></section><text>ma sogs las skye 'gyur ram/ /de nyid legs sems rnal 'byor la/ /lha ru dmigs pas ci zhig bya/ /bdag nyid sbyor ba'i dam tshig las/ /mi 'gyur mchog ni 'grub par 'gyur/ /bdag nyid sangs rgyas thams cad nyid/ /kun gyi mchog nyid kyang yin no/ / </text></item>
<item><p>199a.1</p><section></section><text>de bas 'bad pa thams cad kyis/ /bdag nyid rtag tu mchod par bya/ /zhes gsungs so/ /de ltar phyi rol gyi dkyil 'khor lus kyi dkyil 'khor la rjes su bcu gnas/ de bzhin gshegs pa thams cad kyi rdul phra rab las grub par bdag nyid lus kyi</text></item>
<item><p>199a.2</p><section></section><text>dkyil 'khor lhag par mos par byas nas/ yang sku'i dkyil 'khor gyi lha rnams phung po dang / khams dang skye mched kyi rang bzhin rnams rim pa bzhin thim pas don dam pa'i dkyil 'khor du gzhug ste/ le'u gsum pa las gsungs pa'i/ oM shU n+ya tA dz+nyA na badzra swa b+hA ba</text></item>
<item><p>199a.3</p><section></section><text>At+ma ko\u0f85haM zhes bya ba'i sngags kyis chos skur bstan par bya'o/ /'di'i mdo ni le'u bdun pa las/ /dam tshig las byung khu ba ni/ /'bras bu 'dod pas chos bzhin btung / /de bzhin gshegs pa'i tshogs bsad na / /dngos grub rab mchog 'grub par 'gyur / /de ltar</text></item>
<item><p>199a.4</p><section></section><text>stong pa nyid du dmigs pas nyon mongs pa'i dri ma thams cad bsal nas/ de nas bdag nyid rdo rje sems dpa'i phyag rgya chen po'i gzugs su bskyed par bya ste/ rim pa 'dis don dam pa'i bden pa las nyi ma'i dkyil 'khor de'i steng du zla ba'i dkyil 'khor de'i steng du pad+ma</text></item>
<item><p>199a.5</p><section></section><text>dmar po 'dab ma brgyad pa'i steng du oM AHhUM zhes pa'i yi ge gsum gong nas gong du dgod de thams cad bsdus pa las zla ba'i dkyil 'khor yongs su rdzogs par gyur te/ sems tsam du bsams nas de gnyis brtan pa dang g.yo ba'i 'gro ba nang du 'dus te/ le'u</text></item>
<item><p>199a.6</p><section></section><text>gsum pa las gsungs pa'i oM d+har+m+ma d+hA tu swa b+hA ba At+ma ko\u0f85haM zhes bya ba'i rang gi sngags kyis rang gi sems rin po che brtan par bya'o zhes bya ba 'di ni dang po'i rnal 'byor ro/ / don 'di gsal bar 'khor lo sdom pa las gsungs te/ ye shes tsam la snyoms 'jug pa/ /rnal</text></item>
<item><p>199a.7</p><section></section><text>'byor zhes ni mngon par brjod/ /ces bya'o/ /de nas zla ba'i dkyil 'khor gyi steng du yi ge gsum mo/ /de las rdo rje'o/ /rdo rje las bdag nyid rdo rje 'chang chen po sku kha dog dkar por bsam mo/ /rdo rje sems dpa' rgyal po che/ /rnam par snang mdzad mtshungs pa'i</text></item>
<item><p>199b.1</p><section></section><text>'od/ /ces le'u bco lnga pa las gsungs pa'i phyir te/ /gnyis pa rjes su rnal 'byor ro/ /'di'i mdo ni le'u bcu gcig pa las/ rdo rje gsum yig sngags mchog gis/ /phyag rgya chen po bsgom pa ni/ /ye shes rdo rje bya ba ste/ /byang chub thams cad mnyam bskyed</text></item>
<item><p>199b.2</p><section></section><text>pa'i/ /zhes gsungs so/ /de ltar rnal 'byor dang rjes su rnal 'byor gyi rim pas bdag nyid longs spyod rdzogs pa'i skur bskyed nas/ srid pa tha mal pa'i sems can gyi don gyi phyir phung po dang / khams dang skye mched dang rjes su zhugs pa'i rim pa 'dis bdag</text></item>
<item><p>199b.3</p><section></section><text>nyid sprul pa'i skur bskyed par bya'o/ /rim pa 'di yin te/ rnam par snang mdzad kyi rang bzhin oM dkar po spyi bor bkod nas/ gzugs kyi phung po la gzhug par bya'o/ /'od dpag tu med pa'i rang bzhin AHdmar po mgrin par bkod nas 'du shes kyi</text></item>
<item><p>199b.4</p><section></section><text>phung po la gzhug par bya'o/ /mi bskyod pa'i rang bzhin hUM nag po snying gar bkod nas rnam par shes pa'i phung po la gzhug par bya'o/ /rin chen 'byung ldan gyi rang bzhin swA ser po lte ba la bkod nas tshor ba'i phung po la gzhug par bya'o/ /don yod grub pa'i rang</text></item>
<item><p>199b.5</p><section></section><text>bzhin hA ljang gu rkang pa gnyis la bkod nas 'du byed kyi phung po la gzhug par bya'o/ /mo ha rA ti zhes bya bas spyan ma sa'i khams kyi rang bzhin gyis so/ /dwe Sha rA ti zhes bya bas mA ma kI chu'i khams kyi rang bzhin gyis so/ /rA ga rA ti zhes bya bas gos dkar mo</text></item>
<item><p>199b.6</p><section></section><text>me'i khams kyi rang bzhin gyis so/ /badzra rA ti zhes bya bas sgrol ma rlung gi khams kyi rang bzhin gyis so/ /bkod nas sra ba nyid dang / gsher ba nyid dang / dro ba nyid dang g.yo ba nyid du rab tu bsam par bya'o/ /oM sa'i snying po'i sa bon mig gi skye mched kyi rang</text></item>
<item><p>199b.7</p><section></section><text>bzhin dang / oM phyag na rdo rje'i sa bon rna ba'i skye mched kyi rang bzhin dang / /oM nam mkha'i snying po'i sa bon sna'i skye mched kyi rang bzhin dang / /oM 'jig rten dbang phyug gi sa bon lce'i skye mched kyi rang bzhin dang / hUM 'jam dpal gyi sa bon yid kyi skye mched kyi rang</text></item>
<item><p>200a.1</p><section></section><text>bzhin dang / oM sgrib pa thams cad rnam par sel ba'i sa bon lus kyi skye mched kyi rang bzhin la bkod nas/ lha'i mig la sogs pa rab tu brtag par bya'o/ /byams pa'i sa bon mi rgyas pa'i rang bzhin la dgod par bya'o/ /kun du bzang po'i sa</text></item>
<item><p>200a.2</p><section></section><text>bon saM lus kyi tshigs thams cad la dgad par bya'o/ /de ltar sngags kyis byin gyis brlabs pa las phung po dang khams dang skye mched bkang nas hUM ring por khro bo bcu lag pa la sogs pa'i yan lag rnams la rim pa 'dis dgod par byas te/ de la lag pa g.yas par</text></item>
<item><p>200a.3</p><section></section><text>gshin rje gshed/ lag pa g.yon pa la gzhan gyis mi thub pa/ khar rta mgrin gsang bar ni bdud rtsi 'khyil pa/ rtsib ma g.yas par mi g.yo ba/ /g.yon par 'dod pa'i rgyal po/ /pus mo g.yas pa la dbyug sngon can / /pus mo g.yon pa la stobs po che/ /spyi</text></item>
<item><p>200a.4</p><section></section><text>bor gtsug tor 'khor los sgyur ba/ /rkang pa gnyis la gnod mdzes rgyal po bkod nas phyogs bcur rjes su gzhug par bya'o/ /'di'i mdo ni le'u dang po las/ rig pa'i skyes bu chen po'i sku de bzhin gshegs pa thams cad kyi sngags kyis byin gyis brlabs nas de ma thag</text></item>
<item><p>200a.5</p><section></section><text>tu byin gyis brlabs pa tsam gyis byang chub kyi sems rdo rje de nyid de bzhin gshegs pa rnams kyi zhal gsum gyi rnam par mthong bar gyur to zhes bya ba ni gsum pa shin tu rnal 'byor ro/ /de ltar sgrub pa pos rnal 'byor gsum gyi bdag nyid kyis tha mal pa'i nga rgyal bsal te/ </text></item>
<item><p>200a.6</p><section></section><text>dpal rdo rje sems dpa'i skur yang bskyed nas/ yang bya ba ni yongs su rdzogs pa'i lha'i rtog bsal ba'i phyir bzhi pa rnal 'byor chen po bya ste/ de la oM kha dog dkar po spyi bor bsams nas de las skyes pa'i spyan gyi tshogs bdag po'i sbyor bas nam mkha'i dbyings su rnam</text></item>
<item><p>200a.7</p><section></section><text>par bsams te/ de nas skad gis rnam par snang mdzad kyi tshogs bdag po dang sbyor ba bar snang la bsams nas/ le'u gnyis pa las gsungs pa'i tshig bcad gnyis kyis gsol ba gdab par bya'o/ /de la tshigs bcad ni 'di yin te/ sangs rgyas sku</text></item>
<item><p>200b.1</p><section></section><text>'chang dpal dang ldan/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje sku yis mdzad du gsol/ /rdo rje mi phyed gsum bsgoms pas/ /phyogs bcur bzhugs pa'i sangs rgyas rnams/ /deng bdag byin brlabs goms pa ni/ rdo rje skus</text></item>
<item><p>200b.2</p><section></section><text>ni mdzad du gsol/ /gsol ba btab ma thag tu lha'i tshogs phan tshun rjes su chags pa sngon du 'gro bas mchog tu dga' ba'i bde ba nyams su myong bas 'od zer dkar po'i rang bzhin gyis ye shes sems dpa'i rang bzhin du rnam par snang mdzad kyi sgo nas zhugs nas ye shes thob</text></item>
<item><p>200b.3</p><section></section><text>pas lus thams cad bkang ste tshim par bsams nas le'u bdun pa las gsungs pa'i tshigs su bcad pas brtan par bya'o/ /tshigs su bcad pa 'di yin te/ /sangs rgyas kun gyi sku gang gis/ /phung po lnga ni rab bkang ba/ /sangs rgyas sku yi rang bzhin gyis/ /bdag kyang de</text></item>
<item><p>200b.4</p><section></section><text>dang 'dra bar shog /de nas le'u drug pa las gsungs pa'i sngags kyis gnyis su med pa'i nga rgyal bya ste/ oM sarba ta thA ga ta kA ya badzra swa b+hA ba At+ma ko\u0f85haM zhes bya bas so/ /sku dang gsung dang thugs kyi rim pa 'dis byin gyis brlab par bya'o/ /de las rim pa ni 'di yin te/ AH </text></item>
<item><p>200b.5</p><section></section><text>kha dog dmar po mgrin pa'i pad+ma'i steng du bkod nas/ de las byung ba'i gos dkar mo'i tshogs kyis nam mkha' bkang nas/ sngar bzhin du 'od dpag med kyi tshogs bltas nas tshigs bcad 'dis gsol ba gdab par bya'o/ /chos kyi gsung lam dpal dang ldan/ /rdo rje mi</text></item>
<item><p>200b.6</p><section></section><text>phyed gsum bsgoms pas/ /deng bdag byin gyis brlabs nas su/ /rdo rje gsung gis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ deng bdag byin gyis brlabs nas su/ /rdo rje gsung gis mdzad du gsol/ </text></item>
<item><p>200b.7</p><section></section><text>de ltar gsol ba btab nas/ sngar bzhin dbang po gnyis mnyam par sbyor bas 'dod chags chen po'i mes tshogs gnyis zhu ba las 'od zer dmar po'i gzugs kyis zhal du zhugs pa las ngag gi dbang phyug thob par bsams nas/ tshigs su bcad pa 'dis brtan par</text></item>
<item><p>201a.1</p><section></section><text>bya'o/ /gang zhig rdo rje chos kyi ni/ /nges tshig phun sum tshogs pa'i ngab/ /bdag gi tshig kyang de 'dra zhing / /chos 'dzin pa dang 'dra bar shog /ces gsungs so/ /sngags 'dis gnyis su med pa'i rnam pa'i nga rgyal bya ste/ de la sngags ni 'di yin te/ </text></item>
<item><p>201a.2</p><section></section><text>oM sarba ta thA ga ta bA ka badzra swa b+hA ba At+ma ko\u0f85haM zhes bya'o/ /de nas yang rang gi snying ga'i rdo rje'i lte bar hUM kha dog nag po bsams nas/ de las skyes pa'i mA ma kI'i tshogs nam mkha' la bsams te/ snga ma bzhin du skad cig gis mi bskyod pa'i tshogs bar snang la bltas</text></item>
<item><p>201a.3</p><section></section><text>nas tshigs su bcad pa 'dis gsol ba gdab par bya'o/ /dpal ldan rdo rje thugs 'chang ba/ /rdo rje mi phyed gsum bsgoms pas/ /deng bdag byin brlabs goms pa ni/ /rdo rje thugs kyis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed</text></item>
<item><p>201a.4</p><section></section><text>gsum bsgoms pas/ /deng bdag byin brlabs goms pa ni/ /rdo rje thugs kyis mdzad du gsol/ /zhes gsol ba btab ma thag tu sngar bstan pa bzhin du gnyis su med pa'i 'dod chags chen po'i mes zhu bas 'od zer nag po'i gzugs kyis thugs kar zhugs pas thugs</text></item>
<item><p>201a.5</p><section></section><text>kyi dbang phyug thob par bsams nas tshigs su bcad pa 'dis brtan par bya'o/ /kun du bzang po'i thugs gang yin/ /gsang ba'i dbang po blo ldan pa/ /bdag kyang de dang 'dra gyur te/ /thugs 'dzin pa dang 'dra bar shog /ces bya'o/ /de nas sngags 'dis gnyis su med</text></item>
<item><p>201a.6</p><section></section><text>pa'i rnam pa'i nga rgyal bya ste/ oM sarba ta thA ga ta tsit+ta badzra swa b+hA ba At+ma ko\u0f85haM zhes bya ba'o/ /de lta bu'i rigs gsum bcug pas sku gsung thugs so so'i byin gyis brlabs nas/ /yang rdo rje gsum mi phyed pa'i rang bzhin gyis rdo rje 'chang chen por byin gyis brlab pa 'dis</text></item>
<item><p>201a.7</p><section></section><text>bya'o/ /oM sarba ta thA ga ta kA ya bAka tsit+ta badzra swa b+hA ba At+ma ko\u0f85haM zhes bya'o/ /'di'i mdo ni le'u gnyis pa las/ bcom ldan 'das sems lus kyi rnam pa dang / lus sems kyi rnam pa dang / sems ngag gi brjod pa'i rnam pa lta bu bskyed par bya'o zhes gsungs</text></item>
<item><p>201b.1</p><section></section><text>so/ /le'u dang po las gsungs pa'i dam tshig las byung ba rdo rje'i ting nge 'dzin gyi tshul gyis bskyed pa'i phyir dam tshig sems dpa' zhes brjod do/ /de ltar zhal gsum phyag drug par dam tshig sems dpa' bskyed nas/ de'i snying gar ye shes sems dpa' phyag gnyis pa/ </text></item>
<item><p>201b.2</p><section></section><text>mdog dmar po kha sbyor gyi sbyor bas lus thams cad tshim par bsams nas rang gi cod pan la bdag po bsam mo/ /'di'i mdo ni le'u bcu gnyis pa las/ rnam pa kun gyi mchog ldan pa'i/ /bdag nyid sku gsung thugs rdo rje'i/ /dam tshig thugs kar ye shes dang / / </text></item>
<item><p>201b.3</p><section></section><text>rdo rje mchog 'dzin cod pan la'o/ /sangs rgyas rnams ni tshim byed pa'i/ /dam tshig 'di ni dam pa'o/ /dam tshig kun gyi bya ba ste/ /dngos grub thams cad sgrub byed pa/ /zhes gsungs so/ /de ltar dam tshig sems dpa'i thugs kar ye shes sems dpa' bsams</text></item>
<item><p>201b.4</p><section></section><text>nas/ /ye shes sems dpa'i thugs kar yi ge hUM ting nge 'dzin sems dpa' zhes bya ba rtag tu 'char ba mar me chen po lta bu mi shes pa'i mun pa 'joms pa'i don du snang ba'i phung po lta bu bsam par bya'o/ /'di'i mdo ni le'u bcu gcig pa las/ sangs rgyas dkyil 'khor</text></item>
<item><p>201b.5</p><section></section><text>dbus gnas pa/ /mi bskyod rdo rje rab bsgom bya/ /hUM yig snying gar bsgoms nas ni/ /sems ni thig ler gnas par bzhag /ces bya ba ni rnal 'byor chen po'o/ /de ltar rnal 'byor bzhis bdag nyid sems dpa' gsum gyi bdag nyid can gyi bdag gi don</text></item>
<item><p>201b.6</p><section></section><text>phun sum tshogs pa'i rang bzhin ting nge 'dzin rgyal po mchog bskyed nas/ da ni gzhan gyi don phun sum tshogs pa'i phyir dkyil 'khor rgyal po mchog ces bya ba'i ting nge 'dzin bstan pa'i skabs la 'jug par bya ste/ bcom ldan 'das shAkya thub pas thams cad mdzad de</text></item>
<item><p>201b.7</p><section></section><text>dga' ldan gyi gnas mchog nas babs te/ thams cad mkhyen pa mdzad nas 'dod chags dang bral bar mngon par sprul te/ nyan thos kyi rigs can rnams nyan thos kyi sa la bkod do/ /yang theg pa chen po'i sems can rnams la pha rol tu phyin pa'i tshul thams cad</text></item>
<item><p>202a.1</p><section></section><text>gsal bar mdzad nas zab mo la lhag par mos ba rnams la 'dod chags las skyes pa'i byang chub 'di bstan pa'i don du de las le'u dang po las gsungs pa'i 'dod chags chen po'i tshul zhes bya pa'i ting nge 'dzin de la snyoms par zhugs pa de bzhin du slob</text></item>
<item><p>202a.2</p><section></section><text>bzhin pa'i rnal 'byor pas kyang dang po sbyor ba byas nas 'dod chags la spyod pa'i sems can rnams 'dod pas thar par rab tu bstan pa'i phyir/ le'u bcu bdun pa las gsungs pa'i rim pa 'dis 'dod pa kun las longs spyod pa'i ting nge 'dzin 'di yis gnas par bya/ </text></item>
<item><p>202a.3</p><section></section><text>de la rim pa 'di yin te/ mtshan ma thams cad dang ldan pa'i phyi'i phyag rgya sngags dang rgyud la legs par bslabs pa rnyed nas mdun du bzhag ste rigs lnga brtag par bya'o/ /de nas rdo rje pad+ma 'dus byas pa sngon du 'gro bas dbang po gnyis mnyam du sbyar bar byas</text></item>
<item><p>202a.4</p><section></section><text>nas/ byang chub kyi sems las mi bskyod pa la sogs pa'i dkyil 'khor gyi 'khor lo mngon par sprul te/ de dang de'i ting nge 'dzin gyis sems can rnams kyi zhe sdang la sogs pa'i nyon mongs pa sbyangs nas yang slar bsdus te/ rang gi lus kyi dkyil 'khor la</text></item>
<item><p>202a.5</p><section></section><text>gzhug par bya'o/ /yang na snying gar ye shes kyi phyag rgya mngon par sprul te/ de dang lhan cig snyoms par 'jug par byas nas sngags cig sprul pas sems can gyi don bya'o/ /snying gar gnas pa'i lha mo che/ /rnal 'byor rnal 'byor 'bebs byed ma/ /sangs</text></item>
<item><p>202a.6</p><section></section><text>rgyas rnams kyi sbyor skyed ma/ /rdo rje dbyings kyi dbang mor grags/ /zhes bya ba thams cad gsang ba'i rgyud las gsungs pa'i phyir ro/ /'di'i mdo ni le'u bdun pa las gsungs pa/ btsun mo shin tu yid 'ong ma/ /bcu drug lo lon rnyed nas ni/ /byin brlabs</text></item>
<item><p>202a.7</p><section></section><text>go 'phang gsum gyis ni/ /dben par mchod pa brtsam par bya/ /de bzhin gshegs pa'i btsun mo mchog /spyan ma rnam par bsgom bya ste/ /dbang po gnyis ni mnyam sbyor bas/ /sangs rgyas dngos grub thob par byed/ /ces bya ba de ltar phyi nang</text></item>
<item><p>202b.1</p><section></section><text>gi bdag nyid can gyi phyag rgyal nges par byas nas da ni rigs lnga'i brtag pa'i rim pa brtan par bya ste/ oM ni spyi bor ro/ /AHni kha la'o/ /hUM ni snying gar ro/ /swA lte bar ro/ /hA rkang pa gnyis la dgod do/ /khams bzhi'i rang bzhin gyi spyan ma la sogs pa</text></item>
<item><p>202b.2</p><section></section><text>rnams dgod do/ /mig la sogs pa'i skye mched kyi rang bzhin gyi gzugs rdo rje ma la sogs pa dgod do/ /yang de'i lag pa la sogs pa yan lag rnams la khro mo'i rgyal mo rnams dgod de/ de'i lag pa g.yas pa la ro langs ma'o/ /lag pa g.yon pa la</text></item>
<item><p>202b.3</p><section></section><text>gzhan gyis mi thub ma'o/ /khar ni khro gnyer ma'o/ /gsang bar ral gcig ma'o/ /yang g.yas kyi cha la sna tshogs rdo rje ma'o/ /g.yon gyi cha la sna tshogs rin chen ma'o/ /pus mo g.yas par sna tshogs pad+ma'o/ /pus mo g.yon par sna tshogs las ma'o/ /spyi bor</text></item>
<item><p>202b.4</p><section></section><text>nam mkha'i rdo rje ma'o/ /rkang pa gnyis las 'dzin gyi lha mo dgod par bya'o zhes gsungs pa 'di'i mdo ni le'u brgyad pa las/ nu ma gnyis kyi bar dang ji srid spyi bor phyin gyi bar/ /rkang par thug gi bar du yang ni cho ga shes pas dgod/ /rked pa lte bar gsang ba'i rgyal</text></item>
<item><p>202b.5</p><section></section><text>ba'i sras/ /rigs lnga rnams ni dgod par rab tu bya/ /zhes gsungs so/ /de ltar mngon par 'dus byas nas tha mal pa'i bud med kyi rang bzhin bsal te rim pa 'dis rdo rje dang pad+ma byin gyis brlab par bya'o/ /hUM gis rang gi rtags rdo rje rtse lnga par bsams nas/ dbus</text></item>
<item><p>202b.6</p><section></section><text>kyi rtse mo la oM dgod pa ni rdo rje 'dus bya ba'o/ /de'i chos 'byung AH bsams nas de las skyes pa'i pad+ma 'dab ma brgyad pa dmar po bsam pa ni pad+ma 'dus byas pa'o/ /'di'i mdo ni le'u bdun pa las/ yi ge hUM dang yi ge oM/ /yi ge phaT kyang rnam brtags te/ </text></item>
<item><p>202b.7</p><section></section><text>'od zer lnga ni rnam 'phro ba'i/ /rdo rje pad+ma bsgom par bya/ /zhes gsungs so/ /de la rin chen 'byung ldan gyi nga rgyal dang ldan pas phan tshun rjes su chags pa sngon du 'gro bas 'khyud pa dang 'o bya ba la sogs pa byas nas le'u drug pa las gsungs pa'i sngags kyis </text></item>
<item><p>203a.1</p><section></section><text>gnyis su med pa'i nga rgyal bya'o/ / de la sngags ni 'di yin te/ /oM sarba ta thA ga ta a nu rA ga Na swa b+hA ba At+ma ko\u0f85haM zhes bya ba rin chen 'byung ldan gyi nga rgyal gyis bya'o/ /de nas hUM gi glu blangs pas las la gnas par 'gyur ro/ /'jig pa'i gnas skabs su</text></item>
<item><p>203a.2</p><section></section><text>phaT kyi yi ge brjod par bya'o/ /de nas lus kyi dkyil 'khor ba'i lha rnams mchog tu dga' ba'i bde ba nyams su myong bas rtsa'i bu gnas thig le'i gzugs kyis pad+ma'i dbus su 'bab pa'o/ /'di'i mdo ni le'u dang po las de bzhin gshegs pa thams cad kyi sku dang / </text></item>
<item><p>203a.3</p><section></section><text>gsung dang / thugs rdo rje'i btsun mo'i b+ha ga la bzhugs so zhes gsungs so/ /de lta bu'i byang chub kyi sems kyi gnas skabs su don yod grub pa'i byin gyis brlabs la lhag par mos pa byas nas le'u drug pa las gsungs pa'i mchod pa'i rim pas gnyis su med pa'i</text></item>
<item><p>203a.4</p><section></section><text>nga rgyal bya'o/ /de la sngags ni 'di yin te/ oM sarba ta thA ga ta pU dza badzra swa b+hA ba At+ma ko\u0f85haM zhes gsungs so/ /de bzhin gshegs pa lnga'i rjes su zhugs pas bdag nyid byin gyis brlabs nas ting nge 'dzin dang dbang bskur ba dang / mchod pa mthar thug pa'i</text></item>
<item><p>203a.5</p><section></section><text>rigs thams cad kyi bdag nyid kyi nga rgyal byas nas/ gzhan gyi don phun sum tshogs pa'i don du srid pa skye ba'i rim pas dkyil 'khor gyi 'khor lo spro bar bya'o/ /de la mi bskyod pa'i ting nge 'dzin gyis sems can rnams kyi zhe sdang gi nyon mongs pa sbyong bar byed do/ / </text></item>
<item><p>203a.6</p><section></section><text>de bzhin du rnam par snang mdzad kyi ting nge 'dzin gyis gti mug rnam par sbyong bar byed do/ /rin chen 'byung ldan gyi ting nge 'dzin gyis nga rgyal rnam par sbyong ngo / /'od dpag tu med pa'i ting nge 'dzin gyis 'dod chags rnam par sbyong ngo / /don yod grub pa'i ting nge 'dzin</text></item>
<item><p>203a.7</p><section></section><text>gyis phrag dog rnam par sbyong ngo / /bcom ldan 'das de nyid spyan ma'i ting nge 'dzin gyis sems can rnams kyi nad la sogs pa zhi bar byed pa'o/ /mA ma kI'i ting nge 'dzin gyis rgyas par byed pa'o/ /gos dkar mo'i ting nge 'dzin gyis srung bar byed do/ / </text></item>
<item><p>203b.1</p><section></section><text>sgrol ma'i ting nge 'dzin gyis dbang du byed do/ /bcom ldan 'das de nyid gzugs rdo rje la sogs par gyur nas/ /sems can rnams kyi bde ba dang yid bde ba skyed par byed do/ /de bzhin du bcom ldan 'das de nyid sa'i snying po la sogs pa byang chub sems dpa'</text></item>
<item><p>203b.2</p><section></section><text>rnams kyi ting nge 'dzin gyis sems can rnams kyi skye mched rnams dag par byed do/ /bcom ldan 'das de nyid gshin rje gshed po la sogs pa'i khro bo rnams kyi ting nge 'dzin gyis phyogs bcu'i bgegs kyi tshogs rnams sdigs par byed do / /bcom ldan 'das rdo rje rnal</text></item>
<item><p>203b.3</p><section></section><text>'byor kun/ /rdo rje sems dpa' de bzhin gshegs/ /de yi nye bar longs spyod kun/ /khams gsum dag ni ma lus pa'o/ /zhes gsungs pa'i phyir ro/ /dkyil 'khor gyi rgyal po mchog ces bya ba'i ting nge 'dzin gnyis pa'o/ /de ltar sum cu rtsa gnyis kyi</text></item>
<item><p>203b.4</p><section></section><text>'khor lo mngon par sprul nas phra mo'i rnal 'byor dang / phyi nang gi bdag nyid can gyi bzlas pa bya ste/ yang slar bdag nyid de bzhin nyid du gzhug par bya'o/ /de nas spyan ma la sogs pa'i lha mo bzhis dkyil 'khor gyi dbus na bde ba chen po ma mthong bas bral bas skyo ba'i</text></item>
<item><p>203b.5</p><section></section><text>dbang gis rdo rje thugs khyod ces bya ba la sogs pa'i glu rnams kyis bde ba chen po sad par byed do/ /de la glu ni 'di yin te/ sems can khams na gnas kyi dbang phyug khyod ni rdo rje'i thugs/ /dga' ba yid 'ong don chen 'dod pas bdag la bskyab tu gsol/ /mgon</text></item>
<item><p>203b.6</p><section></section><text>po gal te de ring bdag ni gson par mchis bzhed na/ /sems can yab chen gnyen mchog bdag la dgyes par mdzad du gsol/ /rdo rje sku khyod bka' yi 'khor lo sems can kun la phan/ /sangs rgyas don du byang chub don dam rab tu phan par gzigs/ /mgon po</text></item>
<item><p>203b.7</p><section></section><text>gal te de ring bdag ni gson par mchis bzhed na/ /'dod chags dam tshig chags pas bdag la dgyes par mdzad du gsol/ /khyod ni rdo rje gsung ste sems can kun la phan zhing thugs brtse ba/ /'jig rten dag gi dgos pa'i don mdzad pa la rtag tu brtson/ / </text></item>
<item><p>204a.1</p><section></section><text>mgon po gal te de ring bdag ni gson par mchis bzhed na/ /spyod pa dri med kun du bzang po bdag la dgyes par mdzod/ /khyod ni rdo rje 'dod pa dam tshig mchog gi phan don che/ /yang dag rdzogs sangs rgyas kyi gdung mchog mnyam pa rjes brtse ba/ / </text></item>
<item><p>204a.2</p><section></section><text>mgon po gal te de ring bdag ni gson par mchis bzhed na/ /yon tan rin chen mang po'i gter gyur bdag la dgyes par mdzod/ /de ltar yang dag pa'i yon tan gyis bstod nas sngon gyi smon lam gyi dbang gis bzhengs nas de bzhin gshegs pa rnams kyi mi bskyod pa</text></item>
<item><p>204a.3</p><section></section><text>zhes bya ba la sogs pa'i bstod pa'i rgyal po rnams kyis bstod de/ de la bstod pa ni 'di yin te/ /mi bskyod pa ni rdo rje che/ /rdo rje dbyings ni mkhas chen po/ /rdo rje mchog gsum dkyil 'khor gsum/ /gsang ba'i dbyangs la phyag 'tshal bstod/ /rnam par snang mdzad dag pa che/ /rdo rje zhi</text></item>
<item><p>204a.4</p><section></section><text>ba dga' ba che/ /rang bzhin gyi ni 'od gsal mchog /ston pa rdo rje phyag 'tshal bstod/ /rin chen rgyal po rab tu zab/ /rdo rje nam mkha' dri ma med/ /rang bzhin dag pas gos pa med/ /gsang pa'i dbyangs la phyag 'tshal bstod/ /rdo rje dpag med rgyal po che/ / </text></item>
<item><p>204a.5</p><section></section><text>mi rtog nam mkha' rdo rje 'dzin/ /'dod chags pha rol phyin pa brnyes/ /rdo rje gsung la phyag 'tshal bstod/ /don yod rdo rje rdzogs sangs rgyas/ /bsam pa thams cad rdzogs mdzad pa/ /dag pa ngo bo nyid las byung / /rdo rje sems dpa' phyag 'tshal bstod/ / </text></item>
<item><p>204a.6</p><section></section><text>de'i rjes la sangs rgyas kyi ye shes yang dag par gsal bar byas nas dkyil 'khor la rjes su chags par byas la sngar bzhin du rang gi lus kyi dkyil 'khor la bcug nas rim pa 'dis nye bar bsdu bar bya'o/ /rang gi snying gar gnas pa'i hUM brjod nas des sems can</text></item>
<item><p>204a.7</p><section></section><text>gyi khams thams cad rdo rje 'chang chen po'i gzugs kyis yongs su gyur par bsams nas de yid la byed par gnas par bya'o/ /'di'i mdo ni le'u bcu gnyis pa las/ /nam mkha'i khams kyi dbus gnas par/ /bkod pa'i dkyil 'khor bsgom par bya/ / </text></item>
<item><p>204b.1</p><section></section><text>hUM ni de yi dbus gnas par/ /rang gi gzugs brnyan dag tu brtag /ces gsungs so/ /de ltar las dang po pa dam tshig dang sdom pa la gnas shing dbang thob pas tha mal pa'i nga rgyal bsal la thun bzhir lha'i rnal 'byor goms par byed pas bdag dang gzhan gyi don</text></item>
<item><p>204b.2</p><section></section><text>phun sum tshogs pa la mos pas zhi ba'i las la sogs pa shin tu khyad par can yang bya'o/ /sgrub thabs las gsungs pa'i rim pas kha zas sbyang ba dang snying ga sbyang ba dang / lkog ma sbyang ba dang / kha zas kyi bya ba byas nas bde bar 'jug par 'gyur ro/ /phyi dang nang</text></item>
<item><p>204b.3</p><section></section><text>gi bdag nyid can gyi sbyin sreg yi ge gsum mam/ phreng ba'i sngags sam/ sngags dang sman gyi sbyor bas kyang rdo rje dang pad+ma mnyam par sbyar ba byas nas las thams cad bsgrub par bya'o zhes bya ba ni las kyi rgyal po mchog ces bya ba'i ting nge 'dzin gsum pa'o/ /dpal</text></item>
<item><p>204b.4</p><section></section><text>gsang ba 'dus pa rnal 'byor chen po'i rgyud kyi srid pa skye ba'i rim pas rdo rje sems dpa'i sgrub thabs slob dpon zla ba grags pas mdzad pa rdzogs so // //gzhung 'di'i tshad ni rkang pa dang bcas pa'i brgya phrag gnyis pa'o/ / dpal bi kra ma shI la'i</text></item>
<item><p>204b.5</p><section></section><text>gtsug lag khang chen por paN+Di ta mkhas pa chen po ta thA ga ta rak+Shi ta'i zhal snga nas dang / lo tsA ba klog skya gzhon nu 'bar gyis bsgyur ro/ /slad kyis dpal tho ling dpe med lhun gyis grub pa'i gtsug lag khang du rgya gar gyi mkhan po mkhas pa chen po dI paM kA ra rak+Shi ta dang / khams</text></item>
<item><p>204b.6</p><section></section><text>pa dge slong lo tsA ba ba ris bcos shing bshad de zhus nas gtan la phab pa'o //[ ]@#/ /rgya gar skad du/ badzra satwa sA d+ha naM ni baM d+ha/ bod skad du/ rdo rje sems dpa'i sgrub thabs kyi 'grel pa/ /dpal rdo rje sems dpa' la phyag 'tshal lo/ /rgyal ba rgyal sras klu</text></item>
<item><p>204b.7</p><section></section><text>sgrub mdun gnas la/ /dang zhing gus pa chen pos mgos btud nas/ /zla ba grags pas mdzad mdo rab rtogs pa'i/ /rtogs dka'i sgra rig 'bad pas rnam 'grel brjod/ /sangs rgyas kyi theg pa pa'o/ /rtog pa zhes pa ni 'od gsal sgom pa dang bral nas/ / </text></item>
<item><p>205a.1</p><section></section><text>bskyed pa'i rim pa'i lha sgom par byed pa la byang ba'o/ /mtha' drug ces pa ni nges pa'i don dang drang ba'i don la sogs pa'i bshad pa'i khyad par dang bral ba'o/ /ji bzhin pa'i zhes pa ni zab mo'i don shes pa med pa nyid kyi phyir ji bzhin pa rab tu grags pa'i sgra'i</text></item>
<item><p>205a.2</p><section></section><text>don gyi thabs kyis so/ /zla ba zhes pa ni zla ba dang rdo rje cing sgo nas bskyed pa'o/ /srid pa zhes pa ni mngal nas skye ba'i rim pas so/ /rnam pa lnga zhes pa ni/ zla ba dang nyi ma dang sa bon dang mtshan ma dang / spro ba dang bsdu ba'i rim pas so/ /skad cig ces pa ni sa bon dang</text></item>
<item><p>205a.3</p><section></section><text>mtshan ma dag spangs pa'o/ /bcu gsum zhes pa ni snying po'i dkyil 'khor du spyan ma la sogs pa bzhi dang / mi bskyod pa la sogs pa lnga'o/ /zhes pas dgu'o/ /phyi'i sgo rnams su gshin rje mthar byed la sogs pa bzhi'o zhes pas bcu gsum mo/ /bcu dgu</text></item>
<item><p>205a.4</p><section></section><text>zhes pa ni slob dpon shI mA shA li 'dod pa la sogs pa'i rim pas so/ /nyi shu rtsa lnga zhes pa ni/ sngar bzhin du snying po'i dkyil 'khor du dgu/ /phyi ru gzugs rdo rje ma la sogs pa'i rnal 'byor ma drug dang / de'i phyi ru phyogs dang / phyogs bral du gshin rje mthar byed la sogs</text></item>
<item><p>205a.5</p><section></section><text>pa bcu'o zhes pas so/ /rim pa gnyis rtogs nas zhes pa ni/ thos pa'i sgo nas rim pa gnyis kyi don so sor rtogs nas so/ /sngags kyi zhes pa ni lhag par mos pa'i dkyil 'khor dang / sku'i dkyil 'khor 'od gsal du zhugs pa las bar ma chad par skyes pa'i sngags las</text></item>
<item><p>205a.6</p><section></section><text>byung ba'i rdo rje sems dpa'i gzugs su nges pa'o/ /dgongs pa bstan pa zhes pa ni rdo rje sems dpa'i sku la/ oM la sogs pa'i sa bon kun du brtags pas rab tu snang ba'o/ /rnam par bzhag pa zhes pa ni/ de'i 'og tu bar ma chad par 'di bsgom par bya'o zhes rnam</text></item>
<item><p>205a.7</p><section></section><text>par gzhag par bya ba'i mngon par dgongs pa nges pa'o/ /de nyid bstan pa zhes pa ni/ /skabs ji lta bar 'od gsal du 'jug pa'o/ /sems can thams cad ces pa ni/ /dang po man ngag ji lta ba bzhin/ bcom ldan 'das la mngon par yang dag par mchod de/ </text></item>
<item><p>205b.1</p><section></section><text>de'i mdun du sdig pa bshags pa la sogs pa byas nas/ sdug bsngal dang ldan pa'i sems can thams cad la snying rje bsgom par bya'o zhes pa'i don no/ /dgon pa chen po zhes pa ni/ dgon pa chen po'i sa phyogs ni mchog tu gyur pa'i sa phyogs so/ /'bras bu zhes pa ni 'bras bu</text></item>
<item><p>205b.2</p><section></section><text>dang me tog dang / chu la sogs pas khyad par du 'phags shing yid du 'ong ba'i ri bo'i phyogs gcig go/ /skye bo dang bral ba ni 'dir rnam par dben par 'dod do/ /thams cad ces pa 'jig rten pa dang 'jig rten las 'das pa'i dngos grub thams cad do/ /de rnams bsdus</text></item>
<item><p>205b.3</p><section></section><text>pa ni/ yang dag par btus shing bsags pa ste/ rdo rje sems dpa'i sku gang yin pa de'o/ /dkar po zhes pa ni de nas 'khor lo rtsibs bcu pa'i lte bar gnas pa'o zhes pa lhag ma'o/ /nam mkha' zhes pa ni skad cig gis 'od gsal ba las bskyed pa'o/ /de'i dbus</text></item>
<item><p>205b.4</p><section></section><text>gnas par sangs rgyas dkyil 'khor ni rdo rje sems dpa'o/ /'od zer sprin gyi tshogs chen po ni kun du snang ba'i phung po'o/ /sangs rgyas 'bar ba 'dra ba'i 'od/ /ces pa ni dbang po'i gzhu lta bu 'od zer lngas brgyan pa'o/ /dang po zhes pa ni/ ye shes sgron ma mi bskyod</text></item>
<item><p>205b.5</p><section></section><text>pa ste/ de nyid ni mi phyed pa nyid kyi phyir rdo rje ste de la dmigs pa'i ting nge 'dzin ni sems rtse gcig pa ste de mngon du mdzad nas so/ /de bzhin gshegs pa thams cad ces pa ni/ de bzhin gshegs pa thams cad kyi sku dang gsung dang thugs kyi bdag nyid can rdo rje 'chang chen</text></item>
<item><p>205b.6</p><section></section><text>po'o/ /rig pa'i skyes bu ni bden pa gnyis kyi bdag nyid can no/ /mi bskyod pa zhes pa ni/ mi bskyod pa'i sku'i rnam pas so/ /thams cad ces pa ni rdo rje 'chang chen po'o/ /hUM ring po zhes pa ni rig ma'i pad+ma'i khongs su lhung ba'i byang chub kyi sems yongs su gyur pa'i hUM yig</text></item>
<item><p>205b.7</p><section></section><text>bcur dmigs par bya'o/ /phyogs bcu nas zhes pa ni/ phyogs bcur rnam par gnas pa'i rtsibs bcu la gnas so zhes pa'i don no/ /khro bo zhes pa la zhe sdang ni mi bskyod pa ste de'i gnas las skyes pa ni sa bon hUM de las skyes pa'o/ /gsod pa zhes pa ni gsod par byed</text></item>
<item><p>206a.1</p><section></section><text>pa'i ngo bo dgos pa ste de rnams sgom par byed pa'i sgo nas so/ /rdo rje zhes pa la/ rdo rje bdud rtsi ni bdud rtsi 'khyil pa'o/ /rdo rje phur bu ni phur bu bcu'i rnam pa'o/ /phyogs bcu'i rtse mor zhes pa ni phyogs bcu rnams su'o/ /spro bar bya zhes pa ni/ 'od zer 'bar ba</text></item>
<item><p>206a.2</p><section></section><text>rnams kyis 'bar bar byed bzhin pa'o/ /de nas 'dod pa'i zhes pa ni/ phyogs bzhi rnams su gnas pas so/ /bsam gtan zhes pa la bsam gtan gang gis zhes pa ni/ gdug pa can rnams phur bus 'debs pas so/ /yi dam zhes pa ni thun mtshams bzhir nyams su blangs pas</text></item>
<item><p>206a.3</p><section></section><text>so/ /gang du zhes pa ni/ gang du yid dang rjes su mthun pa'i gnas de ru mnyam par spyod pa'o/ /bsam gtan 'di yis zhes pa srung ba'i cho ga sgom par byed pas so/ /sangs rgyas zhes pa rdo rje sems dpa' la sogs pa'i lha'i rnal 'byor goms par byed pa la/ rang gi</text></item>
<item><p>206a.4</p><section></section><text>lha'i byin gyis rlob ste gcig tu 'gyur ro/ /dngos po med pa zhes pa ni/ /mdor byas can gyi rim par gsal lo/ /nam mkha'i rdo rje zhes pa ni nam mkha'o/ /de'i dbus su gnas pa ni de'i nang du gnas pa'o/ /rdo rje kun las skyes ni rlung gi rdo rje la sogs pa dkyil 'khor</text></item>
<item><p>206a.5</p><section></section><text>thams cad yongs su gyur pa'o/ /b+hUM yig ces pa ni/ de la sa'i cha'i steng du khang pa brtsegs pa'i sa bon b+hUM gyi yi ge'o/ /rdo rje zhes pa ni phyogs bcu rnams su de bzhin gshegs pa'i tshogs 'phro zhing rdzogs par byed pa'o/ /dpag tshad brgya'i khyon zhes pa ni/ gzhogs</text></item>
<item><p>206a.6</p><section></section><text>so sor dpag tshad nyi shu rtsa lnga'i tshad nyid do/ /'on kyang 'di lha la sogs pa'i dpag tshad du bya bar rnam par gzhag par bya'o zhes pas dpag tshad tsam mo/ /de'i rgya ni tshangs pa'i thig la sogs pa sgo'i mtshams so so tha dad du dpag tshad nyi shu'o zhes byas nas rgyal nang du brgyad</text></item>
<item><p>206a.7</p><section></section><text>kyi tshad du 'gyur ro/ /gru bzhi zhes pa ni grwa bzhi dang ldan pa'i phyir ro/ /legs par mdzes zhes pa ni/ lha dang mi las 'das pa'i phyir ro/ /rin chen bzhi dngos ni/ kha dog bzhi skyes pa nyid kyi phyir ro/ /mchod rten 'dra bas/ mchod rten te mchod par bya ba nyid kyi phyir ro/ / </text></item>
<item><p>206b.1</p><section></section><text>gsal ba ni shel lta bu'o/ /rang bzhin dri ma med pa ni nyes pa ma lus pa dang bral ba nyid kyi phyir ro/ /gang gsal ba ni shel te de'i ngo bo nyid kyi khang pa brtsegs pa la/ phyi na gnas pa rnams kyi yang / /dkyil 'khor ba'i lha rab tu snang ba'i phyir ro/ /sna tshogs gzugs ni</text></item>
<item><p>206b.2</p><section></section><text>in+d+ra nI la la sogs pa'i kha dog tu skyes pa nyid kyi phyir ro/ /sangs rgyas zhes pa phyung ba'i dkyil 'khor ba'i lha rnams kyis khyab pa'o/ /'od zer 'phro ba phyogs bcur khro bo'i 'od zer rab tu 'bar bas 'khrugs pa'i dkyil 'khor ro/ /dkyil 'khor ni zla ba dang nyi ma'i</text></item>
<item><p>206b.3</p><section></section><text>gdan dang ldan pa'o/ /kun zhes pa de bzhin gshegs pa thams cad kyi gnas kyi khang pa brtsegs pa'o/ /khams zhes pas rig pa'i lha mo rnams te/ de'i rjes su yul gzugs la sogs pa'i rang bzhin gyis gzugs rdo rje la sogs pa rnams so/ /lugs ma</text></item>
<item><p>206b.4</p><section></section><text>zhes pas shing la sogs pa las byas pa'o/ /dam tshig las 'dzag khu ba zhes pa ni shes rab dang thabs snyoms par zhugs pa las skyes pa'i zhu ba'i rang gi ngo bo dkyil 'khor ba'i lha nyid du skad cig gis dkyil 'khor du gnas ji lta ba bzhin du brtag par bya'o/ /cho ga</text></item>
<item><p>206b.5</p><section></section><text>yis/ 'bras bu 'dod pas btung bar bya/ /zhes pa ni/ gzugs phung gtogs pa me long dang / /zhes pa la sogs pa'i cho gas/ /sangs rgyas nyid kyi 'bras bu don du gnyer bas rang gi phung po la ji ltar gnas pa bzhin nang du chud par bya'o/ /de bzhin gshegs</text></item>
<item><p>206b.6</p><section></section><text>pa'i tshogs bsad na/ /zhes pa ni/ rang gi phung po de bzhin gshegs pa thams cad la sogs pas yongs su bsgrubs pa'i gzugs rim gyis mthar stong pa nyid la gzhug par bya'o/ /don dam pa'i zhes pa ni/ hUM yig yongs su gyur pa las nyi ma'i dkyil 'khor/ </text></item>
<item><p>206b.7</p><section></section><text>oM yig las skyes pa'i zla ba'i dkyil 'khor/ AHyig las skyes pa'i pad+ma'o/ /ye shes zhes pa ni/ sems tsam la snyoms par zhugs pas brtan pa dang / skye 'gro yid kyi nang du chud par gyur pa'o/ /gsum zhes pa ni sngags thams cad kyi mthar</text></item>
<item><p>207a.1</p><section></section><text>thug pa gtso bor gyur pa yi ge gsum gyis so/ /chen po zhes pa rdo rje sems dpa'i sku sgom par byed pa'o/ /tha ma zhes pa ni/ srid pa gang las bar ma chad par byang chub tu 'gyur ba ste/ de'i mthar thug par gyur pa nyid kyi phyir tha mar brjod par bya'o/ / </text></item>
<item><p>207a.2</p><section></section><text>de la gang zhig gnas pa ni sa bcu'i dbang phyug rnams te/ mchod par 'os pa bcu dang ldan pa'i byang chub sems dpa' 'am so so'i skye bo'i sngags las byung ba'i rim pa sgom par byed pa'i sgo nas dgod pa chen po thob pas srid pa tha ma de'i rgyu mtshan no/ /phung po zhes pa las</text></item>
<item><p>207a.3</p><section></section><text>ye shes kyi rang bzhin gyi lus yongs su brjes nas 'byung ba las gyur pa'i lus yongs su 'dzin pa'o/ /gzhug par bya'o zhes pas de'i rjes su dzaHhUM baM hoH/ zhes pa bzhi las gzugs rdo rje ma la sogs pa lha mo'i rang bzhin lus la gnas pa'i gzugs la sogs pa</text></item>
<item><p>207a.4</p><section></section><text>rnams su dgod par bya'o/ /chen po zhes pa ni rdo rje 'chang chen po'o/ /thams cad kyi bdag nyid ni de bzhin gshegs pa la sogs pa rnams kyi sa bon bsam shing brtags pa'i mthar byas pa dang ldan pa'o/ /thams cad kyis ni de bzhin gshegs pa dang mtshungs</text></item>
<item><p>207a.5</p><section></section><text>pa'i rin po che lta bu'i gang zag rnams kyis so/ /sangs rgyas zhes pa ni de bzhin gshegs pa thams cad kyi sku de'i bdag nyid kyis 'chang ba'o/ /dpal ldan ni spyan ma la sogs pa dang lhan cig tu'o/ /rdo rje gsum ni rdo rje 'chang ste/ de mi phyed pa nyid kyi bsgom pas</text></item>
<item><p>207a.6</p><section></section><text>so/ /bdag gi lus la byin gyis brlabs gnas ni/ /rab tu gnas pa'i gnas su mdzad du gsol/ /sku yi rdo rje can rnams zhes pa ni/ /sku yi rdo rje can zhes thob pa'o/ /de ltar gtso bo la gsol ba btab nas/ de'i 'khor lo la gsol ba 'debs bar byed pa bcu zhes pa la</text></item>
<item><p>207a.7</p><section></section><text>sogs pa ni rtogs par sla'o/ /sku gang yin ni gang gi sku'o/ /phung po lnga ni bdag nyid kyi'o/ /de'i rang bzhin te skur 'gyur ro zhes bsams pa'o/ /chos ni 'od dpag med do/ /gsung lam ni ngag gi rang bzhin nyid kyi phyir ro/ /dpal ldan ni gos dkar mo dang ldan</text></item>
<item><p>207b.1</p><section></section><text>pa'o/ /rdo rje gsum zhes pa la sogs pa ni sngar bzhin no/ /'dod chags chen po'i tshul dang ldan pas 'od dpag med dang gos dkar mo'i tshogs gnyis so/ /gang zhig kho na zhes pa ni/ gang kho na nges pa'i tshig ni sgra rnams kyi khyad par nges pa rjod par byed pas phun sum tshogs</text></item>
<item><p>207b.2</p><section></section><text>pa'o/ /chos 'dzin pa dang mtshungs pa ni 'od dpag med dang mtshungs pa'o/ /thugs zhes pa ni rdo rje'i rang bzhin gyi thugs 'chang ba gang yin pa de'o/ /dpal ldan ni mA ma kI dang ldan pa'o/ /rdo rje gsum zhes pa la sogs pa ni sngar bzhin no/ /kun du ni sems can rnams so/ / </text></item>
<item><p>207b.3</p><section></section><text>bzang po ni dge ba nyid kyi phyir mi bskyod pa ste/ de'i gsang ba ni gsang chen te/ sku ru byed do/ /ston par byed do zhes pas/ rang rigs dang ldan pa'i byang chub sems dpa' de rnams kyi dbang po de'i'o/ /blo ldan pa zhes pa ni/ mA ma kI dang ldan pa'o/ /rdo rje 'chang dang 'dra ba</text></item>
<item><p>207b.4</p><section></section><text>zhes pa ni mi bskyod pa dang mtshungs pa'o/ /de nas zhes pa ni dam tshig gsum gyi yi ge de dang de las bskyed pa'i rdo rje 'chang de la dmigs pa'i ting nge 'dzin gyi sgo nas so/ /rang zhes pa ni mi bskyod pas spyi bor dbang bskur ba'o/ /ye shes zhes pa ni ye shes sems dpa' 'o/ / </text></item>
<item><p>207b.5</p><section></section><text>hUM zhes pa ni nag po'o/ /sangs rgyas dkyil 'khor ni rdo rje sems dpa'i lus so/ /de'i dbus su gnas pa ni/ de'i thugs kar gnas pa'o/ /rdo rje zhes pa ye shes sems dpa'o/ /hUM ting nge 'dzin sems dpar bshad do/ /thams cad ces pa ni thog ma nyid du stug</text></item>
<item><p>207b.6</p><section></section><text>po bkod par chos kyi sku mngon sum du mdzad nas/ de nas babs te sprul pa'i skus dga' ldan na gnas te/ bsam pa ji lta bar chos ston pa dang ldan par mdzad do/ /dga' ldan zhes bya ba ni de nas kyang babs te sa la skye ba dang byang chub pa la sogs pa thams cad la</text></item>
<item><p>207b.7</p><section></section><text>ston pa dang ldan pa'o/ /'dod chags zhes bya ba ni 'di nyid shes rab dang thabs kyi bdag nyid can/ rdo rje sems dpa'i gzugs su sprul pa dang ldan pa'o/ /'dod chags chen po zhes bya ba ni/ 'dod chags chen po can gyis sems can rnams smin par byed pa dang</text></item>
<item><p>208a.1</p><section></section><text>grol bar byed pa yul rnams la kun du chags pa'i tshul gang yin pa de nyid kyi ting nge 'dzin de mngon sum du mdzad nas so/ /dang po zhes pa ni sems dpa' gsum gyi bdag nyid can du bdag nyid rdzogs pa'o/ /gnas zhes pa ni so sor spyad par bya ba spyod</text></item>
<item><p>208a.2</p><section></section><text>par byed pa'o/ /spyad bya spyod pa med pa la phyogs gzhan gsungs pa/ de nas zhes bya ba la sngags gcig sprul pa las sems can gyi don zhes pa ni/ byang chub kyi sems las snying po'am sngags las dkyil 'khor gyi 'khor lo sprul pas sems can gyi don byas nas</text></item>
<item><p>208a.3</p><section></section><text>gnas ji lta bar gzhug par bya'o/ /yul rnams la byin gyis brlab par bya'o zhes pas byin gyis brlab pa ste/ gsum ni 'dod chags la sogs pa'i rang bzhin no/ /de'i go 'phang ni yid du 'ong ba la sogs pa'i yul te/ yul de dang de rnams la mchog tu gyur</text></item>
<item><p>208a.4</p><section></section><text>pas kyang ngo / /gzugs rdo rje ma sogs pa bzhi po la sa'i snying po la sogs pa bzhi pos snyoms par 'jug par bkod par bya'o/ /gzhan yang byang chub sems dpa' bzhi po gnas ji lta ba bzhin gzhug par bya'o/ /nu ma'i bar ni snying ga ste de la hUM yig go/ /gtsug</text></item>
<item><p>208a.5</p><section></section><text>phud mthar ni mgo bor te oM yig go/ /bar du ste mgrin par AHyig go/ /rkang pa zhes pa ni rkang pa gnyis la hA yig go/ /lte ba rked pa gsang ba zhes pa ni/ de rnams nye ba'i brla'i phyogs su swA yig go/ /rgyal ba zhes pa rigs lnga dang so sor 'brel ba'i</text></item>
<item><p>208a.6</p><section></section><text>byang chub sems dpa' la sogs pa gzhan rnams kyang gnas ji lta ba bzhin du dgod par bya'o/ /phaT ces bya ni rdo rje dang pad+ma'i sgo la phaT yig bsgom par bya'o/ /ting nge 'dzin zhes pa ye shes sems dpa' gzhug pa'i ting nge 'dzin gyi bar ma chad par dbang bskur ba'o/ / </text></item>
<item><p>208a.7</p><section></section><text>mchod pa zhes pa gzugs rdo rje ma la sogs pa rnams kyis mchod pa byas nas so/ /thams cad ces pa ni de la mi bskyod pa'i ting nge 'dzin zhes bya ba la sogs pa rnams kyis 'chad par 'gyur ba'i rim pas sems can rnams kyi zhe sdang rnam par dag pa la sogs pa can</text></item>
<item><p>208b.1</p><section></section><text>gyi dgos pa thugs la bzhag pa'o/ /phyi dang zhes bya ba ni/ ngag gi bzlas pa dang rdo rje'i bzlas pa'o/ /sngon gyi zhes bya ba ni mnyam bar ma bzhag pa'i rnal 'byor gyi don du sngar gyi rim bas phyi'i dkyil 'khor bdag nyid la ji ltar gnas pa bzhin du brtag par bya'o/ /nam</text></item>
<item><p>208b.2</p><section></section><text>mkha' zhes bya ba ni 'jig rten gsum gyi dbus su 'jug pa'i bdag nyid can gyi lha'i bkod pa dang ldan par bsgom par bya'o/ /de'i rjes su hUM yig de yi dbus gnas par ni/ hUM yig snying gar gnas par bltas nas des kyang brtan pa dang g.yo ba thams cad rdo rje sems</text></item>
<item><p>208b.3</p><section></section><text>dpa'i gzugs brnyan gyi rnam par blta bar bya'o/ /phyi rol zhes pa ni phyi'i me la mar la sogs pa'i sreg blugs kyis so/ /nang gi lha rnams la bza' ba la sogs pa rnams kyis tshim par byas pas so/ /zhi ba can la sogs pa la ltos te rnam par gzhag go/ / </text></item>
<item><p>208b.4</p><section></section><text>yi ge gsum zhes bya ba ni/ rdo rje bzlas pa'i sgo nas so/ /phreng ba'i sngags zhes pa ni rgyud las gsungs pa'i khro bo la sogs pa rnams kyi sngags rgyas pa'o/ /sngags dang zhes bya ba ni/ mngon par bsngags pa'i sman rab tu byin pas so/ /rdo rje zhes pa ni rdzogs</text></item>
<item><p>208b.5</p><section></section><text>pa'i rim pa la gnas te/ yang dag par sbyor ba la gnas pa'i sgyu ma'i lus mngon du byed pa'o/ /dran pa'i don du 'grel byas nas/ /bsod nams yang dag nyer bsags gang / /de yis myur du 'gro ba kun/ /rdzogs pa'i byang chub brtson par shob/ /rdo rje sems dpa'i</text></item>
<item><p>208b.6</p><section></section><text>sgrub thabs kyi 'grel pa rdzogs so// //lI la badzra zhabs kyis mdzad pa'o/ /bi b+hU ti tsan+d+ra'i rgya dpe la bltas nas dge slong rin chen grub kyis dpa' bo'i lo smin drug can gyi zla ba'i tshes nyer bzhi la bsgyur ba'o// //yi ge pa ni dge slong rin chen rgyal mtshan no/ /sngags kyi</text></item>
<item><p>208b.7</p><section></section><text>nges pa thog ma ste/ gnyis las dgod ba bstan pa'o/ /rnam par gzhag pa yang gsum ste/ bzhi pa de nyid bstan zhes pa sgrub thabs kyi go rims te/ 'di'i don ni dang por sngags kyi tshig sgrub thabs las phyung nas sems kyi kun du brtags pa nges par 'gyur ro/ /de nas phung po la</text></item>
<item><p>209a.1</p><section></section><text>sogs pa rnams su rnam par snang mdzad la sogs pa'i rnam pas dgod pa'o/ /bkod pa'i lha rnams re re'i mthar gyis rang gi mtshan nyid yongs su shes shing nges par rtogs pa'i lha'i 'khor lo'o zhes pa ni rnam par gzhag pa'o/ /phra mo'i rnal 'byor gyis</text></item>
<item><p>209a.2</p><section></section><text>gcig tu byas nas rab tu zhugs te gnas pa las langs te/ nges par byung ba'i sngags las dgod par 'gyur ro zhes so/ /nges pa'i sngags ni/ badzra d+h+r-ika hUM oM sum+b+ha zhes pa la sogs pa'o/ /'di 'ang sngar gyi rgya dpe'i rjes su 'byung ngo / /'dis 'khor ba sdug bsngal gyi rgya</text></item>
<item><p>209a.3</p><section></section><text>mtsho chen po myur du skems par gyur cig/ @#/ /rgya gar skad du/ a mr-i ta kuN+Da li sA d+ha na / bod skad du/ bdud rtsi 'khyil pa'i sgrub thabs/ bgegs kyi dgra la phyag 'tshal lo/ /bdud rtsi 'khyil pa'i rnal 'byor dang bzlas pas bar du gcod pa'i</text></item>
<item><p>209a.4</p><section></section><text>bgegs zhi bar 'dod pa des/ dang po snying rje chen po bsgom par bya'o/ /de nas brtan pa dang g.yo ba thams cad stong ba nyid du bsgom par bya'o/ /de nas rang gi sems nyid nyi ma'i dkyil 'khor bsgom par bya'o/ /de'i steng du yi ge hUM sngon po bsgom par bya'o/ /de las khro bo'i</text></item>
<item><p>209a.5</p><section></section><text>rdo rje hUM gis mtshan pa bsgom par bya'o/ /de las 'od zer 'phros te gdug pa thams cad zhi ba'i phrin las mdzad nas slar de nyid du bsdu'o/ /de nas de rnams gyur pa las/ /bgegs kyi dgra ni sngags pas bsgom/ /ut+pal sngon po'i 'dab ltar sngo/ /zhal gsum pa la phyag</text></item>
<item><p>209a.6</p><section></section><text>drug pa/ /zhal ni sngo dang dkar dang dmar/ /zhal gdangs pa ni rnam par 'gyur/ /gsus khyim che zhing spyan gsum pa/ /'bar ba'i 'od kyis rnam par brgyan/ /sna tshogs rdo rje 'khor lo dang / /gtun shing rnams ni g.yas pa na/ /sdigs mdzub zhags par bcas pa dang / /dril bu dgra sta</text></item>
<item><p>209a.7</p><section></section><text>g.yon na bsnams/ /g.yon brkyang pa yi gnas pa yis/ /pad+ma nyi ma la gnas pa'o/ /de nas snying gar a las pad+ma 'dab ma brgyad pa bsgom par bya/ de'i steng du hUM las nyi ma'i dkyil 'khor bsgom par bya'o/ /de'i steng du hUM las rang dang 'dra ba'i ye shes sems dpa' cha</text></item>
<item><p>209b.1</p><section></section><text>lnga la bsgom par bya'o/ /de'i steng du nyi ma'i dkyil 'khor gyi steng du ting nge 'dzin sems dpa' yi ge hUM bsgom par bya'o/ /de las 'od zer 'phros te rang bzhin gyi gnas nas khro bo'i rgyal po spyan drangs la mchod pa dang bstod pa bya'o/ /spyan bgrang mche gtsigs smin ma bsdus/ /thugs ni mi</text></item>
<item><p>209b.2</p><section></section><text>rtog pa la bzhugs/ /mgur gyi phyogs ni hUM sgras 'gengs/ /khro rgyal bdud rtsi 'khyil la bstod/ /ces bya ba'o/ /de la dzaH hUM baM hoH bzhis/ /dgug pa dang ni gzhug pa dang / bcing pa dang ni mnyes par bya/ /de nas gnas gsum du yi ge gsum gyis byin gyis brlab par bya'o// </text></item>
<item><p>209b.3</p><section></section><text>de nas rags pa dang phra ba'i rnal 'byor bsgom par bya'o/ / de la dang po yi ge nyi shu drug pa'i sngags kyis bsrung bar bya'o/ /de'i sngags ni/ oM hu lu hu lu/ tiSh+Tha tiSh+Tha/ b+ha n+d+ha b+ha n+d+ha / ha na ha na/ da ha da ha/ a mr-i te hUM phaT/ 'byung bo che ge mo mA ra ya / de'i 'khor lo ni gro ga la</text></item>
<item><p>209b.4</p><section></section><text>sogs pa la sna tshogs rdo rje lte bar rgya cher bri bar bya'o/ /'khor lo'i dbus su yi ge haM bri bar bya'o/ /da'i nang du bsrung bar bya ba'i yi ge bri bar bya'o/ /de nas 'khor lo'i rtsibs dang po la oM/ gnyis pa la hu lu hu lu/ gsum pa la tiSh+Tha tiSh+Tha/ bzhi pa la b+han+d+ha b+han+d+ha / lnga pa la tan tan/ drug pa</text></item>
<item><p>209b.5</p><section></section><text>la da ha da ha/ bdun pa la amr-i ta/ rtsibs brgyad pa la hUM phaT ces bya ba rnams bri bar bya'o/ /'di ni sngags kyi yi ge dgod pa'o/ /de nas rang gi mdun du za ma tog la sogs pa legs par bzhag la mchod pa bya'o/ /de nas snga ma bzhin du rang nyid lha'i sku bskyed de/ sngags snga ma nyid 'bum phrag gcig bzlas</text></item>
<item><p>209b.6</p><section></section><text>par bya'o/ /de nas 'khor lo de nyid lus la btags na/ lus ngag yid gsum gyi phyi dang nang gi 'tshe ba thams cad las bsrung bar 'gyur ro/ /de ltar bdag nyid sngon du srung ba byas la de nas gnod par bya ba'i 'byung po bskrad par bya'o/ /de'i sngags ni 'di yin no/ /na maH a man+ta kA ya bA ka tsit+ta badzra NAM / oM mr-i</text></item>
<item><p>209b.7</p><section></section><text>ta kuN+Da li/ kha kha khA hi khA hi/ tiSh+Tha tiSh+Tha/ ban+d+ha ban+d+ha/ ha na ha na/ da ha da ha/ gardza gardza/ bi s+pho Ta ya bi s+pho ta ya/ sarba bi g+h+NAM/ bi na ya kaM/ ma hA badzra kro d+ha / ma hA doM Sh+T+ro d+ka Ta b+hai ra ba ya/ a si mu sa la ba ra shu pA sha ha sta ya/ ma hA ga Na ba ti dzrI bi tA nan+ta/ kA ra ya hUM phaT swA hA'i sngon du 'gro bas bdag la gnod par byed pa'i 'byung po</text></item>
<item><p>210a.1</p><section></section><text>che ge mo uts+tsha ta ya zhes bzlas shing nyungs kar gyi rgyal po yi ge hUM du bsams te de las byung ba'i phur bu stod bdud rtsi 'khyil pa'i dbyibs can lte ba man chad phur bu rtse gcig par bsams la brdeg par bya'o/ /bsnyen pa'i dus su 'bum phrag gsum bzlas par bya'o/ /bskrad pa'i lam</text></item>
<item><p>210a.2</p><section></section><text>gyi dus su ske tshe dang / lan tshwa dang / dug dang / da du ra'i khu ba dang / mdzub mo'i khrag rnams bsres te dur khrod kyi ras la rlung gi dkyil 'khor zla gam ngos la rdo rjes mtshan pa bris la/ de'i dbus su sngags 'byung po'i ming dang spel ba bris nas rnam par shes pa dgug pa sngon du 'gro bas mnan la snga ma bzhin du</text></item>
<item><p>210a.3</p><section></section><text>bzlas nas dur khrod du sbas na nges par 'chi bar 'gyur ro/ /de ltar bskrad kyang mi 'gro na de la mngon spyod bya'o/ /de la dang por bsnyen pa'i dus su sngags 'bum du bzlas par bya'o/ /na maH sa man+ta kA ya bA ka tsit+ta badzrA NAM/ oM hu lu hu lu/ tiSh+Tha tiSh+Tha/ b+han+d+ha b+han+d+ha / ha na ha na/ da ha da ha/ gardza gardza/ </text></item>
<item><p>210a.4</p><section></section><text>bi s+pho Ta ya bi s+pho Ta ya/ sarba bi g+h+nAM / bi na ya kan/ ma hA ga Na ba ti dI bi ta an+ta kA ra ya hUM phaT/ bdag la gnod par byed pa'i 'byung po che ge mo mA ra ya hUM phaT/ ces pa bzlas so/ /de nas las sbyor gyi dus su ro bsregs thal ba yungs kar dang bsres pa las 'byung po'i</text></item>
<item><p>210a.5</p><section></section><text>gzugs byas la/ rnam par shes pa nang du bcug la/ khro bo'i sngags stong rtsa brgyad bzlas na 'ching bar 'gyur ro/ /gzugs brnyan la rnam par shes pa dgug pa'i man ngag ni/ 'byung po'i rnam par shes pa'i snying ga na nyi ma'i dkyil 'khor gyi steng na/ yi ge hUM gi</text></item>
<item><p>210a.6</p><section></section><text>gzugs gnas pa la lte bar rlung gi dkyil 'khor gyis bteg par bsam mo/ /de rang gi ting nge 'dzin sems dpa' las 'od spros te/ gzugs brnyan gyi snying gar zhugs par bsam mo/ /de ltar gnod byed 'byung po la/ /bdag nyid srung bar byas nas ni/ /bskrad dang</text></item>
<item><p>210a.7</p><section></section><text>mngon spyod las bya ba/ /'dus pa'i rgyud kyi man ngag ni/ /slob dpon klu sgrub las rnyed pa/ /zla ba grags pa zhes byas bshad/ /bdud rtsi 'khyil pa'i rnal 'byor dang bgegs bsal ba'i cho ga rdzogs so// //slob dpon shrad+dA ka ra wa rma dang / lo tsA ba rin chen bzang pos bsgyur ba'o// // </text></item>
<item><p>210b.1</p><section></section><text>@##/ /rgya gar skad du/ sa mA dzaH a b+hi sa ma ya A lang+ka ra br-it+ti/ bod skad du/ gsang ba 'dus pa'i mngon par rtogs pa'i rgyan gyi 'grel pa/ bcom ldan 'das rdo rje sems dpa' la phyag 'tshal lo/ /gang zhig mun 'dras gtibs shing yang dag sgron ma med/ /de yi</text></item>
<item><p>210b.2</p><section></section><text>sgron ma bya phyir rtag tu dga' ba'i mchog skyes nas/ /bcom ldan rdo rje sems dpa' de la rab btud de/ /mngon par rtogs pa'i don ni zla ba grags pas bshad/ /gsang sngags thams cad ni bsdu na rnam pa gnyis te/ de bas na de bstan pa'i phyir lam dang 'bras bur bcas pa'o zhes lam</text></item>
<item><p>210b.3</p><section></section><text>dang 'bras bu dag ni gnyis kho na'o/ /'o na rnal 'byor gyi mtshan nyid dang gsum du mi 'gyur ram zhe na/ mi 'gyur te/ 'di ltar theg pa chen po'i rigs can ni sa bon thob par byed pas thabs su bsdu'o/ /lam dang 'bras bu zhes bya ba 'di yang gang yin de nyid mi shes so zhe na/ 'di ltar</text></item>
<item><p>210b.4</p><section></section><text>rten du gyur pas na lam ste/ gang la gang gis brten par bya bas lam ste/ shes rab dang ting nge 'dzin no/ /shes rab ni smin pa dang grol ba'i lam ji lta ba bzhin du shes pa'o/ /shes rab kyis rab tu rnam par phye ba de la rtse gcig pa ni ting nge 'dzin no/ /'bras bu zhes bya ba ni sku gsum</text></item>
<item><p>210b.5</p><section></section><text>la sogs pa'o/ /lam zhes bya ba yang du zhig ce na/ de bshad pa/ lam ni gnyis su shes bya ste/ /zhes pa lam yang yin gnyis kyang yin pas gnyis te/ 'di la gnyis yod pas lam gnyis so/ /de yang 'di ltar zhugs pa nyid dang / brten pa nyid dang / bde ba nyid dang / sdug</text></item>
<item><p>210b.6</p><section></section><text>bsngal spangs pa nyid dang / gcig dang gsum gyi sbyor ba spangs pa nyid dang / thob par byed pa dang / spong bar byed pa nyid kyi yang phyir ro/ /gnyis po de yang gang zhe na/ smin pa dang ni grol ba'o/ /zhes pa gang gis smin pa ste rgyud 'os su byed pa nyid kyi phyir smin pa'i lam mo/ /grol</text></item>
<item><p>210b.7</p><section></section><text>ba'i lam ni gang gis sdug bsngal gyi phung po las rnam par grol bar byed pa nyid do/ /smin par byed pa yang gang zhig ce na/ smin par byed pa zhes bya ba ni gnyis te 'di la gnyis yod pas 'di ni gnyis so/ /gnyis po yang gang zhe na/ dngos dang de yi grogs su 'dod/ /ces pa</text></item>
<item><p>211a.1</p><section></section><text>gang smin par byed pa ni gnyis te/ smin par byed pa dngos dang / de'i grogs spyod pa'o/ /de la smin par byed pa dngos ni gtso bo'o/ /de la phan par byed pa ni de'i grogs so/ /dngos zhes bya ba'ang du zhig ce na/ smin pa dngos ni rnam pa bzhi ste zhes pa 'di la bzhi yod pas 'di</text></item>
<item><p>211a.2</p><section></section><text>ni rnam pa bzhi'o/ /bzhi po nyid gang yin zhe na/ bum pa dang ni gsang ba dang / /shes rab ye shes bzhi pa'o/ /zhes pa bum pa ni bum pa'i dbang ngo / /de bzhin kun la rang dbang zhes sbyar ro/ /de ltar bzhi yod pa nyid ci'i phyir zhe na/ 'di ltar gnas gsum 'bras bu dang bcas pa'am</text></item>
<item><p>211a.3</p><section></section><text>yang na dus la sogs pa bzhi nyid kyi yang phyir ro / /de la bum pa'i dbang la yang du yod ce na/ /de la bum pa'i dbang la'ang / /rnam par dbye ba sum cu ste/ /zhes pa ni 'di la sum cu yod pas sum cu'o/ /bum pa'i dbang yang yin la sum cu'ang yin pas sum cu ste/ ci</text></item>
<item><p>211a.4</p><section></section><text>srid du bum pa la yod pa de srid du gsang ba dang shes rab ye shes la'ang sbyar ro/ /de nyid gang dang gang zhe na zhes 'dri na/ lan du/ ngo bo nyid dang rnam dbye dang / /zhes bya ba la sogs pa gsungs te/ dang por las dang po pa'i gang zag kha cig ngo bo med pa dang ma yin pa dang / the tshom</text></item>
<item><p>211a.5</p><section></section><text>za ste/ 'di ltar 'di la ni ngo bo med do snyam pa dang / 'di ni ngo bo yod kyang 'di'i ngo bo ma yin snyam pa dang / 'di la ngo bo yod pa yin nam ma yin snyam pa de'i gnyen po la ngo bo smos so/ /de ltar ngo bo yod kyang nges pa ma skyes pa'i gnyen por nges pa'i tshig bsnyad do/ /de'ang 'di kho na</text></item>
<item><p>211a.6</p><section></section><text>yin gyi gzhan ma yin snyam pa'i gnyen por dbye ba bsnyad do/ /'di dag ni tha dad pa yin no snyam pa'i gnyen por rnam grangs bsnyad do/ /rnam pa gzhan du thal ba'i gnyen por chos du dang ldan pa bsnyad do/ /gzhan du thal ba'i gnyen por gzhan sel ba bsnyad do/ /rgyu med snyam pa'i gnyen</text></item>
<item><p>211a.7</p><section></section><text>por rgyu bsnyad do/ /sngon gyi dus na bum pa dang bum pa'i 'bras bu med do snyam pa'i gnyen por gleng gzhi bsnyad do/ /gang du bya ba'i sa mi shes pa'i gnyen por gnas bsnyad do/ /dus ci tsam na bya ba mi shes pa'i gnyen por dus bsnyad do/ /gang zag gang gis bya ba mi shes pa'i gnyen por</text></item>
<item><p>211b.1</p><section></section><text>slob dpon bsnyad do/ /des gang la bya ba mi shes pa'i gnyen por slob ma bsnyad do/ /rdzas gang la bya ba mi shes pa'i gnyen por rdzas bsnyad do/ /de'ang gang la gang gis bskur ba mi shes pa'i gnyen por dbang gi rim pa bsnyad do/ /tshul ji lta bu zhig gis bskur ba mi shes pa'i gnyen por</text></item>
<item><p>211b.2</p><section></section><text>thabs bsnyad do/ /de'ang gang du bskur ba'i sa mi shes pa'i gnyen por gnas bsnyad do/ /de'i dkyil 'khor mi shes pa'i gnyen por dkyil 'khor bsnyad do/ /dkyil 'khor du'ang thog ma nas tha ma'i bar gyi las mi shes pa'i gnyen por 'jug pa'i rim pa bsnyad do/ /de'ang sngon du bya ba mi</text></item>
<item><p>211b.3</p><section></section><text>shes pa'i gnyen por sa dang sta gon bshad do/ /de la'ang rtags ji lta bu 'byung ba mi shes pa'i gnyen por rtags bsnyad do/ /nyan thos dang mu stegs la sogs pas thos nas nyams par 'gyur ba'i phyir brda bshad do/ /bsam gtan med na nus pa mi 'byung bas bsam gtan bshad</text></item>
<item><p>211b.4</p><section></section><text>do/ /des bag chags dri ma gang 'khru ba mi shes pa'i gnyen por nus pa bsnyad do/ /de la man ngag gang bstan pa mi shes pa'i gnyen por de dang 'brel ba'i man ngag bstan to/ /de'ang tshogs gang dang 'brel ba mi shes pa'i gnyen por tshogs kyi 'brel ba bshad do/ /de'ang dngos grub gang</text></item>
<item><p>211b.5</p><section></section><text>dang 'brel pa mi shes pa'i gnyen por dngos grub kyi 'brel pa bsnyad do/ /des 'bras bu ji lta bu zhig thob pa mi shes pa'i gnyen por 'bras bu bsnyad do/ /de'ang rnal 'byor gang yin pa mi shes pa'i gnyen por rnal 'byor dngos bstan to/ /de'ang rgyu dang sbyor ba mi shes pa'i gnyen por thun mong</text></item>
<item><p>211b.6</p><section></section><text>gi sbyor ba bstan to/ /gang zag gang la bstan pa mi shes pa'i gnyen por gang zag gi dbye ba bstan to/ /de ltar mdor bsdus pa bstan nas/ da ni de nyid kyi mtshan nyid bshad par bya ste/ de la ngo bo zhes bya ba'ang gang zhig yin zhe na/ 'di yi ngo bo nus pa ste/ /zhes pa gang gis gang nus pa</text></item>
<item><p>211b.7</p><section></section><text>de nus pa'o/ /nus pa zhes bya ba'ang ci zhig byed pa yin zhe na/ sa thob pa dang dri ma 'khrud par nus pa de nyid nus pa'o/ /nus pa zhes bya ba 'di'ang gnyis te/ sa bon dang thob pa zhes brtags na/ re zhig sa bon ni ma yin te/ sems can thams cad la snying po yod pa'i phyir ro/ / </text></item>
<item><p>212a.1</p><section></section><text>thob pa zhes bya ba'ang 'bras bu mchog dang thun mong gi thob pa de ni thob pa yin na/ 'di ni de ma yin no zhe na/ 'di ni yin te/ 'di ltar sa bon khyad par can du byas pa nyid kyi phyir ro/ /nges pa'i tshig 'di nyid bshad pa/ 'di ci'i phyir bum pa'i dbang zhe na/ 'dis dngos</text></item>
<item><p>212a.2</p><section></section><text>grub kyi bdag por bstabs pa'i phyir dang / dri ma 'khru bar byed pa nyid kyi phyir yang ngo / /'o na rdo rje la sogs pa 'di la ci'i phyir bum pa'i dbang zhes grags she na/ 'di dag la'ang gnas mthun pa nyid dang / thob pa mthun pa nyid dang / sel ba mthun pa nyid dang / thams cad</text></item>
<item><p>212a.3</p><section></section><text>las bum pa'i chus 'khru ba nyid kyi phyir de skad ces bya'o/ /dbye ba'ang du zhig ce na/ bum pa'i dbang ni rnam pa gsum/ /phyi dang nang dang sbas pa'o/ /de ltar rnam pa gsum mo/ /phyi'i bum pa'i dbang gang yin zhe na/ gser dngul rdzas bcas phyi yin te/ /zhes pa ni rin po che sna</text></item>
<item><p>212a.4</p><section></section><text>lnga'i bum pa thun mong gi rdzas dang ldan pa ni phyi'i bum pa'o/ /nang gi bdud rtsi lnga dang ldan/ /zhes pa ni nang gi bum pa ni thun mong gi rdzas kyi steng du bdud rtsi lnga blugs te byin gyis brlabs pa'o/ /sbas pa'i bum pa 'di'ang gang yin du zhig ce na/ gnyis yod pa'i phyir/ sbas pa dag ni rnam</text></item>
<item><p>212a.5</p><section></section><text>pa gnyis/ /thabs dang shes rab bum pa'o/ /sbas pa thabs kyi bum pa ni/ /bla ma'i kha nas chu 'byung ba'o/ /sbas pa shes rab bum pa ni shes rab ma'i pad+ma nas chu 'byung ba'o/ /de ltar yang gsungs pa/ bla ma yi ni thod rlon la/ /rnam shes lnga ni sangs rgyas te/ /klad pa</text></item>
<item><p>212a.6</p><section></section><text>byang chub sems kyi chu/ /dbang po lnga dang rten lnga ni/ /gang du sman dang 'bru zhes bshad/ /klad pa'i spris ma ras kyis dkris/ /skra ni bum pa'i kha rgyan no/ /de yi kha nas chu byung ba/ /ye shes bdud rtsi dri ma med/ /lus kyi sdig pa dag par byed/ /ces gsungs pa dang</text></item>
<item><p>212a.7</p><section></section><text>gzhan yang / /shes rab lus kyi bum pa ni/ /byang chub sems kyi chus bkang nas/ /gsang ba'i pad+mar dbab byas te/ /thabs kyi rdo rje dag par byed/ /ces 'byung ba lta bu'o/ /de'i rnam grangs bshad pa/ phyi dang bum pa rig pa'i dbang / /thun mong dag ni rnam grangs so// </text></item>
<item><p>212b.1</p><section></section><text>zhes pa ni phyi'i dbang dang thun mong gi dbang dang / bum pa'i dbang dang / rig pa'i dbang dang / thun mong gi nus pa ni rnam grangs te/ bstan du yod pa nyid dang / kun la bya ba nyid dang / 'khru bar byed pa nyid dang / /skal bar dbang ba nyid dang / thun mong gi dngos grub 'grub pa nyid</text></item>
<item><p>212b.2</p><section></section><text>kyi phyir de la de skad ces bya'o/ /de'ang chos du dang ldan pa yin zhe na/ spyi bor bskur dang lus 'khru dang / /chu yis 'khru bar byed pa dang / /gzhan dang thun mong grub pa dang / /kun la bya bas de skad do/ /bum pa'i dbang ni dang po spyi bor bskur ba dang / /de nas lus kyi dri ma</text></item>
<item><p>212b.3</p><section></section><text>'khru ba dang / phal cher chus 'khru ba dang thun mong gi dngos grub 'grub par byed pa dang / tshogs la sogs pa dang thun mong du gyur pa'i phyir ro/ /de dag las gcig gam gnyis kyis kyang de ma yin no/ /de nyid ni gzhan sel ba'ang yin te/ spyi bor 'khru ba la sogs pas/ </text></item>
<item><p>212b.4</p><section></section><text>gzhan pa'i yul du 'gyur ba sel/ /zhes pa 'khru ba zhes bya ba ni bye brag med pa'i phyir gsang ba la sogs pa la thal bar 'gyur bas de'i gnyen por spyi bor zhes bya ba smos so/ /de bas na 'di ni spyi bo'ang yin la der 'khru ba yang yin pas na 'di ni bum pa kho na'o zhes bsnyad do/ /spyi</text></item>
<item><p>212b.5</p><section></section><text>bor 'khru ba'ang yin la lus kyi dri ma 'khru ba'ang yin pas 'di ni bum pa'i dbang yin pa kho na'o zhes bsnyad do/ /'o na bum pa'i dbang gi rgyu gang yin snyam pa la de'i phyir/ ting 'dzin shes rab khyad par can/ /zhes pa shes rab khyad par can dang / ting nge 'dzin khyad par can gang</text></item>
<item><p>212b.6</p><section></section><text>yin pa de ni bum pa'i dbang gi rgyu yin no/ /de nyid rgyu yin pa ci'i phyir zhe na/ gang zhig med na gang mi 'byung ba de ni med pa'i phyir rgyu med pa yin la/ gang zhig yod na gang 'byung ba de ni de'i rgyu yin te/ dper na sa bon dang 'bras bu lta bu'o/ /shes rab kyis kyang bum pa la sogs pa'i</text></item>
<item><p>212b.7</p><section></section><text>mtshan nyid shes nas phyis de la dmigs pa'i ting nge 'dzin te 'di gnyis med na bum pa'i dbang bskur ba nam yang nus pa ma yin no/ /de bas na 'di ni rgyu'o/ /'o na bum pa'i dbang 'di'i gleng gzhi'ang gang zhig yin zhe na/ shAkya seng ge skyob pa la/ /ji ltar dbang bskur gleng gzhi</text></item>
<item><p>213a.1</p><section></section><text>yin/ /zhes pa shAkya thub pa sku bltams pa'i dus su klu'i rgyal po rnams kyis dbang bskur ba dang mngon par sangs rgyas pa'i dus su sa'i lha mos dbang bskur ba la sogs pa sngon byung ba de dag ni bum pa'i dbang gi gleng gzhir bshad do/ /gnas gang dang gang du sgrub ce na/ </text></item>
<item><p>213a.2</p><section></section><text>ri dang yul khams dgon pa ru/ /bum pa'i cho ga bya bar gsungs/ /zhes pa bum pa'i dbang bskur ba'i gnas kyang bkra shis ba dang byin che ba dang / mi la sogs pas dben pa dang / shar bdal ba 'dra ba dang / lho bres pa lta bu dang / nub mtho ba lta bu dang / byang skyob pa lta bu dang</text></item>
<item><p>213a.3</p><section></section><text>mdun na me tog gi gcal bar yod pa lta bu dang / gzugs dang sgra la sogs pa yon tan thams cad dang ldan pa dang / khyad par du slob ma'i las dang rjes su mthun pa kha dog dang dbyibs dang nus pa phun sum tshogs pa dang / mtshan nyid dang tshad la sogs pa dang ldan pa'i gnas so/ / </text></item>
<item><p>213a.4</p><section></section><text>gnas der bum pa'i dbang bya ba yang dus gang gi tshe bya snyam pa la/ dus ni dam chos 'byung ba dang / /slob ma dad dang slob dpon gnang / /thun mong sgrub dang mchog sgrub pa'o/ /zhes pa ni/ gang gi tshe dam pa'i chos 'chad pa dang nyan pa'i dus su dbang ma bskur na rung bar mi 'gyur</text></item>
<item><p>213a.5</p><section></section><text>bas de'i dus dang / yang na slob ma dad pa dang ldan pa dam tshig dang shes rab la sogs pa dang ldan pa dang bla ma dam pa rnams kyis gnang ba dang / thun mong gi dngos grub sgrub pa'i dus su'ang dbang med na man ngag med pa dang / mchog sgrub pa'i dus na gsang ba dang shes rab</text></item>
<item><p>213a.6</p><section></section><text>ye shes la brten pa de'ang bum pa'i dbang ma bskur na mi 'byung bas de'i phyir bum pa'i dbang gi dus bstan to/ /gzhan yang / tshogs dang gtor ma'i 'khor lo dang / /sbyin sreg sAts+tsha byed pa dang / /zhi sogs cho ga'i las byed pa dang / /bum pa'i dbang ni bskur ba yin/ / </text></item>
<item><p>213a.7</p><section></section><text>gsang ba la sogs dbang dag gis/ /'bras bu bskyed par 'gyur ba la/ /'di ni sngon du 'gro ba yin/ /zhes 'byung ba lta bu'o/ /dus der slob dpon yang ji lta bu zhig gis bskur zhe na/ de'i phyir/ lta spyod dbang dang dam tshig ldan/ /nyon mongs nye ba'i nyon mongs med/ / </text></item>
<item><p>213b.1</p><section></section><text>gzugs bzang rigs mtho snyan par grags/ /dge ba'i chos kyis rnam par brgyan/ /sa non spyod dang las la mkhas/ /yon tan mchog dang ldan pa'o/ /zhes ba dus der slob dpon lta ba dang spyod pa dang dbang dang dam tshig dang ldan pa/ nyon mongs pa med pa/ shin tu nyon mongs pa</text></item>
<item><p>213b.2</p><section></section><text>med pa/ gzugs mchog tu bzang ba/ rigs mtho ba/ skad snyan pa/ snyan par grags pa/ thams cad kyis bstod pa/ yang dag pa'i tshor ba dang / dran pa dang / dad pa dang / ngo tsha shes pa dang / khrel yod pa dang / ma chags pa dang / zhe sdang med pa dang / gti mug med pa dang / </text></item>
<item><p>213b.3</p><section></section><text>rnam par mi 'tshe ba dang / shin tu sbyangs pa dang / bag yod pa dang / brtson 'grus la sogs pa dang ldan pa dang / mos pa'i sa dang / drod dang / rtse mo dang / bzod pa dang / chos kyi mchog bcu gnyis la gnas pa dang rab tu dga' ba dang / dri ma med pa dang / 'od 'phro ba dang / 'od byed</text></item>
<item><p>213b.4</p><section></section><text>pa nas/ kun tu 'od kyi bar la gnas pa/ brda dang brda'i lan la mkhas pa/ gar dang phyag rgya dang / mchod pa dang / g.yab mo dang / glu dang glu'i lan la mkhas pa/ zhi ba dang / rgyas pa dang / dbang dang / rengs pa dang / bcug pa dang / bsad pa dang / dbye ba dang / gso ba</text></item>
<item><p>213b.5</p><section></section><text>dang / dgug pa dang / sreg pa dang / 'bar ba dang / steg pa dang / 'khyud pa dang / 'jib pa dang / de la sogs pa 'dod chags kyi spyod pa dang / 'dod chags dang bral ba'i spyod pa la mkhas pa/ rig pa'i gnas dang gso ba'i cho ga la mkhas pa'o/ /slob dpon des slob ma ci 'dra</text></item>
<item><p>213b.6</p><section></section><text>ba cig la bskur ba mi shes nas dris pa dang / lan du/ slob ma'ang dge bas brgyan pa dang / gsang ba 'jigs med tshod rig cing / /bla ma'i yid du 'ong ba dang / /theg chen snod du rung ba'o/ /zhes pa bum pa'i dbang bskur ba'i slob ma'ang dad pa dang dam tshig dang mos pa dang dran</text></item>
<item><p>213b.7</p><section></section><text>pa la sogs pas brgyan pa gsang ba la 'jigs pa med cing mchog tu de la dad pa dang / sbyor ba la sogs pa tshod rig pa/ bla ma la tshul ma yin pa'i spyod pa mi byed pa theg pa chen po'i rigs can yin pa/ gsang ba 'dus pa'i dkyil 'khor du dbang bskur ba'i skal ba dang ldan pa</text></item>
<item><p>214a.1</p><section></section><text>ste/ mtshan nyid mdor bsdus pa 'di rnams dang ldan pa la slob dpon gyis dbang bskur bar gsungs so/ /rdzas gang la bya ba'ang gang zhig yin zhe na/ de'i phyir/ rdzas ni thun mong khyad par gyis/ /rnam pa gnyis su shes par bya/ /zhes pa ni phyi'i bum pa'i rdzas ni sman dang 'bru dang dri</text></item>
<item><p>214a.2</p><section></section><text>dang rin po che dang mar dang lan tshwa la sogs pa la bya'o/ /nang gi bum pa'i rdzas gang yin zhe na/ de'i steng du bdud rtsi lnga dang / sha lnga'o/ /sbas pa thabs kyi bum pa'i rdzas gang zhe na/ slob dpon gyi chu'o/ /shes rab kyi'ang de nyid do/ /gzhan yang bstan pa/ /dbu rgyan rdo rje dril bu dang / /phreng ba ming</text></item>
<item><p>214a.3</p><section></section><text>yang rdzas su 'dod/ /ces pa ni rdo rje dang dril bu dang phreng ba dang ming yang rdzas su shes par bya'o/ /dbang 'di'i rim pa'ang ji ltar bskur zhe na/ 'di yang / phreng ba chu la sogs pa rnams/ /ci rigs bskur ba rim pa yin/ /zhes pa ni dang por slob ma la phreng ba'i dbang byin pas snod du rung bar byas nas phyis ni</text></item>
<item><p>214a.4</p><section></section><text>chu'i dbang bskur bar bya ste/ de'ang dang por byang chub tu sems bskyed pa dang / gsol ba gdab pa dang / gnang ba sbyin pa dang / nam mkha'i lha mo bskul ba dang / chu'i dbang bskur ba dang / bsam pa dang / 'bras bu dang / lam gyis shes par bya'o/ /chu la ji lta ba de ltar dbu rgyan dang / </text></item>
<item><p>214a.5</p><section></section><text>rdo rje dang / dril bu dang / ming gi dbang la'ang shes par bya ste/ de dag gi yang rdzas dang sngags dang lha'i kha dog la sogs pa shes par bya'o/ /thabs kyang ji lta bu zhig gis bskur zhe na/ slob dpon dang ni slob ma yi/ /bsam mthun de thabs dam pa'o/ /gar dang phyag rgya glu la sogs/ / </text></item>
<item><p>214a.6</p><section></section><text>de yang thabs su yang dag 'dod/ /ces pa ni gang gi tshe chu la sogs pas dbang bskur ba'i dus su'ang slob dpon gyi bsam pa ji lta ba bzhin du slob mas kyang de ltar byed pa 'di yang thabs so/ /gzhan yang bum pa'i chu blugs pa la sogs pa'i dus su/ gar bsgyur ba dang / phyag rgya byed pa dang / </text></item>
<item><p>214a.7</p><section></section><text>rdo rje'i glu len pa dang / dung dang pi wang dang / gling bu dang / khar rnga dang / pa Ta ha'i rnga la sogs pa brdung zhing / mchod pa'i tshogs chen po dang ldan par byed pa 'di'ang thabs so/ /thabs med 'bras bu med gyur kyang / spong med de yi rgyu med phyir/ /mkhas pa rnams ni gang zhig gis/ /thabs</text></item>
<item><p>214b.1</p><section></section><text>ni bsnyad par bya ba yin/ /gnas kyang gang dang gang du bskur zhe na/ /chu ni spyi bor bskur bya ste/ /bzhi ni phyogs bzhir bskur bar bya/ /phreng ba'i dbang yang spyi bor te/ /mkhas pas 'di dag gnas su gsungs/ /zhes pa las dang po phreng ba'i dbang ni spyi bor te/ 'dis snod du rung bar</text></item>
<item><p>214b.2</p><section></section><text>byas nas chu ni spyi bor bskur bar bya'o/ /dbu rgyan ni rna ltag g.yas su'o/ /rdo rje ni ltag par bskur bar bya'o/ /dril bu ni ltag pa g.yon du bskur bar bya'o/ /ming ni dpral bar bskur bar bya'o/ /dkyil 'khor yang gang du bskur zhe na/ dkyil 'khor slob ma rab 'bring gis/ /me tog rdul</text></item>
<item><p>214b.3</p><section></section><text>tshon phyir du gsungs/ /zhes pa slob ma rab dang ldan pa ni me tog gi dkyil 'khor du'o/ /'bring ni sku'o/ /tha ma ni rdul tshon gyi dkyil 'khor du dbang bskur ro/ /yang na slob dpon gyi dbang du ste/ rab dang 'bring dang tha ma'i slob dpon gyis/ /dkyil 'khor gsum du dbang bskur bar bya'o// </text></item>
<item><p>214b.4</p><section></section><text>dkyil 'khor nyid kyang sa'i cha mnyam pa la/ byi dor byas te me tog bkram pa 'di ni me tog gi dkyil 'khor ro/ /chag chag btab ste so so'i gnas su dri'i thig le byas pa la/ ras la sogs pa la kha dog dang dbyibs dang rgyan dang ldan pa'i sku bris te/ lhag par gnas pa byas nas so so'i</text></item>
<item><p>214b.5</p><section></section><text>gnas su bkod pa 'di ni sku'i'o/ /yi ge dang phyag mtshan du bya ba'ang ci rigs pa'o/ /rdul tshon gyi dkyil 'khor yang sa'i cha mnyam pa la thig btab ste/ dkar po la sogs pa'i tshon rin po che las byung ba'am/ 'bru las byung ba'am/ sa'i khams las byung ba byin gyis brlabs te/ </text></item>
<item><p>214b.6</p><section></section><text>des ma 'dres shing skyon dang bral ba bris la/ sku gsung thugs gang yang rung ba'i lha bkod de/ der dbang bskur ba 'di ni dkyil 'khor du shes par bya'o/ /dkyil 'khor der 'jug pa'ang ji ltar 'jug ce na/ der 'jug pa ni rnam pa gnyis/ /slob dpon dang ni slob ma'o/ /zhes pa</text></item>
<item><p>214b.7</p><section></section><text>dkyil 'khor du'ang lha'i 'khor lo yongs su rdzogs par byas te/ dang por slob dpon 'jug par bya'o/ /de'ang dang por sems bskyed pa dang / khrus bya ba dang / gsol ba gdab pa dang / gnang ba nod pa dang / phyag 'tshal ba dang / mchod pa dang / bstod pa dang / sdig pa</text></item>
<item><p>215a.1</p><section></section><text>bshags pa dang / sdom pa gzung ba dang / rjes su yi rang ba dang / bskul ba dang / gsol ba gdab pa dang / skyabs su 'gro ba dang / smon lam gdab pa dang / sras su bya ba dang / byang chub sems bsdu ba dang / gnang ba nod pa la sogs pa 'dis</text></item>
<item><p>215a.2</p><section></section><text>dang por bdag nyid 'jug par bya'o/ /de nas phyis slob ma 'jug pa brtsam par bya ste/ smon lam btab pa'i rjes la bur byas te / gnas kun byin gyis brlab pa dang / /mchod pa dbul ba dang / gdams ngag bya ba dang / chu blud pa dang / bka' bsgo ba dang / ye shes dbab</text></item>
<item><p>215a.3</p><section></section><text>pa dang / me tog dor ba dang / mig dbye ba dang / dkyil 'khor blta ba dang / de kho na nyid bstan par bya ba la sogs pa 'di ni slob ma 'jug pa'i rim pa'o/ /'di dag gi'ang sngon du bya ba'i rim pa gang yin zhe na/ dang por sa'i cho ga dang / sta gon tshogs ni bye brag ste/ /bsnyen pa spyi'i</text></item>
<item><p>215a.4</p><section></section><text>sngon du'o/ /zhes pa 'di ni mdor bstan pa'o/ /sa'i cho ga gang dang gang yin zhe na/ dang por brtag dang bslang ba dang / /byin dang ma byin brtag pa dang / /sbyang dang byin brlab gzung dang bsrung / /zhes pa'o / /dang por brtag pa ni steng dang 'og tu ste/ las gang dang rjes su mthun pa'i</text></item>
<item><p>215a.5</p><section></section><text>kha dog dang dbyibs dang tshad dang las dang mtshan nyid rtog pa 'di ni sa brtag pa'o/ /de nas maN+Dal byi dor byas te dkyil 'khor gyi lha dang sa'i lha mo dang phyogs skyong la sogs pa la gtor ma byin nas las bcol ba 'di ni sa bslang ba'o/ /de'i nub mo rmi lam dang chu dang me la rtog pa dang rol rtog</text></item>
<item><p>215a.6</p><section></section><text>pa 'di ni byin nam ma byin brtag pa'o/ /sngags dang phyag rgya dang bsam gtan dang / rdzas la sogs pas rin po che kha dog sna tshogs pa'am/ yi ge'am rang bzhin med par byed pa 'di ni sa sbyang ba'i rim pa'o/ /de la rlung dang chu dang sa gzhi ri rab dang bcas pa kha dog sna lnga dang ldan pa/ gzhi rin</text></item>
<item><p>215a.7</p><section></section><text>po che sna lnga las grub par byed pa 'di ni byin gyis brlab pa'o/ /de'i steng du bdag nyid 'dug pa dang / gzhal yas khang bskyed pa dang / lha bskyed pa dang / spyan drang ba dang / dgug pa dang / mchod pa dgram pa dang / mchod pa dbul ba dang / rdzas khyad par can gzhan dgram pa dang / </text></item>
<item><p>215b.1</p><section></section><text>rnal 'byor ba so sor gnas pa dang / me tog gi tshom bu dang / gdan dang / dbang blang ba dang / snyoms par 'jug pa dang / gsol ba gdab pa dang / bka' bsgo ba dang / thog phub pa la sogs pa 'di ni sa gzung ba'i rim pa'o/ /gzhan yang sngags dang phyag rgya la sogs pa'i sbyor bas</text></item>
<item><p>215b.2</p><section></section><text>'khor lo dang / rdo rje dang / rin po che dang / ral gri dang / rgya gram dang / phur bu dang / me'i khang pa byed pa 'di ni sa bsrung ba'i rim pa'o/ /sta gon gyi cho ga zhes bya ba 'di yang gang yin du yod ce na/ sa yi lha dang dkyil 'khor lha/ /slob ma bum pa la sogs pa/ /ji ltar sta gon bya ba</text></item>
<item><p>215b.3</p><section></section><text>dang / /zhes pa ni dang por sa'i lha mo sta gon la gnas pa ni gdan bya ba dang / lha mo sbran pa dang / blta ba dang / byin gyis brlab pa dang / mchod pa dbul ba dang / gsol ba gdab pa dang / gnang ba ster ba dang / thim pa dang / sa gzhi 'od du 'bar ba 'di ni sa'i lha mo sta gon la</text></item>
<item><p>215b.4</p><section></section><text>gnas pa'i rim pa'o/ /thig le bya ba dang / lha bskyed pa dang / lha spyan drang ba dang / bstim pa dang / dbang bskur ba dang / byin gyis brlab pa dang / mchod pa dbul ba dang / bstod pa bya ba dang / gsol ba gdab pa dang / gnang ba ster ba dang / bsdu ba'am gshegs</text></item>
<item><p>215b.5</p><section></section><text>pa 'di ni dkyil 'khor gyi lha sta gon la gnas pa'o/ /khrus bya ba la sogs pa gong ma bzhin te/ skud pa sbyin pa dang / so shing dor ba dang / chos bshad pa dang / ku sha sbyin pa dang / rmi lam brtag pa dang / ngan na spogs pa ni gong ma las shes par bya ste/ 'di ni slob ma sta</text></item>
<item><p>215b.6</p><section></section><text>gon la gnas pa'o/ /bum pa sta gon cho ga yang / /rgyu dang tshad dang dbyibs dang ni/ /zhes pa byin gyis brlabs pa dang / /lha bskyed pa dang / dgug gzhug bya ba dang / dbang bskur ba dang / mchod pa dang / bstod pa dang / gsol ba gdab pa dang / rdzas bsgrub pa'o/ /nang</text></item>
<item><p>215b.7</p><section></section><text>par sngar ni blo can langs/ /mtshan nyid kun dang ldan pa yi / /skud pa byin gyis brlab bya ste/ /dang por nam mkhar thig gdab ste/ /de nas sa la thig gdab po/ /de rjes tshon rnams byin brlabs nas/ /dkyil 'khor sdu gur bri bar bya/ /zhes pa ni bar skabs kyi tshigs su</text></item>
<item><p>216a.1</p><section></section><text>bcad pa'o/ /rtags kyang gang dang gang la brtag ce na/ /ku sha so shing skud pa dang / /dbab dang dri dang me tog dor/ /'di ni rtags kyi rnam pa ste/ /mkhas pa yis ni brtag par bya/ /zhes pa dang por rmi lam brtag pa dang so shing la 'jug pa dang / dngos grub</text></item>
<item><p>216a.2</p><section></section><text>brtag pa dang / skud pa las ni chad pa dang ma chad pa brtag pa'o/ /dbab pa ni 'dar ba dang 'phar ba dang / smra ba la brtag pa'o/ /dri ba ni dkar po la sogs pa brtag pa'o/ /me tog ni sku'i stod dang smad dang gtso bo dang 'khor la phog pa dang ma phog pa brtag pa'o/ /brda yang gang</text></item>
<item><p>216a.3</p><section></section><text>yin zhe na/ bum pa'i dbang dang ldan rnams kyis/ /lnga bsdus phyag rgya bstan par bya/ /zhes pa ni bum pa'i dbang thob pa rnams kyis nyan thos dang mu stegs la sogs pa 'dri ba la g.yon gyi sor mo bsdus pa'i steng du g.yas kyi srin lag gam gung mo bzhag pa'am yang na de'i steng du</text></item>
<item><p>216a.4</p><section></section><text>lnga bzhag pa 'di ni bum pa'i dbang gi brda yin no/ /zhes gsungs so/ /bsam gtan yang ji ltar bya zhe na/ byang chub sems kyis rgyas pa dang / /lha mos rdzas ster la sogs pa/ /ji ltar bsgoms pa bsam gtan te/ /dam pa rnams kyis de bzhin bshad/ /ces pa ni nam mkha' las</text></item>
<item><p>216a.5</p><section></section><text>lha mo byung ba dang / slob dpon gyis bskul ba dang / lus la byang chub kyi sems kyis rgyas pa dang / gnas gang du rdzas gang gis dbang bskur ba dang / dri ma thon pa dang / rigs lnga'i skur langs pa la sogs pa la dmigs pa'i ting nge 'dzin 'di ni bsam gtan no/ /des kyang nus pa ci</text></item>
<item><p>216a.6</p><section></section><text>yod ce na/ bag chags sbyong par byed pa dang / /dri ma 'khru bar byed pa'o/ /zhes pa 'dod chags dang zhe sdang dang gti mug dang nga rgyal dang / phrag dog gi dri ma 'khru zhing de'i bag chags sbyong bar byed pa ste/ yang na re re la rim pa bzhin du sbyar ro/ /de la bum pa'i dbang bskur nas de dang</text></item>
<item><p>216a.7</p><section></section><text>'brel pa'i man ngag kyang gang bstan zhe na/ zhi ba la sogs las rnams dang / /bskyed pa dang ni de mthun gzhan/ /zhes bya bar sbyar ro/ /de'i don yang bskyed pa'i rim pas sems gzung ba dang / bcas pa dang / de'i sgo nas zhi ba la sogs pa'i cho gas sa 'og dang ri lu la sogs</text></item>
<item><p>216b.1</p><section></section><text>pa'i dngos grub gang 'grub pa'i thabs dang / gzhan yang bum pa la sogs pa'i dbang bskur ba'i dkyil 'khor gyi cho ga la sogs pa rgyas par thams cad bstan par bya'o/ /de'ang tshogs gang dang 'brel zhe na/ thun mong tshogs dang de bzhin du/ /zhi la sogs pa'i sbyor</text></item>
<item><p>216b.2</p><section></section><text>ba'o/ /zhes pa thun mong gi tshogs dang / rengs pa dang bkug pa dang / rmongs pa la sogs pa'i tshogs kyi 'khor lo dang / /mchod pa dang 'brel par shes par bya'o/ /'o na dngos grub kyang gang dang 'brel zhe na/ gang zhig bum pa'i dbang thob nas/ /ci srid thun mong</text></item>
<item><p>216b.3</p><section></section><text>dngos grub 'gyur/ /zhes pa gang zhig gis gang la bum pa'i dbang bskur nas gang gis thob pa des ni zhi ba la sogs pa'i dngos grub gang yang thogs pa med par 'gyur ro/ /'o na 'bras bu'ang gang zhig thob par 'gyur zhe na/ bde gshegs sku yi dngos grub ni/ /gang tshe</text></item>
<item><p>216b.4</p><section></section><text>'di yis thob par 'gyur/ /zhes pa gang zhig gi gang la gang thob par 'gyur ba des ni de bzhin gshegs pa thams cad kyi sku rdo rje'i dngos grub rdo rje bzhin thogs pa med par 'gyur ro/ /'o na rgyud gang dang 'brel pa yin zhe na/ thun mong man ngag ston pa yi/ /rgyud dang 'brel</text></item>
<item><p>216b.5</p><section></section><text>lo zhes pa gang la thun mong gi sbyor ba ston pa'i rgyud dang 'brel bar bya'o/ /'o na rnal 'byor gang dang 'brel ba yin zhe na/ bskyed pa yi ni rnal 'byor la/ /bum pa'i sbyor bas 'grub pa yin/ /zhes pa gang la bum pa'i dbang bskur ba des ni bskyed pa'i rim pa'i</text></item>
<item><p>216b.6</p><section></section><text>ting nge 'dzin la gnas par bya'o/ /man ngag de'ang gang zag gang la bstan zhe na/ bum pa dang 'brel man ngag ni/ /gang zag gnyi ga'i thun mong ngo / /zhes pa thun mong gi dngos grub sgrub pa'i thabs dang bskyed pa'i rim pa ni tshogs dang slob ma gnyi ga'i thun mong du</text></item>
<item><p>216b.7</p><section></section><text>gyur pa'o// //de ltar bum pa'i dbang bskur ba'i thabs la sogs pa rgyas par bshad nas/ da ni slob ma'i dbang du byas te/ gsang ba'i dbang bskur bshad par bya ste/ de la gsang ba'i dbang gi ngo bo'ang gang zhig yin zhe na/ de'i phyir bshad pa/ gang zhig</text></item>
<item><p>217a.1</p><section></section><text>gsang ba byang chub sems/ /zhes pa la gsang ba'i dbang gi ngo bo ni khyad par can gyi byang chub sems so/ /'o na byang chub sems zhes bya ba ni ci zhig /nus pa zhes bya ba ma yin nam zhe na/ bsam gtan las byung byang chub sems/ /gzhan</text></item>
<item><p>217a.2</p><section></section><text>gyis nus pa ma spangs pa'o/ /zhes pa gang bsam gtan dang ldan pa las byung ba'i byang chub sems 'thor ba la sogs pa'i nyes pa dang bral ba ste/ des ni ngag gi sdig pa sbyong bar byed pa nyid kyi nus pa yod pas nus pa zhes bya ba ni 'dir ma spangs pa'o/ /nges</text></item>
<item><p>217a.3</p><section></section><text>pa'i tshig bsnyad pa 'di ci'i phyir gsang ba'i dbang yin snyam pa la/ gang zhig gsang la byang chub sems/ /ngag la bskur bar byed phyir ro/ /zhes pa la gsang bar bya ba nyid dang / byang chub sems yin pa nyid dang / ngag gi rtog pa sbyong bar byed pa nyid kyi phyir de skad</text></item>
<item><p>217a.4</p><section></section><text>ces bya'o/ /gsang ba'i dbang zhes bya ba'ang du zhig ce na/ phyi dang nang dang sbas pa dang / /gsang ba'i dbang ni gsum du shes/ /zhes pa phyi'i gsang ba'i dbang ni dung gi nang du gsang ba'i byang chub sems bskur ba'o/ /nang gi gsang ba ni be'u bzhin pa'am bung ba</text></item>
<item><p>217a.5</p><section></section><text>bzhin gyi sbyor ba byang chub sems len pa'o/ /sbas pa'i gsang ba ni gnyis su med pa'i sbyor mtshams kyi 'og gi phyogs len par byed pa'o/ /gang gis kha yi thad kar ni/ /gnyi ga sbyor ba'i byin rlabs las/ /zla ba nyi ma 'dres pa yis/ /kha yi bu gar 'byung bar</text></item>
<item><p>217a.6</p><section></section><text>byed / ces pa 'di ni bar skabs kyi tshigs su bcad pa'o/ /'di'i rnam grangs kyang gang yin zhe na/ /gsang ba dang ni sbas pa dang / /thun mong min dang mi bstan pa'i/ /sbyor ba 'di ni rnam grangs so/ /zhes pa kun la mi bstan pa'i phyir dang / de rgyal ba kun</text></item>
<item><p>217a.7</p><section></section><text>gyis sbas pa dang / tshogs la sogs pa dang thun mong ma yin pa nyid dang / de dag la mi bstan pa nyid kyis 'di dag ni rnam grangs su shes par bya'o/ /gsang ba'i dbang zhes pa 'ang chos du dang ldan pa yin zhe na/ byang chub sems dang ting 'dzin dang / /ro myang dag </text></item>
<item><p>217b.1</p><section></section><text>gi sdig pa sbyong / 'di ni gsang ba'i dbang du 'dod/ /ces pa gsang ba'i dbang zhes bya ba'ang dang por byang chub kyi sems dkar dmar yin pa nyid dang / de'ang ting nge 'dzin yin pa nyid dang / slob ma'i lces ro myang ba nyid dang / ngag gi sdig pa sbyong ba zhes bya ba 'di dag dang ldan pa</text></item>
<item><p>217b.2</p><section></section><text>la gsang ba'i dbang zhes bshad do/ /'dis ci zhig byed ce na/ gang zhig gzhan la thal 'gyur ba/ /'di yis sel bar byed pa yin/ /zhes pa 'di ni gang zhig gis/ /gang zhig thal bar byed pa'o/ /'o na gcig gis 'gyur mod ce na/ ngag gi sdig pa sbyong ba ni bzlas pas</text></item>
<item><p>217b.3</p><section></section><text>kyang 'gyur bas byang chub sems yin no/ /gzhan yang byang chub sems zhes bya ba las gzhan ma smos na/ tha mal pa'i byang chub sems kyis kyang 'gyur bas de bsal ba'i phyir ting nge 'dzin no/ /gzhan la'ang ci rigs su sbyar ro/ /gsang ba zhes bya ba 'di'i slob dpon yang gang</text></item>
<item><p>217b.4</p><section></section><text>zhig yin zhe na/ gang zhig dbab dang bzlog shes dang / /rig ma yon tan ldan pa dbul/ /zhes pa slob dpon zhes sbyar ro/ /gang zhig byang chub sems dbab pa dang bzlog pa shes pa dang / rig ma rtog pa'i sbyor ba la mkhas pa rig ma'ang yon tan dang ldan pa ste/ 'di dag</text></item>
<item><p>217b.5</p><section></section><text>kyang 'bras bu bde ba ster ba'i phyir slob dpon zhe'o/ /slob dpon des kyang slob ma ji lta bu la bskur zhe na/ bum pa'i dbang rdzogs rtog pa chung / /gsang la dad pas gzhan la min/ /zhes pa dang por slob dpon las legs par sbyangs pa'i bum pa'i dbang thob pa dang / rdzas</text></item>
<item><p>217b.6</p><section></section><text>la sogs pa la rtog pa chung zhing dngos su 'jug nus pa dang / gsang ba'i don la mi skrag mi dngangs shing shin tu dad pa dang / gzhan yang skad snyan pa dang / bden par smra ba dang / tshod rig pa dang / lus ngag gzob pa 'ong ngo / /de la dbang bskur ba'i rgyu ci zhe na/ gnyi ga'i</text></item>
<item><p>217b.7</p><section></section><text>sbyor ba las byung ba'i/ /shes rab ting 'dzin 'di kho na/ /zhes pa gsang ba'i dbang bskur ba'i rgyu'ang slob dpon dang phyag rgya ma'i shes rab dang ting nge 'dzin te 'dis dbang la phan par byed pa dang / med na mi 'byung ba'i phyir de la de skad ces bya'o/ /'o na 'di dus gang gi</text></item>
<item><p>218a.1</p><section></section><text>dus su bskur zhe na/ slob dpon gnyis yod gnang ba dang / /rdzas rnams phun sum tshogs pa dus/ /zhes pa gsang ba'i dbang bskur ba'i dus ni dang por slob dpon khyad par can dang / rig ma yon tan dang ldan pa rnyed pa dang / /de nyid kyis gnang ba byin pa</text></item>
<item><p>218a.2</p><section></section><text>dang / khu ba dang rak+ta rgyas shing 'bab pa dang / rang gi yon tan dang rdzas dang gzugs la sogs pa phun sum tshogs pa'i dus so/ /'o na gsang ba'i dbang gi gleng gzhi zhes bya ba'ang gang yin zhe na/ gang tshe rtsa ba'i rgyud dag tu/ /bdud rtsi'i rol brgyal bslang ba'o/ /zhes pa rtsa</text></item>
<item><p>218a.3</p><section></section><text>ba'i rgyud gsang ba 'dus pa zhes bya ba rnal 'byor chen po'i rgyud kyi dkyil 'khor du de bzhin gshegs pa rnams kyis bdud rtsi lnga la dngos su spyad pa'i stobs kyis 'khor ba na gnas pa'i byang chub sems dpa' dang / nyan thos 'dod chags dang bral ba rnams shin tu skrag pa'i stobs kyis </text></item>
<item><p>218a.4</p><section></section><text>dngangs pa dang dus pa dang brgyal ba la/ mi bskyod pa byang chub sems dpa' sems dpa' chen pos bslangs nas de dag gi don bstan pa 'di ni byang chub sems dpa'i gsang ba'i dbang gi gleng gzhi'o/ / de la gsang ba'i dbang gi rdzas gang la bya zhe na/ rdzas ni dkar dmar bcu phyed ldan/ / </text></item>
<item><p>218a.5</p><section></section><text>gang du 'di yi sbyor ba byed/ /ces pa ni byang chub kyi sems dkar dmar dang / de las gzhan pa'i dri chen dang / dri chu dang / sha chen dang / shel la sogs pa 'di dag ni rdzas te/ 'di la brten nas ngag gi rnam par rtog pa ldog par byed do/ /de yang gnas gang du bskur zhe na/ gnas</text></item>
<item><p>218a.6</p><section></section><text>ni slob ma'i lce gsum la/ /sbom po dbang mos blangs te sbyin/ /zhes pa/ mgrin pa dang snying ga dang lte ba ste/ gang gi ro myong bar byed pa de la de skad ces bya'o/ /'di'i rim pa'ang ci ltar yin zhe na/ rdo rje pad+ma snyoms 'jug sgra/ /nor bu'i cha rten ngag la sbyin/ /lnga'am drug</text></item>
<item><p>218a.7</p><section></section><text>dang ldan pa ni/ /gsang ba'i dbang gi rim pa'o/ /zhes pa ni bdag nyid sbyor ba'i dbang du byas te/ shes rab ma'i chus rdo rje bkrus pa ni chu'i dbang ngo / /nor bu'i cha la brten pa ni dbu rgyan gyi dbang ngo / /rdo rje 'jug pa ni rdo rje'i dbang ngo / /cag sgra ni dril bu'i dbang ngo / /a ha</text></item>
<item><p>218b.1</p><section></section><text>a ha zhes bya ba ni ming gi dbang ngo / /yang ni dkar dmar spel ba ni phreng ba'i dbang ngo / /bum pa gnyis nas 'byung bas chu'i dbang ngo / /nor bu la brten pas dbu rgyan gyi dbang ngo / /rdo rje la reg pas rdo rje'i dbang ngo / /a ho su kha zhes pa dril bu'i dbang ngo / /babs pa'i yi</text></item>
<item><p>218b.2</p><section></section><text>ge la ming btags pa ni ming gi dbang ngo / /yang na 'bral ba ma yin pa phreng ba'o/ /chu'i ngo bo nyid kyis chu'i dbang ngo / /dgos pa thams cad 'byung bar byed pas dbu rgyan no/ /sel bar byed pa nyid kyis rdo rje'o/ /sgra thams cad dbang bskur bar byed pas dril bu'o/ /bdag por bstabs</text></item>
<item><p>218b.3</p><section></section><text>pas ming gi dbang ngo / /de la'ang thabs ji lta bu zhig gis bskur zhe na/ gang gis bkra shis bstod pa yis/ /nam phyed dus su bskur bar byed/ /ces pa rnal 'byor pa dang phyag rgya ma gnyis snyoms par zhugs pa'i byang sems dkar dmar phab ste tshogs kyi 'khor lo chen po byas la/ </text></item>
<item><p>218b.4</p><section></section><text>nam phyed kyi dus su brtse bas byang sems rdo rje'i cha la brten nas bkra shis kyi tshigs su bcad pa'i bstod pas smon lam btab ste/ slob ma'i ngag la byin la/ slob mas kyang a ho ma hA su kha zhes btung bar bya'o/ /de nas slob dpon la bstod pa byas pa 'di ni gsang ba'i dbang gi</text></item>
<item><p>218b.5</p><section></section><text>thabs so/ /'o na dbang bskur ba'i dkyil 'khor yang ji lta bu yin zhe na/ dkyil 'khor lus kyi sbyor ba las/ /rtsa la sogs pa tshogs pa'o/ /zhes pa phyag rgya ma dang rdo rje slob dpon gyi lus la rtsa ni thig gi ngo bo'o / /rkang brgyad ni ka ba'o/ /so dang sen mo dang ba spu ni twa ra na'o/ /khrag</text></item>
<item><p>218b.6</p><section></section><text>la sogs pa ni sa tshon gyi rang bzhin du shes par bya'o/ /de bas na gsang ba'i dkyil 'khor ni gnyis su shes par bya'o/ /der 'jug pa'i rim pa'ang ji ltar bya zhe na/ ras kyis ngo yang dag pa bya ste/ /rang gi bya ba rdzogs par bya/ /zhes pa gang gis slob dpon dang phyag rgya ma gnyis snyoms</text></item>
<item><p>218b.7</p><section></section><text>par 'jug pa'i dus su/ bar du yol bas bcad de/ ras dmar pos mig bkab la/ dang por gsol ba gdab pa dang / /phyag 'tshal ba nas/ lus kyi dkyil 'khor bstan pa dang / /de kho na nyid kyi rim pa bstan pa'i bar du'o/ /de'i sngon du bya ba'ang gang zhig ce na/ gang gi </text></item>
<item><p>219a.1</p><section></section><text>bum pa'i dbang bskur nas/ /zhes pa ni bum pa'i dbang 'di ni spyi'i sngon du 'gro ba'o/ /bye brag gi sngon du 'gro ba gang yin zhe na/ rig ma brtag dang bslang pa dang / /byin nam ma byin brtag pa dang / /sbyang dang skye dang gzung ba dang / /bsrung dang gsang ba brtag pa</text></item>
<item><p>219a.2</p><section></section><text>dang / /de yi bgegs rnams bskrad pa dang / /byin rlabs de yi sbyor ba la/ /sta gon cho ga rdzogs byas nas/ /rig ma dbang bskur sbyor ba dang / /bdag gis gnang ba nod pa dang / /phyi rol du ni slob ma la/ /gsang ba'i dam tshig sbyin pa dang / /gsang ba'i lha dang rdzas rnams</text></item>
<item><p>219a.3</p><section></section><text>kun/ /ji ltar sta gon bya ba dang / /gang zhig dngos grub cho ga yi/ /sbyor ba mchog ni 'dir shes bya/ /zhes pa 'dis ni sa gzhi brtag pa la sogs pa'i sbyor ba bzhin du phyag rgya ma'ang dung mo dang drug mo la sogs pa brtag pa dang / yul gyi rgyal po dang pha la sogs pa la bslang ba dang / </text></item>
<item><p>219a.4</p><section></section><text>gzhan yang phyis dngos grub kyi sbyor ba'ang rmi lam du brtag pa dang / maN+Dal la me tog gi gcal bkram la brtag pa dang / de nyid yum rdo rje kun du bzang mo'i ngo bor bskyed pa la sogs pa 'di dag ni sngon du bya ba'i rim pa'o/ /rtags kyi sbyor ba'ang gang yin zhe na/ gang gis me tog der</text></item>
<item><p>219a.5</p><section></section><text>'dor dang / /de bzhin gzhan la'ang ltos pa'o/ /zhes pa ni gsang ba'i dus su mthong ba'i 'dri ba dang me tog dor ba dang / ye shes dbab pa'i sbyor bas smra ba la sogs pa 'byung bar shes par bya'o/ /'di'i dus kyi brda'ang gang yin zhe na/ sbom pos dbang mo mnan pa ni/ zla ba</text></item>
<item><p>219a.6</p><section></section><text>nyi ma'i sbyor ba'o/ /zhes pa gang gis sbom pos dbang mo mnan pa ni gsang ba'i dbang gi brda yin par shes par bya'o/ /gzhan ma g.yas kyi sbyor bas g.yon pa la byed pas yang la la dag 'dod do/ /de'i dus su'ang bsam gtan ji ltar bya zhe na/ slob dpon rig ma ltar </text></item>
<item><p>219a.7</p><section></section><text>bsgom dang / gang gis bde ster bsam gtan yin/ /zhes pa gsang ba'i dbang bskur ba'i dus kyi bsam gtan yang dang por slob dpon rig ma dang bcas pa thabs dang shes rab kyi skur gnas par bya ste/ de las byang chub sems kyi chus bkang ba'i bum pa thogs</text></item>
<item><p>219b.1</p><section></section><text>pa bsam gyis mi khyab pa byung nas slob ma'i lce la dbang bskur bar bya'o/ /'o na des bag chags sam dri ma gang 'khru bar byed na/ ngag gi rtog dang dri mar bcas/ /sbyong bar byed pa nus pa'o/ /zhes pa tshig 'khyal pa la sogs pa'i dri ma thams cad gang gis 'khru bar</text></item>
<item><p>219b.2</p><section></section><text>nus pa de la de skad ces bya'o/ /gsang ba'i dbang bskur ba'i slob ma de la'ang gang gi man ngag bstan par bya zhe na/ spros bcas dang ni spros med dang / /shin tu spros med de la bstan/ /zhes pa sbyin pa la sogs pa dang / gang gis bud med bsten pa la sogs pa dus dang bya ba dang bsam</text></item>
<item><p>219b.3</p><section></section><text>pa la ltos pa'i spros bcas dang / spros med dang / shin tu spros pa med pa'i spyod pa'i man ngag bstan par bya'o/ /de'ang tshogs gang dang 'brel pa yin zhe na/ gsang ba'i dbang ni bskur byas nas/ /zab pa phyi yi tshogs rnams bya/ /zhes pa gang gsang ba'i dbang thob pa de dag gis ni</text></item>
<item><p>219b.4</p><section></section><text>dang bor bskyed pa'i rim pa la sogs pa'i dus nas zab pa phyi'i 'khor lo bud med nyi shu rtsa lnga la sogs pa la brten par bya'o/ /'o na gsang ba'i dbang yang dngos grub gang dang 'brel pa yin zhe na/ 'dir yang / thun mongs 'og la sogs pa/ /myur du 'grub par byed pa yin/ /zhes pa 'di'i</text></item>
<item><p>219b.5</p><section></section><text>sbyor bas sa 'og dang ri lu dang bud med kyi sbyor ba la brten pa las byung ba'i bcud kyis len dang / mngon shes la sogs pa myur du 'byung bar 'gyur ro/ /'bras bu'ang gang yin zhe na/ gang gis de dang de las gzhan/ /thob par 'gyur ba 'bras bu'o/ /zhes pa gang gis gang la brten nas</text></item>
<item><p>219b.6</p><section></section><text>thun mong dang mchog gi dngos grub dngos su dang / brgyud nas 'grub pa'am thob pa 'di ni 'bras bu'o/ /yang na 'bras bu ni mgrin par snang ba mtha' yas su gyur pa gang yin pa de la de skad ces bya'o/ /'di dag gis ni gsang ba'i dbang bskur ba bstan to/ / de nas shes rab ye shes kyi</text></item>
<item><p>219b.7</p><section></section><text>dbang bskur bshad par bya ste/ 'di'i yang ngo bo nyid gang yin zhe na/ bshad pa/ byang chub sems kyi bde ba ni/ /gsum pa'i dbang gi ngo bo'o/ /zhes pa rang gi byang chub sems kyi bde ba nyams su myong ba 'di ni shes rab ye shes kyi ngo bo bshad do/ /'di la'ang nus pa zhes pa ma smras</text></item>
<item><p>220a.1</p><section></section><text>sam zhe na/ 'di nyid ni nus pa zhes bya ba kho na ste/ gong bzhin no/ /ye shes zhes bya ba 'di 'ang du zhe na/ phyi nang sbas pa'i bye brag gis/ gsum pa'i dbang gis dbye ba yin/ /zhes pa rig ma gtad pa ni phyi'i 'o/ /de la byang chub sems bskyod pas 'byung ba</text></item>
<item><p>220a.2</p><section></section><text>ni nang gi'o/ /de bzlog pa'i stobs kyis 'byung ba ni sbas pa'o/ /'di la'ang ci'i phyir shes rab ye shes zhes bya zhe na/ shes rab la brten ye shes te/ /ye shes thob par byed phyir ro/ /zhes pa ye shes bskyed pa'i rgyu'i phyir dang / ye shes dang nye ba nyid 'dra ba nyid kyi phyir te/ go rims</text></item>
<item><p>220a.3</p><section></section><text>bzhin du sbyar bar bya'o/ /rnam grangs kyang gang rang gang yin zhe na/ shes rab ye shes bla na med/ /thabs kyi dam pa nye ba'i rgyu/ zhes pa shes rab ma la brten na ye shes skye ba nyid dang / gong na gzhan med pa nyid dang / mchog dam pa nyid 'grub par byed pa nyid kyi phyir ro/ 'o na shes rab ye</text></item>
<item><p>220a.4</p><section></section><text>shes kyi dbang zhes bya ba 'di yang chos du dang ldan pa yin zhe na/ shes rab la brten ye shes skye/ /ting nge 'dzin dmigs bdag gis 'jug /byang chub sems spyod nye ba'i rgyu/ /zhes pa shes rab dam pa bskyed pa nyid dang / ye shes dam pa dang / ting nge 'dzin dam pa la dmigs pa nyid</text></item>
<item><p>220a.5</p><section></section><text>dang thabs bden pa'i rnal 'byor pa bdag nyid kyi 'jug pa dang / zhu ba byang chub sems la spyod pa dang / de'ang nye ba'i rgyur 'dug pa ste/ 'di ltar drug dang ldan pa kho na yin no zhe'o/ /'o na de smos pas ci byed na/ bum pa dang ni gsang ba dang / /thob bya bzhi pa sel bar byed/ /ces</text></item>
<item><p>220a.6</p><section></section><text>pa shes rab ma ma smos na ni phyi dang nang gi bum pa la'ang thal bar 'gyur la/ ting nge 'dzin ma smos na ni so so skye bo la'ang thal bar 'gyur ro/ /de'ang bdag nyid kyis 'jug pa zhes ma smos na/ gsang ba la'ang thal bar 'gyur ro/ /byang chub sems la spyod pa ma smos na bzhi pa dang</text></item>
<item><p>220a.7</p><section></section><text>g.yon gyi yum bskyed pa'i rim pa la'ang thal bar 'gyur ro/ /nye ba'i rgyu zhes pa ma smos na 'grub pa ma yin pa'i log par rtog pa'ang ldog par mi 'gyur ro/ /'o na dbang gsum pa'i rgyu gang yin zhe na/ shes rab ting 'dzin dmigs pa yis / /bye brag dang bcas de yi</text></item>
<item><p>220b.1</p><section></section><text>rgyu/ /zhes pa bshad zin to/ /'o na dus gang gi tshe bskur zhe na/ dbang gnyis rdzogs dang gang ma rnams/ /gsum pa'i dbang gis dus zhes bshad/ /ces pa dang por bum pa'i dbang thob pa'i steng la phyi nas gsang ba'i dbang thob pa bla ma gnyis kyis gnang ba dang / byang chub</text></item>
<item><p>220b.2</p><section></section><text>sems gnyis rgyas pa dang / mchog 'dod pa'i dus na'o/ /gsum pa'i gleng gzhi'ang gang zhe na/ rgyal ba yum dang mnyam sbyar tshe/ /'khor rnams dus sogs gleng gzhi yin/ /zhes gsang ba 'dus pa'i dkyil 'khor du de bzhin gshegs pa thams cad yum dang gnyis su med par</text></item>
<item><p>220b.3</p><section></section><text>snyoms par zhugs pa dang gnyis su med pa'i bde ba chen po rgyas par gyur pa gang yin pa de'i dus su/ 'khor na gnas pa'i byang chub sems dpa' dang nyan thos 'dod chags dang bral ba thams cad gsang ba'i spyod pa'i tshul de mthong nas dngangs pa dang / ngus pa dang / brgyal ba dang / de las</text></item>
<item><p>220b.4</p><section></section><text>bslang ba la sogs pa'i sbyor ba 'di ni gsum pa'i dbang gi gleng gzhi yin par shes par bya'o/ /de'ang gnas gang du bskur zhe na/ /sa phug rim pa gsum pa'am/ /pad+ma'i nang du bskur ba yin/ /zhes pa sa phug rim pa gsum pa ni phyi ste thun mong gi gnas so/ /de'i khyad par gyi gnas</text></item>
<item><p>220b.5</p><section></section><text>ni shes rab ma'i pad+ma'i nang du bskur ba 'di ni shes rab ye shes kyi gnas so/ /slob dpon yang ji lta bu yin zhe na/ /bla ma rig ma dam pa ste/ /zhes gang rig ma dam pa de ni yang dag pa'i bla ma ste mchog ster bar byed pa'i phyir ro/ /yang na rang sems byang chub sems/ /thabs kyi rdo rje</text></item>
<item><p>220b.6</p><section></section><text>gsang ba'i rtsa/ /thos pa kun goms yon tan ldan/ /zhes pa ni bar skabs kyi tshigs su bcad pa'o/ /des slob ma gang la bskur zhe na/ /dbang gnyis rdzogs shing yon tan ldan/ /de la mkhas pas gsum pa sbyin/ /zhes pa ni go sla'o/ /'o na shes rab ye shes kyi rgyu'ang gang zhig</text></item>
<item><p>220b.7</p><section></section><text>yin zhe na/ /shes rab ting 'dzin 'di kho na/ /zhes bshad zin to/ /de'i 'ang dus gang zhig yin zhe na/ slob dpon yon tan ldan pas gnang / /bla ma dang mthun khu ba 'bab/ ces pa/ gang zhig shes rab ye shes kyi dbang thob par 'dod pas dang por de'i sbyor ba bshad zin to/ / </text></item>
<item><p>221a.1</p><section></section><text>de'i rdzas gang zhig yin zhe na/ dkar dmar byang chub sems dag dang / ting 'dzin sbyor ba bskyed phyir rgyu/ /zhes pa gang gis gang la phan pa yod pa de ni rdzas te/ byang chub sems dkar dmar dang mchu'i ro myong ba la sogs pa 'di yang ngo / /'di'i rim</text></item>
<item><p>221a.2</p><section></section><text>pa yang gang zhig yin zhe na/ dkar dmar spel dang 'khru ba dang / /dngos po 'byung dang mi 'gyur zhing / /reg par byed dang gang zhig bstabs/ /'di yi sbyor bas 'byung ba yin/ /zhes pa dkar dmar spel ba ni phreng ba'i dbang ngo / /'khru ba ni byang chub sems kyi chu'i dbang ngo / /lte</text></item>
<item><p>221a.3</p><section></section><text>ba la reg pa ni dbu rgyan gyi dbang ngo / /gzhan 'joms pa ni rdo rje'i dbang ngo / /gang zhig kha gong ma la sgra 'byung ba ni ming gi'o/ /'og gi sgra ni dril bu'o/ /yang na hUM gi sgra ni dril bu'o/ /ha ha zhes pa ni ming gi dbang du shes par bya'o/ /de'i thabs kyang gang yin zhe na/ dbab dang bzlog dang</text></item>
<item><p>221a.4</p><section></section><text>rol mo'i tshogs/ /'di ni thabs kyi dam par 'dod/ /ces pa bskyod pa'i stobs kyis dbab pa dang rlung gi sbyor bas bzlog pa la sogs pa 'di dang gzhan yang rol mo dang / pi wang la sogs pa'i sbyor ba 'di yang thabs kyi dam pa'o/ /dkyil 'khor yang gang du zhe na/ dkyil 'khor</text></item>
<item><p>221a.5</p><section></section><text>lus dang b+ha gar sbyor/ /rgyal ba'i yum gyi tshul 'chang ba'o/ /zhes pa dkyil 'khor lus su byas pa ni/ /gsang ba'i dbang bzhin no/ /b+ha ga la ni rtsa dang byang chub sems rten dang brten pa'i tshul du dkyil 'khor ro/ /der 'jug pa'i rim pa yang / gang zhig ras dmar po g.yogs</text></item>
<item><p>221a.6</p><section></section><text>nas/ /gsol gdab sdom pa sbyin pa dang / /gang zhig lus kyi dkyil 'khor bstan/ /sbyor ba ye shes dbab pa dang / /mthong ba dri ba la sogs pa/ /sbyor ba 'dis ni 'jug par byed/ /ces pa 'di ni bshad zin to/ /'di'i yang sngon du 'gro ba'i rim pa gang yin zhe na/ gang gis</text></item>
<item><p>221a.7</p><section></section><text>rig ma sbyang ba dang / bslang dang byin gyis brlab la sogs/ /sbyor ba 'das pa ji bzhin te/ /gang gis gsang ba'i pad+ma nas/ /glang po'i lag pas rtsa rnams bslang / /gang gis nam mkha' gang gyur nas/ /sbyor ba bzlog pa'i bdag nyid can/ /dga' ba la sogs rim gyis</text></item>
<item><p>221b.1</p><section></section><text>skye/ /zhes pa 'di ni bshad zin to/ /'di'i rtags kyang gang yin zhe na/ /smig rgyu du ba srin bu me/ /mar me mkha' snang rnam pa lnga/ /zhes pa dbab pa dang bzlog pa'i dus su/ /las dang po pas ni smig rgyu lta bu'o/ /gnyis pa la ni du ba lta bu 'byung ngo / /gsum pa la</text></item>
<item><p>221b.2</p><section></section><text>ni srin bu me khyer lta bu 'byung ngo / /bzhi pa la ni me lta bu 'byung ngo / /lnga pa la ni mkha' snang lta bu 'byung ngo / /de bas na/ mkhas pas rtags la brten nas ni/ /bla med dngos grub 'grub par byed/ /ces 'byung ba lta bu'o/ /'o na 'di'i brda yang gang yin zhe na/ sbom pos dbang</text></item>
<item><p>221b.3</p><section></section><text>mo mnan pa ni/ /gsum pa'i brda ru shes par bya/ /zhes pa la sbom po ni mthe bo'o/ /dbang mo ni srin lag go/ /gang gis de mnan pa ni de'i brda'o/ /gzhan yang / gang gis g.yas pa'i sor mo yis / /g.yon pa'i steng du gzhag pa ni/ /gang zhig gsum pa'i sbyor ba yis/ / </text></item>
<item><p>221b.4</p><section></section><text>thabs mchog 'di yin gzhan du min/ /zhes pa ni bar skabs kyi tshigs su bcad pa'o/ /'di'i dus kyi bsam gtan ji ltar bya zhe na/ bskyod pa'i stobs kyis me sbar bas/ /bde chen sa bon 'gugs pa'o/ /zhes pa gang gis rig ma dang gnyis su med par byas te/ lag pa</text></item>
<item><p>221b.5</p><section></section><text>steng 'og 'dod chags kyi chos dang / lte ba nas me sbar ba'i stobs kyis bde ba chen po'i gnas nas byang chub kyi sems dbab ste/ dga' ba bzhi rim gyis skye ba ni gang gi sbyor ba byed pa ste 'di ni dgos pa'o/ /'o na nus pa ci yod ce na/ sems kyi dri ma 'khru ba dang / /sdig pa dag pa</text></item>
<item><p>221b.6</p><section></section><text>nus pa'o/ /zhes pa/ shes rab ye shes kyi nus pa'ang sems kyi dri ma 'khru bar byed pa'o/ /gzhan yang / sa la mngon du phyogs pa dang / /'og ma'i sdig pa sbyong ba dang / gong dang gong la gnas byed pa/ /'di ni nus pa zhes su bshad/ /ces pa ni bar skabs kyi tshigs su bcad</text></item>
<item><p>221b.7</p><section></section><text>pa'o/ /'o na de la man ngag bstan par bya ba gang yin zhe na/ 'khor lo pho nya'i sbyor ba rnams/ /mkhas pas gang 'phrod de la bstan/ /zhes pa 'di ni 'khor lo la sogs pa gang zhig gis snod brtags te/ de la de dang 'phrod pa'i man ngag sbyin par bya'o/ /'di lta ste 'khor lo</text></item>
<item><p>222a.1</p><section></section><text>gcig dang gnyis dang bcu dang bcu drug gi bar du dang / pho nya mo'i rigs du ma la brten nas/ byang chub sems kyi bde ba nyams su myong bar byed pa 'di lta bu'i man ngag bstan par bya'o/ /de 'ang tshogs gang dang 'brel ba yin zhe na/ 'di yis zab pa'i tshogs rnams</text></item>
<item><p>222a.2</p><section></section><text>la/ brten nas ye shes skye ba yin/ /zhes pa zab pa'i tshogs ni rig ma la brten pa ste/ 'di yis de'i dga' ba la sogs pa ji bzhin du 'byung ba'i tshogs kyi man ngag brten par bya'o/ /'o na dngos grub gang dang 'brel zhe na/ /gsum pa la ni mchog 'grub pa/ /gang zhig 'di</text></item>
<item><p>222a.3</p><section></section><text>yis byed pa yin/ /zhes shes rab ye shes kyi dbang dang man ngag tu 'brel pa 'di ni 'bras bu mchog 'grub pa dang / bla na med pa 'grub par byed pa'o/ /de'ang rnal 'byor gang dang 'brel ba yin zhe na/ gang zhig 'di la rtag gnas pa/ /nye bas rdzogs pa'i rnal 'byor ro/ /zhes pa gang</text></item>
<item><p>222a.4</p><section></section><text>zhig rdzogs pa'i rim pa dang nye bas 'di ni rdzogs pa'i rim pa'i rnal 'byor ro/ /de'ang rgyud gang dang 'brel pa yin zhe na/ /'di yis zab pa ston pa yi/ /rgyud rnams kun la brten par bya/ /zhes pa gang zhig gis 'di la gnas nas 'di thob par 'dod pas/ 'di nye bar ston pa'i rgyud</text></item>
<item><p>222a.5</p><section></section><text>rnams la brten pa dang gnas par bya'o/ /'di la gnas pa'i gang zag gis/ /thabs dang shes rab la sogs pa/ /zab pa ston pa'i rgyud rnams la/ /brten dang mnyan dang bshad par bya/ /zhes pa ni bar skabs kyi tshigs su bcad pa'o/ /de ltar shes rab ye shes dbang bskur ba</text></item>
<item><p>222a.6</p><section></section><text>rgyas par bshad nas/ /da ni bzhi pa bshad par bya ste/ de la bzhi pa'i ngo bo gang yin zhe na/ gang zhig bzhi pa'i ngo bo ni/ /rnam par mi rtog ye shes so/ /zhes pa dbang bzhi pa'i ngo bo ni rnam par mi rtog pa'i ye shes te/ shes rab ye shes kyi dbang bskur ba'i 'bras bur gyur pa gang</text></item>
<item><p>222a.7</p><section></section><text>yin pa de bzhi pa'o/ /'di'i dbye ba'ang du zhig ce na/ rten can dang ni rten med kyi / /bzhi pa'i dbang ni gnyis su shes/ /zhes pa gang rig ma dang ma bral ba'i dus na ye shes skyes pa de ni rten can gyi bzhi pa'o/ /rten med kyi bzhi pa ni rig ma la brten pa'i phyis gang gi man ngag las</text></item>
<item><p>222b.1</p><section></section><text>skyes pa'i ye shes te/ 'di ltar gnyis pa kho na'o/ /'di ci'i phyir bzhi pa zhe na/ gang du gsum ba las gzhan phyir/ /de ni bzhi pa'i dbang zhes grags/ /zhes gsum pa las 'das pa'i phyir ro/ /bzhi pa dang ni mthar thug pa/ /mchog dang bla med rnam grangs so/ /zhes pa gsum pa las</text></item>
<item><p>222b.2</p><section></section><text>'das pa nyid dang / khyad par can yin pa'i phyir dang / gong na med pa nyid 'di ni rnam grangs so/ /'o na chos gang du dang ldan zhe na/ gang zhig /sangs rgyas yon tan thams cad dang / /ldan pa 'di ni bzhi pa'i dbang / /zhes bshad pa spyi'i chos so/ /bye brag gi chos ni gsal ba dang bde</text></item>
<item><p>222b.3</p><section></section><text>ba dang mi rtog pa dang ldan pa nyid kyi phyir de la de skad ces bya'o/ /gzhan sel ba zhes bya ba'ang gang yin zhe na/ dngos po'i rtog las byung ba'i chos/ /thams cad 'dis ni sel bar byed/ /ces pa gsal ba la sogs pa 'dis ni gang zhig mi gsal ba dang / sdug bsngal ba dang / rtog pa sel</text></item>
<item><p>222b.4</p><section></section><text>bar byed do/ /'o na 'di'i gleng gzhi'ang gang yin zhe na/ gang zhig gsang ba'i yi ge la/ /mthong med dus las bslang gyur nas/ /yi ge rang bzhin med gsungs pa/ /'di ni bzhi pa'i gleng gzhi yin/ /zhes pa/ gang gi 'khor na gnas pa gang zhig gis/ /rang byung yi ge mthong ba'i skal ba med/ /ces</text></item>
<item><p>222b.5</p><section></section><text>gsungs pa dang bcas nas nges pa dang / rigs drug pa rdo rje 'chang gis brgyal ba bslang ste/ yi ge thams cad dben pa nyid dang / stong pa nyid dang / zhi ba nyid dang / gya nom pa nyid la sogs pa bstan pa ni gleng gzhi'o/ /gnas kyang gang yin zhe na/ mi rtog rtog bral 'dus ma byas/ /rgyal ba thams</text></item>
<item><p>222b.6</p><section></section><text>cad rten phyir gnas/ /zhes pa chos thams cad rang bzhin gyis rnam par dag pa 'di la gang dang gang gis brten par bya ba yin pas gnas su shes par bya'o/ /de'i dus kyang gang zhe na/ blang dor med pa dus kyi mchog /sngon med phyis med gdod nas byung / /zhes pa chos thams cad gcig</text></item>
<item><p>222b.7</p><section></section><text>dang du ma dang bral ba rang bzhin gyis rnam par dag pa gang gis rtogs pa de ni 'das pa'i dus kyang mi dmigs/ ma 'ongs pa dang / da ltar gyi dus mi dmigs/ dus gsum po blang ba ma yin/ /spang ba ma yin/ gnyis ka ma yin pa'ang ma yin pa 'di ni yang dag pa'i dus so/ /gang</text></item>
<item><p>223a.1</p><section></section><text>gis bde ster slob dpon mchog /ces pa ni gang la gang gis bde ba ster ba 'di ni slob dpon te klu sgrub bzhin no/ /mi rtog pa'i shes pas kyang gang zhig gi rags pa dang phra ba'i rtog pa bzlog nas des bde ba thob par byed pa'i phyir de la de skad ces bya'o/ /ci'i phyir slob mar brtag ce na/ </text></item>
<item><p>223a.2</p><section></section><text>kun gyi thugs kyi sras gyur phyir/ /bslab par bya ba'i slob ma yin/ /zhes pa gang la ye shes dri ma med pa yod pa de ni de bzhin gshegs pa thams cad kyi sras yin te/ rdo rje chos bzhin no/ /'di'i rgyu'ang gang zhig yin zhe na/ ting 'dzin shes rab khyad par can/ /mi rtog shes pa bskyed phyir rgyu/ /zhes pa ni</text></item>
<item><p>223a.3</p><section></section><text>gong du bshad zin to/ /dkyil 'khor yang gang zhig yin zhe na/ snying po len par byed pa'i phyir/ /ye shes rgyur bcas dkyil 'khor ro/ /zhes pa snying po ni sangs rgyas kyi sku dang ye shes te 'dis len par byed pa'i phyir de la de skad ces bya'o/ /gang gis sngon du gyur pa yis / /sbyor ba 'di ru zhugs pa yin/ / </text></item>
<item><p>223a.4</p><section></section><text>zhes pa gang gis rtog pa thams cad dang bral ba'i ye shes khong du chud pa de ni dkyil 'khor du zhugs pa'o/ /gang gis zab pa'i man ngag rnams/ /mnyan pa dang ni bsam pa dang / /bsgom pa yi ni rim gyis kyang / /bla med dkyil 'khor nang du 'jug/ /ces pa ni bar skabs kyi tshigs su bcad</text></item>
<item><p>223a.5</p><section></section><text>pa'o/ /'di'i sngon du 'gro ba'ang gang yin zhe na/ dbang gsum man ngag dang bcas dang / /slob pa sngon du 'gro ba yin/ /zhes pa bum pa dang / gsang ba dang / shes rab ye shes dang / de dang 'brel ba'i man ngag ni spyi'i sngon du 'gro ba'o/ /gang gis zab mo'i man ngag 'di ni bye brag gi sngon du</text></item>
<item><p>223a.6</p><section></section><text>'gro ba yin no/ /dbang bskur ba'i rim pa ni/ rim dang rim min gnyis dang bral/ /'di ni don dam rim pa'o/ /zhes pa rim pa gang dang gang gi rnam pa dang bral zhing rim pa med pa'ang dmigs su med de 'di ni yang dag pa'i rim pa'o/ /log pa'i rtog pa kun dang bral/ /thams cad spros pa nye</text></item>
<item><p>223a.7</p><section></section><text>bar zhi/ zhes pa gzugs la sogs pa thams cad kyi spros pa dang bral nas rnam par rtog pa gang la'ang mi gnas par byed pa 'di ni thabs so/ /steng sogs rang byung yi ge la/ /'bar ba'i me yis bzhu byas te/ /gang zhig dga' bar rab tu skye/ /rtog bral thabs kyi dam pa'o/ /gang zhig dbang</text></item>
<item><p>223b.1</p><section></section><text>gsum rdzogs byas nas/ /mtshan ldan bu mo bsten pa dang //'di las bde ba myong ba'ang / /rgyal bas thabs su bshad pa yin/ /zhes pa ni bar skabs kyi tshigs su bcad pa'o/ /'di'i rdzas kyang gang yin zhe na/ /rgyu la byang chub sems yin te/ /rten med rdzas rnams kun dang bral/ /zhes pa ni go sla'o/ /gang gis gang</text></item>
<item><p>223b.2</p><section></section><text>la mi g.yo bar/ /de nyid la dmigs dgos pa yin/ /zhes pa ni gang gis rtog pa thams cad spangs te/ mi rtog pa'i shes pa 'di la yang dang yang du sems gtod pa ni 'di'i dgos pa'o/ /gang gis gang la gnas pa 'di'i rtags kyang gang zhig yin zhe na/ nam mkha' bzhin dang myur ba dang / dal dang mi g.yo la</text></item>
<item><p>223b.3</p><section></section><text>sogs rtags/ zhes pa las dang po pa la brten pa gzhan 'gags te steng gi nam mkha' bzhin du 'gyur ro/ /kha cig la ni smig rgyu bzhin/ /zhes pa myur la rtog pa med pa 'byung ngo / /kha cig la ni dal ba dang mi g.yo ba la rtog pa med par 'byung ba 'di ni rtags so/ /slob pa smig rgyu la sogs dang / 'dar dang</text></item>
<item><p>223b.4</p><section></section><text>rdul dang 'phyar ba dang / rtag tu bde ba kha ba 'dra/ /'di la sogs pa'i rtags rnams 'byung / /zhes pa ni bar skabs kyi tshigs su bcad pa'o/ /mdzub mos zla bstan ji bzhin du/ /rgyal ba'i bka' ni don gyi brda/ /zhes pa ming dang tshig dang yi ge'i rnam pa 'di ni brda tsam gyi sgo nas don ston par byed pa yin te/ </text></item>
<item><p>223b.5</p><section></section><text>dper na mdzub mos zla ba bstan pa bzhin no/ /'di la nus pa'ang ji zhig yod ces dris pa dang / rab tu dga' nas chos kyi sprin/ /rjes thob sngon bzhin ye shes skye/ /zhes pa ni slob pa'i dbang du zung du 'jug pa'i tshul gyis ye shes brtan pa dang yun ring par byed la/ de'i rjes la skye ba'i rtog pa yang dang</text></item>
<item><p>223b.6</p><section></section><text>yang du zil gyis gnon par byed pa'i phyir ro/ /gong nas gong du phyin nas ni/ /'og ma'i sa la gnas mi 'gyur/ /rang gi sa yi rtog pa spong / /gong ma'i sa la mngon du phyogs/ /zhes pa ni bar skabs kyi tshigs su bcad pa'o/ /gang zhig spros pa kun bral ba'i/ /man ngag blang dang sbyin par nus/ /zhes pa</text></item>
<item><p>223b.7</p><section></section><text>ni go sla'o/ /'di la gnas pa'i rnal 'byor pas/ /bla med tshogs kyi 'khor lo ldan/ /gang du bla med rnal 'byor ni/ /rnal 'byor mchog tu 'gyur ba yin/ /dngos su mchog gi dngos grub bdag /bde gshegs rab 'byams dpag med kyi/ /bka' la dbang bskur dam pa yin/ /zhes pa 'di ni tshogs gang dang</text></item>
<item><p>224a.1</p><section></section><text>/'brel pa dang rnal 'byor gang dang 'brel ba dang / rgyud gang dang 'brel pa dang / de dag gi go rims ji lta ba bzhin du bstan to/ /phyi dang nang dang gsang ba dang / /mthar thug bshad pa rnam pa bzhi/ /dbang bzhi rdzogs pa'i gang zag la/ /tshul bzhin so sor sbyin par bya/ /las bzhi'i thab khung sreg pa dang / /snying nang</text></item>
<item><p>224a.2</p><section></section><text>lha la dbul ba dang / /bud med b+ha gar bsten pa dang / /lte ba'i 'khor lo sbyor byed pa/ /sbyin sreg rnam pa bzhi po'ang / /tshul bzhin rim pa bzhi dang sbyar/ /bzod pa 'bring dang chos mchog bar/ /dang po dang ni bcu pa'i bar/ /sa yi khyad ni bgrod pa ste/ /lus dang ngag yid rtog pa spong / /thob pa 'bras bu mngon byed pa/ /dbang bzhi la ni go</text></item>
<item><p>224a.3</p><section></section><text>rims bzhin/ /zhes pa 'di ni bar skabs kyi tshigs su bcad pa'o// //de ltar smin par byed pa rgyas par bshad nas/ da ni grol bar byed pa'i lam bshad par bya ste/ grol bar byed pa'i lam yang gang yin du zhig ce na/ grol ba'i lam ni rnam pa gnyis/ /bskyed pa dang ni rdzogs pa'o/ /zhes pa gang zhig gang las grol</text></item>
<item><p>224a.4</p><section></section><text>bar 'dod pa de'i lam ni bskyed pa'i rim pa dang / rdzogs pa'i rim pa'o/ /de gnyis kyis ci byed ce na/ 'di ltar rags pa dang phra ba'i rnam par rtog pa ldog par byed do/ /bskyed pa'ang du zhig ci'i phyir zhe na/ gang zhig bskyed pa'i sbyor ba la/ /ngo bo dang ni rnam dbye dang / /nges pa'i tshig dang rnam grangs dang / /chos rnam</text></item>
<item><p>224a.5</p><section></section><text>grangs dang ldan pa dang / /gzhan sel gleng gzhi dmigs pa dang / /rgyu dang dus dang 'bras bu dang / /sngon 'gro rten gyi gang zag dang / /gnas dang grogs dang sems gzung dang / /goms pa'i tshad dang mthar phyin tshad/ /dngos grub gang dang 'brel ba dang / /rtog pa spong zhing sa bon gso/ /'di ni bskyed pa'i rim pa'o/ /zhes ba bya la sogs pa</text></item>
<item><p>224a.6</p><section></section><text>mdor bstan nas da ni rang rang gi yan lag bshad pa/ ngo bo zhes bya ba 'di gang zhig yin zhe na/ bskyed pa'i rim pa'i ngo bo ni/ /rags la dmigs pa'i ting nge 'dzin/ /zhes pa rags pa'i sku la dmigs pa'i ting nge 'dzin gang yin pa de bskyed pa'i rim pa'i ngo bo'o/ /gzhan du ni ngo bo nyid yin pa dang ma yin pa dang the tshom za ba sogs</text></item>
<item><p>224a.7</p><section></section><text>pa'i nyes par thal bar 'gyur ro/ /'di la dbye ba ni du zhig ce na/ bskyed pa rnam pa gnyis yin te/ sbyang bya dang ni sbyong byed do/ /zhes pa gang sbyang bar bya ba 'di yang gang yin zhe na/ sbyang bya snod bcud rnam pa ste/ /zhes pa sbyang bar bya ba'i bskyed pa ni las las skyes pa'i snod bcud kyi 'jig rten no/ /sbyong byed ces pa'ang gang yin zhe na/ </text></item>
<item><p>224b.1</p><section></section><text>sbyong bar byed pa rnam pa gnyis/ /rten dang brten pa'i bskyed pa'o/ /zhes pa rten ni 'og gi phyogs nas 'byung ba gzhal yas khang dang bcas pa'o/ /brten pa la ni rnam pa gnyis/ /gtso bo dang ni 'khor bskyed pa'o/ /zhes pa gtso bo bskyed pa'i rim pa dang / /'khor bskyed pa'i rim pa skad cig pa'am/ /rim gyis bskyed pa 'di ni</text></item>
<item><p>224b.2</p><section></section><text>bskyed pa'i rim pa'o/ /'di la'ang ci'i phyir zhe na/ sems can skye dang mthun phyir dang / /rnam par rtog blos bskyed phyir ro/ /zhes pa sems can gang dag mngal nas skye ba la sogs pa dang mthun pa dang / rnam par rtog pa'i blos bskyed pa'i phyir ro/ /bskyed dang rags pa la sogs pa/ /rnam grangs yin par shes</text></item>
<item><p>224b.3</p><section></section><text>par bya/ zhes pa bskyed pa'i rim pa zhes bya ba dang / rags pa'i rtog pa bzlog pa'i gnyen po zhes bya ba dang / ring pa'i rgyu dang thun mong gi rgyu dang / 'di dag ni rnam grangs su shes par bya'o/ /chos du dang ldan pa yin zhe na/ rags pa'i sku la dmigs la sogs/ /lnga drug ldan pa de nyid do/ /zhes pa rags pa'i sku la</text></item>
<item><p>224b.4</p><section></section><text>dmigs pa ting nge 'dzin yin pa rnam grangs dang nges pa'i tshig tu bcas pa'o/ /de ji ltar gzhan sel ba yin zhe na/ gang du gzhan du thal 'gyur ba/ /sel bar byed phyir de skad do/ /zhes pa ni gong bzhin du shes par bya'o/ /'di'i gleng gzhi yang gang yin zhe na/ gsang ba las ni gzhan don du/ /ji ltar rim 'byung gleng gzhi</text></item>
<item><p>224b.5</p><section></section><text>yin/ /zhes pa sems can 'dod chags can 'dul ba dang bral ba dang bar ma bskyed pa'i rim pa la 'phrod pa'i dbang du zla ba dang rdo rje la sogs pa 'byung bar 'gyur ba gleng gzhi'o/ /'o na bskyed pa'i dmigs pa'ang gang yin zhe na/ dmigs pa bskyed pa lha dang gnas/ /mang ba'am ni nyung ba'o/ /zhes pa rim pa'am</text></item>
<item><p>224b.6</p><section></section><text>cig car gyis lha'i sku dang gzhal yas khang gi rnam pa dang / de nyid mang ba'am nyung ba'am/ che ba'am chung ba la dmigs pa gang yin pa 'di ni dmigs pa zhe'o/ /dmigs pa'ang thob pa'i rgyu gang yin zhe na/ sa bon zas dang skom la sogs/ /'bras bu thob phyir rgyu ru bshad/ /ces pa gang gi rgyud la bskyed </text></item>
<item><p>224b.7</p><section></section><text>pa'i sa bon yod pa dang / zas dang skom dang sman dang / gnas dang yul dang grogs la sogs pa 'bras bu thob pa la phan pa rgyu yin zhes bya'o/ /dus gang gi tshe sgom zhe na/ mchog 'dod pa dang dbang bskur ba dang / tshogs dang gtor ma sbyin sreg dang / /nyams pa bskang dang thun mong 'dod/ / </text></item>
<item><p>225a.1</p><section></section><text>'di yi dus na bsgom par bya/ /zhes pa gang mchog 'dod pa'i rgyu dag dang / slob ma dbang bskur ba'i dus dang / tshogs kyi 'khor lo chen po dang / 'di dag gi sbyor ba gang yin pa'i dus su bskyed pa'i rim pa nyams su blang bar bya'o/ /'o na 'bras bu gang yin zhe</text></item>
<item><p>225a.2</p><section></section><text>na /'bras bu thun mong dngos grub 'byung / /zhes pa 'bras bu'ang gang gis thun mong gi dngos grub brgyad la sogs pa 'grub par 'gyur gyi gzhan 'og ma rnams kyis ni ma yin zhes dgongs so/ /'di dag gi sngon du 'gro ba'ang gang yin zhe na/ mtshams bcad tshogs gnyis</text></item>
<item><p>225a.3</p><section></section><text>bsags pa ni/ /'di yi sngon du 'gro ba yin/ /zhes pa/ gang gis bskyed pa'i rim pa'i sngon du ni dang por mtshams bcad pa dang / bsod nams kyi tshogs dang / ye shes kyi tshogs kyi yan lag bsgom par bya'o / /rten gyi gang zag kyang gang yin zhe na/ gang 'di tshogs dang</text></item>
<item><p>225a.4</p><section></section><text>slob ma yis/ /'di ni bslab par bya ba yin/ /zhes pa 'di ni thun mong sgrub pa'i dbang du byas te de nyid do/ /gzhan gyi dbang du byas te slob mas kyang ngo / /gnas kyang gang du zhe na/ gnas ni yid mthun nyams dga' bar/ /rnal 'byor pa yis bsam gtan bsgom/ /zhes </text></item>
<item><p>225a.5</p><section></section><text>pa ni smin par byed pa'i skabs su shes par bya'o/ /grogs kyang gang yin zhe na/ dad dang ngo tsha shes la sogs/ /bskyed pa yi ni grogs su 'gyur/ /zhes pa dad pa la sogs pa dge ba'i chos dang / spyod pa rnams su shes par bya'o/ /sems gzung ba'ang ji ltar bya zhe na/ /gang</text></item>
<item><p>225a.6</p><section></section><text>'phrod de la dmigs la sbyong / /'di ni sems gzung man ngag go/ /zhes pa gang gis gang gsal ba de la dmigs pa 'di ni sems gzung ba'o/ /de'ang grogs kyi man ngag ni 'dir sbyar bar bya'o/ /'o na 'di'i goms pa'i tshad kyang ji ltar zhe na/ gang zhig 'di la</text></item>
<item><p>225a.7</p><section></section><text>goms pa ni/ /bsgyur bar nus dang dmigs pa gsal/ /zhes pa ni lha'i sku kha dog dang / dbyibs la sogs pa gzhan las gzhan du bsgyur nus pa 'di ni 'di'i goms pa'i tshad do/ /mthar phyin pa'i tshad kyang ji ltar zhe na/ ji ltar snang ba 'di kho na/ /lha</text></item>
<item><p>225b.1</p><section></section><text>las gzhan gyi sbyor ba min/ /zhes pa ji ltar snang zhing srid pas bsdus pa thams cad lha dang / gzhal yas khang dang / de las gzhan pa'i rnam pa dang bral ba'o/ /'di'i dngos grub gang dang 'brel ba yin zhe na/ thun mong dngos grub thams cad kun/ /bskyed pa'i</text></item>
<item><p>225b.2</p><section></section><text>rim dang 'brel pa yin/ /zhes pa sa 'og dang / ri lu dang / rkang mgyogs dang / mig rnon la sogs pa 'di ni bskyed pa'i rim pa dang 'brel ba'o/ /'di dag gis ni dang po'i sbyor ba bstan te/ 'dis rtog pa'ang gang spong zhe na/ gang du rags pa'i rtog pa rnams/ / </text></item>
<item><p>225b.3</p><section></section><text>bskyed pa yis ni spong bar byed/ /ces pa bskyed pa'i rim pas ni rags pa'i rtog pa'am/ nyon mongs pa mngon du gyur pa spong bar byed do/ /'dis kyang sa bon gang la phan zhe na/ longs spyod rdzogs dang sprul sku yi/ /sa bon khyad par can du byed/ / </text></item>
<item><p>225b.4</p><section></section><text>ces pa bskyed pa'i rim pa bsgoms pas longs spyod rdzogs pa dang / sprul pa'i sku thob pa'i sa bon gsos pa 'debs par byed de/ de ltar bskyed pa'i rim pa rgyas par bstan nas/ da ni rdzogs pa'i rim pa'i sbyor ba'ang du zhig ce na/ rdzogs pa'i rim</text></item>
<item><p>225b.5</p><section></section><text>pa'i sbyor ba ni/ /rnam pa lnga ru shes par bya/ /zhes pa la/ 'di rdzogs pa'i rim pa'ang yin la/ rnam pa lnga'ang yin pas 'di ni rim pa lnga'o/ /de'ang gang zhe na/ rdo rje bzlas dang sems la dmigs/ /sgyu ma 'od gsal zung du 'jug /ces pa 'od gsal la</text></item>
<item><p>225b.6</p><section></section><text>sogs pa 'og nas bstan to/ /rnal 'byor pa gang zhig rdo rje bzlas pa la sogs pa du yod pa'ang mi shes nas dris pa rdzogs pa'i rim pa'ang gang yin du zhe na/ rdo rje bzlas la sogs pa'ang / /rnam pa lnga ru shes par bya/ /zhes pa ni rdo rje bzlas pa nas zung du 'jug</text></item>
<item><p>225b.7</p><section></section><text>pa'i bar du'o/ /de la rdo rje bzlas pa'i rim pa zhes bya ba'ang du zhe na/ de'i phyir bshad pa/ ngo bo dang ni rnam dbye dang / /nges pa'i tshig dang rnam grangs dang / /chos rnams gang dang ldan pa dang / /gzhan sel ba dang rgyud dang dus/ /mtshan nyid dang ni dmigs pa dang / /grogs</text></item>
<item><p>226a.1</p><section></section><text>dang gnas dang sngon 'gro dang / /rten dang mi mthun gnyen po dang / /sa dang spong ba'i khyad par dang / /rang bzhin dngos grub spyod pa dang / /sa mtshams dang ni goms tshad dang / /mthar phyin tshad dang ngos bzung dang / /khyad par dang ni 'bras bu'o / /de la ngo bo zhes bya ba'ang gang zhig yin/ de nyid</text></item>
<item><p>226a.2</p><section></section><text>mi shes so zhe na/ 'byung 'jug yul can ting 'dzin ni/ /gang du dang po'i ngo bor 'dod/ /ces pa 'byung ba dang / 'jug pa dang gnas pa la dmigs pa'i ting nge 'dzin 'di ni de'i ngo bor bsam pa'o/ /gzhan shes rab la sogs pa dang / thig le gcig pa dang 'od gsal ba la sogs pa ni 'dir shugs kyis gsal</text></item>
<item><p>226a.3</p><section></section><text>lo /dbye ba'ang du zhig ce na/ steng dang 'og dang bar gyi dbang du gsum ste/ 'di ltar steng la dmigs pa ni steng gi rdo rje bzlas pa'o/ /'og la dmigs pa ni 'og gi rdo rje bzlas pa'o/ /snying ga la dmigs pa ni bar gyi rdo rje bzlas pa'o/ /de la steng gi rdo rje bzlas pa'ang gang yin du zhig ce na dang</text></item>
<item><p>226a.4</p><section></section><text>po ni bshad zin to/ /'og ma'i dbang du bshad pa/ dbugs dang dbang po 'gyur ba'i dbang / /'di ni gnyis su shes par bya/ /zhes pa la gang gis dbugs la slob pa dang / de bzhin du mig la sogs pa gzhan la yang slob pa 'di ni gnyis pa'o/ /dbang po'ang du zhig ce na/ mig</text></item>
<item><p>226a.5</p><section></section><text>la sogs pa'i sbyor ba la/ /yi ge thig le med par bya/ /zhes pa mig gi dbang po dang / rna ba'i dbang po dang / sna'i dbang po dang / lce'i dbang po dang / lus kyi dbang po dang / de la sogs pa la slob pa ste/ de re re la'ang sku dang / phyag mtshan dang / thig le dang / yi</text></item>
<item><p>226a.6</p><section></section><text>ge la sogs pa la slob pa'o/ /de'i rten yang gang yin zhe na/ mig la sogs pa la gnas pa'i kha dog dkar po'am/ de las gzhan pa dang / ldan pa'i rtsa pad+ma kha bye ba'i tshul can la brten par byed pa ste/ pad+ma kha bye'i tshul can la/ /brten nas de yi rnam pa bsam/ / </text></item>
<item><p>226a.7</p><section></section><text>zhes pas bstan to/ /ci'i phyir de'i dbang po'i rgyu ba 'gog pa yin snyam pa la/ gang gis mig la sogs pa rnams/ /gzugs la sogs pa'i rnam pa la/ /mig las rgyu bar mi byed pa/ /de'i phyir de la de skad bya/ /zhes pa mig nas lus kyi bar du yul gyi rnam pa la dmigs pa'i zhen pa 'gog</text></item>
<item><p>226b.1</p><section></section><text>pa'i phyir de la de skad ces bya'o/ /de yang ji ltar byed snyam pa la/ de la dmigs nas 'byung ba dang / /'jug dang gnas par byed pa yin/ /zhes pa/ dbang po lnga la thig le la sogs pa dmigs nas/ de la sems gtad de/ 'byung ba dang 'jug pa dang gnas pa gnyis la bslab par bya'o/ /gnas</text></item>
<item><p>226b.2</p><section></section><text>pa gnyis zhes bya ba 'di yang gang zhig yin zhe na/ 'byung dang 'jug pa'i cha la gnas/ /rtsa ba dang ni rtse mo gnyis/ /zhes pa gang 'byung ba'i cha la brten pa de nyid rtse mor gnas pa ni dang por rtsa ba'i sa bon la dmigs nas de las dbugs 'byung ba'i stobs kyis/ ba thag gam phreng ba'am</text></item>
<item><p>226b.3</p><section></section><text>'od kyi tshul du rtse mo la bstims te/ 'byung ba rgyun chad pa dang / ji srid du de nyid kyi rnam pa la dmigs pa ni 'byung ba'i cha la brten pa'i gnas pa'o/ /de las gang gi tshul du 'dus nas rang gi sar bstan pa ni 'jug pa'i sa la brten pa'i gnas pa'o/ /mig dang</text></item>
<item><p>226b.4</p><section></section><text>rna ba dang ni lce/ /lus kyi spyi bo la sogs mthar/ /gang zhig dbang po kha bye ba'i/ /rtsa ni dad pa'i kha dog can/ /rtse mor so so'i rigs mthun pa'i/ /rdo rje rin chen pad+ma gri / /rgya gram 'khor lo'i rnam pa'am/ /oM AH hUM dang swA hA haM/ /rtse mo la ni legs gnas</text></item>
<item><p>226b.5</p><section></section><text>pa'o/ /yang ni phreng ba'i thig ler bcas/ /zhes pa ni bsdu ba'i tshigs su bcad pa'o/ /gzhan yang dbugs kyi rgyu ba 'gog pa zhes bya ba 'di gang zhig yin zhe na/ gang gi rna ba'i bu ga nas/ /dbugs rnams rab tu rgyu 'gyur ba/ /de la dmigs phyir de skad do/ / </text></item>
<item><p>226b.6</p><section></section><text>zhes pa gang gis sna'i rtse mo la dmigs te lus kyi gnas nas rlung thams cad 'dus nas/ sna'i rtse mo la 'dzin pa 'di ni dbugs kyi 'gog pa'o/ /'o na dbugs kyang ji lta bu dmigs she na/ dkar po la sogs rnam pa la/ /yi ge dang bcas de nyid dam/ /sgyu ma tsam du dmigs pa'o/ / </text></item>
<item><p>226b.7</p><section></section><text>zhes pa gang zhig gis snying la sogs pa nas 'od zer kha dog sna lnga dang kha dog sna gsum dang / gcig pa dang bsam gyis mi khyab pa la sogs pa gang gnas pa de las dang po pas ni yi ge'i phreng ba dang bcas pa'o/ /phyi nas ni phreng ba dang bral ba'i 'od la dmigs pa'o/ /de nas 'od kyang sgyu ma tsam du dmigs pa'o/ / </text></item>
<item><p>227a.1</p><section></section><text>/phreng ba dang bcas pa zhes bya ba'ang gang zhig gis ji ltar bzlas she na/ 'byung ba kA li'i phreng ba ste/ /'jug pa A li'i phreng ba yin/ /'byung dang 'jug pa gang yin pa/ /oM dang hUM ni rtse mor 'bar/ /zhes pa gang zhig rlung 'byung ba'i dus su kha dog</text></item>
<item><p>227a.2</p><section></section><text>lnga dang ldan pa'i rlung la kA li'i phreng ba rgyu bar byas te/ de'i rtse mo la hUM bsam pa'am/ yang na ngal ba'i dbang du oM bsam pa'o/ /rlung 'jug pa'i dus su 'od zer kha dog sna lnga la A li'i phreng ba ste/ rtse mo gong bzhin du shes par bya'o/ /de la'ang du yod ce na/ /sku dang yi ge la</text></item>
<item><p>227a.3</p><section></section><text>sogs pas/ /bzlas pa du ma'i bdag nyid can/ /zhes pa bzlas pa ni rigs dang dmigs pa'i dbang du sna tshogs shing dpag tu med pa bstan par shes par bya'o/ /'o na rdo rje bzlas pa zhes bya ba/ 'dir gang la brten zhe na/ gang gi sna yi sbyor ba la/ /brten nas</text></item>
<item><p>227a.4</p><section></section><text>mkhas pa rnams kyis 'grub/ /ces pa dbugs kyi rgyu ba 'gog pa'i bzlas pa 'di ni rnal 'byor pas rang gi sna'i bu ga la brten nas 'grub par 'gyur gyi gzhan du ni ma yin no/ /de ci'i phyir zhe na/ lam yin pa nyid dang / brten par byed pa nyid dang / dgag par</text></item>
<item><p>227a.5</p><section></section><text>rung ba nyid kyi phyir de skad ces bya'o/ /'o na 'og gi bzlas pa zhes bya ba 'di gang zhig yin zhe na/ bshad pa/ rdo rje rtse la gang zhig gis/ /dmigs pa 'og gi dbang du gsungs / /zhes pa thabs kyi rdo rje byin gyis brlabs te/ de la brten nas 'byung ba dang / 'jug pa</text></item>
<item><p>227a.6</p><section></section><text>dang gnas pa la slob par byed do/ /de'ang ci'i phyir na/ 'dod chags can rnams 'dul byed phyir/ /sbyor ba 'di ni bstan pa yin/ /zhes pa sems can 'dod chags can kha cig 'dod pa la mngon par zhen pa dang / sa bon la chags pa dang / 'du ba'i stobs can</text></item>
<item><p>227a.7</p><section></section><text>la de'i sbyor ba bstan par bya'o/ /gzhan yang 'dod chags can zhes bya ba ni/ 'dod pa'i yon tan lnga la lhag par zhen cing chags pa ste/ de'i gnyen po ni dbang po'i rgyu ba 'gog pa'ang yin pas de don med par 'gyur ro zhe na ma yin te/ bud med brten la dga' ba rnams// </text></item>
<item><p>227b.1</p><section></section><text>'dod chags can zhes yang dag bshad/ /ce'o/ /'o na de lta na ni bud med la ma brten par 'grub par mi 'gyur zhe na bden te/ gang zhig mtshan ldan bud med la/ /brten nas bzlas par bya ba yin/ /zhes pa gang gis rdo rje dang / gsang ba'i rtsa'i yi ge la sogs pa la brten</text></item>
<item><p>227b.2</p><section></section><text>nas 'byung ba dang 'jug pa dang gnas pa la bslabs te gong bzhin no/ /dbu ma la brten pa'i bzlas pa zhes bya ba'ang gang yin zhe na/ snying gi dbus kyi sa bon las/ /gang zhig 'byung dang 'jug pa dag /gzhan du mi 'phro de nyid du/ /gsal ba nang gi bzlas pa yin/ /zhes</text></item>
<item><p>227b.3</p><section></section><text>pa snying gi dbus su sa bon bsams te/ de las rlung 'byung ba dang 'jug pa dang / gnas pa la brten par bya zhing bslab par bya'o/ /de yang dang po dang bar ma dang tha ma'i rim pa ni gong bzhin du shes par bya'o/ /'di dag la'ang ci'i phyir/ rdo rje bzlas pa snyam pa la/ /rdo rjes bzlas </text></item>
<item><p>227b.4</p><section></section><text>dang rdo rjer bzlas / /rdo rje la ni dmigs pa dang / /rdo rje yis dang rdo rje'i phyir/ /rdo rje 'byung dang rdo rje spong / /rdo rje 'joms dang rdo rje bral/ /zhes pa rdo rje bzlas pa ni 'od lnga'i sbyor bas so/ /rdo rjer zhes pa gang yin zhe na/ dngos po thams cad rdo rje yi/ /ngo bor byas te zlos phyir dang // </text></item>
<item><p>227b.5</p><section></section><text>zhes pa ni gzung ba dang 'dzin pa'i rnam pa thams cad rdo rje'i bzlas pa'i ngo bor byas pa'i phyir ro/ /rdo rje la dmigs pa zhes bya ba'ang gang zhe na/ gang tshe sku gsung thugs dag la/ /dmigs pa de la de skad do/ /zhes pa sku gsung thugs rdo rje dang 'dra ba la/ dmigs pa gang yin</text></item>
<item><p>227b.6</p><section></section><text>pa dang / gzhan yang 'og gi dbang du'ang de bzhin no/ /rdo rje yis zhes pa bshad pa/ rdo rje'i 'od zer 'bar ba yis/ /gang du 'bras thob de phyir ro/ /zhes pa 'od zer dang ba thag dang phreng ba 'di ni rdo rje dang 'dra ba ste/ des 'bras bu thob pa gang yin pa de la de skad ces bya'o/ / </text></item>
<item><p>227b.7</p><section></section><text>rdo rje yi phyir zhes bshad pa/ gang zhig mchog ni thob bya'i phyir/ /bzlas pa gang yin de kho na/ /zhes pa ni/ rdo rje ni chos kyi dbyings te/ de thob par byed pa'i phyir de la de skad ces bya'o/ /rdo rje las byung ba ni/ snying ga dang ni rtsa ba nas/ /gang zhig 'byung bar byed pa dang / /zhes pa</text></item>
<item><p>228a.1</p><section></section><text>snying ga'i sa bon dang / rdo rje rtsa ba'i sa bon de dag las byung ba gang yin pa de la de skad ces bya'o/ /rdo rje spong ba dang rdo rje 'joms pa bshad pa/ /rtog pa rdo rje dang 'dra ba/ /gang gis 'joms par byed pa dang / /zhes pa rnam par rtog pa'ang 'jig par dka' ba nyid kyi phyir te/ </text></item>
<item><p>228a.2</p><section></section><text>de 'joms pa'i bzlas pa gang yin pa de la de skad ces bya'o/ /'di'i bzlas pa'ang gang yin du zhe na/ rdo rje bzlas dang nang gi dang / /zab mo gsang ba'i bzlas pa ni/ /rnam grangs yin par shes par bya/ /zhes pa nges pa'i tshig dang / mi brtan pa'i phyir dang / rtogs par dka' ba nyid</text></item>
<item><p>228a.3</p><section></section><text>dang byang chub sems dang ldan pa gang yin pa de la de skad ces bya'o/ /'di'ang chos du dang ldan zhe na/ nges pa'i tshig rnams ngag gi rtog pa sbyong / /zhes pa bshad zin to/ /'di yis gzhan la thal 'gyur ba/ /sel phyir de dag brjod par bya/ /zhes pa ni ci rigs su bshad</text></item>
<item><p>228a.4</p><section></section><text>do /rgyu'ang gang yin zhe na/ ting 'dzin zas la sogs pa rnams/ /'bras bu skyed par byed phyir rgyu/ /zhes pa gang du ting nge 'dzin zas skom dang / dus nyid dang / yul la sogs pa dag gis 'bras bu skyed par byed pa nyid kyi phyir de la de skad ces bya'o/ /dus gang gi tshe na/ bskyed</text></item>
<item><p>228a.5</p><section></section><text>pa mthar phyin sems la dmigs/ /'di la gzhol ba de yi dus/ /zhes pa gang gis bskyed pa'i rim pa mthar phyin pa dang sems la dmigs pa mthar phyin pa las gzhol ba'i dus su'o/ /'di'i mtshan nyid kyang gang zhe na/ skyon rnams spangs shing yon tan ldan/ /'di ni</text></item>
<item><p>228a.6</p><section></section><text>mtshan nyid ces su bshad/ /ces pa gang gis spang ba dang blang ba dag dang bral zhing ldan pa 'di ni 'di'i mtshan nyid do/ /dmigs pa gang yin zhe na/ gang zhig dbye ba'i rnam pa bzhin/ /'od dang ba thag phreng ba dang / /yi ge gsum gyi rnam pa'am/ /yang na thabs dang shes</text></item>
<item><p>228a.7</p><section></section><text>rab bo/ /zhes pa gang gis 'od dang ba thag thig le'i phreng ba dang / rtse mo la oM AH hUM dang / /A li kA li'i phreng ba la dmigs pa 'di ni 'di'i dmigs pa'o/ /dmigs pa la sems 'dzin pa'i rgyu'am grogs gang yin zhe na/ gang du tshogs la sogs pa rnams/ /'di yi</text></item>
<item><p>228b.1</p><section></section><text>sgrub pa'i grogs su 'gyur/ /zhes pa go sla'o/ /sngon du 'gro ba gang yin zhe na/ /bskyed pa khams bcos sngon du 'gro/ /zhes pa rdo rje bzlas pa'i sngon du khams bcos pa dang / bskyed pa'i rim pa la bslab par bya ba 'di ni sngon du 'gro ba'o/ /'di'i rten yang gang yin zhe na/ </text></item>
<item><p>228b.2</p><section></section><text>bskyed pa yi ni sbyor ba la/ /brten nas bzlas par bya ba yin/ /zhes pa rdo rje bzlas pa'i rten ni bskyed pa'i rim pa ste/ 'di la brten nas 'di byed pa'i phyir de la de skad ces bya'o/ /tshig 'khyal la sogs mi mthun phyogs/ /zhes pa tshig kyal pa dang / ngag rtsub mo</text></item>
<item><p>228b.3</p><section></section><text>dang phra ma dang brdzun la sogs pa 'di ni bzlas pa mi mthun pa'i phyogs so/ /de'i gnyen bo ni 'di nyid de'i gnyen po'o zhes pa 'gal ba yin pa'i phyir ro/ /sa'i khyad par yang gang yin zhe na/ gang zhig 'di la rtag gnas nas/ /sa brgyad pa la gnas par byed/ /ces pa</text></item>
<item><p>228b.4</p><section></section><text>rdo rje bzlas pa la gnas pa'i rnal 'byor pa sa brgyad pa bzod pa 'bring la gnas pa'o/ /de dang 'brel ba'i dngos grub kyang gang yin zhe na/ kha dog lnga la dmigs pa yis/ /las bzhi de dang 'brel pa 'grub/ /ces pa zhi ba la sogs pa'i las dang bsrung ba dang / 'phel</text></item>
<item><p>228b.5</p><section></section><text>ba la sogs pa 'byung bar 'gyur ro/ /'byung la gang zhig gnas pa yis/ /thun mong gzhan ni 'grub 'gyur te/ 'jug dang gnas pa'i sbyor ba yis/ /'di yi srid pa 'grub par 'gyur/ /zhes pa bar skabs kyi tshigs su bcad pa'o/ /de yang spyod pa gang dang</text></item>
<item><p>228b.6</p><section></section><text>'brel pa yin zhe na/ byug pa dang ni der 'brel lo/ /bslab pa spyod par 'brel pa yin/ /zhes pa sha chen po la sogs pa byin gyis brlabs te bza' ba dang / 'di dag gis byug pa bya'o/ /sa mtshams kyang gang nas gang du yin zhe na/ bskyed la brten nas sems la</text></item>
<item><p>228b.7</p><section></section><text>dmigs/ /bar du rdo rje bzlas pa yin/ /zhes pa dang po bskyed pa'i rim pa nas brtsams nas de goms nas sems la dmigs pa'i bar du rdo rje bzlas pa'o/ /'bras bu gang 'byung zhe na/ ngag gi dbang phyug sbyor ba yang / /rdo rje bzlas pa 'di yis 'grub/ /ces pa 'di</text></item>
<item><p>229a.1</p><section></section><text>yis ngag gi dbang phyug yan lag rgya mtsho'am/ yan lag drug cu'i dbyangs la sogs pa thob par 'gyur ro/ /goms pa'i tshad ci zhe na/ gang gis rlung rnams gsal ba ni/ /nyams su myong ba goms pa'i tshad/ /ces pa kha dog dang dbyibs</text></item>
<item><p>229a.2</p><section></section><text>dang grangs gang du gsal ba de ni goms pa'i tshad do/ /mthar phyin pa'i tshad kyang gang yin zhe na/ gnas 'pho ba dang du mar byed/ /'di ni mthar phyin tshad yin no/ /zhes pa phra ba'i rlung rags pa dang / rags pa'i rlung phra bar byed pa dang / phra ba'i rlung dang rags pa</text></item>
<item><p>229a.3</p><section></section><text>bzhin du ma dang de las bzlog pa shes pa 'di'i dus su dbugs nang du bsdus na gnod pa mi 'byung ba'o/ /gzhan ni/ gang zhig dang po gnyis pa dang / /gsum pa'i gang zag dbang dag tu/ /dbyibs dang rlung dang sgyu mar dmigs/ /rigs can la ni 'bras bu skye// </text></item>
<item><p>229a.4</p><section></section><text>klog dang kha dog sbyor ba med/ /phreng ba mi dgos bgrang mi dgos/ /'on kyang rlung la brten pa'i phyir/ /'di ni bzlas par bshad pa ste/ /gang zhig sbyor ba 'di la gnas/ /ngag gi dbang phyug thob par 'gyur/ /zhes pa ni bar skabs kyi tshigs su bcad pa'o/ / </text></item>
<item><p>229a.5</p><section></section><text>de ltar rdo rje bzlas pa rgyas par bstan nas/ da ni sems la dmigs pa bshad par bya ste/ de la sems la dmigs pa du zhig ce na bshad pa/ gang du sems la dmigs pa la/ /ngo bo dang ni rnam dbye dang / /nges pa'i tshig dang rnam grangs dang / /chos rnams gang dang</text></item>
<item><p>229a.6</p><section></section><text>ldan pa dang / gzhan sel rgyu dus nus pa'o/ /ngo bo yang gang yin zhe na/ sems la dmigs pa'i ting 'dzin ni/ /rang gi ngo bor yang dag 'dod/ /ces pa gang du sems la dmigs pa'i ting nge 'dzin ni de'i rang gi ngo bo'o/ /ci'i phyir sems la dmigs pa zhe na/ </text></item>
<item><p>229a.7</p><section></section><text>sku gsung thugs kyi sems dpa' 'am/ /byang chub sems la dmigs pa'am/ /sems snang phyir ni de skad brjod/ /ces 'og nas ston to/ /dbye ba'ang du zhig ce na/ rang bzhin 'khrul pa lam dag dang / /'bras bu'i rnam pa bcu gnyis so/ /zhes pa rang bzhin snang ba</text></item>
<item><p>229b.1</p><section></section><text>gsum dang / 'khrul pa'i snang ba gsum dang / lam gyi snang ba gsum dang / 'bras bu'i snang ba gsum mo/ /rnam grangs ni/ sems dpa' la dmigs sems la dmigs/ /yid dang rnam shes rnam grangs so/ /zhes pa go sla'o/ /chos du gzhan sel sbyor ba</text></item>
<item><p>229b.2</p><section></section><text>ni/ /thal 'gyur gnyen por brjod pa yin/ /zhes bshad zin to/ /rgyu ni byang chub sems yin te/ /shes rab dang ni snying rje'o/ /zhes pa gang gis rdo rje bzlas pa mthar phyin nas/ de'i ye shes bskyed pa gang yin pa de ni de'i rgyu'o/ /dus ni bzlas pa mthar phyin pa'o/ /zhes</text></item>
<item><p>229b.3</p><section></section><text>pa gang gi tshe rdo rje bzlas pa mthar phyin nas/ de'i dus su byed pa gang yin pa de nus so/ /nus pa'ang ci yod ce na/ /sems kyi dri ma 'khru bar byed/ /ces pa sems kyi 'khrul ba gang gis spong bar nus pa de ni nus pa'o/ /gzhan yang / bskyed pa'i sku la rtag gnas shing / /rdo rje</text></item>
<item><p>229b.4</p><section></section><text>bzlas pa mthar phyin nas/ snying gar sems gsum mtshan ma'am/ /'od kyi thig le gsal ba ni/ /snang ba zla ba lta bu'o/ /de las 'od byung bdag dang bcas/ /zhu ba snang ba mched pa ste/ /nyi ma lta bu'o 'dus pa ni/ /snang ba thob pa zhes su bshad/ /dmigs pa'i dbang du</text></item>
<item><p>229b.5</p><section></section><text>bshad pa'o/ /spyi bo mgrin pa snying ga'am/ /yang na gsang ba'i cha la gnas/ /gnas kyi rnam par gnas pa'o/ /skad cig la sogs rnam pa la/ /gnas pa dus kyi snang ba'o/ /zla ba nyi ma nub pa'i tshul/ /dpe yi dbang du byas pa'o/ /mngal la sogs pa'i rim pa la/ /shes</text></item>
<item><p>229b.6</p><section></section><text>pa 'phel bar gyur pa dang / /gang zhig dmigs pa la sogs pa/ /dus las 'khrul pa 'byung bar 'gyur/ /zhes pa ni bar skabs kyi tshigs su bcad pa'o/ /gzhan yang / 'khrul ba rnams la rgyu dang rkyen/ /'bras bu skye ba'i rim pa dang / /gang zhig snang ba gsum po dag / </text></item>
<item><p>229b.7</p><section></section><text>'byung ngo 'od gsal ngang las dang / /thob pas lugs las bzlog pa dang / /'di dag 'bras bu'i snang ba'o/ /sems ni rlung la zhon pa yis/ /rang bzhin 'di dag 'byung ba yin/ /zhes pa ni bar skabs kyi tshigs su bcad pa'o/ /de ltar sems la dmigs pa rgyas par</text></item>
<item><p>230a.1</p><section></section><text>bshad nas/ da ni sgyu ma lta bu'i ting nge 'dzin bshad par bya ste/ de la/ sems dmigs sbyor ba gong bzhin te/ /zhes pa ngo bo la sogs pa gong bzhin no/ /rgyas par bshad pa/ /sgyu ma la dmigs ngo bo ste/ /zhes pa gang sgyu ma lta bu'i ting nge 'dzin 'di</text></item>
<item><p>230a.2</p><section></section><text>ni ngo bo'o/ /ci'i phyir zhe na/ sgyu ma'i dpe yis nyer mtshon phyir/ /sgyu ma lta bu'i sku zhes bshad/ /ces pa gang la sgyu ma lta bu ste/ /sgyu ma'i dpe bcu gnyis kyis nye bar mtshon pa'i phyir sgyu ma lta bu'i sku'o/ /dbye ba'ang du zhig ce na/ gang du rim dang cig car ba'am/ </text></item>
<item><p>230a.3</p><section></section><text>mang ba dang ni nyung ba'o/ /zhes pa bskyed pa bzhin te gong bzhin no/ /kun rdzob bden dang sgyu ma dang / /yid kyis gzugs ni rnam grangs so/ /zhes pa sgyu ma lta bu dang kun rdzob kyi bden pa dang / yid kyi rang bzhin gyi gzugs ni rnam grangs so/ /chos du dang ldan zhe na/ sku</text></item>
<item><p>230a.4</p><section></section><text>dang sgyu 'dra yid gzugs dang / /ting nge 'dzin dmigs 'di rnams so/ /zhes pa gang la 'di dag dang ldan pa de la de skad ces bya ste/ 'dis ni gzhan sel ba'ang bsnyad do/ /rgyu gang yin zhe na/ thob pa las byung 'di ni rgyu/ /zhes pa snang ba thob pa'i ye shes 'di ni sgyu ma lta bu'i</text></item>
<item><p>230a.5</p><section></section><text>rgyu'o/ /dus gang gi tshe bsgom zhe na/ sems la dmigs pa mthar phyin nas/ /sgyu ma lta bur yang dag gnas/ /zhes pa gang gis bskyed pa sgyu ma lta bu bsgom pa ni sems la dmigs nas so / /nus pa'ang ci yod ce na/ 'di yis sku gnyis thob par byed/ /ces pa</text></item>
<item><p>230a.6</p><section></section><text>sgyu ma lta bu 'dis sbyangs nas / /longs spyod rdzogs pa dang sprul pa'i sku thob par byed do zhe'o/ /de las gzhan yang bshad pa/ gang zhig gis ni dngos po rnams/ /sgyu ma'i dpes ni nyer mtshon nas/ /phyis ni de yi rnam pa las/ /gzhan du mi mthong mthar phyin tshad/ / </text></item>
<item><p>230a.7</p><section></section><text>lus dang ngag yid sbyor ba yis/ /'di yi sbyor ba 'grub pa yin/ /zhes pa ni bar skabs kyi tshigs su bcad pa'o/ /de nas 'od gsal ba bshad par bya ste/ de'i ngo bo bshad pa/ gang zhig rtog pa dang bral ba/ /de ni 'od gsal ngo bo'o/ /zhes pa gzung ba dang 'dzin</text></item>
<item><p>230b.1</p><section></section><text>pa'i rtog pa dang bral ba de ni 'od gsal ba'i ngo bo'o/ /'di la ci'i phyir zhe na/ rang bzhin 'od gsal rtog sel phyir/ /'od gsal zhes ni rnam par bshad/ /ces pa rang bzhin gyis 'od gsal ba'i phyir dang / gang gis rtog pa thams cad sel ba'i phyir de la de skad ces</text></item>
<item><p>230b.2</p><section></section><text>bya'o/ /dbye ba'ang du zhig ce na/ shes pa dang ni shes bya yi/ /'od gsal ba ni 'dir bshad do/ /zhes pa shes bya 'od gsal ni dbyings so/ /shes pa 'od gsal ni ye shes so/ /de'ang gnyis te/ rang bzhin 'od gsal glo bur gyi/ /dri ma dang bral rnam gnyis ni / /zhes</text></item>
<item><p>230b.3</p><section></section><text>pa bshad zin to/ /rnam grangs bshad pa/ 'od gsal rtog bral 'dus ma byas/ /rnam grangs yin par shes par bya/ /zhes pa go sla'o/ /yang bshad pa/ slob pa dang ni mi slob pas/ /'od gsal gnyis su shes par bya/ /ril por 'dzin dang rjes su gzhig /slob</text></item>
<item><p>230b.4</p><section></section><text>pa'i 'od gsal zhes su bshad/ /mi slob pa ni rtog dang bral/ /dmigs med rnam dag gdod nas dag /rnam grangs dpag tu med pa dag /rgyal ba sras kyis gsungs pa yin/ /zhes pa ni bar skabs kyi tshigs su bcad pa'o/ /gzhan yang / rgyu ni shes rab ting 'dzin</text></item>
<item><p>230b.5</p><section></section><text>te/ /kun rdzob bden la brten 'gyur ba/ /'di ni dus zhes bshad pa yin/ /gang tshe thams cad rang bzhin med/ /mthar phyin tshad ni bshad pa'o/ /'di yi rab tu dga' ba yi/ /sa la yang dag gnas pa'o/ /de yi rtog pa spong ba ste/ /gong ma la ni mngon du phyogs/ /gang</text></item>
<item><p>230b.6</p><section></section><text>gis mtshan ma med pa la/ /mchog tu gzhol ba'i gang zag gis/ /gcig gis sbyor bas yang dag 'byung / /dpa' bos byang chub shing drung du/ /mnyam la gnas par gyur pa la/ /'od gsal lung bstan gleng gzhi yin/ /de bas 'od gsal mngon du bya/ /zhes pa ni bar</text></item>
<item><p>230b.7</p><section></section><text>skabs [(]gyi [,]kyi [)]tshigs su bcad pa'o/ /de ltar 'od gsal ba rgyas par bstan nas/ da ni zung du 'jug pa bstan par bya ste/ de la zung du 'jug pa'i ngo bo 'ang gang yin zhe na/ gnyis med ye shes gang yin pa/ /zung du 'jug pa'i ngo bo'o/ /zhes pa gang rtog pa'i rnam pa thams cad dang</text></item>
<item><p>231a.1</p><section></section><text>bral ba'i ye shes de ni zung du 'jug pa'i ngo bo'o/ /'di la'ang ci'i phyir zung du 'jug pa zhes bya zhe na/ gnyis su med phyir mi gnas phyir/ /gnyis dang bral phyir gnyis dmigs phyir/ /zung 'jug ces ni bshad pa yin/ /zhes pa gnyis su med pa'i phyir dang / </text></item>
<item><p>231a.2</p><section></section><text>gnyis su mi gnas pa'i phyir dang / gnyis dang bral ba'i phyir dang / gnyis la dus gcig tu dmigs pa'i phyir zung du 'jug pa'o/ /'di'i dbye ba'ang du zhig ce na/ slob pa dang ni mi slob pas/ /zung du 'jug pa gnyis su shes/ /zhes pa gang la slob pa de ni slob pa'i zung du 'jug pa'o/ / </text></item>
<item><p>231a.3</p><section></section><text>slob pa'i 'bras bu yongs su rdzogs pa 'di ni mi slob pa'i zung 'jug go/ /rnam grangs kyang gang yin zhes bshad pa/ mi slob pa dang mthar phyin dang / /zung 'jug gnyis med rnam grangs so/ /zhes pa ni mi slob pa'i dbang du byas pa'o/ /chos du dang ldan zhe na/ ting 'dzin yin dang</text></item>
<item><p>231a.4</p><section></section><text>gnyis la dmigs/ /skad cig dmigs dang thogs pa med/ /ces pa rnam pa bzhi po 'di dang ldan pa ni zung du 'jug pa'o/ /gzhan la thal 'gyur sel ba ni/ /'di yis 'grub kyis gzhan du min/ /zhes pa ni gzhan sel ba'o/ /'o na zung du 'jug pa zhes bya ba'i rgyu'ang gang</text></item>
<item><p>231a.5</p><section></section><text>yin zhe na/ 'od gsal ba dang rnam pa gnyis/ /slob pa'i zung du 'jug pa'i rgyu/ /zhes pa 'od gsal ba dang / shes rab dang ting nge 'dzin ni slob pa'i zung du 'jug pa'i rgyu'o/ /'o na mi slob pa'i zung du 'jug pa'i rgyu'ang gang yin zhe na/ /byang chub sems dang snying rje dang / /smon lam</text></item>
<item><p>231a.6</p><section></section><text>dang ni de yi rgyu/ /zhes pa sems can la phan gdags pa'i bsam pa dang / snying rje dang sems can gyi don la dmigs pa'i smon lam 'di ni mi slob pa'i dbang du byas pa'o/ /'di la'ang ci'i phyir rgyu zhe na/ gang zhig yod na gang 'byung ba de ni de'i rgyu'o/ /dus kyang gang gi tshe 'byung zhe na/ </text></item>
<item><p>231a.7</p><section></section><text>'od gsal ba ni mthar phyin pa/ /de tshe zung 'jug bsgom par bya/ /zhes pa gang gi tshe 'od gsal ba mthar phyin pa de'i tshe zung du 'jug pa bsgom par bya'o zhes bya bar dgongs so/ /sngon du 'gro ba'ang gang yin zhe na/ rim pa bzhi ni sngon song nas/ /gang zhig 'di la gnas par bya/ /zhes</text></item>
<item><p>231b.1</p><section></section><text>pa go sla'o/ /de ltar lam dngos bshad nas/ da ni de'i grogs spyod pa bstan par bya ste/ de bshad pa/ spyod pa dag gi sbyor ba la/ /ngo bo dang ni rnam dbye dang / /nges pa'i tshig dang rnam grangs dang / /rgyu dang dus dang gnas dang grogs/ /zhes pa la sogs pa bshad pa la/ khyad par 'dod yon lnga la spyod/ /ces pa khyad</text></item>
<item><p>231b.2</p><section></section><text>par can gyi sems kyis zin pa'i yon tan lnga la spyod pa 'di ni rang gi ngo bo'o/ /dus dang bya ba bsam pa la/ /ltos pa'i dbang du spyod pa dgu/ /zhes pa 'di ni dus kyi khyad par la ltos pa'i spyod pa gsum mo/ /bya ba dang bsam pa la'ang de bzhin no/ /gsum po nyid gang zhe na/ spros</text></item>
<item><p>231b.3</p><section></section><text>pa dang bcas pa dang / spros pa med pa dang / shin tu spros pa med pa'o/ /'di la ci'i phyir zhe na/ tshig dang spyad du yod phyir te/ /zhes pa go sla'o/ /spyod dang kun rdzob la sogs pa'i rgyu ni bshad zin to/ /dus gang gi tshe bya zhe na/ bsam gtan las su rung ba'i tshe/ /spyod pa dag</text></item>
<item><p>231b.4</p><section></section><text>ni spyad par bya/ /zhes pa rlung la dbang thob pa/ byang chub sems dbab pa dang bzlog pa shes pa dang / rig ma rtog pa'i sbyor ba la mkhas pa 'di'i tshe'o/ /gnas gang du zhe na/ sa phug rim pa gsum pa ru/ /yang dag spyod pa spyad par bya/ /zhes pa spyod pa'i dbang du sa</text></item>
<item><p>231b.5</p><section></section><text>phug gi rim pa gsum par spyod pa bya'o zhe'o/ /dge ba gang yin 'di yi grogs/ /zhes pa dad pa la sogs pa mtshungs par ldan pa dang / ngo bo nyid la sogs pa'i sbyor bas 'di'i grogs su'o/ /gang gis gang zhig gang las grol byed pa/ /de yi rigs can dbang du byas pa'o/ / </text></item>
<item><p>231b.6</p><section></section><text>gang zhig gis ni spyod pa lhur len dang / /spyod pa grogs tsam dbang du bstan pa yin/ /zhes pa ni bar skabs kyi tshigs su bcad pa'o/ /gzhan yang 'bras bu zhes bya ba gang zhig ce na/ thun mong mchog gi 'bras bu'o/ /zhes pa gang zhig gis gang thob par bya ba de ni 'bras</text></item>
<item><p>231b.7</p><section></section><text>bu'o/ /gang yin zhe na/ thun mong dang mchog gi dngos grub ces bya'o/ /la la dag na re/ rgyu dang thabs dang 'bras bu dang / /rnam pa gsum po 'di kho na/ /zhes pa ni/ rgyu ni theg pa chen po'i rigs can no/ /thabs ni rnam pa gnyis so/ /'bras bu ni sku dang ye shes</text></item>
<item><p>232a.1</p><section></section><text>so/ /gzhan yang / rgyu dang thabs dang 'bras bu spang bya dang / /go rims grangs nges rnam pa drug kho na/ /zhes pa ni/ spang bya ni nyon mongs pa dang shes bya'i sgrib pa'o/ /grangs nges pa ni dngos po'am bsam pa'i dbang du'o/ /go rims ni thob bya'i dbang du</text></item>
<item><p>232a.2</p><section></section><text>ste 'di ltar drug kho na'o/ /gzhan yang / ming dang dgos pa byed pa'o/ /tshad de rnam pa bzhi kho na'o/ /zhes pa la ming ni gsang ba 'dus pa'o/ /dgos pa skye bo 'dod chags can la sogs pa 'dul ba dang dngos grub gnyis thob pa'o/ /byed pa po ni drug pa rdo rje 'chang chen po'o/ / </text></item>
<item><p>232a.3</p><section></section><text>tshad ni le'u bcu bdun dang / dum bu bcu bdun dang / rim pa drug gam lnga'o// //yang na smin pa dang grol ba'i rim pa'o/ /yang na/ dkyil 'khor sgrub pa dbang dag dang / /dam tshig phrin las 'bras bu'o/ /zhes pa rdul tshon la sogs pa'i dkyil 'khor dang / sgrub pa zhes</text></item>
<item><p>232a.4</p><section></section><text>bya ba yan lag bzhi grogs dang bcas pa 'am/ sbyor ba'i yan lag drug grogs dang bcas pa'o/ /dbang ni bum pa la sogs pa bzhi'o/ /dam tshig ni gzhi dang spyi dang khyad par gyi gsum mo/ /phrin las ni zhi ba la sogs pa'o/ /thob pa'i 'bras bu ni dngos grub rnam pa</text></item>
<item><p>232a.5</p><section></section><text>gnyis so/ /khongs su rten gyi gang zag bstan pa ste/ /rnam pa bdun kho na'o/ /de ltar rtsa ba'i don phyin ci ma log par bstan to// //gang zhig mun pa 'dra ba'i sgron byed log rtog dra ba gcod/ /nyon mongs kun bral rtag tu dge ba'i chos kyis brgyan / /sems can ma lus /nyon mongs</text></item>
<item><p>232a.6</p><section></section><text>nyam thag gnas nas 'dren/ /dam pa klu zhes de la rtag tu dang bas phyag 'tshal lo/ /kun gyis bstod cing nyon mongs skye ba'i bdag po'i rkyen ma yin/ /rgyal ba yis ni sa rab dga' ba'i bdag /ces lung bstan te/ dam pa'i mchog gyur rgyal ba gnyis par 'jig rten </text></item>
<item><p>232a.7</p><section></section><text>grags/ /nyon mongs skyon bral klu sgrub mchog la phyag 'tshal lo/ /zla grags nyon mongs log rtog thams cad gcod byed pa/ /smra mchog ral gri lta bu'i mnga' brnyes bdag po ste/ /rgyal bas lung bstan kun gyi snod gyur dam pa la/ /rab tu dang bas rtag tu phyag 'tshal bde phyag</text></item>
<item><p>232b.1</p><section></section><text>'tshal / /dbu ma chen po nam mkha' dri med bzhin du mngon gyur nas/ /thugs rje'i nyi ma'i 'od kyis sems can kun la phan byed cing / /yon tan 'od kyis bde thob dbugs phyung dri med dga' ba'i mchog /dbu ma'i don la thogs med de la rtag tu phyag 'tshal lo/ /tshe yi dbang thob yun</text></item>
<item><p>232b.2</p><section></section><text>rings dus na gnas pa'i mthu brnyes shing / /snying rje'i stobs kyis dbang po mig sogs phongs pa med gtong ba/ /nyon mongs skyon bral sangs rgyas byang chub sems dpa' yi/ /spyod pa rlabs chen dag la dang bas phyag 'tshal lo/ /byang chub sems kyi bde ba mchog la rab tu</text></item>
<item><p>232b.3</p><section></section><text>gnas gyur cing / /rgyal ba dri med blta bas mi ngoms sku la mnga' mdzad nas/ /rgyal ba de dag kun gyis lung bstan ma lus thob gyur nas/ /bde chen sar gnas dngos grub kun bdag klu la phyag 'tshal lo/ /bdag gis rtag tu dam pa'i don rtog med cing nyon mongs klung chen na/ / </text></item>
<item><p>232b.4</p><section></section><text>'khor ba'i rgya mtsho ma rgal phyir ni ma rig 'thoms gyur pas/ /shes rab zhan phyir brtsam par mi rigs gyur kyang blo dman la/ /phan phyir brtsams la nyes gyur 'gal ba ci mchis bzod par gsol/ /bdag gis 'di la dge ba'i rtsa ba ci thob pa/ /des ni 'jig rten khams</text></item>
<item><p>232b.5</p><section></section><text>'dir sems can thams cad la/ /dam pas mdzad pa'i bka' 'di rtag tu yun ring gnas gyur cing / /'di la brten nas kun gyis bla med 'bras bu thob par shog /dpal gsang ba 'dus pa'i mngon par rtogs pa'i rgyan gyi 'grel pa slob dpon zla ba grags pas mdzad pa</text></item>
<item><p>232b.6</p><section></section><text>rdzogs so/[ ]@##/ /rgya gar skad du/ yug ga ta nan d+ha pra kA sha nA ma She ka pra kri ya/ bod skad du/ zung du 'jug pa gsal ba zhes bya ba'i dbang gi bya ba/ 'phags pa 'jam dpal gzhon nur gyur pa la phyag 'tshal lo/ /kun du stong pa'i ngo bo nyid/ /rdo rje sems</text></item>
<item><p>232b.7</p><section></section><text>dpa' la btud de/ /'phags pa klu sgrub kyis mdzad pa'i/ /dbang gi cho ga gsal bar bshad/ /de la 'di yi rim pa ni/ /tshes dang rgyu skar sogs dga'i tshe/ /slob mas thal sbyar btud pa yis/ /sdig pa thams cad bshags bya ste/ /skyabs gsum gzung ba nyid du bya/ /byang</text></item>
<item><p>233a.1</p><section></section><text>chub sems ni legs bstan te/ /dge bsnyen sdom pa nyid dang yang / /byang chub sems dpa'i sdom pa dang / /de nas gso sbyong nyid kyang blang / /'di yi rjes mthun rim pa yang / /rdo rje slob dpon tshul dam par/ /bsten te 'dir ni [(]gzhungs [,]gzhung [)]mangs</text></item>
<item><p>233a.2</p><section></section><text>pas/ /'jigs pa'i phyir ni ma bris so/ /de ltar byas nas bla ma la/ /bdag la dbang bskur stsol zhes gsol/ de la dbang gi mdor bya ba'am/ dpal 'dus phyi ma ji bzhin te/ /dbang ni rnam gsum tha dad du/ /rgyu 'di ru ni rab tu brtag /dang po bum pa'i dbang bskur</text></item>
<item><p>233a.3</p><section></section><text>te/ /gnyis pa la ni gsang ba'i dbang / /gsum par shes rab ye shes te/ /bzhi pa de yang de bzhin no/ /de la phreng ba dang / chu dang / rdzogs pa'i sangs rgyas dang / rdo rje dang / dril bu dang / me long dang / ming dang / slob dpon gyi dbang bskur ba rnams ni bum pa'i dbang ste dang</text></item>
<item><p>233a.4</p><section></section><text>po'o/ /kun rdzob kyi byang chub kyi sems sbyin pa ni gsang ba'i dbang ste gnyis pa'o/ /rang byin gyis brlab pa mtshon pa'i phyir shes rab mtshon pa ni shes rab ye shes kyi dbang ste gsum pa'o/ /'phags pa klu sgrub kyi zhal snga nas kyis bdag byin gyis brlab pa'i rim par phreng ba dang / chu</text></item>
<item><p>233a.5</p><section></section><text>dang / rdzogs pa'i sangs rgyas dang / rdo rje dang / dril bu dang / me long dang / ming dang / slob dpon dang / rjes su gnang ba ste 'di rnams dang lhan cig gsang ba'i dbang thob nas/ bdag byin gyis brlab pa nye bar bstan pa'i phyir/ gsum pa shes rab ye shes blang bar bya'o/ /'od gsal</text></item>
<item><p>233a.6</p><section></section><text>ba mtshon par bya ba'i phyir slar yang shes rab de nyid gtad pa'i shes rab ye shes ni bzhi pa'o/ /de dag nyid slob dpon gyis slar yang mngon par byang chub pa'i rim par/ byang chub sems ni rab 'bad pas/ /bum pa la sogs su gzhag ste/ /bla mas slob ma mchog la dbang / / </text></item>
<item><p>233a.7</p><section></section><text>mtshan mo phyed nas brtse bas sbyin/ /zhes gsungs so/ /dbang bskur ba 'di rnams kyang dkyil 'khor du bcug la sbyin par bya ste/ rdo rje slob dpon gyi tshul dam pa'i dkyil 'khor cho ga'i rim pas rdul tshon gyi dkyil 'khor ram bris sku la sogs pa yang rung ste/ slob dpon snying</text></item>
<item><p>233b.1</p><section></section><text>rje dang ldan pas slob ma dam pa gzhug par 'dod pas ting nge 'dzin gsum la gnas te phyi 'phred kyi dus su bum pa lhag par gnas par bya'o/ /de la gser ram yang na dngul/ /zangs sam 'jim pa'i ngo bo'ang rung / /ji ltar rnyed pa'i bum pa zhig /blangs te brtul zhugs can</text></item>
<item><p>233b.2</p><section></section><text>gyis gzhag /bum pa de dag nang nas ni/ /rnam rgyal mtshan nyid ldan par bya/ /sor mo brgyad kyi tshad kyis ni/ /mgrin pa mtho zhing rnam par mdzes/ /sor mo gnyis kyis mchu 'phyang ba/ /lto ba'i rgyar ni sor lnga'o/ /gal te de las tshad gzhan na/ /yon bdag dge bar 'gyur</text></item>
<item><p>233b.3</p><section></section><text>ma yin/ /nag po rnam par spangs pa dang / /rtsa ba dor zhing ma 'byar ba/ /bu ga rnam par spangs pa dang / /de bzhin gshegs pa med pa gzung / /baM gyi yi ge las byung ba/ /rin chen rnam pa cher 'bar ba'o/ /gzhan pa rnams la nges med de/ /ji ltar mdzes pa rab tu</text></item>
<item><p>233b.4</p><section></section><text>brtag /rdul tshon la ni lha grangs sam/ /yang na bum pa lnga brgyad dgu/ /de skad du yang / sangs rgyas thams cad kyi dam tshig rab tu gnas pa'i rgyud las/ bum pa lnga'am yang na brgyad dgu ste/ /tsan+dan sogs kyis mngon par byugs nas ni/ /sna tshogs dri yi chu</text></item>
<item><p>233b.5</p><section></section><text>yis gtams pa la/ /zlum por byas te mngon par bsngags par bya/ /zhes gsungs pas so/ /bris sku'i dkyil 'khor la ni bum pa gcig nyid yongs su gzung ste/ de'i gdong la nyi ma'i dkyil 'khor gyi steng du mi bskyod pa'i rigs kyi bdag po rdo rje bri bar bya'o/ /de</text></item>
<item><p>233b.6</p><section></section><text>bzhin du ngos bzhi po rnams su zla ba'i dkyil 'khor gyi steng du 'khor lo dang / rin po che'i steng du rin po che dang / pad+ma dmar po'i steng du pad+ma dmar po dang / sna tshogs rdo rje'i steng du ral gri rnams so/ /yang na bgegs dgra la nyi ma'i dkyil 'khor gyi steng du sna tshogs rdo rje bri bar bya'o/ / </text></item>
<item><p>233b.7</p><section></section><text>bum pa lnga'am brgyad dam dgu po rnams la go rims bzhin du dkyil 'khor gyi cho gar bshad pa'i mtshan nyid kyis mtshan par bya'o/ /byi ru dang ni dngul dang gser/ /pad+ma rA ga nya phyis skyes/ /bsngags pa'i rin chen rnam pa lnga/ /bum pa'i lto bar rab tu gzhug /nas gro ma</text></item>
<item><p>234a.1</p><section></section><text>sha'i sran ma dang / /de bzhin til dang mud+ga rnams/ /so ba lnga por bsngags pa ste/ /bum pa'i lto bar gzhug par bya/ br-i ha ti dang tsher ma byed/ /gzhan gyi mi thub lhar bcas pa/ /ut+pal sdong bu rtsa ba yi/ /sman lnga rab tu gzhug par bya/ /a mra u dum wa ra dang / </text></item>
<item><p>234a.2</p><section></section><text>mya ngan 'tshang dang a shwad+tha/ /de bzhin klu skyes lo 'dab lngas/ /bum pa rnams kyi khams mdzes pa'o/ /bum pa rnams kyi mgrin pa ni/ /che zhing dkar ba'i ras kyis dkri/ /cho ga khas pas mgul bcings te/ /mdzes shing dkar ba'i srad bu dgod/ /de rjes cho ga bzhin du rnal</text></item>
<item><p>234a.3</p><section></section><text>'byor pas/ /bsrung ba'i 'khor lor gnas te gtor ma sbyin/ /ye shes 'khor lo spyan drangs te/ /bsang gtor la sogs dbul bar bya/ /dgug cing gzhug par bya ba dang / /de bzhin bcing dang mnyes par bya/ /dzaHhUM baM hoH'i sgra brjod de/ /mtshan ma'i nang du yongs su gzhug /bum</text></item>
<item><p>234a.4</p><section></section><text>par gnas pa'i rdza phor gyi/ /steng du rdo rje gzhag par bya/ /me tog phreng ba yang dag ldan/ /mnyam par gzhag ste gsang sngags bzla/ /me tog phreng ba dang bcas pa'i/ /mtha' mar dril bu gzung bar bya/ /gtsug tor rnam rgyal zhes bya ba 'am/ /yang na phyir bzlog blo gros bzang / / </text></item>
<item><p>234a.5</p><section></section><text>rang gi lhag pa'i lha yang rung / /brgya rtsa brgyad yin de bzhin du/ /las kun byed pa'i sngags kyis kyang / /bum pa lhag par gnas par bya/ /de skad du yang bcom ldan 'das kyis sangs rgyas thams cad kyi dam tshig rab tu gnas pa'i rgyud las/ gtsug tor rnam rgyal zhes</text></item>
<item><p>234a.6</p><section></section><text>bya ba'am/ /yang na phyir bzlog pa yang rung / /dge zhing zhi bar byed pa'i sngags/ /khrus kyi don du mngon par bsngags/ /zhes gsungs so/ /'di ni bum pa lhag par gnas pa'i cho ga'o/ /de'i rjes su/ slob ma dad ldan blo gros can/ /don du gnyer zhing rigs las byung / /nga rgyal</text></item>
<item><p>234a.7</p><section></section><text>med cing 'dod bral ba/ /sngags kyi skal bar ldan rnams la/ /lag tu me tog phreng gtad de/ /pus mo'i lha nga btsugs nas su/ /dkyil 'khor mngon du byas nas kyang / /snga ma bzhin du lhag gnas bya/ /gsol ba gdab pa byas nas kyang / /legs par bshad pa nyan du gzhug// </text></item>
<item><p>234b.1</p><section></section><text>slob dpon sbyor ba rab mkhas pas/ /tshigs su bcad pa bshad par bya/ /de la 'dis gsol ba gdab ste/ mA ma kI dang rab sbyor ba'i/ /dga' chen khyod bdag ston ba ste/ /byang chub chen po'i tshul bstan pa/ /mgon po chen po bdag 'tshal lo/ /dam tshig de nyid bdag la</text></item>
<item><p>234b.2</p><section></section><text>gsol/ /byang chub sems kyang bdag la gsol/ /sangs rgyas chos dang dge 'dun te/ /skyabs gsum dag kyang bdag la gsol/ /thar pa chen po'i grong mchog tu/ /mgon po bdag ni gzhug tu gsol/ /de skad gsol te slob ma la/ /legs bshad 'di ni brjod</text></item>
<item><p>234b.3</p><section></section><text>par bya/ /sngags kyi dngos grub don gnyer gang / /dkyil 'khor 'dir ni gzhug bya ste/ /bsod nams 'dod pas de las gzhan/ /gzhan dag 'jig rten pha rol gnyer/ /dad pa chen po ldan bya ste/ /'jig rten pha rol don gnyer na/ /blo ldan dkyil 'khor gzhug bya</text></item>
<item><p>234b.4</p><section></section><text>ste/ /'di yis 'bras bu 'dod mi bya/ /gal te 'di la dmigs gyur na/ /'jig rten pha rol 'byung ma yin/ /'jig rten pha rol don gnyer ba'i/ /mi la 'di 'bras ma lus 'grub/ /ces brjod la de'i rjes su/ /sngags pas mi bskyod sbyor ldan pas/ /ting 'dzin sems</text></item>
<item><p>234b.5</p><section></section><text>dpa'i 'od zer gyis/ /slob ma bkug ste de nyid la/ /blo gros ldan pas bcug nas ni/ /rdo rje'i lam nas phyung nas su/ /lha mo'i pad nang byang sems kyi/ /zhu ba yis ni dbang bskur te/ /shar gyi sgo ru'ang gzhag par bya/ /slob ma thams cad phyogs pa la/ /slob ma gcig</text></item>
<item><p>234b.6</p><section></section><text>ni gtsor byas te/ /rdo rje slob dpon mkhas pa yis/ /slar yang tshig 'di bsgrag par bya/ /bu tshur theg pa chen po la/ /khyed ni tshul chen snod yin te/ /gsang sngags spyod tshul cho ga ni/ /khyod la yang dag bshad par bya/ /dus gsum du ni legs 'byung ba'i/ /sku gsung</text></item>
<item><p>234b.7</p><section></section><text>thugs kyi rdo rje can/ /sangs rgyas ye shes mnyam med pa/ /rdo rje sngags kyi stobs kyis thob/ /sngags kyi sbyor ba mnyam med pa/ /dregs pa chen po bdud kyi sde/ /stobs chen dag kyang de yis bcom/ /shAkya seng ge mchog la sogs/ /'jig rten mthun par gshegs</text></item>
<item><p>235a.1</p><section></section><text>nas kyang / /'khor lo bskor nas mya ngan 'das/ /de bas kun mkhyen thob bya'i phyir/ /bu yis blo gros 'di gyis shig /de nas blo gros ldan pa yis/ /byang chub sems sogs slob ma la/ /de tshe rim pa 'di nyid ni/ /lan gsum brjod de sbyin par bya/ / </text></item>
<item><p>235a.2</p><section></section><text>sangs rgyas byang chub sems dpa' kun/ /bdag la dgongs par mdzad du gsol/ /bdag ming 'di zhes bya ba ni/ /dus 'di nas ni bzung nas ni/ /byang chub snying por mchis kyi bar/ /ji ltar dus gsum mgon po rnams/ /byang chub tu ni nges mdzad pa'i/ /byang chub sems ni bla na</text></item>
<item><p>235a.3</p><section></section><text>med/ /dam pa bdag gis bskyed par bgyi/ /tshul khrims kyi ni bslab pa dang / /dge ba'i chos ni sdud pa dang / /sems can don byed tshul khrims gsum/ /so sor brtan por bdag gis gzung / /sangs rgyas chos dang dge 'dun te/ /bla na med pa'i dkon mchog gsum/ / </text></item>
<item><p>235a.4</p><section></section><text>sangs rgyas rnal 'byor las skyes pa'i/ /sdom pa deng nas bdag gis gzung / /rdo rje rigs mchog chen po yi/ /rdo rje dril bu phyag rgya yang / /yang dag nyid du gzung bar bgyi/ /slob dpon dag kyang gzung bar bgyi/ /rin chen rigs mchog chen po yi/ /dam tshig yid du 'ong ba</text></item>
<item><p>235a.5</p><section></section><text>la/ /nyin re zhing ni dus drug tu/ /zang zing mi 'jigs dam chos dang / /byams pa rin chen rigs mchog gi /sbyin pa rnam bzhi rtag tu sbyin/ /byang chub chen po las byung ba'i/ /pad+ma'i rigs chen dag pa la/ /phyi nang gsang ba theg pa gsum/ /dam chos so sor gzung bar</text></item>
<item><p>235a.6</p><section></section><text>bgyi/ /las kyi rigs mchog chen po la/ /sdom pa thams cad ldan par ni/ /yang dag nyid du so sor gzung / /mchod pa'i las ni ci nus bgyi/ /byang chub sems ni bla na med/ /dam pa bdag gis bskyed par bgyi/ /sems can kun gyi don gyi phyir/ /bdag gis sdom pa ma</text></item>
<item><p>235a.7</p><section></section><text>lus gzung / /ma bsgral ba rnams bdag gis bsgral/ /ma grol ba ni bdag gis dgrol/ /dbugs ma phyin pa dbugs dbyung zhing / /sems can mya ngan 'das la dgod/ /ces so/ /de nas big+h+nA kr-i ta ces bya ba'i sngags kyis bsrungs la/ /de rnams kyis mgo bo dang / </text></item>
<item><p>235b.1</p><section></section><text>mgrin pa dang / snying ga'i phyogs su gnas pa'i 'khor lo dkar po dang / pad+ma dmar po dang / rdo rje nag po rnams kyi dbus su oM AHhUM zhes bya ba'i yi ge bsgom par bya'o/ /de las langs te slob dpon gyis de'i mgo bo dang / mgrin pa dang / snying ga'i phyogs su rdo rje yongs</text></item>
<item><p>235b.2</p><section></section><text>su gtugs te/ oM AHhUM zhes brjod la spyi bor me tog dang mdun du bdug spos dang mar me'o/ /snying gar dri yis byug par bya'o/ /de'i rjes la chu ru sor mo bcu gnyis la 'o ma can gyi shing las byung ba/ ma gas rtse mo me tog bzang / /sar pa sngags 'dis bza' bar bya/ / </text></item>
<item><p>235b.3</p><section></section><text>oM badzra sa hAH/ dang por byang du mngon phyogs la/ /sa la bgegs dgras mngon bsngags nas/ /ba lang ko lpags tsam byugs te/ /de nas so shing rma med par/ /zos te phyi nas dor bar bya/ /bla mas phyogs kyi cha dbye bas/ /zhi la sogs pa rjes su bstan/ /gal te</text></item>
<item><p>235b.4</p><section></section><text>de ni steng phyogs te/ /gnas na rig 'dzin 'grub par 'gyur/ /de la bla mas yang dag bstan/ /gal te mngon par phyogs lhung na/ /mchog 'grub par ni shes par bya/ /so shing dor ba brgya lam na/ /gal te thur du bltas lhung na/ de ni nges par sa 'og gi /dngos grub</text></item>
<item><p>235b.5</p><section></section><text>'byung la brtag mi dgos/ /de nas baM gyi yi ge las byung ba'i chus sngags 'dis 'thor 'thung bya ste/ oM hrIHsu bi shud+d+ha d+harmAHsarba pA pa nish+tsA s+ya bi sho d+ha ya sarba bi ka wAn a pa na ya hUM/ de nas ku sha kha ba can/ /nyes pa spangs pa blangs nas su/ /mal stan dang ni sngas</text></item>
<item><p>235b.6</p><section></section><text>kyi phyir/ /slob ma la ni sngags 'dis sbyin/ /oM badzra tik+Sh+Na baM/ bu mos bkal ba'i skud pa ni/ /gsum sgril mdud pa gsum pa la/ /sngags 'dis mngon par bsngags nas su/ /rang gi dpung pa g.yas par bcing / /oM bud+d+ha mai trir rak+Sha rak+Sha sarban sa hA/ de nas de</text></item>
<item><p>235b.7</p><section></section><text>yi snying ga mgrin/ /mgo la rim bzhin bla ma yis/ /rdo rje chu skyes 'khor lo rnams/ /yi ge gsum las byung ba bsgom/ /slar yang yi ge gsum bzlas pa'i/ /dri yi chu ni legs sbyangs pa/ /de nyid rig pas sngags 'di yis/ /sdig pa sbyang phyir blud par bya/ /oM</text></item>
<item><p>236a.1</p><section></section><text>hrIHtashud+d+ha d+ha rmAHsarba pA pa ni sh+tsA s+ya bi shud+ha sarba bi ka lpAn a pa na ya hUM/ de nas de nyid rig pa yis/ /de nyid don ni dran pa dang / /sems kyi g.yeng ba zhi bya'i phyir/ /slob ma la ni dam chos bshad/ /'jig rten du ni kun mkhyen dag /u du m+WA ra'i me</text></item>
<item><p>236a.2</p><section></section><text>tog ltar/ /brgya lam na ni res 'ga' zhig /'byung 'gyur yang ni mi 'byung ngo / /gsang sngags spyod pa'i tshul 'byung ba/ /de bas kyang ni dkon pa ste/ /gang gis mnyam med sems can don/ /mya ngan mi 'da' byed par nus/ /sangs rgyas rnams kyi chos bstan</text></item>
<item><p>236a.3</p><section></section><text>pa/ /bden pa gnyis la yang dag brten/ /'jig rten kun rdzob bden pa dang / /dam pa'i don gyi bden pa'o/ /zab cing rgya che zhes bshad pa/ /rnam par rtog med zab pa ste/ /rgya che sangs rgyas rnams kyi sku/ /'di ni bden pa gnyis su bshad/ /kun rdzob dang</text></item>
<item><p>236a.4</p><section></section><text>ni dam pa'i don/ /phye ste so sor shes nas su/ /de nas gcig tu 'dres byas pa'i/ /zag med go 'phang bsgom par bya/ /bskal pa bye ba du ma ru/ /sngon du sdig pa byas pa gang / /dkyil 'khor 'di 'dra mthong ma thag /de dag thams cad zad par 'gyur/ /gang gis</text></item>
<item><p>236a.5</p><section></section><text>spyod pa'i mchog 'di la/ /blo gros shin tu dri med na/ /sdug bsngal thams cad 'byung ba yi/ /ngan 'gro de yis gcod par 'gyur/ /bdag nyid chen po khyed rnams kyis/ /rnyed pa bla med de ring rnyed/ /gang phyir rgyal ba sras bcas pas/ /bstan pa 'di la khyed rnams</text></item>
<item><p>236a.6</p><section></section><text>kun/ /yongs su bzung ste skye bzhin par/ /bdag nyid chen po khyed gnas te/ /gang gis khyed rnams theg chen du/ /sang ni rab tu skye 'gyur ba/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams der ni dong bas na/ /de bzhin gshegs</text></item>
<item><p>236a.7</p><section></section><text>pa rnams su 'gyur/ /de ltar yang dag bstan byas nas/ /ku sha bkram la nyal du gzhug /mtshan ma mthong ba gang yin pa/ /de kun snga dro nga la smros/ /'di ni slob ma lhag par gnas pa'i cho ga'o// //snga dro dge mi dge thos te/ /dge bar gyur na dga' ba</text></item>
<item><p>236b.1</p><section></section><text>spel/ /rmi lam dge ba ma yin pa/ /bdag med bshad de rnam par sbyang / /de nas slob dpon rang gi lhag pa'i lha'i nga rgyal dang ldan pas gtor ma byin la big+h+nA n+ta kr-i ta ces bya ba'i sngags kyis slob ma bsrungs te/ ras ris la sogs pa dkyil 'khor la bgegs nye bar zhi ba'i don</text></item>
<item><p>236b.2</p><section></section><text>du rgya chen po'i mchod pa rnams kyis mchod la/ rang nyid dkyil 'khor du 'jug pa'i cho gas zhugs te/ 'chad par 'gyur ba'i phreng ba dang / chu la sogs pa'i dbang bskur ba rnams bcom ldan 'das dkyil 'khor gyi bdag po las blang bar bya'o/ /de nas slob ma gzhug don du/ / </text></item>
<item><p>236b.3</p><section></section><text>rang nyid kyis ni thal sbyar te/ /bden pa'i byin rlabs sngon 'gro bas/ /'khor lo che la mkhyen par gsol/ /'od gsal ba las yang dag byung / /rdo rje sems dpa' bde chen po/ /gzugs brnyan gyis ni dpe yang ste/ /dkyil 'khor yang ni de dang mtshungs/ /bden pa 'di</text></item>
<item><p>236b.4</p><section></section><text>yis slob ma rnams/ /thugs kyi dkyil 'khor dag tu gzhug /'khor lo rdzu 'phrul ma lus pa/ /mthong na sdig pa mtha' dag spong / /de bzhin gshegs pa kun gyi gnas/ /rdo rje ye shes sgrub byed pa/ /snying po'i dkyil 'khor 'di ru ni/ /bdag gis slob ma gzhug</text></item>
<item><p>236b.5</p><section></section><text>par bgyi/ /chos kyi dbyings kyi byin rlabs dang / /dam tshig dran par byas pa las/ /zhugs pas de bzhin gshegs pa kun/ /phun sum tshogs pa thams cad gsol/ slob ma shar sgor bkug nas kyang / /bum pa'i chu yis bkang nas su/ /gdong dar blangs te sngags</text></item>
<item><p>236b.6</p><section></section><text>'di yis/ /de la bcing ba nyid du bya/ /oM tsak+Shur ban+d+ha ba ra mA na ye hUM/ oM pra bi sha b+ha ga wAn ma hA su kha mo k+Sha su raM sarba si d+d+hi su khaM pra daM pa ra ma su khaM ud+d+ha ma sid+d+h+ya dzaHhUM baM hoHpra sid+d+h+ya swa/ /phyi rol yol bas g.yogs pa la/ /slob ma yis ni yon phul te/ /bla mas rab tu dang</text></item>
<item><p>236b.7</p><section></section><text>sems kyis/ /rtag pa'i gzugs su rnam par bsam/ /de la AHkhaM bI ra hUM sngags kyis/ /me tog phreng ba rab bzang po/ /gus pas me tog dor don du/ /'bad pas blo ldan 'dzin du gzhug /de nas slob ma bzang po la/ /khyod su ci la dga' zhes dri/ /slob ma</text></item>
<item><p>237a.1</p><section></section><text>yis kyang de rjes su/ /skal bzang bdag yin bde chen la'o/ /zhes smras slob mas thal sbyar te/ /mnyam pa'i rkang pas gnas pa la/ /tshigs su bcad pa 'di brjod pas/ /byang chub sems ni slar yang sbyin/ /dkon mchog gsum la bdag skyabs</text></item>
<item><p>237a.2</p><section></section><text>mchi/ /sdig pa thams cad so sor bshags/ /'gro ba'i dge la rjes yi rang / /sangs rgyas byang chub yid kyis gzung / /de nas slob ma de nyid ni/ /sngon du mi bskyod par mos te/ /rdo rje thal sbyar dge ba yis/ /lag pa brkyang ste gsang sngags 'di/ /brjod de rab tu</text></item>
<item><p>237a.3</p><section></section><text>'dud par bya/ /oM sarba ta thA ga ta pU dzo pas+tha nA ya At+ma nAM nir+yA ta yA mi/ sarba ta thA ga ta badzra sa twa a d+hi tiSh+Tha swa mAM/ rin chen 'byung bar bas ma nas ni/ /slar yang thal mo snying gar dgug /gsang sngags 'di ni 'don pa yis/ /sngags las 'dud pa byed du gzhug /oM sarba</text></item>
<item><p>237a.4</p><section></section><text>ta thA ga ta pU dza a b+hi She kA ya At+ma nAM ni r+yA ta yA mi/ sarba ta thA ga ta badzra rat+na aM b+hi Shiny+tsa mAM/ de nas 'od dpag med bsams te/ /thal mo dpral bar sbyar nas su/ /sngags brjod bla mas slob ma ni/ /phyag 'tshal gsum pa byed du gzhug /oM sarba ta thA ga ta pU dzA brtA na</text></item>
<item><p>237a.5</p><section></section><text>ya At+ma nAM ni r+yA ta yA mi/ sarba ta thA ga ta badzra d+ha rmA pra brta ya maM/ de nas don yod bsam pa yis/ /btud de snying gar thal sbyar te/ /blo dang ldan pas gsang sngags 'dis/ /phyag 'tshal bzhi pa byed du gzhug /oM sarba ta thA ga ta pU dza karma Na At+ma nAM ni r+yA ta yA mi/ /sarba ta thA</text></item>
<item><p>237a.6</p><section></section><text>ga ta badzra karma ku ru mAM/ /sems ma rdo rje bsdams pa yis/ /me tog phreng ba mchog bzung nas/ /sa ma ya s+t+waM zhes brjod de/ /brtan pa'i mna' ni rab tu sbyin/ /rdo rje bsdams pa las dbu ma gtso mor sbyar ba ni sems ma rdo rje'i phyag rgya'o/ /oM satwa badzre a d+hi tiSh+Tha swa</text></item>
<item><p>237a.7</p><section></section><text>mAM hUM/ deng khyod de bzhin gshegs pa thams cad kyi rigs su zhugs kyis/ ye shes gang gis khyod de bzhin gshegs pa thams cad kyi dngos grub kyang thob par 'gyur na/ dngos grub gzhan lta smos kyang ci dgos/ de lta bu'i rdo rje ye shes ngas khyod la bskyed par byas/ khyod</text></item>
<item><p>237b.1</p><section></section><text>kyis dkyil 'khor chen po ma mthong ba rnams kyi mdun du smra bar ma byed cig /khyod dam tshig nyams par gyur ta re/ zhes brjod do/ /yang bla mas phyag rgya de nyid slob ma'i spyi bor gtugs te/ slar yang 'di skad ces brjod la rdo rje'i mna' brtan par bya'o/ /'di ni khyod kyi dam</text></item>
<item><p>237b.2</p><section></section><text>tshig gi rdo rje ste/ gal te tshul 'di su 'ang rung ba la smras na 'dis khyod kyi mgo bo 'gems par 'gyur ro/ /slar yang bla mas slob ma yi/ /snying gar phyag rgya bzhag nas ni/ /da dung du yang rdo rje'i mna'/ /gsang sngags 'di yis bskul bar bya/ /rdo rje sems dpa' deng</text></item>
<item><p>237b.3</p><section></section><text>khyod kyi/ /snying la yang dag gnas par 'gyur/ /gal te tshul 'di smras na ni/ /de ma thag tu dral te gshegs/ /de nas dung chen por bzhag pa/ /yi ge gsum gyis rdo rje'i chu/ /mngon par bsngags te byin nas ni/ /mna' yi btung ba nyid du bya/ /'di ni khyod kyi dmyal</text></item>
<item><p>237b.4</p><section></section><text>ba'i chu/ /dam tshig 'das na sreg par byed/ /dam tshig bsrungs na 'grub pa yi/ /rdo rje bdud rtsi'i chu 'thung shig /oM badzrod ThaH/ slob mas rdo rje'i chu 'thungs te/ /gus bcas lag pa bzung nas ni/ /dbyangs 'di gsal bar brjod pa yis/ /mna' yi dam pa</text></item>
<item><p>237b.5</p><section></section><text>nyan du gzhug /deng phyin chad khyed kyi phyag na rdo rje nga yin gyis ngas 'di byos shig bya ba de khyod kyis bya dgos so/ /khyod kyis nga la brnyas par ma byed cig /byas na khyod ya nga ba ma spangs par 'chi ba'i dus byas nas dmyal bar ltung bar gyur ta re zhes brjod do/ /'di ni dam tshig gi chu</text></item>
<item><p>237b.6</p><section></section><text>sbyin pa'o/ /de nas gal te slob dpon gyis 'bebs pa'i cho ga'i nus pa thob par gyur na/ de lta na grub pa'i slob dpon klu'i byang chub kyis rnam par spel ba'i dkyil 'khor gyi cho gas dbab ste/ de nas 'dir ni ma smras so/ /de nas dkyil 'khor du gzhug par 'dod pas/ </text></item>
<item><p>237b.7</p><section></section><text>khyod kyi mig lam na snang ba ji lta bu zhes dris te/ des dkar po dang / ser po dang / dmar po dang nag por snang ngo zhes smra na/ zhi ba la sogs pa 'grub pa'i skal ba dang ldan par bshad de/ g.yas nas bskor ba yang byed du bcug la bden pa'i byin rlabs brjod par bya</text></item>
<item><p>238a.1</p><section></section><text>ste/ yang dag dkyil 'khor 'di ru ni/ /bdag gi slob ma gzhug par bgyi/ /bsod nams ji bzhin lha rnams kyi/ /rigs kyi rim pa'ang de bzhin shog /ji ltar 'dir ni 'grub 'gyur ba'i/ /gang gi rigs kyi snod gyur dang / /ji lta'i</text></item>
<item><p>238a.2</p><section></section><text>bsod nams mthu yod pa/ /dkyil 'khor 'dir ni de bzhin shog /ces brjod do/ /de nas me tog gi phreng ba sngags 'dis dkyil 'khor du dor bar bya ste/ tiSh+Tha badzra dr-i D+ho me b+hA ba shA shA to me b+hA ba hr-i da yaM me a d+hi tiSh+Tha sarba sid+d+hi m+me pra ya ts+tsha hUM ha ha ha ha hoH/ /oM A khaM bI ra hUM pra ti ts+tsha ku</text></item>
<item><p>238a.3</p><section></section><text>su mA ny+dza la nI tha ho/ /me tog dor nas mchog dang tha ma'i dngos grub mtshon par bya ste/ de la gang gi tshe sangs rgyas rnams kyi dbu'am mdzod spu'i gtsug tor la lhung na ni de'i tshe phyag rgya chen po 'grub po/ /gang gi tshe spyan nam zhal la lhung na de'i tshe gsang sngags 'grub po/ /sku'i stod kyis</text></item>
<item><p>238a.4</p><section></section><text>mchog dang / sku'i dbus kyis 'bring dang / sku'i smad kyis tha ma dang / gzugs brnyan las 'gyangs na ring la/ nye na myur du 'grub pa rnams dang / lha rnams kyi rang gi gnas dang re mig la sogs par rnam par bcad de shes par bya'o/ /gang gi tshe lha gnyis kyi bar du lhung na de'i tshe</text></item>
<item><p>238a.5</p><section></section><text>gang la nye ba de'i rigs su 'gyur ro/ /dkyil 'khor gyi pha rol du lhung na dngos grub phra mo 'grub bo/ /gang gi tshe rtsig pa la lhung na slar yang dor bar bya'o/ /lan gsum gyi bar du dor kyang de nyid du lhung na 'grub par mi 'gyur ro/ /phyi rol gyi rdo rje'i ra ba'i pha rol du lhung na dngos grub</text></item>
<item><p>238a.6</p><section></section><text>'grub par mi 'gyur ro/ /lte ba la lhung na shin tu dga' bas 'grub pa'o/ /'di ni me tog dor ba'i cho ga'o/ /de nas de'i mig la phreng ba sngags 'dis bcing bar bya ste/ /pra ti gr-i h+Na twa mi maM satwa ma hA ba laM/ 'di ni phreng ba'i dbang bskur ro/ /de skad du'ang grub pa'i slob dpon</text></item>
<item><p>238a.7</p><section></section><text>klu'i byang chub kyi zhal snga nas kyis/ mkhas pas rigs kyi bye brag dag /me tog dor la shes par bya/ /sngags dang bcas pas phreng ba yi/ /dbang bskur ba ni spyi bor sbyin/ /zhes gsungs so/ /slob ma sdig pa rnam spangs pa'i/ /mig gnyis oM yig gis mnan te/ </text></item>
<item><p>238b.1</p><section></section><text>brtul zhugs bzang pos sngags 'di yis/ /gdong g.yogs rab tu dgrol bar bya/ /rdo rje sems dpa' deng khyod kyi/ /mig 'byed par ni brtson par mdzad/ /phye bas thams cad mthong 'gyur ba/ /rdo rje'i mig ni bla na med/ /dkyil 'khor 'di la ltos shig dang / /da ni dad</text></item>
<item><p>238b.2</p><section></section><text>pa rab tu bskyed/ /khyed ni sangs rgyas rigs su skyes/ /sngags dang phyag rgyas byin gyis brlabs/ /he badzra pA sh+ya/ dkyil 'khor gyi ni go rims bzhin/ /de nas de nyid rab tu bshad/ /de nas sum cu rtsa gnyis kyi/ /rang gi ngo bo'ang nye bar bstan/ /logs bzhi 'phags</text></item>
<item><p>238b.3</p><section></section><text>pa'i bden pa ste/ /tshangs pa'i gnas pa gru bzhi'o/ /sgo rnams bsdu ba'i dngos po ste/ /re re'ang rnam pa bzhir shes bya/ /dad pa'i dbang po la sogs sems/ /rtsig pa lngar ni 'gyur ba'o/ /rdzu 'phrul rkang pa bzhi po ni/ /sgo khyud rnam pa bzhi yin no/ /de yi dbus</text></item>
<item><p>238b.4</p><section></section><text>kyi 'khor lo gang / /dkyil 'khor brgyad pa lta bu ste/ /de nyid rnam par thar pa brgyad/ /dngos grub thams cad rab sgrub byed/ /sangs rgyas kun gyi khang chen gyi/ /ka bar gyur pa thams cad du/ /'phags pa'i lam gyi yan lag brgyad/ /ka ba brgyad ces bya bar bshad/ / </text></item>
<item><p>238b.5</p><section></section><text>chos kyi de nyid don gyi brda/ /'khor lo'i nang gi don gyi'o/ /sems kyi dkyil 'khor gang yin nyid/ /thar pa chen po'i grong khyer mchog /ces bya ba dang / de nas 'khor lo'i gtso bo nas/ /brtsams te gnod mdzes bar gyi lha/ /rdo rje can gyis slob ma la/ /de nyid</text></item>
<item><p>238b.6</p><section></section><text>rnam bzhi ji bzhin bstan/ /de la dbus kyi mi bskyod pa ni rnam par shes pa'i phung po'o/ /shar la sogs pa'i phyogs rnams su gzugs kyi phung po ni rnam par snang mdzad do/ /tshor ba ni rin chen 'byung ldan no/ /'du shes ni 'od dpag tu med pa'o/ /'du byed ni don yod</text></item>
<item><p>238b.7</p><section></section><text>grub pa'o/ /me la sogs pa'i mtshams ni sa'i khams ni spyan no/ /chu ni mA ma kI'o/ /me ni gos dkar mo'o/ /rlung ni sgrol ma'o/ /'phar ma gnyis pa'i me la sogs pa'i mtshams rnams su yul gzugs ni gzugs rdo rje ma'o/ /sgra ni sgra rdo rje ma'o/ /dri ni dri rdo rje ma'o/ / </text></item>
<item><p>239a.1</p><section></section><text>ro ni ro rdo rje ma'o/ /reg ni reg rdo rje ma'o/ /'phar ma gsum ba la mig sa'i snying po'o/ /rna ba phyag na rdo rje'o/ /sna nam mkha'i snying po'o/ /lce 'jig rten dbang phyug go/ /yid 'jam pa'i dbyangs so/ /lus sgrib pa thams cad rnam par</text></item>
<item><p>239a.2</p><section></section><text>sel ba'o/ /mgo byams pa'o/ /tshigs thams cad kun du bzang po'o/ /lag pa g.yas pa gshin rje'i gshed do/ /g.yon pa gzhan gyis mi thub pa'o/ /kha rta mgrin no/ /rdo rje bdud rtsi 'khyil pa'o/ /dpung pa g.yas pa mi g.yo ba'o/ /g.yon pa 'dod</text></item>
<item><p>239a.3</p><section></section><text>pa'i rgyal po'o/ /rje ngar g.yas pa dbyig sngon can no/ /g.yon pa stobs po che'o/ /spyi gtsug gtsug tor 'khor los sgyur ba'o/ /rkang pa'i mtha' ni gnod mdzes rgyal po'o/ /mi bskyod la sogs go rims bzhin/ /lus kyi 'khor lor son pa ste/ /de nas phyi</text></item>
<item><p>239a.4</p><section></section><text>yi 'khor lo ni/ /slob ma gcig nas brtsams te bstan/ /'di ni dkyil 'khor du 'jug pa'i cho ga'o// //chu'i dbang ni rab bsgrub phyir/ /sngags pa yis ni shar phyogs sam/ /dbang ldan du yang dkyil 'khor bri/ /gru bzhi pa dang sgo bzhi pa/ /khru do</text></item>
<item><p>239a.5</p><section></section><text>ba dang 'phar ma gnyis/ /de dbus sna tshogs pad+ma ni/ /rdul tshon dkar po dmar po dang / /de bzhin nag po rnams kyis bya/ /ra ba rnam pa gsum byas te/ /phyag rgya bzhi po dgod par bya/ /shar du rdo rje lhor rin chen/ /nub tu chu skyes ge sar bzang / /sna tshogs rdo rje</text></item>
<item><p>239a.6</p><section></section><text>nor sbyin du/ /legs par bkod de bum pa gzhag /'di ni khrus kyi dkyil 'khor gyi cho ga'o// //de nas chu yi dbang bskur phyir/ /pus mo g.yas pa'i lha nga ni/ /sa la legs par btsugs nas kyang / /me tog snyim pa dang bcas te/ /tshigs su bcad</text></item>
<item><p>239a.7</p><section></section><text>pa 'di yis ni/ /bla ma rdo rje gsol ba gdab/ /byang chub rdo rjes sangs rgyas la/ /mchod chen ji ltar gsol ba ltar/ /bdag kyang bskyab pa'i don gyi phyir/ /nam mkha'i rdo rje deng bdag gsol/ /phreng ba'i dbang bskur byas pa yi/ /slob ma dkyil 'khor du</text></item>
<item><p>239b.1</p><section></section><text>bkug ste/ /rtag pa'i nga rgyal 'dzin pa yis/ /dkyil 'khor dbus su bzhag nas ni/ /slob dpon tshogs pa dang bcas pas/ /rdo rje slob ma dbang bskur bya/ /bum pa bzung ste bkra shis pa'i/ /tshigs su bcad pa thog mar bklag /til gyi gzugs brnyan</text></item>
<item><p>239b.2</p><section></section><text>ltar gang ba'i/ /rgyal ba bum pa 'dzin pa yis/ /de ring khyod la dbang rab bskur/ /de ltar shes nas yid bder gyis/ /rdo rje khu tshur dang bcas pa'i/ /lo 'dab bum pa'i chu yis blugs/ /dbang bskur rdo rje chen po ste/ /khams gsum pa yis phyag byas pa/ / </text></item>
<item><p>239b.3</p><section></section><text>sangs rgyas kun gyi gsang gsum pa'i/ /gnas las byung ba sbyin par bya/ /oM ma hA su kha badzra satwa a b+hi She ke Na t+t+waM a b+hi Shi ny+tsA mi sarba ta thA ga ta a d+hi pa ti twe no pa dr-i D+ho b+ha ba/ bkra shis gang zhig sems can kun gyi snying la gnas/ /kun gyi bdag nyid dam pa'i rigs rnams kyi ni</text></item>
<item><p>239b.4</p><section></section><text>rje/ /ma lus sems can skyed byed bde ba chen po ste/ /bkra shis des ni di ring khyod la dbang rab bskur/ /bkra shis gang zhig ma lus rdo rje'i rigs dang ldan/ /sdang bas zil mnan skye bo rnam par sbyong byed pa/ /mi bskyod mgon po zhes byar mtshan gsol de yi ni/ /bkra shis</text></item>
<item><p>239b.5</p><section></section><text>des ni di ring khyed la dbang rab bskur/ /bkra shis gang zhig mtha' dag 'khor lo'i rigs dang ldan/ /rnam par snang mdzad 'khor ba'i sdug bsngal rtag 'phrog cing / /rmongs pas zil mnan skye bo yongs su sbyong mdzad pa/ /bkra shis des ni di ring khyed la dbang rab bskur/ /bkra</text></item>
<item><p>239b.6</p><section></section><text>shis gang zhig ma lus rin chen rigs dang ldan/ /phongs pa'i sdug bsngal 'grol bar yongs su rab brtson zhing / /khengs pas zil mnan 'gro ba yongs su sbyong mdzad pa/ /bkra shis des ni di ring khyed la dbang rab bskur/ /bkra shis gang zhig ma lus pad+ma'i rigs dang</text></item>
<item><p>239b.7</p><section></section><text>ldan/ /'jig rten dbang phyug srid pa'i dra ba 'joms pa po/ /chags pas zil mnan 'gro ba yongs su sbyong mdzad pa/ /bkra shis des ni de ring khyed la dbang rab bskur/ /bkra shis gang zhig ma lus las kyi rigs dang ldan/ /brtse ba'i bdag nyid log par lta ba</text></item>
<item><p>240a.1</p><section></section><text>nges par spong / /de sbyong thabs ston de ni kun nas sel mdzad pa/ /bkra shis des ni di ring khyed la dbang rab bskur/ /sangs rgyas rdo rje'i dbang bskur bas/ /di ring khyed la dbang bskur ro/ /oM AHbadzra a b+hi Shiny+tsa hUM su ra ta s+t+waM a haM/ /'di ni chu'i</text></item>
<item><p>240a.2</p><section></section><text>dbang bskur ba ste me long lta bu'i ye shes so/ /chu yi dbang bskur thob pa yis/ /khrus kyi dkyil 'khor las brgal te/ /rgyan rnams thams cad rab bzung bas/ /dkyil 'khor chen po'i 'gram nyid du/ /rgyal po'i rgyan gyis rnam brgyan te/ /gdugs dkar po ni</text></item>
<item><p>240a.3</p><section></section><text>bzung ba la/ /dbyangs 'di yis ni dga' bar bya/ /bde ba chen po 'dod chags che/ /rdo rje chen po nor che ba/ /shes rab chen po ye shes che/ /rdo rje sems dpa' deng bdag bsgrubs/ /sangs rgyas kun gyi rdo rje che/ /dngos grub kun gyi bde ster ba/ /kun gyi dbang ni</text></item>
<item><p>240a.4</p><section></section><text>bskur don du/ /rdo rje dbang phyug bla na med/ /dza a A i bud+d+ha par mar+tha de ha o/ /dza a kA ma mo k+Sha d+harmA d+ha a o/ /dza a pany+tsa dz+nyA na su ra a sa mA ha a o/ /dza a badz+dza pA Ni ma hA su ha Na ha o/ /phyi nas bla ma dkyil 'khor la/ /'dir ni bskor ba lan gsum</text></item>
<item><p>240a.5</p><section></section><text>bya/ /gser sogs las ni bsgrubs pa yi/ /cod pan gtso bo la bzhag ste/ /de yi phyag rgya'i gos kyis kyang / /rin chen 'byung ba'i sbyor ldan pas/ /de nas shar gyi sgo drung du/ /'jam pa'i stan la rab bsdad de/ /sangs rgyas kun gyis dbang bskur</text></item>
<item><p>240a.6</p><section></section><text>bas/ /bla mas slob ma dbang bskur bya/ /mgo bo'i dbus dang dpral ba dang / /de bzhin mgo bo'i logs gnyis dang / /rgyab tu 'ang phyag rgya bzhag nas ni/ /gsang sngags 'di ni brjod par bya/ /rdo rje thal sbyar mthe bo dag /dpa' bo'i skyil krung nyid</text></item>
<item><p>240a.7</p><section></section><text>du bskum/ /rtse mo rtse mo mnyam par sbyar/ /bar ma mchog gi yan lag kyang / /rdo rje dbyings kyi phyag rgyar bshad/ /de'i sngags ni/ oM badzrod d+hA twI shwa ri a b+hi Shiny+tsa aH/ rdo rje khu tshur gnyis bcings te/ /lag gnyis rdo rje bsdams pa'i rgya/ /de yi</text></item>
<item><p>240b.1</p><section></section><text>dbus ma rtse sbyar bya/ /sems ma rdo rje'i phyag rgya yin/ /de'i sngags ni/ oM satwa badzra a b+hi Shiny+tsa hUM/ de nyid las gung mo'i tshigs dbus ma bcag pa ni rin chen rdo rje ma'i phyag rgya'o/ /de'i sngags ni/ oM rat+na badzri a b+hi Shiny+tsa hUM/ de nyid las gung mo pad+ma'i rnam pa ltar</text></item>
<item><p>240b.2</p><section></section><text>byas pa ni chos kyi rdo rje ma'i phyag rgya'o/ /de'i sngags ni/ oM d+harmA badzri a b+hi Shiny+tsa hrIH/ de nyid las dbus ma'i rtse mo bcag pa ral gri ste/ las kyi rdo rje ma'i phyag rgya'o/ /de'i sngags ni/ oM karma badzri a b+hi Shiny+tsa taM/ dbang bskur ba yi rim 'di yis/ /sangs rgyas</text></item>
<item><p>240b.3</p><section></section><text>lnga yi cod pan la/ /dar dpyangs mngon par dpyangs nas su/ /mnyam pa'i thal mos mnyes par bya/ /badzra tu Sh+ya hoH/ /'di ni cod pan gyi dbang bskur ba ste/ mnyam pa nyid kyi ye shes so/ /de rjes 'od dpag med bdag tu/ /dmigs te slob ma'i snying ga ru/ / </text></item>
<item><p>240b.4</p><section></section><text>rdo rje gtad de rdo rje yis/ /mgrin gtsug gtugs te 'di skad brjod/ /sangs rgyas kun gyi rdo rje'i dbang / /di ring khyod la bskur bar bya/ /'di de sangs rgyas thams cad nyid/ /legs par grub phyir rdo rje zung / /rdo rje lag pa g.yas par sbyin/ /bla ma rdo rje</text></item>
<item><p>240b.5</p><section></section><text>'dzin bdag gi /dbang bskur rdo rje chen po ste/ /zhes sogs brjod pa sngon 'gro bas/ /lha yi nga rgyal dang bcas pa'i/ /slob mas rdo rje bsgyings te gzung / /rdo rje sems dpa'i ting 'dzin gyis/ /rdo rje de nyid gsor bar bya/ /'di ni rdo rje'i dbang ste so sor rtog</text></item>
<item><p>240b.6</p><section></section><text>pa'i ye shes so/ /don yod grub pa'i gzugs su ni/ /slob ma cho ga bzhin du bsam/ /AHyig las byung dril bu slar/ /slob ma la ni 'bad pas sbyin/ /de nas bla mas byin brlabs pa'i/ /dril bu blangs nas dang por ni/ /rang gi lag nyid kyis dkrol</text></item>
<item><p>240b.7</p><section></section><text>te/ /tshigs bcad 'di ni brjod par bya/ /zla ba'i 'od can ye shes sku mnga' rgyal ba'i cod pan 'dzin pa pad zla'i gdan la bzhugs/ /gdug pa rnams ni 'dul ba'i don du srid gsum 'dul mdzad bsdigs pa'i de nyid rdo rje can/ /sangs rgyas rnams ni bskul</text></item>
<item><p>241a.1</p><section></section><text>phyir de kho na nyid so sor sgrogs pa'i chos nyid dril bu 'khrol/ /dngos po kun gyi ngo bo ma lus stong pa'i bcom ldan gang yin de ni rgyal gyur cig /de nas slar yang phab nas su/ /rked pa'i phyogs su rnam gzhag ste/ /snyems pas rdo rje bzung nas</text></item>
<item><p>241a.2</p><section></section><text>kyang / /tshigs su bcad pa 'di brjod bya/ /oM badzra satwa sa ma ya ma nu pA la ya/ /badzra satwa twe no pa tiSh+Tha dr-i D+ho me b+ha ba/ su to Sh+yo me b+ha ba/ a nu ra k+to me b+ha ba/ /su po Sh+yo me b+ha ba/ sarba sid+d+hi m+me pra yats+tsha/ sarba rkarma su tsa me/ tsi t+taM shre yaHku ru hUM/ ha ha ha ha hoHb+ha ga</text></item>
<item><p>241a.3</p><section></section><text>wAn sarba ta thA ga ta badzra mA me mu ny+tsa badzrI b+ha ba ma hA sa ma ya sa twa AH/ oM badzra g+ha N+De aH/ bdag gis bcom ldan bzung lags kyis/ /bcom ldan bdag la nye bar gyur/ /slob dpon gyis oM badzra a d+hi pa ti twaM a b+hi Shi ny+tsA mi tiSh+Tha badzra hI/ sa ma ya s+t+waM zhes brjod par bya'o/ /'di</text></item>
<item><p>241a.4</p><section></section><text>ni dril bu'i dbang bskur ba ste bya ba grub pa'i ye shes so/ /de'i rjes la/ gser ram yang na dngul gyi ni/ /snod du mig sman bzhag pa la/ /thur ma'ang de yi rang bzhin gyis/ /de nyid rig pas sngags 'di brjod/ /badzra ne tra a pa ha ra pa Ta laM hrIH/ ji ltar sman pa'i rgyal</text></item>
<item><p>241a.5</p><section></section><text>po yis/ /thur mas 'jig rten ling tog ltar/ /bu khyod kyis ni mi shes pa'i/ /sgrib g.yogs rgyal ba rnams kyis bsal/ /de nas aH yi yi ge yis/ /mngon par bsngags pa'i me long blangs/ /tshigs su bcad pa 'di brjod de/ /rdo rje slob ma la bstan</text></item>
<item><p>241a.6</p><section></section><text>bya/ /chos rnams gzugs brnyan lta bu ste/ /gsal zhing dag la rnyog pa med/ /gzung du med cing brjod du med/ /rgyu dang las las kun du 'byung / /ngo bo nyid med gnas med pa/ /de ltar chos rnams shes gyis la/ /sems can don ni bla med byos/ /'on kyang</text></item>
<item><p>241a.7</p><section></section><text>skyob pa'i sras su skyes/ /'di ni me long gi dbang bskur ba'o/ /mi bskyod gzugs su dmigs nas su/ /de nas rdo rje dril bu sbyin/ /de yi mgo la gtugs nas su/ /rdo rje ming gi dbang bskur te/ /oM badzra sa twa twaM a b+hi Shi ny+tsA mi badzra nA ma a b+hi She ka ta/ kye dpal</text></item>
<item><p>241b.1</p><section></section><text>che ge mo rdo rje zhes bya ba'i de bzhin gshegs pa sa ma ya sid+d+hi sa ma ya s+t+waM b+hur b+hu ba swaHaH/ de la rigs dang rjes su mthun pa'i ming du bya ste/ mi bskyod pa'i rnams ni bzhad pa'i rdo rje dang / sgeg pa'i rdo rje dang / gnyis med rdo rje dang / mi phyed rdo rje dang / dga' rab rdo rje</text></item>
<item><p>241b.2</p><section></section><text>dang / rol pa'i rdo rje zhes bya ba la sogs pa rnams so/ /rnam par snang mdzad kyi ming rnams ni gti mug rdo rje dang / oM mdzad rdo rje dang / rtag pa'i rdo rje dang / sgyu 'phrul rdo rje zhes bya ba la sogs pa rnams so/ /rin chen 'byung ldan gyi ming rnams ni yid bzhin nor bu rdo rje</text></item>
<item><p>241b.3</p><section></section><text>dang / mkha' rdo rje dang / gzi brjid rdo rje zhes bya ba la sogs pa rnams so/ /'od dpag tu med pa'i ming rnams ni 'dod chags rdo rje dang / spyan ras gzigs rdo rje dang / chos kyi rdo rje dang / pad+ma rdo rje zhes bya ba la sogs pa rnams so/ /don yod grub pa'i ming rnams ni</text></item>
<item><p>241b.4</p><section></section><text>rta mchog rdo rje dang / dam tshig rdo rje dang / las kyi rdo rje zhes bya ba la sogs pa rnams so/ /mi bskyod pa'i rigs kyi lha mo'i ming rnams ni rdo rje bdag med ma dang / rdo rje lag pa ma dang / rdo rje phreng ba ma dang / rdo rje 'byung gnas ma zhes bya ba la sogs pa rnams so/ /rnam</text></item>
<item><p>241b.5</p><section></section><text>par snang mdzad kyi lha mo rnams kyi ming ni rdo rje mkha' 'gro ma dang / rdo rje sgeg mo zhes bya ba la sogs pa rnams so/ /rin po che'i lha mo rnams kyi ming ni rdo rje do shal ma dang / rdo rje dbugs dbyung ma dang / rdo rje 'bar ma dang / rdo rje phreng ba ma la sogs pa rnams so/ /'od</text></item>
<item><p>241b.6</p><section></section><text>dpag tu med pa'i rigs kyi lha mo rnams ni rdo rje chags pa ma dang / rdo rje dbyangs ma dang / rdo rje blo gros ma dang / rdo rje gos dkar mo zhes bya ba la sogs pa rnams so/ /don yod grub pa'i rigs kyi lha mo rnams kyi rdo rje snyems ma dang / rdo rje sgyu 'phrul ma dang / rdo rje dgod ma</text></item>
<item><p>241b.7</p><section></section><text>dang / rdo rje grol ma la sogs pa rnams so/ /'di ni ming gi dbang bskur ba ste/ shin tu rnam par dag pa'i chos kyi dbyings kyi ye shes so/ /'khor lo dang ni rin chen dang / /de bzhin pad+ma rdo rje rnams/ /tshigs bcad 'di dag brjod pa yis/ /mtshan ma'i dbang</text></item>
<item><p>242a.1</p><section></section><text>bskur sbyin par bya/ /sems can kun la phan pa'i phyir/ /'jig rten kun la thams cad du/ /ji ltar sna tshogs 'dul 'gyur ba'i/ /chos kyi 'khor lo rab tu bskor/ /rgyal bar gyur cig rgyal bar gyur cig /de bzhin gshegs pa</text></item>
<item><p>242a.2</p><section></section><text>thams cad kyi bdag po chos kyi 'khor lo rab tu bskor cig /sems can kun la phan pa'i phyir/ /'jig rten kun la thams cad du/ /ji ltar sna tshogs 'dul ba yi/ /sangs rgyas rin chen rab tu ston/ /oM badzra rat+na sarba d+ha rmA pi shud+d+ha dz+nyA na a b+hi She ka prA p+ta</text></item>
<item><p>242a.3</p><section></section><text>oM oM oM/ /sems can kun la phan pa'i phyir/ /'jig rten kun la thams cad du/ /ji ltar sna tshogs 'dul ba yi/ /'dod chags dag pa rab tu ston/ /oM badzra d+ha rmA sarba bi shud+d+ha dz+nyA na rA ga pad+ma da la swa b+hA wa hrIHaH/ sems can kun la phan pa'i</text></item>
<item><p>242a.4</p><section></section><text>phyir/ /'jig rten kun la thams cad du/ /ji ltar sna tshogs 'dul 'gyur ba'i/ /rdo rje mchod pa rab tu bskor/ /oM badzra karma sarba d+ha rmA bi shud+d+ha dz+nyA na sarba bU dza swa b+hA wa aH/ de'i rjes su slob dpon rang gi snying ga'i sa bon las byung ba'i lha'i tshogs nam</text></item>
<item><p>242a.5</p><section></section><text>mkha' la gnas pa rnams kyi dbang bskur ba dang ldan pa'i slob ma rgyan thams cad kyis bklubs te/ gdugs dang / rgyal mtshan dang / ba dan bsgreng bas brgyan la shar gyi sgor seng ge'i khri la bzhag ste/ sna tshogs pad+ma 'dab ma brgyad pa'i steng du/ rdo rje sems</text></item>
<item><p>242a.6</p><section></section><text>dpa'i gzugs su rnam par bsams la/ rdo rje'ang hUM gi yi ge las byung bar bsgoms te/ thog mtha' med pa'i sems dpa' ni/ rdo rje sems dpa' dga' ba che/ /kun du bzang po kun bdag nyid/ /rdo rje snyems pa'i bdag po'i bdag /bcom ldan 'das dang</text></item>
<item><p>242a.7</p><section></section><text>po mchog gi skyes bu'o zhes bya ba'i de kho na nyid kyis gzung bar bya'o/ /de'i rjes su aH'i yi ge las byung ba'i dril bu lag pa g.yon par byin te/ 'di de sangs rgyas thams cad kyi/ /shes rab dbyangs kyi rjes 'gror bshad/ /khyod kyis kyang ni rtag tu</text></item>
<item><p>242b.1</p><section></section><text>gzung / /byang chub mchog tu rgyal ba bzhes/ /srid pa ngo bo nyid kyis dag /ngo bo nyid kyis srid bral byas/ /rang bzhin dag pa'i sems ldan ba'i/ /srid pa dam pa byed par 'gyur/ /zhes brjod la slob mas kyang dkrol bar bya'o/ /de'i rjes su yid kyi</text></item>
<item><p>242b.2</p><section></section><text>lus ni brtan bya'i phyir/ phyag rgya dam tshig zhes su bshad/ /lus kun brtan par byed pas na/ /de phyir phyag rgya zhes su bsgrags/ /zhes bya ba 'dis rang 'dod pa'i lha'i gzugs nang gi bdag nyid kyi phyag rgya chen po rdo rje dbyings kyi dbang phyug mas 'khyud</text></item>
<item><p>242b.3</p><section></section><text>par bsams la/ dbang bskur rdo rje chen po ste/ /khams gsum pa yis phyag byas pa/ /sangs rgyas kun gyi gsang gsum gyi/ /gnas las byung ba sbyin par bya/ /zhes brjod do/ /de skad du yang / shes rab bcu drug lon pa la/ /lag</text></item>
<item><p>242b.4</p><section></section><text>la dag gis yang dag 'khyud/ /rdo rje dril bu mnyam sbyor ba/ /slob dpon dbang du yang dag 'dod/ /ces gsungs so/ /de ltar rdo rje slob dpon gyi dbang gi mthar thug pa ni/ thams cad du bum pa'i bya ba kho na 'jug pas na bum pa'i dbang zhes bya ste dang</text></item>
<item><p>242b.5</p><section></section><text>po'o// //rdo rje slob dpon gyi dbang ni phyir mi ldog pa'i dbang zhes kyang brjod do/ /dbang bskur ba de dag gis kyang sngags dang rgyud nyan pa dang / bshad pa dang / gsang sngags sgrub pa la dbang bar 'gyur ro/ /de rjes bla mas rtag pa yi/ /gzugs su</text></item>
<item><p>242b.6</p><section></section><text>legs par rab dmigs te/ /sangs rgyas kun gyis mngon mchod pa'i/ /rjes su gnang ba slob mar sbyin/ /phreng ba la sogs dbang rnams kyi/ /dbang bskur nga yis byin pa yis/ /sdig pa thams cad rnam spangs te/ /sangs rgyas kun gyi mdun na</text></item>
<item><p>242b.7</p><section></section><text>gnas/ /da ni dkyil 'khor slob dpon te/ /sngags dang rgyud rnams 'dzin par 'gyur/ /sangs rgyas byang chub sems dpa' dang / /lha rnams kyis kyang mthun par bsam/ /khyod ni bdud rnams las rgyal te/ /sangs rgyas thams cad 'thob par</text></item>
<item><p>243a.1</p><section></section><text>'gyur/ /seng ge'i spyod pa legs spyad pas/ /khyod kyis sems can don rnams byos/ /chos rnams kun la ser sna dang / /sems can rnams la mi phan gang / /nyam nga shin tu che na yang / /bu khyod kyis ni de mi bya/ /'di la the tshom</text></item>
<item><p>243a.2</p><section></section><text>mi bya ste/ /gsang sngags spyod pa'i tshul gyi mchog /mnyam med khyed kyis bsgrag par bya/ /dkyil 'khor legs par bri bya ste/ /slob ma yongs su bsdu bar gyis/ /dogs pa med pa'i sems kyis su/ /slob ma rnams la dbang bskur yang / /brtul zhugs</text></item>
<item><p>243a.3</p><section></section><text>brtan pas 'jig rten dang / /'jig rten 'das pa'i dngos grub bsgrubs/ /de nyid rig pa'i sems kyis ni/ /dngos grub de rnams thams cad 'byung / /chos kyi dbyings kyi byin rlabs dang / /dam tshig rnams kyang bskyangs pa dang / /khyod rtag bla ma la gus</text></item>
<item><p>243a.4</p><section></section><text>pas/ /de ltar byas na sangs rgyas la/ /phan 'dogs drin du gzo zhes brjod/ /des na byas pa gzo ba yin/ /sangs rgyas rnams kyang khyod la bsrung / /de nas slob mas bla ma la/ /lus btud nas ni phyag 'tshal te/ /snying gar thal mo sbyar ba yis/ /de kun bgyi zhes</text></item>
<item><p>243a.5</p><section></section><text>brjod par bya/ /slob ma rjes su gnang ba'i cho ga'o// //de nas slob ma mi bskyod pa'i gzugs su lhag par mos la/ /rdo rje'i brtul zhugs sbyin par bya ste/ /'di de sangs rgyas thams cad nyid/ /rdo rje sems dpa'i phyag na bsnams/ /khyod kyis kyang ni rtag tu zung / / </text></item>
<item><p>243a.6</p><section></section><text>phyag na rdo rje'i brtul zhugs brtan/ /zhes bya ba ni/ 'dis hUM las byung ba'i rdo rje byin la/ /oM sarba ta thA ga ta sid+d+hi badzra sa ma ya a d+hi tiSh+Tha e Sha twaM d+ha ra yA mi hi hi hi hi hUM/ zhes brjod de slob ma rdo rje'i brtul zhugs 'dzin du gzhug go/ /'di ni rdo rje'i brtul zhugs sbyin pa'o/ /de</text></item>
<item><p>243a.7</p><section></section><text>nas bla mas mchog sbyin pas/ /slob ma spro bas lung bstan bya/ /rang nyid de bzhin gshegs par 'gyur/ /slob ma rdo rje 'dzin pa'i bdag /g.yon pa yis ni chos gos gzung / /g.yas pa mchog sbyin ldan pa yis/ /de bzhin gshegs pa thams cad dang / /lhan</text></item>
<item><p>243b.1</p><section></section><text>cig tshigs bcad 'di brjod pas/ /'dir ni khyod la ngas lung bstan/ /rdo rje sems dpa' de bzhin gshegs/ /srid pa shin tu dag pas na/ /srid pa'i ngan 'gro rnams las bton/ /kye dpal che ge mo zhes bya ba'i de bzhin gshegs pa sid+d+hi sa ma ya s+t+waM b+hur b+hu wa swaH/ </text></item>
<item><p>243b.2</p><section></section><text>zhes lung bstan to/ /gang la phyag rgya 'dis lung bstan par byas pa de la/ de bzhin gshegs pa thams cad dang / byang chub sems dpa' 'khor dang bcas pa'i dkyil 'khor thams cad kyis mgrin gcig tu bla na med pa yang dag par rdzogs pa'i byang chub tu lung bstan par</text></item>
<item><p>243b.3</p><section></section><text>mdzad de/ phyag rgya 'di nyid kyi mthu dang sngags 'di'i stobs yin no zhes slob ma la brjod par bya'o/ /'di ni lung bstan pa'o/ /de'i rjes su mi 'jigs pa'i phyag rgyas/ /ma hA sa ma ya ha na hUM phaT/ ces brjod la dbugs dbyung bar bya ste/ mchog tu gsang ba'i dkyil</text></item>
<item><p>243b.4</p><section></section><text>'khor 'dir/ /zhugs pa dang ni mthong ba yis/ /sdig pa kun las rnam grol te/ /de ring khyed rnams bde bar gnas/ /bde chen theg pa 'di la ni/ /phyi nas 'chi ba yod ma yin/ /srid pa shin tu dag pas na/ /srid pa'i sdug bsngal rnams las</text></item>
<item><p>243b.5</p><section></section><text>grol/ /byang chub sems ni rnam mi spang / /rdo rje zhes bya'i phyag rgya ni/ /gang zhig bskyed pa nyid tsam gyis/ /sangs rgyas nyid du the tshom med/ /dam pa'i chos la smad mi bya/ /nam yang dor bar mi bya ste/ /mi shes pa'am gti mug gis/ /rnam</text></item>
<item><p>243b.6</p><section></section><text>par bstan par bya ma yin/ /rdo rje dang ni dril bu dang / /phyag rgya 'ang nam yang smad mi bya/ /slob dpon smad par mi bya ste/ /'di ni sangs rgyas kun dang mnyam/ /rang gi bdag nyid yongs gtang ste/ /dka' thub kyis kyang gdung mi bya/ /ji ltar bde</text></item>
<item><p>243b.7</p><section></section><text>bas bde bzung na/ /'di ni ma 'ongs rdzogs sangs rgyas/ /'di ni dbugs dbyung sbyin pa'o/ /'dir phreng ba nas rdo rje slob dpon gyi dbang gi bar bya ba'i rgyud rnams su yang mi 'gal te/ 'jam dpal gyi rgyud la sogs pa rnams su yang dag par rdzogs</text></item>
<item><p>244a.1</p><section></section><text>pa'i sangs rgyas kyis gsungs pa'i phyir ro/ /de dag kyang rjes su gnang ba la sogs pa bzhi po slob dpon gyi dbang gi don du sngon nam/ phyi nas kyang sbyin du rung ste/ de yang rnal 'byor mi'i rgyud rnams la mi 'gal lo/ /de lta bu bum pa'i</text></item>
<item><p>244a.2</p><section></section><text>dbang bskur bas/ sku rdo rje rnam par sbyangs nas/ de'i rjes su dbang bskur ba gnyis pa dang / gsum pa dang / bzhi pa'i rim pa bshad par bya ste/ /rmongs pa la min mu stegs can la min/ /rgyal po la min gzhon nu rnams la'ang min/ / </text></item>
<item><p>244a.3</p><section></section><text>ma ning la ma ni rgan po rnams la min/ /gcig tu rtog ge la dga' rnams la min/ /byang chub sems ni bu la ma yin te/ /dad pa med pa rnams la'ang de ma yin/ /ngag dang yid kyi rdo rje sbyong byed pa/ /nyan thos rnams la sbyin par bya ma yin/ /de nas dben</text></item>
<item><p>244a.4</p><section></section><text>pa'i phyogs su yol ba la sogs pas bsgribs te/ slob ma dang bcas pa'i bla ma rdo rje chen po la gzugs dang / sgra dang / dri dang / ro rnams dbul zhing / lnga pa reg bya'i yul yang dbul bar bya'o/ /slob ma rang gi yid dga' ba/ /gzugs la lang</text></item>
<item><p>244a.5</p><section></section><text>tshos rnam par brgyan/ /dam tshig sdom pa'i skal ldan pa'i/ /shes rab de la dbul bar bya/ /gsang ba'i dbang gi don du'o/ /bla mas kyang sems dpa' gsum gyi bdag nyid kyi rdo rje 'chang chen po'i ngo bor bskyed la/ de'ang rigs lnga'i tshogs su byas</text></item>
<item><p>244a.6</p><section></section><text>te/ rdo rje pad+ma 'du byed pa sngon du 'gro bas/ oM sarba ta thA ga ta a nu rA ga Na badzra swa b+hA wa At+ma ko\u0f85haM zhes bya ba'i sngags brjod do/ /rin chen 'byung ldan gyi nga rgyal dang ldan pas hUM gi yi ge'i dbyangs kyis/ ni ra taHsa ma pat+ti byas la kun du bskyod pas stong pa la sogs</text></item>
<item><p>244a.7</p><section></section><text>pa'i ye shes gsum po 'od gsal ba'i ye shes kyi ngo bo mchog tu dga' ba'i rang bzhin nyams su myong nas phaT ces bya ba'i gsang sngags brjod de/ shes rab kyi chu byang chub kyi sems sbyin par bya'o/ /de bton te rgan po dang ming med dag gis slob ma'i khar</text></item>
<item><p>244b.1</p><section></section><text>ltung bar bya'o/ /slob ma rnam par snang mdzad kyi bdag nyid du bsams te/ rang gi lus la gnas pa'i de bzhin gshegs pa thams cad mnyes par bya ba'i phyir/ a ho su kha zhes brjod la longs spyad par bya'o/ /slar yang byang chub kyi sems dung chos</text></item>
<item><p>244b.2</p><section></section><text>la sogs par bzhag nas dri'i chus sbangs te/ bkra shis kyi tshigs bcad sngon du 'gro bas rdo rje bla mas slob ma la dbang bskur bar bya'o/ /ji skad du/ bcom ldan 'das kyis zla gsang thig le las/ pad+ma'i dbus nas rin chen 'bar ba rab phyung</text></item>
<item><p>244b.3</p><section></section><text>te/ /rgyal ba rnams kyi dbu ni shin tu skams pa la/ /rnam dag rdo rje las ni byung ba'i ye shes chu/ /dri med char gyis spyi bor dbang bskur cig /ces gsungs so/ /gsang ba'i dbang bskur bas gsung gi rdo rje dang / thugs kyi rdo rje dag rnam par sbyangs</text></item>
<item><p>244b.4</p><section></section><text>ste/ de'ang / rlung rnams phra ba'i gzugs kyis ni/ /sems dang yang dag 'dres par 'gyur/ /zhes gsungs so/ /'di ni gsang ba'i dbang bskur ba'i cho ga'o// //de ltar gsang ba'i dbang bskur ba'i bar gyis rdo rje slob mas lus dang / ngag dang / sems</text></item>
<item><p>244b.5</p><section></section><text>dben pa thob nas rdo rje gsum med na mi 'byung ba'i bde ba'i rang bzhin bdag byin gyis brlabs pa rtogs par bya ba'i don du/ gsum pa shes rab ye shes kyi dbang la 'jug par bya ste/ de la/ dam tshig sdom pa'i skal ldan pa/ /na tshod bcu gnyis</text></item>
<item><p>244b.6</p><section></section><text>lon pa'am/ /yang na lo ni bcu drug ste/ /nyi shu lon yang mdzes pa ni/ /shes rab sgrub po la dga' ste/ /gsol ba btab nas gtad par bya/ /slob ma rin chen gang zag la/ /rdo rje sngar bshad tshigs bcad kyis/ /de yi lag tu bla ma yi/ / </text></item>
<item><p>244b.7</p><section></section><text>lag pas 'bad de gtad nas su/ /rdo rje slob dpon mkhas pa yis/ /dam tshig rdo rje rab tu sbyin/ /spyi bor rdo rje legs bzhag ste/ /de bzhin gshegs rnams dpang du gzugs/ /de bzhin rdo rje 'dzin pa yang / /bla ma rdo rje 'dzin gyis</text></item>
<item><p>245a.1</p><section></section><text>brjod/ /khyod kyis dga' ma 'di zung shig /bsten par sangs rgyas rnams kyis dgongs/ /'khor lo'i rim pa'i sbyor ba yis/ /srid pa gsum na dga' 'di las/ /gzhan pa'i thabs kyis sangs rgyas min/ /des na 'di dang</text></item>
<item><p>245a.2</p><section></section><text>nam du yang / /khyod kyis 'bral bar ma byed cig/ /'di de sangs rgyas thams cad kyi/ /rig ma'i brtul zhugs bla na med/ /rmongs pa gang zhig 'da' byed pa/ /de la mchog gi dngos grub med/ /ces brjod la reg rdo rje sbyin par bya'o/ /de'ang gur</text></item>
<item><p>245a.3</p><section></section><text>kum dang tsan+dan la sogs pas byugs te/ dri zhim po'i me tog gi phreng bas nye bar spud la/ phyogs kyi gos kyis rang gi chu skyes gsal bar byas ste 'di skad ces brjod do/ /e ma nga yi pad+ma 'di/ /bde ba thams cad yang dag ldan/ /gang zhig cho ga bzhin</text></item>
<item><p>245a.4</p><section></section><text>bsten na/ /de yi mdun na nga 'dug ste/ /sangs rgyas bsnyen la sogs pa yi/ /bya ba pad+mar ji bzhin byed/ /bde chen rgyal po rang nyid de/ /'di nyid du ni yang dag gnas/ /de nas twaM b+ha ny+dza mo k+Sha hoH/ zhes bya ba'i sngags kyis sbyin par bya'o/ /de nas</text></item>
<item><p>245a.5</p><section></section><text>oM sarba ta thA ga ta a nu rA ga Na badzra swa b+hA wa At+ma ko\u0f85haM/ zhes bya ba'i sngags 'dis de 'ang rin chen 'byung ldan gyi nga rgyal dang ldan pas/ oM AHhUM swA hA/ zhes bya ba'i sngags kyis shes rab rigs lnga'i tshogs su bya ste/ hUM gi yi ge las byung ba'i rdo rje rtse</text></item>
<item><p>245a.6</p><section></section><text>mo lnga pa la dbu ma'i rtse mor oM gyi yi ge bsams la/ de'i a'i yi ge las byung ba'i pad+ma dmar po 'dab ma brgyad pa 'od zer lngas kun du dkrigs pa'o/ /de nas rdo rje dbyings kyi dbang phyug ma'i rtsa g.yon gyi cha la gnas pa sor mos bskul te/ de las</text></item>
<item><p>245a.7</p><section></section><text>cung zad myong ba'i bde ba 'dod pa la sogs pa'i bya bas/ hUM zhes bya ba'i dbyangs kyis bde ba bsgrub pa brtsam par bya'o/ /de nas bla ma'i zhal nas rdo rje nor bu'i byang chub kyi sems yongs su gang ba'i mtshan nyid gsum pa dga' bral snang ba nye bar thob pa zhes bya ba rang</text></item>
<item><p>245b.1</p><section></section><text>gis nyams su myong bar bya'o/ /de skad du yang / rdo rje pad+mar rab gnas te/ /byang chub sems kyang spang mi bya/ /bskyod bya de yi dga' ba yis/ /sems ni kun du gang bar bsgom/ /rnal 'byor pas ni byang chub sems/ /ji srid ma dor de srid du/ /rgyun</text></item>
<item><p>245b.2</p><section></section><text>mi 'chad par dga' ba las/ /byung ba'i bde ba cis mi thob/ /ces gsungs so/ /de'i rjes su phaT/ ces bya ba'i sngags brjod cing byang chub kyi sems yang dag par bton la/ don yod grub pa'i nga rgyal dang ldan pas yang de nyid phyogs bcu na bzhugs pa'i</text></item>
<item><p>245b.3</p><section></section><text>sangs rgyas thams cad la sngags 'dis yang dag par mchod par bya'o/ /oM sarba ta thA ga ta pU dzA badzra swa b+hA wa At+ma ko\u0f85haM/ zhes brjod do/ /gsum pa shes rab ye shes kyi dbang gi dpes bde ba chen po'i rang bzhin longs spyod rdzogs pa'i</text></item>
<item><p>245b.4</p><section></section><text>sku rtogs par bya'o/ /da ni chos kyi sku rtogs par bya ste/ bzhi pa yang ni de bzhin no/ /zhes gsungs pas/ gang gi tshe mya ngan las 'das pa thams cad stong pa so so rang gis rig par bya ba'i mtshan nyid rtogs par bya ba de'i tshe/ de bzhin zhes bya ba'i sgras snga ma'i dngos po la</text></item>
<item><p>245b.5</p><section></section><text>dpyod pa'i phyir/ gsum pa shes rab ye shes kyi dbang gang yin pa de nyid bzhi par 'gyur ro/ /ji ltar sngon du gsungs pa'i mtshan nyid rtogs pa'i gsum pa shes rab kyi dbang la de nyid yin na gsum pa shes rab ye shes kyi dbang du 'gyur ro/ /de bzhin du 'dir yang</text></item>
<item><p>245b.6</p><section></section><text>dbang bzhi pa mtshon par bya ba'i phyir shes rab ni bzhi par 'gyur te/ de nyid shes rab ye shes yin no/ /des na shes rab kyi dpes rdo rje bla ma'i zhal las chos kyi sku'i don rtogs par bya'o/ /de nyid kyis na rdo rje slob ma'i ngag gis dris la/ dngos grub kun gyi gter gyur pa'i/ /byang chub</text></item>
<item><p>245b.7</p><section></section><text>sems ni ltung gyur na/ /rnam shes phung po brgyal 'gyur bas/ /ma smad dngos grub ga la yod/ /mkha' dbyings rdo rje'i sbyor ba yis/ /reg pa las kyang ches mtshar ba'i/ /bde ba skye 'gyur gang yin te/ /mchog tu dga' bar byed pa'o/ /khyab pa gzung byas dus su yang / /phung po la sogs</text></item>
<item><p>246a.1</p><section></section><text>brgyal 'gyur bas/ /phyag rgya che bdag dngos grub ni/ /gang las de nyid 'byung ba lags/ /mchog tu dga' dang 'od gsal las/ /zhes gsungs so/ /gang gi tshe bdag byin gyis brlab pa'i rim pas 'od gsal ba thob ste/ ye shes gsum las tha mi dad pa'i</text></item>
<item><p>246a.2</p><section></section><text>'od gsal ba bsgoms pa'i stobs kyis ji srid phung po dang bral ba'i mchog tu bde bar ma gyur pa de srid du rnal 'byor pa zung du 'jug pa'i bdag nyid kyi dngos grub mngon sum du mi byed do/ /bcom ldan 'das kyis kyang / phung po med pa'i bde ba'i mchog /ces gsungs so/ /de yang</text></item>
<item><p>246a.3</p><section></section><text>bzhi pa lhan cig skyes pa'o/ /dgyes pa'i rdo rje las kyang / ji ltar pha las bde thob pa/ /de yi bde ba rang gis bza'/ /bde ba gang gis 'ching ba 'dir/ /de yi bde ba bsam gtan brjod/ /dang po dga' ba tsam nyid de/ /gnyis pa'i grangs la mchog dga' nyid/ / </text></item>
<item><p>246a.4</p><section></section><text>gsum pa la ni dga' bral bshad/ /bzhi pa lhan cig skyes par brjod/ /dga' ba bde ba cung zad de/ /mchog tu dga' ba de bas lhag /dga' bral dga' bas chags bral 'gyur/ /lhag mas lhan cig skyes dga' ste/ /'dod chags med cing chags bral med/ /dbu</text></item>
<item><p>246a.5</p><section></section><text>mar dmigs par mi 'gyur te/ /gsum po spangs pa nyid kyi phyir/ /lhan cig skyes pa byang chub brjod/ /ces gsungs la/ rgya cher rol pa las kyang / ma dag pa yi bsam gtan 'di/ /'dod pa sgrub par byed pa'ang min/ /nam mkha'i dbyings dang 'dra ba'i mchog/ / </text></item>
<item><p>246a.6</p><section></section><text>'od gsal nyid la dmigs nas ni/ /'od gsal go 'phang thob nas su/ /rang 'dod pa yi gzugs su 'gyur/ /de tshe 'byor ba kun thob ste/ /rdo rje'i sku ni rab dgar 'gyur/ /zhes gsungs so/ /dgongs pa bla na med pa las kyang / stong nyid gsum po rnam dag gang / / </text></item>
<item><p>246a.7</p><section></section><text>de nyid 'od gsal pa zhes bshad/ /thams cad stong pa'i go 'phang yang / /ye shes gsum po rnam dag las/ /ye shes dga' bzhi de kho na/ /thams cad mkhyen nyid bla na med/ /rnam 'gyur med cing snang ba med/ /gnyis su med cing mchog tu zhi/ /yod dang med pa ma</text></item>
<item><p>246b.1</p><section></section><text>yin la/ /de ni ngag gi spyod yul min/ /des na 'od gsal dag pa las/ /'du shes gsum po yang dag byung / /sum cu rtsa gnyis mtshan 'dzin cing / /dpe byad brgyad cu dag dang ldan/ /rnam pa kun gyi mchog ldan pa'i/ /thams cad mkhyen par de nas 'gyur/ / </text></item>
<item><p>246b.2</p><section></section><text>zhes gsungs la/ 'phags pa lha'i zhal snga nas kyang / 'od gsal ba dang stong pa che/ /zhes gsungs pas zung du 'jug pa'i mtshan nyid grub bo/ /dgongs pa bla na med pa las kyang / /stong pa nyid dang shin tu stong / /gsum pa stong pa chen po ste/ /bzhi pa thams</text></item>
<item><p>246b.3</p><section></section><text>cad stong pa yang / /rgyu dang 'bras bur rab tu dbye/ /shes rab thabs kyi sbyor ba yis/ /rdzogs pa nye bar thob pa las/ /thams cad stong pa 'od gsal yin/ /rgyu yi go rims dag pa yang / /rnam shes rim pa'i sbyor bas so/ /stong nyid gsum po rab sbyor las/ </text></item>
<item><p>246b.4</p><section></section><text>go 'phang bla na med pa 'thob/ /ces gsungs so/ /de bzhin du dgyes pa'i rdo rje las kyang / ston pa sum cu rtsa gnyis mtshan/ /gtso bor dpe byad brgyad cur ldan/ /btsun mo'i b+ha ga bde can du/ /khu ba zhes byas rnam par gnas/ /de med pas na bde med 'gyur/ /nus</text></item>
<item><p>246b.5</p><section></section><text>pa med phyir ltos dang bcas/ /lha yi rnal 'byor bde ba las/ /de phyir sangs rgyas dngos po min/ /de nyid dngos med tshul yang min/ /zhal phyag rnam pa'i gzugs can dang / /mchog tu bde ba gzugs med pa/ /de phyir 'gro kun lhan cig skyes/ /rang bzhin</text></item>
<item><p>246b.6</p><section></section><text>lhan cig skyes zhes brjod/ /rnam dag dam pa'i sems kyis ni/ /rang bzhin mya ngan 'das pa nyid/ /lha yi rnam pa'i gzugs kyis ni/ /bzhin dang kha dog gnas pa ni/ /skyes pa tsam gyis rnam par gnas/ /'on kyang bag chags phal pas so/ /zhes gsungs so/ /gal te gnyis</text></item>
<item><p>246b.7</p><section></section><text>pa gsang ba'i dbang bskur ba'i rjes thogs kho na la/ gsum pa shes rab dang ye shes kyi dbang gis chos kyi sku mtshon pa yin gyi/ bdag byin gyis brlab pas ma yin no zhe na/ de dag gis de ltar brtags pa de brtags pa nyid ma yin te/ rang byin gyis brlabs pa'i rim pa med pa'i phyir ro/ /de nas</text></item>
<item><p>247a.1</p><section></section><text>rdo rje nor bu'i rang bzhin byin gyis brlabs pa'i dpes shes rab ye shes su brjod par bya'o/ /de'i rjes thogs nyid la chos kyi sku thams cad stong pa'i mtshan nyid bde blag tu rtogs par nus te/ 'phags pa klu sgrub kyi zhal snga nas kyang / bdag byin brlab pa'i rim pa yis/ /'od</text></item>
<item><p>247a.2</p><section></section><text>gsal ba nyid thob par 'gyur/ /de nas rdo rje bla ma yis/ /thog mar bdag byin brlab pa bstan/ /zhes gsungs so/ /de bzhin du gsum pa dang bzhi pa'i shes rab dang ye shes kyi dbang gis rtogs pa'i don nyid tshig gis brjod par bya'o/ /de skad du yang / slob ma'i mos pa yid kyis</text></item>
<item><p>247a.3</p><section></section><text>legs brtags nas/ /ji ltar gsungs pa'i cho gas dbang bskur te/ /zab cing rgya che'i tshul la mos pa la/ /rin chen tshig gi dbang nyid sbyin par bya/ /zhes gsungs so/ /gal te zab cing rgya che ba'i tshul la mos pa nyid du gang las shes she na/ mtshan ma las te/ de skad du yang / </text></item>
<item><p>247a.4</p><section></section><text>du ba las ni mer shes te/ /chu skyar las ni chur shes bzhin/ /blo ldan byang chub sems dpa' yi/ /rigs ni mtshan ma dag las shes/ /gdong gi chu skyes rab dang zhing / /dga' bas lus kyi spu ldang pa'i/ /slob ma dam pa de kho na/ /mthong nas mkhas pas rjes su gzung / /zhes gsungs pas</text></item>
<item><p>247a.5</p><section></section><text>so/ /dpal ldan 'dus par ji ltar gsungs nyid bzhin/ /dbang bzhi'i rim pa rnam par phye ba las/ /bdag gis bsod nams bsgrubs pa gang yod des/ /'gro kun rtag tu dbang don ldan par shog /ji ltar mkhas pa du ma dag gis mdzad pa yi/ /dbang gi don 'byed cho ga yod mod de lta na'ang / / </text></item>
<item><p>247a.6</p><section></section><text>klu sgrub zhabs kyi pad+mo'i sbrang rtsi thob pas na/ /de yi dgongs pa 'dir ni bdag gis gsal bar spel/ /zung du 'jug pa gsal ba zhes bya ba dbang gi cho ga /dkyil 'khor chen po'i dngos grub brnyes pa'i mkhas pa chen po sgra gcan 'dzin dpal bshes gnyen gyis mdzad pa rdzogs</text></item>
<item><p>247a.7</p><section></section><text>so// //mkhas pa chen po bsod snyoms pa/ shAkya shrI b+ha dra'i zhal snga nas dang / shAkya'i dge slong kun dga' rgyal mtshan dpal bzang pos thob ste/ thos nas bsgyur cing zhus te gtan la phab pa'o/ /'di la sh+lo ka phyed dang brgyad brgya'o// // </text></item>
<item><p>247b.1</p><section></section><text>@##/ /rgya gar skad du/ shrI gu h+ya sa mA dza maN+Da la no pi ka /bod skad du/ dpal gsang ba 'dus pa'i dkyil 'khor gyi cho ga /oM dpal rdo rje sems dpa' la phyag 'tshal lo/ /rdo rje 'dzin 'di yon tan gyi/ /rin chen 'byung gnas la btud nas/ /man</text></item>
<item><p>247b.2</p><section></section><text>ngag ji ltar rnyed pa bzhin/ /dkyil 'khor cho ga bri bar bya/ /dang po re zhig slob dpon sngags kyi tshul rig cing sems can gyi don la gcig tu gzhol ba/ sngags zlos pa dang ldan pa la slob mas dkyil 'khor bri ba'i phyir lan gsum du gsol ba gdab par bya'o/ / </text></item>
<item><p>247b.3</p><section></section><text>de nas rang gi snying ga'i sa bon gyi 'od zer gyis slob ma'i sems las byung ba'i bgegs bsal la bdud rtsi 'khyil pa'i phreng ba'i sngags sam mtshan gyi sngags lan bdun bzlas pas bsrung bar bya'o/ /de nas bdag nyid lha'i rnal 'byor dang ldan pas dkyil 'khor gyi</text></item>
<item><p>247b.4</p><section></section><text>gtso bo'i sngags 'bum phrag bzlas par byas la/ dkyil 'khor pa rnams kyi ni khri phrag re re bzlas pas sngon du bsnyen pa bya'o/ /de ltar mi nus na tshes dang skar ma bzang po la khrus byas la gos sar pa bsgos te/ bcom ldan 'das 'jig rten dbang phyug gi spyan sngar</text></item>
<item><p>247b.5</p><section></section><text>maN+Dal byas nas mchod pa phul te/ oM mu tsi li swA hA/ oM mo hI ni swA hA/ oM dan+ti li swA hA/ zhes bya ba'i sngags khri phrag gcig bzlas la bcom ldan 'das kyi spyan sngar nyal lo/ /de nas rmi lam dge ba dang sdig pa bltas te/ gal te dge ba mthong na ni dkyil 'khor</text></item>
<item><p>247b.6</p><section></section><text>bri'o/ /de yang ri la sogs pa nyams dga' zhing slob ma dang rjes su mthun pa'i gnas su song ste byang dang shar du gzhol ba'i sa'i cha brtags la lci ba'i maN+Dal byas te/ dri zhim po'i chus bsang gtor byas la bdud rtsi 'khyil pa'i sngags zlos shing mtho gang tsam du sa'i dong</text></item>
<item><p>247b.7</p><section></section><text>brkos la lci bas byugs te sngags de nyid bzlas pa'i chus dgang ngo / /de nas yi ge gsum gyi sngags zlos shing shar phyogs su gom pa brgyar phyin nas slar log nas blta'o/ /gal te chu skams par gyur na der mi bya ste gzhan du spo'o/ /ci ste gang bar gnas na ni dge ba'i</text></item>
<item><p>248a.1</p><section></section><text>mtshan ma yin no/ /de las bri bar gyur na ni der gnas te khro bo'i dkyil 'khor bsgoms la gnod mdzes la bka' bsgo bas phyogs skyong rnams bkug ste gtor ma byin nas mngon par rtogs pa ji lta ba bzhin du bdud rtsi 'khyil pa'i phur pas gdab po/ / </text></item>
<item><p>248a.2</p><section></section><text>de nas phur pa las byung ba'i 'od kyis rdo rje'i sa gzhi dang / steng du rdo rje'i dra ba dang / phyogs mtshams su rdo rje'i ra ba dang / phyi rol du me lce'i phreng bas bskor bar byas la sa'i lha mo sku mdog ser mo phyag gnyis na gser gyi bum pa bsnams pa blos bkug la me tog la</text></item>
<item><p>248a.3</p><section></section><text>sogs pas mchod de/ slob dpon gyis gsol ba gdab par bya ste/ skyob pa sangs rgyas thams cad la/ /lha mo khyod ni dbang du gyur/ /rin chen sna tshogs 'dzin pa yis/ /sa 'dir dkyil 'khor bri bar bya/ /zhes brjod de/ nam mkha' la yid kyis</text></item>
<item><p>248a.4</p><section></section><text>bteg ste gzhag go/ /de nas las byed pa bdud rtsi 'khyil par bsgoms la de'i sngags bzlas pa'i chus bsang gtor byas te/ dkyil 'khor gyis pus nub tsam brkos nas gyo mo dang sol ba la sogs pa'i sa'i nad rnams bsal te/ dri zhim po dang bcas pa'i sa de</text></item>
<item><p>248a.5</p><section></section><text>nyid kyis dgang ngo / /de skad du yang gsungs pa/ pus mo nub tsam brkos nas su/ /sa de nyid kyis dgang bar byas/ /gal te lhag par gyur na ni/ /der ni dngos grub yod par bshad/ /ces pa'o/ /de nas mtshan nyid dang ldan par bcags te/ der dkyil 'khor</text></item>
<item><p>248a.6</p><section></section><text>gyi khang pa bya'o/ /slob dpon gyis ni rig sngags bzla bar bya'o/ /khang pa zin nas der slob dpon rang gi lha'i rnal 'byor dang ldan pas/ oM b+hu khaM zhes bya bas sa gzhi nam mkha'i rang bzhin du byas la/ oM hUM hUM hUM zhes bya bas sa gzhi rdo rje'i rang bzhin du bsgoms la/ </text></item>
<item><p>248a.7</p><section></section><text>oM me di nI badzrI b+ha ba badzra ban+d+ha hUM zhes bya bas byin gyis brlabs te/ 'di ni sa sbyang ba'i cho ga'o/ /de nas rdo rje dril bu thogs pa'i slob ma bzhi dkyil 'khor gyi sa'i phyogs bzhir bzhag la slob dpon rdo rje dang dril bu thogs pa dbus su 'dug ste/ dkyil 'khor gyi</text></item>
<item><p>248b.1</p><section></section><text>'khor lo'i ting nge 'dzin rdzogs par byas la gos sar pa bgos shing me tog gi phreng ba dang cod pan la sogs pa dang ldan pa'i slob ma bzhis shar phyogs nas brtsams te/ rim bzhin du gsol ba gdab bo/ /de la shar phyogs nas gsol ba gdab pa'i tshig ni/ de bzhin</text></item>
<item><p>248b.2</p><section></section><text>gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa bshad du gsol/ /gnyis pa'i ni/ mtshan nyid thams cad yang dag rdzogs/ /mtshan min thams cad rnam par spangs/ /kun du bzang po sku yi</text></item>
<item><p>248b.3</p><section></section><text>mchog /dkyil 'khor dam pa bshad du gsol/ /gsum pa'i ni/ zhi ba'i chos ni mchog las byung / /ye shes spyod pas rnam sbyang ba/ /kun du bzang po gsung gi mchog /dkyil 'khor snying po bshad du gsol/ /bzhi pa'i ni/ sems can kun gyi sems chen po/ /rang</text></item>
<item><p>248b.4</p><section></section><text>bzhin dag pa dri ma med/ /kun du bzang po thugs kyi mchog /dkyil 'khor snying po bshad du gsol/ /de ltar gsol ba btab pa'i mthar langs te bsgoms pa'i dkyil 'khor gyi 'khor lo nam mkha' la bteg la bdag nyid bdud rtsi 'khyil bar bsgoms nas/ mig g.yas</text></item>
<item><p>248b.5</p><section></section><text>pa dang g.yon par ma dang Ta las nyi ma dang zla ba'i dkyil 'khor bsams te/ rkang mthil du hUM las sna tshogs rdo rje gdengs pa bltas la dbang ldan nas brtsams te hUM zhes brjod cing rdo rje 'gros kyis dkyil 'khor gyi sa gzhi kun du bskor las de na gnas pa'i bgegs rnams la</text></item>
<item><p>248b.6</p><section></section><text>'di skad ces bsgo'o/ /lus ngag sems la gnas pa yi/ /bgegs kyi tshogs kun nga la nyon/ /nga ni dpal ldan rdo rje 'dzin/ /bka' yi 'khor lo sbyor ba yi/ /rdo rje rab tu 'bar ba 'dis/ /sku gsum las byung dgas par bya/ /gal te dam tshig las 'das na/ /tshal</text></item>
<item><p>248b.7</p><section></section><text>par 'gas par gdon mi za/ /zhes bya ba 'dis bgegs rnams bskrad la slar yang sgrub thabs las 'byung ba bzhin du gnod mdzes la bka' bsgo bas bgegs rnams la phur bus gdab pa dang / sa gzhi dang ra ba la sogs pa bsgoms la/ slar yang sa'i lha mo</text></item>
<item><p>249a.1</p><section></section><text>bkug ste mchod pa byas nas dkyil 'khor bri bar bya ba'i phyir gsol ba gdab par bya'o/ /skyob pa sangs rgyas thams cad kyi/ /spyod pa'i tshul gyi khyad par ni/ /sa dang pha rol phyin pa la/ /lha mo khyod ni dbang du gyur/ /shAkya seng ge skyob pa yis/ / </text></item>
<item><p>249a.2</p><section></section><text>ji ltar bdud kyi stobs bcom pa/ /de bzhin bdag gis bdud las ni/ /rgyal bar byas nas dkyil 'khor bri/ /zhes bya'o/ /de nas dkyil 'khor gyi sa'i char dri zhim pos byugs te/ me tog dri zhim pos gtor ba 'di ni sa gzung ba'i cho ga'o/ /de nas dkyil 'khor</text></item>
<item><p>249a.3</p><section></section><text>gyi sa'i cha so so'i gnas su bdud rtsi lngas maN+Dal tshom bu sum cu rtsa gnyis byas la nam mkha' la gnas pa'i lha'i 'khor lo spyan drangs te/ so so'i gnas su bzhugs su gsol ba la me tog la sogs pa'i mchod pa'i yo byad rnams kyis mchod de bdug spos kyis</text></item>
<item><p>249a.4</p><section></section><text>bdug cing dril bu dkrol nas bstod pa 'dis bstod par bya'o/ /mi bskyod pa ni ye shes che/ /chos kyi dbyings ni mkha' chen po/ /rdo rje gsum mchog dkyil 'khor gsum/ /rdo rje'i dbyings la phyag 'tshal bstod/ /rnam par snang mdzad rab tu dag /rdo rje zhi ba dga' ba</text></item>
<item><p>249a.5</p><section></section><text>che/ /rang bzhin 'od gsal mchog gi mchog /ston pa rdo rje phyag 'tshal bstod/ /rin chen rgyal po rab tu zab/ /rdo rje nam mkha' dri ma med/ /rang bzhin dag pas gos pa med/ /rdo rje sku la phyag 'tshal bstod/ /rdo rje dpag med rgyal po che/ /mi rtog nam mkha' rdo rje</text></item>
<item><p>249a.6</p><section></section><text>'dzin/ /'dod chags pha rol byin pa brnyes/ /rdo rje gsung la phyag 'tshal bstod/ /don yod rdo rje rdzogs sangs rgyas/ /bsam pa thams cad rdzogs mdzad pa/ /rang bzhin dag pa nyid las byung / /rdo rje sems dpa' phyag 'tshal bstod/ /ces bya bas bstod la</text></item>
<item><p>249a.7</p><section></section><text>phyag byas te/ pus mo g.yas pa'i lha nga sa la btsugs nas thal mo sbyar ba btud de 'og nas 'byung ba 'dis lha rnams la snyan gsan dbab par bya'o/ /bcom ldan rdo rje che ge mo/ /rig pa'i rgyal po phyag 'tshal bstod/ /khyed rnams la ni mchod pa dang / /slob ma</text></item>
<item><p>249b.1</p><section></section><text>rnams la brtse ba'i phyir/ /mgon po thugs rje'i bdag nyid kyis/ /dkyil 'khor 'dir ni bri bar 'tshal/ /bcom ldan bdag ni gus pa la/ /de bas bka' drin mdzad par 'os/ /'gro ba'i 'khor lo don mdzad pa'i/ /sangs rgyas bdag la dgongs su gsol/ / </text></item>
<item><p>249b.2</p><section></section><text>byang chub sems dpa'i dgra bcom dang / /gang gzhan gsang sngags lha rnams dang / /'jig rten skyong ba'i lha gang yin/ /'byung po gang dag mthu chen dang / /bstan la dga' ba'i sems can ni/ /gang su rdo rje'i mig ldan rnams/ /rdo rje can bdag che ge mos/ /che ge 'byung</text></item>
<item><p>249b.3</p><section></section><text>ba'i dkyil 'khor ni/ /yo byad ji ltar 'byor pa yis/ /'gro ba dag phyir bdag 'dri na/ /thugs rjes nye bar dgongs nas ni/ /bdag dang slob mar bcas pa yi/ /tshogs pa kun la dkyil 'khor du/ /khyod kyis byin brlab mdzad par 'os/ /zhes bya ba 'di lan gsum</text></item>
<item><p>249b.4</p><section></section><text>brjod de/ /'di ni lha sta gon la gnas pa'i cho ga'o/ /de nas dkyil 'khor gyi gtso bo dang dkyil 'khor pa'i sngags kyang ci nus par bzlas la gshegs su gsol ba'i phyir slar yang mchod pa dang gtor ma phul la/ dri'i maN+Dal la bzhugs pa rnams yid kyis nam mkha' la</text></item>
<item><p>249b.5</p><section></section><text>bteg ste/ bkod nas rim pa 'dis dkyil 'khor thig gdab bo/ /tshangs pa'i thig gnyis btab nas su/ /mtshams kyi thig gnyis bri bar bya/ /gru bzhi dang ni skud pa bzhi/ /dkyil 'khor tshad bzhin gzhal te gdab/ /sgo ni 'khor lo'i brgyad cha ru/ /tshangs skud</text></item>
<item><p>249b.6</p><section></section><text>gnyis kyi ngos su bya/ /sgo yi ngos su tshon rtsi'i sa/ /de phyed skud pa gnyis kyis bri/ /sgo yi bzhi char yang btab nas/ /sgo phyed gsum yang de nas gdab/ /mtshams su sgo yi thad du ni/ /lha yi snam bu'i thig gdab bya/ /ri mo lnga yi sa yi cha/ /sgo yi bzhi char gdab par</text></item>
<item><p>249b.7</p><section></section><text>bya/ /kha khyer sgo yi phyed du ste/ /de yi phyed ni rin chen sa/ /dra ba dang ni dra phyed gnas/ /kha khyer dang ni mnyam par bya/ /de phyed ba gam sa yin te/ /'di ni thig skud bri ba yin/ /so so'i gnas su thig bri ba/ /skye bo rang gis shes sla zhing / /gzhan du lta bar sla bas na/ /'dir</text></item>
<item><p>250a.1</p><section></section><text>ni spros te ma bshad do/ /dbang ldan mtshams nas brtsams nas ni/ /mtshams su so sor bor ba la/ /pad+ma rdo rje phreng ba dag /zlum por kun du bskor bar bya/ /snying po'i dkyil 'khor bskor ba'o/ /rdo rje phreng ba de bzhin bya/ /sgo yi sum 'gyur twa ra</text></item>
<item><p>250a.2</p><section></section><text>Na/ /shes rab can gyis bri bya ste/ /snam bu bcu gcig phye ba la/ /ci ltar mdzes par brtag par bya/ /de nas ye shes kyi skud pa tshon rtsi lngas kha bsgyur zhing dkyil 'khor gyi nyis 'gyur dang ldan pa snod dri zhim par gzhag ste 'bar ba'i lta bas de bzhin gshegs pa thams cad</text></item>
<item><p>250a.3</p><section></section><text>kyi thugs ka nas ye shes kyi thig skud drangs te der bstims nas bdud rtsi rnam pa lngas byugs te/ yi ge gsum mngon par bzlas pas byin kyis brlab po/ /de nas oM e h+ye hi b+ha ga wAn pra yats+tsha sha sha ta sU traM sa tsakra sU tra nA ya swA hA hUM zhes bya bas nam mkha' la bzhugs</text></item>
<item><p>250a.4</p><section></section><text>pa'i dkyil 'khor la thig skud bslang bar bya'o/ /de nas oM a n+yo n+yA nu ga ta sarba d+harma hUM/ oM a n+yo n+yA nu pra be sha sarba d+harma hUM/ zhes bya bas slob ma bdud rtsi 'khyil par bsgoms pa dang / lan cig tu skud pa bsgril nas bdag dang slob ma gnyis ka yi ge dz+dza gsum bzlas pas</text></item>
<item><p>250a.5</p><section></section><text>bskul la g.yon pa rdo rje khu tshur lte bar bzhag la skud pa bzung ste/ slob dpon nub sgor gnas la/ slob ma shar sgor gnas pa dang / oM badzra sU tra sa ma ya mA ti kra ma hUM zhes brjod de gnam thig dang sa thig gdab bo/ /de yang sems can gyi dus su ni/ nam mkha'</text></item>
<item><p>250a.6</p><section></section><text>khyab pa'i de bzhin gshegs/ /thig skud sgra yis bskul nas su/ /de dag 'dir ni gshegs par mdzad/ /de nas skor phyogs kyis gshin rje'i phyogs su song ste byang phyogs na gnas pa'i slob ma de bzhin du thig gdab bo/ /de nas me'i mtshams su song ste dbang ldan</text></item>
<item><p>250a.7</p><section></section><text>gyi mtshams na gnas pa dang / shar phyogs kyi thig gdab bo/ /yang rlung mtshams su song ste bden bral gyi mtshams na gnas pa dang / nub logs kyi thig gdab bo/ /de nas de nyid du bsgyur te dbang ldan gyi mtshams na gnas pa dang byang logs kyi thig gdab bo/ /yang</text></item>
<item><p>250b.1</p><section></section><text>me'i mtshams su song ste bden bral gyi mtshams na gnas pa dang lho ngos kyi thig gdab bo/ /de nyid du gnas nas rlung mtshams su gnas pa dang mtshams kyi thig gdab bo/ /bden bral gyi mtshams su song ste dbang ldan gyi mtshams na gnas pa dang / mtshams kyi thig</text></item>
<item><p>250b.2</p><section></section><text>gnyis pa gdab bo/ /de nas thig skud nyis 'gyur du byas te slob dpon dbus su 'dug nas slob mas dbang ldan gyi mtshams nas phyi nang gi 'khor lo bskor bar bya'o/ /de ltar ye shes kyi thig btab nas bdag nyid khro zhing bsgyings pa dang bcas pas smin ma bcum pa'i khro bo'i</text></item>
<item><p>250b.3</p><section></section><text>lta bas bltas te sgo phye la phyi rol du phyung ste/ oM AHmuHzhes bya bas ye shes kyi skud pa gshegs su gsol lo/ /'di ni ye shes kyi thig gdab pa'i cho ga'o/ /de nas de bzhin gshegs pa lnga'i kha dog tu btsos pa'i tshon rtsi snga ma ltar snod bzang por bzhag la 'bar ba'i</text></item>
<item><p>250b.4</p><section></section><text>lta bas de bzhin gshegs pa rnams las tshon rtsi bkug ste/ so so'i kha dog ji lta ba bzhin du bstims la oM badzra tsi tra sa ma ya hUM/ zhes bya bas mngon par bsngags pas byin gyis brlab bo/ /de nas oM badzra be+e ga zhes bya bas ye shes kyi skud pa yid kyis bteg ste/ </text></item>
<item><p>250b.5</p><section></section><text>tshon rtsi rnams bzung la 'di skad ces brjod par bya'o/ /chos dbyings 'di ni rnam par dag /sems can khams ni rab sgrol ba/ /rdo rje sems dpa' rgyal po che/ /dkyil 'khor rang gis bri bar bya/ /de nas tshon rtsi khu tshur g.yon pas bzung ste/ dbang ldan gyi</text></item>
<item><p>250b.6</p><section></section><text>mtshams nas brtsams te ri mo rnams ma 'byar zhing drang la mtho ba g.yas skor du bri'o/ /rim pa ni sngon po dang / dkar po dang / ser po dang / dmar po dang / ljang gu rnams te slob dpon rang gis de ltar bris la kham phor la sogs pas bkab ste/ rdo rje shugs kyis 'jug</text></item>
<item><p>250b.7</p><section></section><text>pa dang 'byung ba bya'o/ /de'i 'og tu gzhan gyis ci dga' bar bri'o/ /'di ni tshon bri ba'i dam tshig go/ /de la mi bskyod pa gtso bor gyur pa'i dkyil 'khor la ni rdo rje phreng ba'i nang gi sa gzhi sngon por byas la/ shar gyi char ni dkar po'o/ /lhor ni ser po'o/ /nub ni dmar</text></item>
<item><p>251a.1</p><section></section><text>po'o/ /byang ni ljang gu'o/ /snying po'i dkyil 'khor gyi dbus su ni sna tshogs pad+ma dang rdo rje'i gdan la rdo rje rtse lnga pa sngon po phyag rgya dang bcas pas bri'o/ /shar du ni 'khor lo dang bcas pa'i pad+ma la 'khor lo dkar po'o/ /de bzhin du lhor ni rin po che la gnas pa'i</text></item>
<item><p>251a.2</p><section></section><text>rin po che ser po'o/ /nub tu ni pad+ma la gnas pa'i pad+ma dmar po'o/ /byang du ni sna tshogs rdo rje la gnas pa'i rdo rje ljang gu'o/ /mtshams rnams su ni gdan de dag nyid la 'khor lo dang rdo rje dang pad+ma dang sna tshogs rdo rje rnams so/ /rim pa gnyis par gdan de dag nyid la me</text></item>
<item><p>251a.3</p><section></section><text>mtshams la sogs par me long dang / pi wang dang dri'i dung chos dang ro snod rnams so/ /kha dog rnams kyang sngar bshad pa bzhin no/ /de'i snam bu'i shar phyogs kyi ngos gnyis su ni gdan de nyid la nA ga puSh+pa dkar po dang / 'khor lo dkar po'o/ /lhor ni rin po che ser po</text></item>
<item><p>251a.4</p><section></section><text>gnyis so/ /nub tu ni pad+ma dmar po gnyis so/ /byang du ni ral gri ljang gu gnyis so/ /shar la sogs pa'i sgo bzhir ni pad+ma dang nyi ma'i gdan la rdo rje tho ba sngon po dang / rdo rje dbyig pa dkar po dang / sdong bu dang bcas pa'i pad+ma dmar po dang / sna tshogs rdo rje ljang</text></item>
<item><p>251a.5</p><section></section><text>gu'o/ /dbang ldan la sogs pa'i mtshams su ni pad+ma dang nyi ma la ral gri sngon po dang / rdo rje dang / rdo rje sngon pos mtshan pa'i dbyig pa dang / yang dbyig pa'o/ /steng 'og tu pad+ma dang nyi ma la rdo rje nag po dang sngon po'o/ /de nas bum pa mgrin pa ring zhing mchu 'phyang</text></item>
<item><p>251a.6</p><section></section><text>pa lto ba yangs pa rnams nas dang gro dang mon sran gre'u dang / 'bras kyi so ba dang / til te 'bru lnga dang / br-i ha ti dang / kaN+Da ka ri dang / a pa rA dzi ta dkar po dang / ha sa dang / ha sa de ba ste sman lnga dang / gser dang / dngul dang / byi ru dang / mu tig dang mu men te</text></item>
<item><p>251a.7</p><section></section><text>rin po che lnga rnams de'i nang du blugs la dri zhim po'i chus bkang ste/ snam bu sar pas mgrin pa bcings la shing los kha brgyan pa'i bum pa rim pa 'dis sta gon la gnas par bya'o/ /bdag nyid dkyil 'khor gyi rnal 'byor la gnas nas rnam par rgyal ba'i bum pa'i nang du dkyil</text></item>
<item><p>251b.1</p><section></section><text>'khor gyi bdag po sa bon las bskyed la/ bum pa gzhan rnams su yang dkyil 'khor pa'i lha rnams so so'i sa bon las bskyed de ye shes kyi 'khor lo spyan drangs nas gnyis su med par byas la/ mchod yon dang zhabs bkru dang zhal bsil la sogs pa phul la so</text></item>
<item><p>251b.2</p><section></section><text>so'i sngags yi ge gsum dang spel ba ci nus su bzlas so/ /gzhan yang skye bo thams cad la bsang gtor bya ba'i phyir bgegs mthar byed kyi sngags yi ge gsum dang spel ba lan mang du bzlas pa'i bum pa rtsa ba'i sgo drung du gzhag go/ /rnam par rgyal ba'i bum pa ni mdun</text></item>
<item><p>251b.3</p><section></section><text>logs su bzhag la/ lhag ma ni ci rigs par gzhag ste bum pa sta gon la gnas pa'i cho ga'o/ /de'i 'og tu slob ma me tog 'dzin cing phan pa don du gnyer ba bde bar gshegs pa'i bstan pa la dga' bas dkyil 'khor gyi khang pa'i sgor maN+Dal byas la/ slob dpon</text></item>
<item><p>251b.4</p><section></section><text>gyis 'di skad brjod par bya'o/ /sngags kyi dngos grub don gnyer gang / /dkyil 'khor 'dir ni gzhug par bya/ /bsod nams 'dod pas de las gzhan/ /gzhan dag 'jig rten pha rol gnyer/ /dad pa chen po ldan pa dag /'jig rten pha rol la dmigs nas/ / </text></item>
<item><p>251b.5</p><section></section><text>blo ldan dkyil 'khor gzhug bya ste/ /'di yi 'bras bu gnyer mi bya/ /gal te 'bras bu don gnyer na/ /'jig rten pha rol mi 'grub 'gyur/ /'jig rten pha rol la dmigs na/ /'bad pa med par 'di 'bras 'grub/ /de nas slob ma rnams kyis tshigs su bcad pa</text></item>
<item><p>251b.6</p><section></section><text>'dis gsol ba gdab par bya ste/ dga' chen khyod bdag ston pa bas/ /slob dpon khyod ni dgongs su gsol/ /byang chub sems dpa'i tshul bstan pa/ /mgon po chen po bdag 'tshal lo/ /dam tshig de nyid stsal du gsol/ /byang chub sems kyang bdag la</text></item>
<item><p>251b.7</p><section></section><text>stsol/ /sangs rgyas chos dang dge 'dun te/ /skyabs gsum dag kyang bdag la stsol/ /thar pa chen po'i grong mchog tu/ /mgon po bdag ni 'jug par 'tshal/ /de nas slob dpon gyis slob ma'i gtso bo la dmigs te/ 'di skad ces brjod par bya'o/ /khyod</text></item>
<item><p>252a.1</p><section></section><text>ni tshul chen snod yin pas/ /khyod la yang dag bstan par bya/ /sku gsung thugs kyi rdo rje can/ /dus gsum sangs rgyas 'byung ba rnams/ /gsang sngags rdo rje'i mthu yis ni/ /ye shes mnyam med yang dag brnyes/ /gsang sngags sbyor ba</text></item>
<item><p>252a.2</p><section></section><text>mnyam med pa/ /shAkya seng sogs mchog gis ni/ /drag po chen po bdud kyi sde/ /stobs chen dag kyang des bcom mo/ /'jig rten mthun par gshegs nas su/ /'khor lo bskor nas mya ngan 'das/ /de bas kun mkhyen thob bya'i phyir/ /bu yis blo gros 'di</text></item>
<item><p>252a.3</p><section></section><text>gyis shig /de nas slob ma rnams snying ga'i sa bon gyi 'od zer gyis bkug la rang gi 'od kyis shes rab kyi pad+mar zhugs te/ de bzhin gshegs pa thams cad kyis dbang bskur bar bsgoms la phyung nas slob dpon rang nyid kyis/ dkon mchog gsum la skyabs su</text></item>
<item><p>252a.4</p><section></section><text>mchi/ /sdig pa thams cad so sor bshags/ /'gro ba'i dge la yi rang ste/ /sangs rgyas byang chub yid kyis gzung / /zhes lan gsum brjod la/ de nas slob ma rnams kyi mgo bor lag pa bzhag ste/ bdud rtsi 'khyil ba'i sngags lan bdun bzlas pas bsrungs</text></item>
<item><p>252a.5</p><section></section><text>te/ de rnams kyi snying ga dang mgrin pa dang mgo bo rnams su rdo rje dang pad+ma dang 'khor lo bsams te/ de dag gi lte ba la hUM AHoM zhes bya bar bsgoms te/ spyi bor me tog /mdun du spos dang mar me dang snying gar dri byin la so shing sor bcu gnyis pa rtse mor me tog gi</text></item>
<item><p>252a.6</p><section></section><text>phreng ba btags la dri zhim pos byugs te bgegs mthar byed kyi sngags brjod la byin no/ /de rnams kyis kyang kha shar ram byang du bltas te zos la lci bas maN+Dal ba'i ko ba tsam byugs te der bor ro/ /de la shar dang lho dang nub dang byang du rtse mo bltas pa'i bye brag gis zhi ba dang</text></item>
<item><p>252a.7</p><section></section><text>rgyas pa dang dbang dang mngon spyod kyi snod yin par rim pa bzhin du bstan par bya'o/ /de nas sngags 'di bzlas pa'i chus kha bkru ba sbyin par bya ste/ oM hrIHbi shud+d+ha d+harma sarba pA paM ni sh+tsa sho d+ha ya/ sarba bi kalpa na a pa na ya hUM zhes bya ba ni sngags so/ /de nas skud pa mdud</text></item>
<item><p>252b.1</p><section></section><text>pa gsum dang ldan pa la bgegs mthar byed kyi sngags bzlas pas dpung pa g.yas par bcings nas de nyid bzlas pa'i ku sha stan dang sngas kyi phyir lag pa g.yon par byin la chos nyan du gzhug par bya ste/ 'jig rten du ni kun mkhyen pa/ /u dum+WA ra'i me tog</text></item>
<item><p>252b.2</p><section></section><text>bzhin/ /brgya lam na ni res 'ga' zhig /'byung 'gyur yang na mi 'byung ngo / /gsang sngags spyod pa'i tshul 'byung ba/ /de bas kyang ni dkon pa ste/ /gang gis sems can mnyam med don/ /bla med byed par nus pa yin/ /bskal pa bye ba du ma ru/ /sngon du sdig</text></item>
<item><p>252b.3</p><section></section><text>pa byas pa gang / /dkyil 'khor 'di 'dra mthong ma thag /de dag zad par 'gyur yin na/ /grags pa mtha' yas sngags spyod pa'i/ /tshul la gnas na smos ci dgos/ /skyob pa'i gsang sngags bzlas nas ni/ /go 'phang bla na med par 'gyur/ /gang gi spyod pa</text></item>
<item><p>252b.4</p><section></section><text>mchog 'di la/ /blo gros shin du dri med na/ /sdug bsngal thams cad 'byung ba yi/ /ngan 'gro de yis gcod par 'gyur/ /bdag nyid chen po khyed rnams kyis/ /rnyed pa mnyam med de ring rnyed/ /gang phyir rgyal ba sras bcas pa'i/ /bdag nyid chen po thams cad kyis/ / </text></item>
<item><p>252b.5</p><section></section><text>bstan pa 'di la khyed rnams kun/ /yongs su bzung ste skye bzhin pa/ /de phyir khyed rnams theg chen du/ /legs pa nyid du 'gro bar 'gyur/ /theg pa chen po cher 'byung ba'i/ /lam mchog 'di ni dpal dang ldan/ /khyed rnams 'dir ni 'dod pas na/ /rang byung</text></item>
<item><p>252b.6</p><section></section><text>skal ba chen po pa/ /'jig rten thams cad mkhyen pa yi/ /de bzhin gshegs pa nyid du 'gyur/ /zhes brjod de/ bzhin bzangs dag song la rmi lam ci byung ba nang par nga la smros shig ces bsgo nas khyad par gyi sdom pa 'dzin du gzhug ste/ phyir mi ldog pa'i dkyil 'khor</text></item>
<item><p>252b.7</p><section></section><text>du/ /byin nas mgon po bdag la gsungs/ /dkyil 'khor lha yi de nyid dang / /slob dpon yongs su phrin las rnams/ /sangs rgyas kun gyi dam tshig dang / /gsang ba'i sdom pa bla na med/ /sems can kun gyi don gyi phyir/ /rtag tu bdag nyid slob dpon gyur/ / </text></item>
<item><p>253a.1</p><section></section><text>zhes bya ste/ 'di ni slob ma sta gon la gnas pa'i cho ga'o/ /de nas dkyil 'khor gyi khang par zhugs te slob ma la sogs pa bsrung ba'i phyir bdud rtsi 'khyil pa'i sngags bzlas so/ /nang par slob ma rnams bos la/ dge ba dang sdig pa'i mtshan ma</text></item>
<item><p>253a.2</p><section></section><text>rnams bltas te/ gal te sdig pa mthong na sngags bzlas pa la sogs pa byas la rdul tshon bri bar zin nas dkyil 'khor gyi phyi rol dri zhim po'i chus byugs la me tog la sogs pa bkram ste/ rdul tshon lhag ma rnams yi ge gsum gyi mthar muHbzlas pas gshegs</text></item>
<item><p>253a.3</p><section></section><text>su gsol la gnas gtsang mar gzhag go/ /de nas mchod pa'i yo byad rnams bshams te mngon par 'du byas te bum pa rnams bshams pa'i gnas rnams su gzhag ste slob dpon bdag nyid sgo skyong gi sngags kyis lus khrus byas la gos sar pa bgos te/ </text></item>
<item><p>253a.4</p><section></section><text>ba dan la sogs pas brgyan pa dang / tsan+dan la sogs pas lus byugs nas me tog gi phreng ba dang dbu rgyan bcings te stan bde ba la 'dug ste/ dkyil 'khor gyi 'khor lo'i rnal 'byor dang ldan pas dga' ba'i sgras de bzhin gshegs pa thams cad spyan drangs te kha'i</text></item>
<item><p>253a.5</p><section></section><text>lam nas zhugs te zhu nas shes rab kyi pad+mar phab la dkyil 'khor gyi 'khor lo'i tshul du spros nas rdul tshon gyi dkyil 'khor la bstims te/ ar+g+ha dang zhabs bkru dang / zhal bsil dang / bdug spos phul te/ dril bu gsil zhing / mi bskyod pa zhes bya ba la sogs</text></item>
<item><p>253a.6</p><section></section><text>pas bstod par bya'o/ /de nas bdud rtsi lnga'i dkyil 'khor du gtor te bdag nyid kyang myang ngo / /sgrub pa'i grogs dkyil 'khor du gzhag ste bdag nyid phyir byung nas phyogs skyong rnams la gtor ma rgya chen po sbyin par bya ste/ 'di ni dkyil 'khor bsgrub pa'i thabs so/ / </text></item>
<item><p>253a.7</p><section></section><text>de nas slar yang dkyil 'khor du zhugs te/ dril bu gsil zhing dkyil 'khor la bskor ba byas la bdag nyid dkyil 'khor du 'jug pa'i phyir/ byang chub rdo rje zhes bya ba la sogs pa 'og nas 'byung ba'i tshigs bcad kyis dkyil 'khor gyi bdag po la gsol ba btab ste</text></item>
<item><p>253b.1</p><section></section><text>yol ba'i phyi rol du byung la dkyil 'khor gyi bdag pos dkyil 'khor du zhugs pa nas rjes su gnang ba'i dbang bskur ba byin par bsgoms te/ chags chen las byung de nyid ni/ /'khor lo gzugs brnyan lta bu ste/ /zhes bya bas dkyil 'khor gzugs brnyan dang</text></item>
<item><p>253b.2</p><section></section><text>'dra bar bltas la/ slob ma rnams gzhug par bya ba'i phyir tshigs su bcad pa 'dis gsol ba gdab par bya ste/ nam mkha' las byung mtshan ma'i phyir/ /thog ma tha ma med pa'i mchog /sems dpa' rdo rje che rang bzhin/ /rdo rje sems dpa' bdag sgrubs shig / </text></item>
<item><p>253b.3</p><section></section><text>dngos grub chen po kun gyi mchog /dbang phyug chen po lhag pa'i lha/ /rdo rje 'dzin pa kun gyi rgyal/ /mi 'gyur mchog tu bdag sgrubs shig /nyes pa mi 'da' rtag pa ste/ /'dod chags kun gyi rjes su chags/ /'dod chags chen po dga' ba che/ /bcom ldan de</text></item>
<item><p>253b.4</p><section></section><text>nyid kyis sgrubs shig /shin tu dag pa kun gyi mchog /gdod nas grol ba de bzhin gshegs/ /kun du bzang po kun bdag nyid/ /byang chub sems dpa' bdag sgrubs shig /dngos grub chen po kun gyi mchog /dbang phyug chen po phyag rgya'i mchog /grub</text></item>
<item><p>253b.5</p><section></section><text>pa'i rdo rje cher bstod pa/ /rdo rje snyems bdag bdag po'i bdag /sems can kun gyi yid khyab pa/ /sems can kun gyi snying la gnas/ /sems can kun gyi yab nyid de/ /'dod chags mnyam pa'i dam tshig mchog /ces bya ba'i dam tshig gi glu blangs nas bden</text></item>
<item><p>253b.6</p><section></section><text>pa'i tshig 'di bsgrags par bya ste/ shes rab thabs bdag dkyil 'khor gyi/ /bden pa'i byin rlabs gang yin pa/ /bden pa de yis mgon khyod kyis/ /bdag gi 'dod pa skong byed shog /chos rnams gzugs brnyan lta bu ste/ /gsal zhing dag la rnyog pa</text></item>
<item><p>253b.7</p><section></section><text>med/ /gzung du med cing brjod du med/ /rgyu dang las las byung ba dang / /de bzhin de kho na las byung / /bden pa de yis dkyil 'khor ni/ /gzugs brnyan gsal bar sems can rnams/ /dri med thams cad mthong bar shog /ces brjod la phyag byas te/ </text></item>
<item><p>254a.1</p><section></section><text>dril bu gsil lo/ /'di ni slob dpon 'jug pa'i cho ga'o/ /de nas slob ma khrus byas shing gos sar pa bgos la bkug la/ tshig 'dis gsol ba 'debs su gzhug ste/ byang chub rdo rje sangs rgyas la/ /mchod chen ji ltar bgyis pa bzhin/ / </text></item>
<item><p>254a.2</p><section></section><text>bdag kyang bsgral ba'i don du ni/ /nam mkha'i rdo rje bdag la stsol/ /zhes brjod nas maN+Dal byed du bcug ste/ yon dbul bar bya'o/ /de nas bgegs mthar byed kyi sngags bzlas pa'i chus bsang gtor byas la/ yi ge gsum bzlas pa'i snam bus gdong</text></item>
<item><p>254a.3</p><section></section><text>g.yogs/ dkyil 'khor du gzhug pa'i phyir/ 'dod par dga' ba gang yin smros/ /zhes dri'o/ /des kyang / skal ba bzang po la dga'o/ /zhes smra'o/ /de'i rjes la A khaM bI ra hUM zhes bya bas me tog gi phreng ba byin la rdo rje snying gar bzhag ste/ oM badzra yo ga tsi t+to t+pA da yA mi/ </text></item>
<item><p>254a.4</p><section></section><text>zhes bya bas byang chub tu sems bskyed la/ oM su ra te sa ma ya s+t+waM ho/ badzra sid+d+hi ya thA su khaM/ zhes brjod la/ de ring khyod de bzhin gshegs pa thams cad kyis byin gyis brlabs par gyur gyis gsang chen dam pa 'di de bzhin gshegs pa thams cad kyi dkyil 'khor du ma zhugs</text></item>
<item><p>254a.5</p><section></section><text>pa rnams la smra bar mi bya zhing ma dad pa rnams la yang ma yin no zhes bsgo nas/ A khaM ba'i ra hUM zhes bya bas yol ba'i nang du bcug la 'di skad ces brjod par bya ste/ de ring khyod de bzhin gshegs pa thams cad kyi rigs su zhugs te/ gzhan yang khyod la ye shes gang gis</text></item>
<item><p>254a.6</p><section></section><text>de bzhin gshegs pa thams cad kyi dngos grub kyang thob par 'gyur na dngos grub gzhan 'grub pa lta smos kyang ci dgos te/ de lta bu'i ye shes bskyed par bya'i/ khyod kyis dkyil 'khor ma mthong ba rnams kyi mdun du smra bar mi bya ste/ khyod dam tshig nyams par gyur ta re/ </text></item>
<item><p>254a.7</p><section></section><text>de nas spyi bor rdo rje bzhag la 'di ni khyod kyi dam tshig gi rdo rje ste/ gal te tshul 'di su yang rung ba la smras na 'dis khyod kyi mgo 'gems par byed do zhes brjod la slar yang snying gar rdo rje bzhag ste/ oM rdo rje sems dpa' deng khyod kyi/ /snying la de ring yang dag zhugs/ /gal</text></item>
<item><p>254b.1</p><section></section><text>te tshul 'di smras na ni/ /de ma thag tu dral te gshegs/ /zhes brjod nas mna' bsgag par bya ste/ /rnam par rgyal ba'i bum pa'i steng na gnas pa'i pad+ma'i nang du song ba'i bdud rtsi lnga la/ oM badzra a mr-i to da ka Tha/ zhes bya ba mngon par bzlas la/ 'di ni khyod kyi dmyal</text></item>
<item><p>254b.2</p><section></section><text>ba'i chu/ /dam tshig 'das na sreg par byed/ /dam tshig bsrungs na dngos grub 'thob/ /rdo rje bdud rtsi'i chu 'thung shig /ces brjod de blud la de ring phyin chad khyod kyi rdo rje sems dpa' nga yin gyis/ ngas de ring phan chad 'di gyis shig ces bsgo ba rnams bu khyod kyis bya</text></item>
<item><p>254b.3</p><section></section><text>dgos so/ /nga la brnyas pa ma byed cig /byas na yang ba ma spangs par 'chi ba'i dus byas nas sems can dmyal ba chen por lhung bar gyur ta re zhes brjod do/ /de nas bden pa'i byin gyi rlabs brjod par bya ste/ snying po'i dkyil 'khor 'di ru ni/ /bdag gis slob ma</text></item>
<item><p>254b.4</p><section></section><text>gzhug par bya/ /lha yi rigs kyi rim pa dag /bsod nams ji bzhin de bzhin shog /'dis ni dngos grub gang 'grub dang / /rigs ni gang gi snod du gyur/ /'di ni bsod nams ci yod las/ /dkyil 'khor 'dir ni de bzhin shog /ces pas bden pa'i byin gyi</text></item>
<item><p>254b.5</p><section></section><text>rlabs byas la/ de nas phyag byas la mig tu ci zhig snang zhes dris la/ des dkar po dang / ser po dang / dmar po dang / sngon po'i kha dog rnams bstan pa las/ zhi ba dang / rgyas pa dang / dbang dang / mngon spyod kyi las rnams so sor bstan par bya'o/ /de nas oM</text></item>
<item><p>254b.6</p><section></section><text>pra tI ts+tsha badzra ho/ zhes bya ba'i sngags kyis slob mas dkyil 'khor du me tog phul te/ gang la bab pa de'i rigs so/ /ci ste lha gnyis kyi bar du lhung na gang la nye ba de'i rigs so/ /gal te ri mo la bab na slar bskyar te dor ro/ /lan gsum du bskyar te dor yang ri mo la phog na ni de</text></item>
<item><p>254b.7</p><section></section><text>la dngos grub med do/ /rdo rje ra ba'i phyi rol du lhung na yang de bzhin no/ /gal te gtso bo la phog na/ phyag rgya chen po'i dngos grub thob ste/ me tog dor ba'i cho ga'o/ /de nas dbang nod pa'i phyir slob dpon la yon phul la byang chub rdo rje zhes bya ba'i tshigs bcad kyis gsol ba btab</text></item>
<item><p>255a.1</p><section></section><text>ste phyag bya'o/ /slob dpon gyis kyang slob ma de dbang bskur ba'i phyir rtsa ba'i dkyil 'khor gyi phyi rol du snying po'i dkyil 'khor gyi tshad tsam pa'i gru bzhi sgo bzhi pa'i dkyil 'khor bris la/ de'i dbus su pad+ma 'dab brgyad bris te/ sgo dang mtshams rnams su</text></item>
<item><p>255a.2</p><section></section><text>de bzhin gshegs pa rnams dang / lha mo'i mtshan mas mtshan par bya'o/ /slob ma la khrus byas shing gos sar pa bgos pa bzhag la shis pa'i cho ga byas te/ nyungs kar bdud rtsi 'khyil pa'i sngags bzlas pa/ lag pa g.yas g.yon gyis lan gnyis gnyis bskor</text></item>
<item><p>255a.3</p><section></section><text>te/ khom phor gyi me'i nang du blugs so/ /de ltar lan gsum du byas la/ de nas chu'i shis pa yang de ltar bya'o/ /de nas sngags de nyid bzlas pas bsrungs te/ nye reg byas la/ yang dri zhim po sngags bzlas pas byugs la/ sngags bzlas pa'i me tog gi phreng ba mgo</text></item>
<item><p>255a.4</p><section></section><text>la bcings te/ mar me mdun du bkor zhing bdug spos kyis kyang bdugs te/ shis pa'i cho ga'o/ /de nas me tog gi phreng bas dbang bskur la rdo rje 'dzin pa'i skur bsgoms nas mig la sogs pa byin gyis brlabs te/ steng du bla re bres la hUM las byung ba'i gser gyi yu</text></item>
<item><p>255a.5</p><section></section><text>ba can gyi gdugs dkar po steng du bzung nas g.yon phyogs su ba dan dang rgyal mtshan bres te dung dang / zangs dung dang rnga bo che la sogs pa'i sgras nam mkha' gang bar bsams la dril bu gsil zhing khrus bya ste/ ji ltar bltams pa tsam gyis kyang / /de bzhin gshegs</text></item>
<item><p>255a.6</p><section></section><text>kun khrus gsol ba/ /lha yi chu ni dag pa yis/ /de bzhin bdag gis khrus bya'o/ /oM sarba ta thA ga ta a b+hi She ka te sa ma ya shri ye hUM/ dang po rnam par rgyal ba'i bum pas bkrus la de'i 'og tu gzhan gyis bkru'o/ /de ltar phyi rol du dbang bskur nas rang gi snying ga'i</text></item>
<item><p>255a.7</p><section></section><text>sa bon gyi 'od zer gyis mtha' yas pa'i phyogs nas 'khor los sgyur ba'i de bzhin gshegs pa rnams spyan drangs te/ de rnams kyi 'od zer las byung ba'i dbang bskur ba'i yo byad thams cad kyis dbang bskur bar bsgoms la/ bdag nyid kyis kyang / oM sangs rgyas rnams ni</text></item>
<item><p>255b.1</p><section></section><text>thams cad kyi/ /rdo rje gsang ba gsum las byung / /khams gsum kun gyis phyag byas pa/ /rdo rje dbang bskur chen po sbyin/ /zhes brjod do/ /mi bskyod pa'i rang bzhin gyi chu'i dbang ngo / /de nas gser la sogs pa las brdungs pa'am de med na ras la sogs pa las byas pa'ang rung ste/ </text></item>
<item><p>255b.2</p><section></section><text>sngar bstan pa'i tshigs bcad kyis slob ma'i spyi bor bcings la nam mkha'i dbus na bzhugs pa'i de bzhin gshegs pa thams cad rin chen 'byung ldan gyi gzugs kyis der thim ste byin gyis brlab bo/ /rin chen 'byung ldan gyi rang bzhin gyi cod pan gyi dbang ngam rdzogs pa'i sangs rgyas</text></item>
<item><p>255b.3</p><section></section><text>kyi dbang ngo / /de'i 'og tu hUM las bskyed pa'i rdo rje rtse lnga pa bzung ste/ /slob ma'i snying ga la sogs par gtugs la/ sangs rgyas kyi ni rdo rje'i dbang / /de ring khyod la bskur bar bya/ /'di de sangs rgyas thams cad nyid/ /rab tu grub phyir rdo rje zung / /zhes pas slob ma'i lag pa g.yas</text></item>
<item><p>255b.4</p><section></section><text>par rdo rje sbyin te/ snang ba mtha' yas kyi rang bzhin rdo rje'i dbang ngo / /de nas a las bskyed pa'i dril bu lag pa g.yon par byin la/ lag pa g.yas g.yon gnyis ka bsnol te/ oM badzra a d+hi pa d+hi s+t+waM a b+hi Shiny+tsA mi badzra sa ma ya s+t+waM zhes brjod de/ dam tshig rdo rje'i rang bzhin bdag</text></item>
<item><p>255b.5</p><section></section><text>po'i dbang ngo / /de nas me long la/ oM a badzras twa zhes bzlas la tshigs su bcad pa 'dis bstan par bya ste/ rdo rje sems dpa' me long ltar/ /gsal zhing dag la rnyog pa med/ /bu khyod kyi ni snying la gnas/ /sangs rgyas kun bdag rang nyid yin/ /de bzhin gshegs pa kun bdag</text></item>
<item><p>255b.6</p><section></section><text>gang / /byang chub sems 'di shes par gyis/ /rdo rje sems dpa'i rang bzhin gyi me long gi dbang ngo / /de'i rjes la rdo rje dril bu slob ma'i spyi bor bzhag la/ oM badzra satwa s+t+waM a b+hi Shiny+tsA mi badzra nA mA b+hi She ka ta kye dpal che ge mo rdo rje zhes rigs mthun pa'i ming btags la/ gang gang snang ba</text></item>
<item><p>255b.7</p><section></section><text>de dang de/ /rdo rje 'dzin pa rang nyid gtso/ /gang phyir chos rnams rnam dag pas/ /sangs rgyas ye shes rang bzhin yin/ /zhes bsgrags te/ rnam par snang mdzad kyi rang bzhin gyi ming gi dbang ngo / /de nas slar yang slob mas/ bdag dang gzhan gyi don gyi phyir/ /rdo rje slob dpon dbang bskur</text></item>
<item><p>256a.1</p><section></section><text>ba/ /thugs rje can khyod bka' drin gyis/ /bdag la de ring stsal du gsol/ /zhes gsol ba btab pa dang nam mkha' khyab pa'i de bzhin gshegs pa lha mo rnams kyis dbang bskur bar bsgoms la/ rdo rje che dang dril bu che/ /zung shig rdo rjer byin gyis brlabs/ /di ring rdo rje slob dpon gyur/ /slob ma rnams</text></item>
<item><p>256a.2</p><section></section><text>ni bsdu bar gyis/ /zhes pas slob ma bskul la/ dam tshig gsum po 'dzin du gzhug ste hUM gis rdo rje bsgoms la/ 'di ni sangs rgyas thams cad nyid/ /rdo rje sems dpa'i phyag na gnas/ /rtag tu khyod kyis kyang gzung ste/ /phyag na rdo rje brtul zhugs brtan/ /oM sarba ta thA ga ta sid+d+hi badzra sa ma ya tiSh+Tha e sha s+t+waM d+ha ra</text></item>
<item><p>256a.3</p><section></section><text>ya mi hi hi hi hi he zhes pa ste 'dis slob ma rdo rje bzung la de kho na nyid 'di brjod de/ thog mtha' med pa'i sems dpa' ni/ /rdo rje sems dpa' dga' ba che/ /kun du bzang po thams cad bdag/ /rdo rje snying po bdag po'i gtso/ /bcom ldan 'das dpal mchog dang po'i skyes bu'o/ /oM ma hA badzra hUM/ de nas a las</text></item>
<item><p>256a.4</p><section></section><text>bskyed pa'i dril bu bzung la/ 'di de sangs rgyas thams cad kyi/ /shes rab dbyangs kyi rjes 'gror brjod/ /khyod kyis kyang ni rtag tu bcang / /byang chub mchog tu rgyal ba bzhed/ /ces pa 'dir dril bu byin la/ /srid pa'i rang bzhin dag pa'i phyir/ /rang bzhin gyis ni dngos med byas/ /rang bzhin dag pa'i sems</text></item>
<item><p>256a.5</p><section></section><text>ldan pas/ /srid pa dam pa mchog tu byed/ /ces bya ba'i chos kyis dkrol bar bya ste/ oM badzra g+ha N+Te a/ zhes brjod do/ /de yang yid kyi lus ni brtan pa'i phyir/ /dam tshig phyag rgya shes rab brjod/ /gang gi lus kun rten byed pa/ /de nas phyag rgya rab tu grags/ /zhes bya ba'i mngon par rtogs pas</text></item>
<item><p>256a.6</p><section></section><text>bskyed la/ rdo rje sems dpa'i rnam par bltas te/ me tog la sogs pas mchod cing kun du bstod par byas te/ snyems pa dang bcas pas me tog cig slob ma la bsnun la/ deng nas brtsams te rdzogs sangs rgyas/ /sras dang bcas pas rnam rol cing / /rdo rje snyems pas rab sbyor gyis/ /dga' ston bde ba mchod pa</text></item>
<item><p>256a.7</p><section></section><text>gyis/ a/ sgeg dang bcas pas phreng ba 'phang / /sangs rgyas thams cad mchod par bya/ /de ni bcom ldan 'bral mi 'gyur/ /phreng ba de ni rgyan yin no/ /oM/ lus can kun la dam chos kyi/ /khyod kyis glu ni blang bar bya/ de yi bder gshegs dngos grub ni/ myur du bde ba myong bar 'gyur/ /gi/ de nyid thal mo'i gar gyis ni/ </text></item>
<item><p>256b.1</p><section></section><text>sangs rgyas thams cad chags par byos/ /sangs rgyas 'dul ba'i phrin las kyis/ /gar mkhan tshul du bsgyur bar gyis/ /hoHrdzogs sangs rgyas la spos phul bas/ /brtul zhugs bzang pos legs tshim gyis/ /lus can bde gshegs cha lugs su/ /ye shes kyis ni tshim par gyis/ /aHsangs rgyas</text></item>
<item><p>256b.2</p><section></section><text>rnams la me tog gtor/ /byang chub yan lag tshogs 'gyur bas/ /mtshan dang dpe byad ldan pa yi/ /bde gshegs sku ni thob par gyis/ /b+hUM chos kyi me ni legs sbar bas/ /rdo rje chos dang 'dra bar 'gyur/ /sems can ma rig mdongs pa la/ /ye shes sgron ma sbar bar gyis/ /pra/ rgyal ba rnams la dri phul la/ /tshul</text></item>
<item><p>256b.3</p><section></section><text>khrims de bzhin shes rab dang / /rnam grol ye shes mthong ba yi/ /byang chub lus can rnams la bsgo/ /g+haHde'i 'og tu gser gyi thur ma la bcom ldan 'das kyi rtsa ba'i sngags bzlas/ ji ltar mig mkhan rgyal po yis/ /'jig rten ling tog bsal ba ltar/ /bu khyod kyi ni mi shes pa'i/ /ling tog rgyal ba</text></item>
<item><p>256b.4</p><section></section><text>rnams kyis bsal/ /oM badzra nai tra a pa ha ra pa Ta laM hrIHzhes pas mig la byugs te dag par bya'o/ /de nas me long bstan te/ chos rnams gzugs brnyan lta bu ste/ /gsal zhing dag la rnyog pa med/ /gzung du med cing brjod du med/ /rgyu dang las las kun du byung / /rang bzhin dag cing bdag med pa/ /de ltar chos 'di</text></item>
<item><p>256b.5</p><section></section><text>shes byas nas/ /sems can don ni mnyam med byos/ /'on kyang skyob pa'i sras su skye/ /de nas a las bskyed pa'i dril bu byin te/ thams cad nam mkha'i mtshan nyid de/ /nam mkha' la yang mtshan nyid med/ /nam mkha' dang ni mnyam sbyor bas/ /kun mchog mnyam pa nyid du gsal/ /zhes pas</text></item>
<item><p>256b.6</p><section></section><text>dkrol bar bya'o/ /yang hoHzhes bya bas mda' gzhu byin la/ de bzhin gshegs pa thams cad rjes su chags par byos shig ces bsgo la/ phyogs bzhir mda' bzhi 'phang ba dang / steng dang 'og tu yang re re 'phen du gzhug go/ /oM a badzra satwa zhes bya ba 'dis me long bstan la/ rdo rje sems dpa'</text></item>
<item><p>256b.7</p><section></section><text>me long ltar/ /gsal zhing dag la rnyog pa med/ /bu khyod kyi ni snying la zhugs/ /rdo rje sems dpa' rang nyid gtso/ /zhes bya ba dang / gang yang sangs rgyas thams cad kyi bdag po byang chub kyi sems 'di nyid yin par shes par gyis shig ces brjod do/ /oM badzra he tu zhes bya bas 'khor lo rkang pa'i bar du</text></item>
<item><p>257a.1</p><section></section><text>bcug la/ oM badzra b+ha Sha raM zhes bya bas lag pa g.yas su dung byin la/ g.yon par yi ge a las gsang ba 'dus pa'i po ti byin la/ dril bu yang dkrol zhing / deng nas brtsams te sems bskyed pa/ /tsam gyis chos kyi 'khor lo bskor/ /khyod kyis the tshom dogs med par/ /yid gnyis med</text></item>
<item><p>257a.2</p><section></section><text>pa'i sems kyis su/ /chos kyi dung ni bla med pa/ /dri med kun du gang bar gyis/ /sngags kyi tshul gyi cho ga rnams/ /skye bo rnams la rtag tu shod/ /de ltar byas na sangs rgyas la/ /phan 'dogs drin du gzo zhes bya/ /rdo rje 'dzin pa de kun yang / /khyod la rtag tu srung bar mdzad/ /de nas so so'i 'khor los sgyur ba'i rnal</text></item>
<item><p>257a.3</p><section></section><text>'byor byas la/ sems can kun la phan pa'i phyir/ /sems can ma lus thams cad la/ /ji ltar 'dul ba sna tshogs pa'i/ /chos kyi 'khor lo rab tu bskor/ /zhes bya ba dang / chos kyi gnas su rdo rje dang / rin po che dang / pad+ma dang / las kyi tshig bcug la tshigs su bcad pa lngas rjes su gnang ba byin la bdag nyid</text></item>
<item><p>257a.4</p><section></section><text>langs te sangs rgyas kyi gzugs su dmigs la g.yon pa snying gar chos gos 'dzin pa'i tshul du byas te/ g.yas pa mi 'jigs pa sbyin pa'i phyag rgyar byas la/ rdo rje ming gi dbang bskur bas lung bstan to/ /'di ni khyod la ngas lung bstan/ /rdo rje slob dpon de bzhin gshegs/ /srid pa shin tu dag pas na/ / </text></item>
<item><p>257a.5</p><section></section><text>srid pa'i ngan 'gro rnams las bton/ /kye che ge mo zhes bya ba'i de bzhin gshegs pa b+hur b+hu ba swaH/ gang la 'di ltar lung bstan pa de la sangs rgyas dang byang chub sems dpa' dkyil 'khor gyi 'khor lo dang bcas pa rnams kyis mgrin gcig tu byang chub chen por lung ston par mdzad de/ /phyag rgya chen po dang</text></item>
<item><p>257a.6</p><section></section><text>sngags 'di'i mthu yin no zhes dad pa bskyed par bya'o/ /de nas gsang ba bsgrags te/ 'dod chags bral ba lta bu yi/ /khams gsum na ni sdig med de/ /de bas 'dod la chags bral ba/ /khyod kyis nam yang mi bya'o/ /ma hA sa ma ya ha na ha na hUM phaT/ de nas slob ma'i spyi bor gdugs bzung la bskor ba byas nas</text></item>
<item><p>257a.7</p><section></section><text>thal mo sbyar te/ gdugs dang bcas pas dkyil 'khor gyi sgo drung du sa la 'dug la/ sngags rnams 'dzin par gyur pa yi/ /slob ma 'di ni phul ba lags/ /de nas gdugs gzhan du bzhag la/ /slob ma'i snying la gdab pa'i tshig 'di dag brjod do/ /de ring dkyil 'khor slob dpon gyur/ /gsang sngags rgyud</text></item>
<item><p>257b.1</p><section></section><text>rnams 'dzin gyur pas/ /sangs rgyas byang chub sems dpa' dang / /lha rnams kun gyis mthun par gsungs/ /sems can kun la sems brtse bas/ /dkyil 'khor cho ga bzhin du bri/ /khyod kyis nan tan bskyed nas su/ /sgrub pa po rnams sngags la sbyor/ /de nas slar yang bstod par bya ste/ mchog tu gsang ba'i</text></item>
<item><p>257b.2</p><section></section><text>dkyil 'khor 'dir/ /bcug pa dang ni mthong ba yis/ /de ring sdig las rnam grol nas/ /de ring khyed rnams dge bar gnas/ /bde chen theg pa 'di la ni/ /phyin chad 'chi ba yod min zhing / /thub pa tshugs pa yod min pas/ /cis kyang mi 'jigs dga' bar gyis/ /sdig pa shin tu dag pas na/ /srid pa'i sdig pa las 'das</text></item>
<item><p>257b.3</p><section></section><text>pa'o/ /byang chub sems ni yongs mi spong / /rdo rje zhes bya'i phyag rgya de/ /gang zhig bskyed pa tsam gyis ni/ /sangs rgyas nyid 'gyur the tshom med/ /dam pa'i chos ni smad mi bya/ /nam yang bor bar yang mi rung / /mi shes pa'am rmongs pa la/ /de ni bstan par mi bya'o/ /rdo rje dril bu mi spang ste/ /slob dpon nam yang smad mi bya/ /sangs rgyas kun</text></item>
<item><p>257b.4</p><section></section><text>dang mtshungs pa yin/ /rang bdag yongs su spangs nas su/ /dka' thub kyis ni gdung mi bya/ /ji ltar bde ba bde bzung nas/ /'di ni ma 'ongs rdzogs sangs rgyas/ /zhes bya bas dbugs dbyung ngo / /slob mas kyang phyag byas te/ gtso bos ci ltar bka' stsal pa/ /de dag thams cad bdag gis bgyi/ /zhes khas blang ngo / /slob dpon gyi dbang</text></item>
<item><p>257b.5</p><section></section><text>bskur ba'i cho ga'o// //de'i rjes la slob ma yid du 'ong ba'i gnas dben par yol ba la sogs pas bres la/ gzugs la sogs pa yon tan dang ldan pa dam tshig can gyi bu mo rdo rje slob dpon la phul te/ bza' dang bca' ba dang btung ba zhim po rnams kyis bla ma mnyes par byas la maN+Dal byas te/ tshigs su bcad pa</text></item>
<item><p>257b.6</p><section></section><text>'dis gsang ba nod pa'i don du gsol ba gdab po/ /khyod kyi bka' drin gang gis bdag /bdag dang gzhan don byed nus pa/ /yang dag gsang ba'i dbang bskur ni/ /snying rje'i gter gyis bdag la stsol/ /zhes bya'o/ /de ltar gsol ba btab pa'i mthar bla mas slob ma la snying rje chen po bskyed de sgrub thabs las 'byung ba'i rim pa</text></item>
<item><p>257b.7</p><section></section><text>bzhin bdag nyid dang shes rab gsung rdo rje'i gzugs su mngon par 'dus byas la snyoms par 'jug par bya'o/ /de las byung ba'i bdud rtsi dang bdud rtsi lnga bsres la tshigs su bcad pa 'dis slob ma'i khar sbyin no/ /ji ltar 'phags pa sangs rgyas kyis/ /byang chub sras la dbang bskur ba/ /de bzhin gshegs pa'i dbang</text></item>
<item><p>258a.1</p><section></section><text>bskur ni/ /sems kyi rgyun gyis dbang bskur ro/ /des kyang a ho su kha zhes brjod de longs spyod rdzogs pa'i rgyun du gzhug go/ /de nas de snang ba mtha' yas su dmigs la de bzhin gshegs pa thams cad kyi gsang ba'i dbang bskur bar bsgom mo/ /gsang ba'i dbang bskur ba'i cho ga'o// //de'i 'og tu</text></item>
<item><p>258a.2</p><section></section><text>khyed kyi bka' drin gang gis bdag /bdag dang gzhan gyi don byed pas/ /shes rab ye shes dbang bskur ni/ /snying rje'i gter gyis bdag la stsol/ /zhes slob mas gsol ba btab pa dang / slob ma'i lag par shes rab kyi lag pa byin la/ rdo rje sems dpa'i gzugs su bsgoms te/ gzungs ma 'di ni yid 'ong ma/ / </text></item>
<item><p>258a.3</p><section></section><text>sangs rgyas rnams kyis bsten par gnang / /'khor lo rim gyi sbyor ba yis/ /bde ba dam pa myang bar gyis/ /thabs gzhan gyis ni 'tshang mi rgya/ /'gro ba gsum po 'di yis bdag /de bas 'di dang bral bar ni/ /khyod kyis nam yang mi bya'o/ /'di ni sangs rgyas thams cad kyi/ /rig pa'i brtul zhugs bla na</text></item>
<item><p>258a.4</p><section></section><text>med/ /blun po gang zhig 'di spong ba/ /de la mchog gi dngos grub med/ /ces brjod la sbyin no/ /de nas shes rab kyis 'di skad brjod par bya ste/ bshang dang gci ba bza' ba dang / /sha dang khu khrag de bzhin no/ /bu khyod ci dgar spro gyur tam/ /bud med rtag tu gus pa dang / b+ha ga'i pad+mar 'o byed pa/ /bu khyod ci bzhed</text></item>
<item><p>258a.5</p><section></section><text>bden par smros/ /slob mas kyang 'di skad brjod par bya ste/ /khu khrag la sogs bza' ba dang / /bud med rnams la rtag gus pas/ /b+ha ga'i pad+mar 'o byed pa/ /lha mo ci phyir bdag mi spro/ /zhes brjod pa dang / slar yang shes rab kyis 'di skad brjod par bya ste/ /e ma nga yi pad+ma 'di/ /bde ba kun dang yang dag ldan/ /blun po</text></item>
<item><p>258a.6</p><section></section><text>gang zhig 'da' byed pa/ /de la mchog gi dngos grub med/ /bde chen rgyal po rang nyid ni/ /'di nyid du ni rtag tu gnas/ /b+ha ny+dza mo k+Sha ho zhes bya'o/ /de'i 'og tu ji ltar bstan pa'i ka ra nas snyoms par 'jug par byas la bla ma'i man ngag gis de'i skad cig ma mtshon par bya'o/ /byang chub kyis sems phyung nas ro</text></item>
<item><p>258a.7</p><section></section><text>'dzin gyis blang bar bya ste/ 'di ni shes rab ye shes kyi dbang bskur ba'i cho ga'o// //dkyil 'khor cho ga ji lta bar/ /ji bzhin du ni byas pa las/ /bsod nams gang zhig thob pa des/ /'gro kun rdo rje 'dzin gyur cig /slob dpon nag po pa'i zhal snga nas bla ma'i man ngag la brten te mdzad pa'i dpal</text></item>
<item><p>258b.1</p><section></section><text>gsang ba 'dus pa'i dkyil 'khor gyi cho ga rgya gar gyi mkhan po nag po pa'i zhal snga nas dang / bod kyi lo tsA ba chen po 'gos lhas btsas kyis bsgyur cing zhus ba rdzogs so//[ ]@#/ /rgya gar skad du/ badzra satwa pU dza bid+hiH/ bod skad du/ rdo rje sems dpa' mchod pa'i cho ga /dpal rdo rje sems</text></item>
<item><p>258b.2</p><section></section><text>dpa' la phyag 'tshal lo/ /ri bong 'dzin 'od ltar dkar reg bya rdo rje mas 'khyud sku/ /mnyam med yon tan gter gyur sangs rgyas lnga yi gtsor gyur pa/ /ma rig mun pa'i tshogs kun ma lus kun nas bcom pa yis/ /phyag na rdo rje nam mkha'i mthar thug ji srid rgyal gyur cig /mdor bsdus rim las gsungs don rtogs dka'</text></item>
<item><p>258b.3</p><section></section><text>ba/ /byis pa rnams kyis rtogs par bya ba'i phyir/ /rdo rje sems mchod cho ga nus pa bzhin/ /bla ma'i lung las cho ga bzhin bshad bya/ /'dir rdo rje sems dpa' mchod pa'i cho ga la dbang ba'i rnal 'byor pas dang por mal nas langs nas snying gar zla ba'i dkyil 'khor la gnas pa'i hUM gi 'od zer gyis bdag nyid dri ma med par</text></item>
<item><p>258b.4</p><section></section><text>byas la/ oM AHhUM badzra satwa zhes bya ba rjes su dran pas sgo rnams sbyang ba la sogs pa dam pa'i spyod pa rjes su bskyang par bya ba rnams byas la/ mchod pa'i yo byad rnams bsags nas mchod pa'i khang par zhugs la stan bde ba la gnas te rang gi lag mthil gnyis su a las byung ba'i zla ba'i dkyil 'khor gyi steng du</text></item>
<item><p>258b.5</p><section></section><text>hUM las byung ba'i rdo rje 'bar ba bsams la/ oM shud+d+ha d+harma tA sid+d+ha badzra hUM zhes brjod pas byin gyis brlab bo/ /de nas lkog ma'i phyogs su hrIHlas byung ba'i pad+ma la hUM las gyur pa'i rdo rje bsams la/ badzra dzi hwa b+he hUM zhes bya bas byin gyis brlabs te/ mchod yon gyi snod du me tog dang 'bru dang ldan pa'i chus bkang la/ oM</text></item>
<item><p>258b.6</p><section></section><text>AHbig+hA n+ta kr-i ta hUM zhes bya ba lan bdun bzlas pa mdun du bzhag nas lag pa thal mo sbyar te rdo rje 'dzin pa blos dmigs la/ phyag 'tshal bstod cing phyag 'tshal bstod/ /phyag 'tshal bstod de phyag 'tshal 'dud/ /gus pas khyed la bdag gsol 'debs/ /rdo rje sems dpar bdag sgrubs shig /ces brjod la/ oM</text></item>
<item><p>258b.7</p><section></section><text>swa b+hA wa shud+d+haHsarba d+harmAH/ swa b+hA wa shud+d+ho\u0f85haM/ zhes bzlas nas chos thams cad stong pa nyid du mngon du byas te/ oM shU n+ya tA dz+nyA na badzra swa b+hA wa At+ma ko\u0f85haM zhes bya ba lan gsum brjod la/ oM AHhUM badzra satwa ma nu sma ras ma ye tiSh+Tha e Sha twAM d+hA ra yA mi badzra sa twa hi hi hi hi hi hUM zhes brjod nas bdag nyid rdo rje sems dpa'</text></item>
<item><p>259a.1</p><section></section><text>zhal gcig phyag gnyis pa sku mdog ston ka'i zla ba dngas ba ltar dkar zhing phyag na rdo rje dang dril bu bsnams pa ral pa'i thor tshugs can zhi zhing sgeg pa'i nyams dang ldan pa rang gi btsun mos mgul pa nas 'khyud pa sna tshogs pad+ma dang zla ba'i dkyil 'khor gyi gdan la sems dpa'i skyil</text></item>
<item><p>259a.2</p><section></section><text>krung gis bzhugs par bsgoms la/ de'i spyi bor ni oM/ mgrin par ni AH/ snying gar ni hUM zhes bya ba'i yi ge gsum dgod par bya'o/ /de nas oM suM b+ha ni suM b+ha hUM hUM phaT/ oM gr-i g+Na gr-i g+Na hUM hUM phaT/ oM gr-i h+NA pa ya gr-i h+NA pa ya hUM hUM phaT/ oM A na ya ho b+ha ga bA na bid+yA rA dza hUM hUM phaT/ ces bya ba dang / </text></item>
<item><p>259a.3</p><section></section><text>phyogs bcur se gol gtogs pas phyogs skyong ba rnams gnod mdzes kyis bkug la/ yang snying ga'i sa bon las spros pa'i bdud rtsi 'khyil pa'i phur bu sku stod khro bo'i gzugs can la 'og gi cha phur bu'i dbyibs can rnams spros te gnod mdzes kyis bkug pa'i bgegs rnams kyi spyi bor oM g+ha g+ha g+hA</text></item>
<item><p>259a.4</p><section></section><text>ta ya g+hA ta ya sarba duSh+TAM phaT kI la ya kI la ya sarba pA paM phaT/ hUM hUM hUM badzra kI la ya badzra d+ha ra A dz+nyA pa ya ti sarba big+h+nAM kA ya bA ka tsit+ta badzra kI la ya hUM phaT/ ces bya bas mi g.yo bar byas la/ oM badzra mung+ga ra badzra kI la ya A ko Ta ya hUM phaT/ ces bya bas 'dis rdo rje tho ba phyag na bsnams pa'i gnod mdzes kyis brdung</text></item>
<item><p>259a.5</p><section></section><text>bar bya'o/ /de nas phur bu'i 'od 'bar ba las 'og tu rdo rje'i sa gzhi steng du rdo rje'i dra ba/ phyogs kun du rdo rje'i ra ba/ phyi rol me ri 'bar bas bskor bar bsams la/ hUM bzlas pa'i lci ba la sogs pa dang / sngar bstan pa'i chus oM badzra khe hUM zhes brjod cing mdun du maN+Dal bya'o/ /maN+Dal byug</text></item>
<item><p>259a.6</p><section></section><text>pa'i dus su maN+Dal gyi phan yon kyang bzlas par bya ste/ chu bcas lci ba sbyin pa ste/ /skyang nul byas pa tshul khrims yin/ /grog ma sogs bsal bzod yin te/ /bya ba spro ba brtson 'grus so/ /skad cig de sems rtse gcig pa/ /bsam gtan yin te ri mo dag /snyoms pa shes rab yin</text></item>
<item><p>259a.7</p><section></section><text>par gsungs/ /maN+Dal byas pas pha rol phyin drug brnyes par 'gyur/ /lha mi khyad par can skye zla ltar gzi 'phags shing / /nad kun las grol gser gyi mdog dang 'dra bar 'gyur/ /rgyal rigs 'bru dang gser sogs 'byor pas gang bar skye/ /des na bde gshegs mchog gi khyim du lus</text></item>
<item><p>259b.1</p><section></section><text>las bya/ /zhes bya ba'o/ /de nas lag pa bkrus te maN+Dal gyi dbus su lag pa bzhag la sa'i lha mo blos dmigs te gsol ba gdab par bya'o/ /skyob pa sangs rgyas thams cad kyi/ /spyod pa'i tshul dang khyad par ni/ /sa dang pha rol phyin pa la/ /lha mo khyod ni dpang du gyur/ /shAkya seng ge skyob pa</text></item>
<item><p>259b.2</p><section></section><text>yis/ /ji ltar bdud kyi stobs bcom pa/ /de bzhin bdag gis bdud las ni/ /rgyal bar byas te dkyil 'khor bri/ /oM me di nI badzrI b+ha ba badzra ban+d+ha hUM/ zhes bya bas byin gyis brlabs la yid kyis sam lag pa'i me tog gis rim pa gsum dang ldan pa'i khang bu brtsegs pa bri'o/ /de nas rim</text></item>
<item><p>259b.3</p><section></section><text>pa dbus ma'i dbus su pad+ma 'dab ma brgyad kyi lte ba la zla ba'i dkyil 'khor gyi steng du yi ge hUM bri'o/ /shar gyi cha'i pad+mar zla ba la oM lhor rin po che la swA/ nub tu pad+ma la AHbyang du sna tshogs rdo rje la hA/ me'i mtshams la sogs pa rnams su ni mtshan ma de dag nyid dam zla ba la laM mAM paM tAM/ rim pa gnyis pa'i</text></item>
<item><p>259b.4</p><section></section><text>me mtshams la sogs par gdan de dag nyid la raM shaM gaM raM/ rim pa gsum pa snam bu'i shar la sogs pa'i ngos gnyis gnyis su gdan de dag nyid mai th+l+hiM/ lhor oM aM/ nub tu oM hUM/ byang du oM saM ngo / /sgo rnams dang mtshams su nyi ma la gnas pa'i hUM bri'o/ /'og gi cha shar gyi sgo sngon du'ang hUM ngo / </text></item>
<item><p>259b.5</p><section></section><text>steng gi cha nub kyi sgo sngon du yang nyi ma la gnas pa'i hUM ngo / /de ltar sa bon rnams bris nas bgegs mthar byed kyi sngags bzlas pa'i chus bsang gtor byas te/ mchod pa la yang bsang gtor lan gsum byas nas sa bon rnams 'od 'bar ba dang bcas par bsgom mo/ /de nas oM badzra puSh+pe AHhUM</text></item>
<item><p>259b.6</p><section></section><text>zhes bya ba'am/ yi ge 'bru gsum bzlas pas me tog byin gyis brlab par bya'o/ /mchod pa'i rim pa ni 'di yin te/ oM hUM badzra satwa puSh+paM pra tIts+tsha swA hA/ oM a dzin dzi ka puSh+paM pra tIts+tsha swA hA/ oM swA rat+na d+h+r-i ka puSh+paM pra tIts+tsha swA hA/ oM AHA ro l-i ka puSh+paM pra tIts+tsha swA hA/ oM hA pradz+nyA d+h+rika puSh+pe pra tIts+tsha</text></item>
<item><p>259b.7</p><section></section><text>swA hA/ oM laM mo ha rA ti puSh+paM pra tIts+tsha swA hA/ oM maM dwe Sha ra ti puSh+paM pra tIts+tsha swA hA/ oM paM rA ga ra ti puSh+paM pra tIts+tsha swA hA/ oM tAM badzra ra ti puSh+paM pra tIts+tsha swA hA/ rim pa dang po'o/ /oM raM rU pa badzra puSh+paM pra tIts+tsha swA hA/ oM shaM shap+ta badzra puSh+paM pra tIts+tsha swA hA/ oM gaM gan+d+ha badzra puSh+paM pra tIts+tsha swA hA/ oM raM ra sa badzra puSh+paM</text></item>
<item><p>260a.1</p><section></section><text>pra tIts+tsha swA hA/ oM paM spaR+sha badzra puSh+paM pra tI ts+tsha swA hA/ rim pa gnyis pa'o/ /oM mai tri ya puSh+paM pra tIts+tsha swA hA/ oM th+l+hiM k+Shi ti gar+b+ha puSh+paM pra tIts+tsha swA hA/ oM oM badzra pA Ni puSh+paM pra tIts+tsha swA hA/ oM oM kha gar+b+ha puSh+paM pra tIts+tsha swA hA/ oM oM lo ke shwa ra puSh+paM pra tIts+tsha swA hA/ oM hUM many+dzu g+ho Sha puSh+paM pra tIts+tsha swA hA/ </text></item>
<item><p>260a.2</p><section></section><text>oM oM sarba Ni ba ra ni bi skaM bi ni puSh+paM pra tI ts+tsha swA hA/ oM saM sa man+ta b+ha dra puSh+paM pra tIts+tsha swA hA/ oM hUM ya mAn+ta kr-ita puSh+paM pra tIts+tsha swA hA/ oM hUM pra dz+nyA n+ta kr-i ta puSh+paM pra tI ts+tsha swA hA/ oM hUM pad+ma n+ta kr-i ta puSh+paM pra tI ts+tsha swA hA/ oM hUM bi g+h+nA n+ta kr-i ta puSh+paM pra tI ts+tsha swA hA/ oM hUM a tsa la puSh+paM pra tI ts+tsha swA hA/ oM hUM Tak+ki rA dza puSh+paM</text></item>
<item><p>260a.3</p><section></section><text>pra tI ts+tsha swA hA/ oM hUM nI la da N+Da puSh+paM pra tI ts+tsha swA hA/ oM hUM ma hA ba la puSh+paM pra tI ts+tsha swA hA/ oM hUM sum+b+ha rA dza puSh+paM pra tI ts+tsha swA hA/ oM hUM u Sh+NI Sha tsa kra warti puSh+paM pra tI ts+tsha swA hA/ rim pa gsum pa'o/ /de ltar thams cad la sbyar bar bya ste/ khyad par du g+han+d+ha pra tI ts+tsha swA hA/ d+hU pa pra tIts+tsha swA hA/ dI pa pra tIts+tsha</text></item>
<item><p>260a.4</p><section></section><text>swA hA/ nai bi d+ya pra tIts+tsha swA hA/ zhes bya ba sbyar bar bya'o/ /de ltar mchod nas skad cig tsam gyis ye shes kyi dkyil 'khor bkug ste/ oM dzaHhUM baM hoHzhes bya ba'i sngags kyis ye shes kyi dkyil 'khor spyan drangs la bstims te/ gnyis su med pa'i dkyil 'khor legs par bltas la/ oM</text></item>
<item><p>260a.5</p><section></section><text>badzra satwa ar+g+haM pra tIts+tsha swA hA/ oM badzra satwa pa t+yaM pra tIts+tsha swA hA/ oM badzra satwa any+dza ma naM pra tIts+tsha swA hA/ de la ar+g+haM dang zhal bsil ni snod nyid kyis dbul lo/ /zhabs bkru ba ni khu tshur gyi sor mo bkrol ba rol pa dang bcas par dbul lo/ /yang zhal bsil me tog gam lag pas kyang dbul lo/ /de nas</text></item>
<item><p>260a.6</p><section></section><text>yang snga ma ltar rim pa bzhin du mchod la bskor ba lan gsum bya ste/ ar+g+ha'i snod kyi chu las bsang gtor byas la thal mo sbyar te/ /dkon mchog gsum la bdag skyabs mchi/ /sdig pa thams cad so sor bshags/ /'gro ba'i dge la rjes yi rang / /sangs rgyas byang chub yid kyis gzung / / </text></item>
<item><p>260a.7</p><section></section><text>zhes lan gsum brjod la phyag lan gsum bya ste bstod pa 'dis bstod par bya'o/ /mi bskyod rdo rje ye shes che/ /rdo rje dbyings ni mkhas chen po/ /rdo rje gsum mchog dkyil 'khor gsum/ /gsang ba'i dbyings la phyag 'tshal lo/ /rnam par snang mdzad rab tu dag/ /rdo rje zhi ba dga' ba che/ / </text></item>
<item><p>260b.1</p><section></section><text>rang bzhin gyis ni 'od gsal mchog/ /ston pa rdo rje phyag 'tshal bstod/ /rin chen rgyal po rab tu zab/ /rdo rje nam mkha' dri ma med/ /dngos nyid dag pas gos pa med/ /gsang ba'i gsung la phyag 'tshal lo/ /rdo rje mi 'chi 'dod chags che/ /mi rtog nam mkha' rdo rje 'dzin/ /'dod</text></item>
<item><p>260b.2</p><section></section><text>chags pha rol phyin brnyes pa/ /rdo rje gsung la phyag 'tshal lo/ /rdo rje dag pa gdon mi za/ /bsam pa thams cad yongs rdzogs pa/ /sangs rgyas ngo bo nyid las byung / /rdo rje sems dpa' phyag 'tshal lo/ /zhes pa'i tshigs su bcad pa lngas bstod la/ yi ge gsum po ci nus kyis mi</text></item>
<item><p>260b.3</p><section></section><text>g.yeng bas bzlas brjod bya'o/ /de nas oM AHhUM baM hoHzhes bya ba 'dis ye shes kyi 'khor lo rang gi lus la bsdus la rim pa 'dis sku gsung thugs byin gyis brlab bo/ /de la spyi bor zla ba'i dkyil 'khor gyi steng du oM dkar po bsgoms la/ dpal ldan sangs rgyas sku 'dzin pa/ /rdo rje mi</text></item>
<item><p>260b.4</p><section></section><text>phyed gsum gyi dngos/ /deng bdag byin gyis brlab pa'i gnas/ /rdo rje skur ni mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum gyi dngos/ /deng bdag byin gyis brlab pa'i gnas/ /rdo rje skur ni mdzad du gsol/ /sangs rgyas rnams kyi sku gang yin/ /phung po</text></item>
<item><p>260b.5</p><section></section><text>lnga yis rab gang ba/ /sangs rgyas sku yi ngo bo yis/ /bdag kyang de dang 'drar gyur cig /oM sarba ta thA ga ta kA ya badzra swa b+hA wa At+ma ko\u0f85haM/ de'i rjes la mgrin par pad+ma'i steng du AHdmar po bsgoms la/ chos kyi gsung lam dpal dang ldan/ /rdo rje mi phyed gsum gyi dngos/ /deng bdag byin gyis brlab</text></item>
<item><p>260b.6</p><section></section><text>pa'i gnas/ /rdo rje'i gsung du mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum gyi dngos/ /deng bdag byin gyis brlab pa'i gnas/ /rdo rje gsung du mdzad du gsol/ /rdo rje chos kyi gsung gang yin/ /gsung de nges tshig phun sum tshogs/ /bdag gi</text></item>
<item><p>260b.7</p><section></section><text>tshig kyang de 'dra bar/ /chos 'dzin pa dang mtshungs par shog /oM sarba ta thA ga ta wA ka badzra sra b+hA ba At+ma ko\u0f85haM/ de nas snying gar zla ba'i dkyil 'khor la hUM sngon po bsgoms la/ /rdo rje thugs 'dzin dpal dang ldan/ /rdo rje mi phyed gsum gyi dngos/ /deng bdag byin gyis brlab pa'i gnas/ /rdo rje</text></item>
<item><p>261a.1</p><section></section><text>thugs su mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum gyi dngos/ /deng bdag byin gyis brlab pa'i gnas/ /rdo rje thugs su mdzad du gsol/ /kun du bzang po'i thugs gang yin/ /gsang ba'i bdag po blo ldan pa/ /bdag gi sems kyang de</text></item>
<item><p>261a.2</p><section></section><text>'dra bar/ /rdo rje 'dzin dang mtshungs par shog /oM sarba ta thA ga ta tsit+ta badzra swa b+hA ba At+ma ko\u0f85haM/ yang thams cad du lhag par mos par byas la/ oM sarba ta thA ga ta kA ya l+WA ka tsit+ta badzra swa b+hA wa At+pa kophohaM/ zhes brjod do/ /de ltar bdag nyid byin gyis brlabs nas/ slar yang yi ge brgya pas brtan par bya</text></item>
<item><p>261a.3</p><section></section><text>ste/ oM badzras twas ma ya/ ma nu pA la ya/ badzra sa twa twe no pa tiSh+Tha dr-i D+ho me b+ha wa/ su to Sh+yo me b+ha wa/ a nu ra k+to me b+ha wa/ su poSh+yo me b+ha wa/ sarba si d+d+hi m+me pra yats+tsha/ sarba ka rma su ci mi tsi t+taM shre yaHku ru hUM/ ha ha ha ha hoH/ b+ha ga wA na sarba ta thA ga ta badzra mA me mu ny+tsa badzrI b+ha ba ma hA sa ma ya sa twa AH/ de nas a r+g+ha'i chus</text></item>
<item><p>261a.4</p><section></section><text>maN+Dal la bsang gtor lan gsum byas te yang chu gtor la maN+Dal gyi thog tu lag pa bzhag ste/ khyed kyis sems can don kun mdzad/ /rjes su mthun pa'i dngos grub gsol/ /sangs rgyas yul du gshegs nas su/ /slar yang 'byon par mdzad du gsol/ /muHzhes bya bas gshegs su gsol la/ </text></item>
<item><p>261a.5</p><section></section><text>de nas me tog la sogs pa bsal te/ yang legs par byugs la me tog cig phul te bzod par mdzod cig ces brjod la langs te ji ltar dga' bar bya'o/ /thun mtshams gzhan la yang de ltar byas te zla ba gcig gam lo phyed dam lo gcig tu cho ga des rdo rje sems dpa' mnyes par byas na ji ltar 'dod pa'i</text></item>
<item><p>261a.6</p><section></section><text>dngos grub kyi mtshan ma 'byung bar 'gyur ro/ /de nas rgyud nas gsungs pa bzhin du bsgrub par bya'o/ /dus gsum rgyal ba'i rang bzhin kun gyi gtso/ /ye shes sku mchog rdo rje sems dpa' yi/ /mchod pa'i cho ga bdag gis byas pa des/ /phyag rgya chen po'i go 'phang thob par shog/ /rdo rje sems dpa' mchod pa'i cho ga / </text></item>
<item><p>261a.7</p><section></section><text>slob dpon chen po nag po pa'i zhal snga nas bla ma'i man ngag las bzung ste mdzad pa rdzogs so// //rgya gar gyi mkhan po slob dpon nag po pa'i zhal snga nas/ bod kyi lo tsA ba 'gos khug pa lhas btsas kyis bsgyur ba//[ ]@##/ /gtor ma'i cho ga bzhugs// @##/ /sangs rgyas thams cad 'dus pa'i sku/ /bla ma dam</text></item>
<item><p>261b.1</p><section></section><text>pa la btud de/ /de yi man ngag ji bzhin du/ /gtor ma'i cho ga bri bar bya/ /de la tshogs bsags pa dang / las bsgrub par bya ba dang / bar du gcod pa rnams zhi bar bya ba'i phyir gtor ma nar mar byed par 'dod pas srod kyi dus su sha lnga dang / bdud rtsi lnga'i ri lu dang ldan pa'i gtor mas snod mdzes par bkang ste/ sems can thams cad la</text></item>
<item><p>261b.2</p><section></section><text>snying rje chen po bskyed la/ de nas stong pa nyid du mos par bya ste/ de'i 'og tu hUM zhes brjod pas rdo rje'i sa gzhi dang / ra ba dang / dra ba dang / phyi rol du me lce 'bar ba dang / rnam par 'khrigs par bsams shing nang du rin po che'i khang pa nyams dga' ba bsam par bya'o/ /der bdag nyid skad cig tsam gyis lhag pa'i lhar bsgoms te rdo rje</text></item>
<item><p>261b.3</p><section></section><text>gsum dang / ye shes sems dpa' dang / cod pan gyi lha dran pas bsrung bar bya'o/ /de nas rdo rje thal mo snying gar phye la gtor mar hUM AHoM baM bsams te/ hUM chu ltar zhu bas kha dog phun sum tshogs pa dang / AHzhu bas dri phun sum tshogs pa dang / oM zhu ba ro phun sum tshogs par bsam par bya'o/ /de nas oM gyi 'od zer</text></item>
<item><p>261b.4</p><section></section><text>gyis ye shes kyi bdud rtsi bkug ste gnyis su med par byas la 'bru gsum brjod pas brtan par bya'o/ /de nas bdag gi snying ga'i 'od zer gyis sems can thams cad dam yi dgas kyi tshogs bkug ste/ de dag gi snying ga dang spyi bor lha dang bla ma rigs kyi bdag po bsgom par bya'o/ /de nas nang du bkug la thams cad kyi lce la hUM</text></item>
<item><p>261b.5</p><section></section><text>las rdo rje bskyed/ oM gyis nor bu bskyed la/ oM a kA ro mu khaM sarba d+ha rmA NAM A d+ya nu ta n+na twA ta oM AHhUM phaT swA hA/ zhes brjod nas nor bu 'od zer gyis ljags kyi lce'u chung drangs pa bzhin du so sor thim pas thams cad gnyis med kyi ye shes dang ldan par bsams te/ yid la byung ba'i mchod pa'i tshogs kyis kyang mchod par bya'o/ / </text></item>
<item><p>261b.6</p><section></section><text>de nas mchod sbyin gyi phyag rgya dang bcas la/ chos rnams gzugs brnyan lta bu ste/ /gsal zhing dag la rnyog pa med/ /gzung du med cing brjod du med/ /rgyu dang las las kun du byung / /ngo bo gnyis med gnas med par/ /de ltar chos rnams shes nas kyang / /sems can don ni mnyam med byos/ /'on kyang sangs rgyas rigs</text></item>
<item><p>261b.7</p><section></section><text>su skye/ /zhes bya ba la sogs pas chos bshad par bya'o/ /de nas oM AHhUM/ yul phyogs 'di la sogs pa'i/ sarba k+She tra pA la/ sarba rAk+Sha sa/ ya k+Sha/ u n+ma n+da/ a pad+mar/ sarba de ba/ sarba nA ga/ sarba ya ma/ sarba DA ki n+ya/ sarba satwa/ sarba byu ta/ a ta ya/ i daM ba liM/ gr-i h+Na gr-i h+Na/ ma ma sarba sa ba ri war na sarba sa twa na ny+tsa/ sarba pA paM</text></item>
<item><p>262a.1</p><section></section><text>b+h+ya ti/ bi g+hAM/ shI n+taM ku ru/ d+ha na d+ha na/ A yu a ro k+Sha/ a taM pu Sh+paM ku ru/ sarba pra yar k+Sha ku ru swA hA/ sarba si d+d+hi ka ri/ shu pa tsit+ta ka ra/ zhes brjod la/ gzhan yang / khyed rnams kun la gsol ba ni/ /bdag cag 'khor dang bcas pa dang / /gnas kyi dbang phyug skye bor bcas/ /gdon nad la sogs zhi ba dang / /tshe dang</text></item>
<item><p>262a.2</p><section></section><text>longs spyod 'phel ba dang / /bkra shis phun sum tshogs pa dang / /gzhan yang ci 'dod lhun 'grub shog/ /ces 'dod pa'i don la gsol ba gdab ste/ sems can thams cad sdig med cing / /sems can thams cad bde gyur cig /sangs rgyas nyid du 'grub byed pa'i/ /lam de nyid du zhugs nas kyang / /rnal 'byor brtul zhugs gnas la ni/ /da lta</text></item>
<item><p>262a.3</p><section></section><text>nyid du gnas par shog /ces pas dge ba yongs su bsngos la/ /oM AHhUM muHzhes pas gshegs su gsol/ /bdag drin bla ma'i rgyud dang ni/ /blo dman rnams la phan gdags phyir/ /bla ma dam pa'i man ngag bzhin/ /gtor ma'i cho ga bris pa yin/ /dpal ldan gsang 'dus gtor ma 'di/ /lam la gnas dang 'bras myang gis/ / </text></item>
<item><p>262a.4</p><section></section><text>tshogs rdzogs sdug bsngal bsal ba'i phyir/ /slob dpon nag pos mdzad pa yin/ /rdzogs so/[ ]@##/ /rgya gar skad du/ pra tiSh+Tha bi d+hi kra ma/ bod skad du/ rab tu gnas pa'i cho ga'i rim pa/ rje btsun spyan ras gzigs dbang phyug la phyag 'tshal lo/ /lhan cig skyes pa'i bde ba yi/ /bdud rtsi'i ros ni nges gang</text></item>
<item><p>262a.5</p><section></section><text>pa'i/ /rdo rje 'dzin la rab btud nas/ /rab gnas cho ga bshad par bya/ /bde gshegs rnams kyis sngar gsungs pa'i/ /sna tshogs lung gi gzhung dag tu/ /dkyil 'khor chen po bkod sogs pa'i/ /rab gnas cho ga rgyas gsungs dang / /rgyud rnams de dang de dag tu/ /rdo rje 'dzin gyi rgyas gsungs dang / /de bzhin grub</text></item>
<item><p>262a.6</p><section></section><text>pa'i slob dpon gyis/ /rab gnas gzhung dang mthun mdzad pa/ /de dag kun gyi gzhung bsdus te/ /nges pa'i tshig dang rnam dbye dang / /cho ga'i rim pa gsum du bstan/ /de la nges pa'i tshig gis ni/ /pra kan sha ne na tiSh+Tha zhes pa ste mchog tu gyur pa dang / /yun ring bas rab gnas zhes bya ste/ de la mchog tu gyur pa ni ye shes</text></item>
<item><p>262a.7</p><section></section><text>sems dpa'i bdag nyid du bsgrub pa la bya la/ yun ring ba ni 'khor ba ji srid du bzhugs pa la bya'o/ /rnam par dbye ba la gnyis te/ gzhi rnam par dbye ba dang / sgrub thabs rnam par dbye ba'o/ /gzhi rnam par dbye ba ni gtsug lag khang dang / mchod rten dang / lha'i sku dang / ras bris la sogs pa dang rta babs dang / </text></item>
<item><p>262b.1</p><section></section><text>rdo rings dang / shing ljon pa dang / khron pa dang / chu mig la sogs pa sku'i bdag nyid du bya ba'i gzhi'o/ /bgrang phreng dang / 'jig rten pa'i bstan bcos dang / 'jig rten las 'das pa'i glegs bam la sogs pa ni gsung gi bdag nyid du bya ba'i gzhi'o/ /rdo rje dang 'khor lo la sogs pa lha'i mtshan ma thams cad ni</text></item>
<item><p>262b.2</p><section></section><text>thugs kyi bdag nyid du bya ba'i gzhi'o/ /sgrub thabs rnam par dbye ba ni/ gtsug lag khang la sogs pa sku'i gzhi gang yin pa de stong pa nyid du bsgoms la/ de las b+h+rUM/ b+hUM las 'khor lo/ de las sku rnam par snang mdzad du bsgrubs la/ rab tu gnas par bya'o/ /bgrang phreng dang glegs bam la sogs pa gsung gi gzhi</text></item>
<item><p>262b.3</p><section></section><text>ni stong pa nyid las gsung rdo rje chos su bsgrubs la rab tu gnas par bya'o/ /rdo rje la sogs pa thugs kyi gzhi ni thugs mi bskyod par bsgrubs la rab tu gnas par bya'o/ /cho ga'i rim pa bstan pa ni rgyas pa dang bsdus pa'o/ /de la rgyas pa ni rab gnas bya ba'i slob dpon yang ji lta bu zhe na/ /de nyid bcu yi tshul rig</text></item>
<item><p>262b.4</p><section></section><text>cing / /zab cing rgya che'i chos dag dang / /dkyil 'khor bri ba'i las la mkhas/ /sbyin sreg las dang rab gnas rig /gsang sngags tshul gyis rim la gus/ /nyan thos spyod pa spong byed pa/ /mkhas pa zhi ba rig par ldan/ /khro ba chung zhing 'dod pa chung / /nga rgyal spangs shing dbang po dul/ /rtsa ba'i ltung ba srung</text></item>
<item><p>262b.5</p><section></section><text>byed cing / /sngags dang bsam gtan las la brtson/ /ser sna yi ni dri ma spangs/ /dam pa'i rigs las skyes pa ste/ /sems can rnams la rjes brtse ba/ /des ni rab gnas bya bar 'os/ /slob ma yang ji lta bu zhe na/ dad dang ldan zhing gtong la dga'/ /bslab pa yi ni gnas tshul 'dzin/ /sgyu dang g.yo ni rnam</text></item>
<item><p>262b.6</p><section></section><text>par spangs/ /bla ma la gus rjes brtser ldan/ /dge ba'i chos la rab tu brtson/ /dam pa de ni slob mar gzung / /de nas rab gnas la sogs pa'i dam pa'i sgrub pa la 'jug par bya/ de nas rab tu gnas pa'i bsgrub pa la 'jug ste/ de yang bsnyen pa dang / lhag par gnas pa dang / rab tu gnas pa'o/ /de la bsnyen</text></item>
<item><p>262b.7</p><section></section><text>ba bya ba la/ /zla ba drug dang gza' bzhi dang / /rgyu skar bcu bzhi gang yin dang / /tshes grangs bdun gyi grangs nyid la/ /rgyal ba la sogs rab gnas bya/ /de bas na dus de dag la bsnyen pa bya ste/ de yang yid du 'ong ba'i gnas/ /gtsug lag khang dang khang bzangs la sogs pa zug rngu'i nyes pa spangs la dri gtsang khang du byas la/ bla re dang / </text></item>
<item><p>263a.1</p><section></section><text>gdugs dang / ba dan dang / yol ba dang / rgyal mtshan dang / rnga yab la sogs pas brgyan la/ maN+Dal dang mchod pa dang / gtor ma gzhung bzhin byas te/ ye shes kyi dkyil 'khor sprul la mchod pa dang bstod pa sngon du 'gro bas zla ba'am zla ba phyed la sogs par sngon du bsnyen pa bya'o/ /de nas</text></item>
<item><p>263a.2</p><section></section><text>rab gnas kyi dbang du dkyil 'khor bzhengs na/ sa'i cho ga sngon du song bas gzhung gang yin pa'i dkyil 'khor bya'o/ /de nas lhag par gnas pa bya ste/ de la khrus sa'i stegs bu gru bzhi pa la dpangs khru do ba/ so phag la sogs pa la legs par brtsigs pa/ rdo thal gyis dkar por byug go/ /de nas rab</text></item>
<item><p>263a.3</p><section></section><text>gnas gang byed pa de phyogs gcig tu bzhugs la/ de'i 'og tu slob ma lhag par gnas pa dang / bum pa lhag par gnas pa bya'o/ /de nas mchod pa dang gtor ma dang khrus kyi yo byad la sogs pa kun tshogs par bshams la bdag nyid lha gang yin pa'i skur bsgoms la/ srung ba'i 'khor lo yan chad gzhung bzhin du</text></item>
<item><p>263a.4</p><section></section><text>bsgoms te/ dang po rab gnas bya ba'i lha la khrus bya'o/ /de yang sku gzugs yin na zhal shar phyogs su bstan la ras la sogs pa'i na bza' ser po gsol te/ oM badzra bsta hUM zhes pas so/ /de nas hUM bzlas pa'i nyungs kar dang / oM bzlas pa'i chu lag pa g.yas g.yon gyis lan gsum bskor te/ gnyis</text></item>
<item><p>263a.5</p><section></section><text>ka mer bor te shis pa'i cho ga bya'o/ /de nas ba'i rnam lnga dang bdud rtsi lnga dang bcas pas/ oM sarba ta thA ga ta kA ya bi sho d+ha ne swA hA/ zhes brjod cing dUr ba'i pir gyis bsku'o/ /de nas til mar dri zhim pas bsgos pa mkhar ba'i snod du bzhag ste/ oM hUM traM hri khaM zhes brjod cing dUr ba'i pir gyis khyab</text></item>
<item><p>263a.6</p><section></section><text>par byug go/ /de nas til mar gsal ba'i phyir shing shun dri zhim pa dang sbyar ba'i chus bkru'o/ /de nas dkar gsum mngar gsum sbyar ba'i chus bkru'o/ /de nas skyu ru ra'i 'dag chal gyis bkru'o/ /de nas bum pa'i chus dbang bskur zhing bkru ste/ rol mo'i sgra dang / bkra shis kyi tshigs su</text></item>
<item><p>263a.7</p><section></section><text>bcad pa brjod cing bum pa'i chus bkru'o/ /de'i tshe nam mkha' la sangs rgyas dang byang chub sems dpa' rig pa'i tshogs dang bcas pa rnams kyis bdud rtsi'i chu rgyun gyi bum pas dbang bskur zhing bkru bar bsam mo/ /ji ltar bltams pa tsam gyis kyang / /de bzhin gshegs kun khrus gsol</text></item>
<item><p>263b.1</p><section></section><text>ba/ /lha yi chu ni dag pa yis/ /de bzhin bdag gis sku khrus gsol/ /oM sarba ta thA ga ta a b+hi She ka sa ma ya shri ye hUM swA hA/ zhes brjod cing bkru'o/ /de nas ras dmar pos sku la chags pa'i chu legs par phyi'o/ /'di ni khrus kyi cho ga'o/ /de nas tsan+dan dang bur kum la sogs pa'i dris lha'i thugs kar byug</text></item>
<item><p>263b.2</p><section></section><text>ste/ badzra gad+he a zhes pas so/ /de nas me tog dang / spos dang / mar me dang / bshos rnams rang rang gi sngags kyis phul la/ rdo rje dang bcas pa'i lag pa chu la reg pas thugs ka dang / mgur dang / spyi bo dang / dpral bar nye reg bya'o/ /de nas pus mo g.yas pa sa la btsugs te/ lag pa g.yas pas spos</text></item>
<item><p>263b.3</p><section></section><text>phor thogs te/ g.yon pas dril bu gsil zhing / lce hUM las rdo rje bsams la/ 'di skad ces snyan gsan dbab cing gsol ba gdab bo/ /hUM bcom ldan rdo rje che ge mo/ /rig pa'i rgyal po phyag 'tshal bstod/ /slob ma rnams la brtse ba dang / /khyed rnams la yang mchod pa'i phyir/ /mgon po thugs rje'i</text></item>
<item><p>263b.4</p><section></section><text>bdag nyid kyis/ /rab gnas nang par bgyid par 'tshal/ /gus pas bdag dang 'di la ni/ /bka' drin dag ni mdzad par rigs/ /sangs rgyas rnams ni bdag la dgongs/ /'jig rten mgon po brtse ba can/ /dgra bcom byang chub sems dpa' dang / /gang yang gsang sngags lha rnams dang / /lha dang 'jig</text></item>
<item><p>263b.5</p><section></section><text>rten skyong ba dang / /gang yang 'byung po mthu chen rnams/ /bstan pa 'di la mngon dga' zhing / /byang chub sems dpa'i rten byung ba'i/ /rdo rje yi ni spyan ldan rnams/ /rdo rje 'chang chen che ge bdag /rig pa'i rgyal po 'di yis ni/ /rab gnas dag ni bgyid par 'tshal/ /de bas bdag dang slob ma la/ /thugs brtser ldan pas</text></item>
<item><p>263b.6</p><section></section><text>byin rlabs mdzod/ sa ma ya s+t+waM a haM/ de skad lan gsum du brjod do/ /snyan gsan phab cing gsol ba btab pas phyogs bcu'i sangs rgyas dang byang chub sems dpa' thams cad mdun gyi nam mkha' la byon te dgongs par bsam mo/ /de nas rab gnas bya ba'i gzhi de stong pa nyid du bsgoms la de cho ga'i</text></item>
<item><p>263b.7</p><section></section><text>rim pas gang yin pa der bskyed pa'am/ yang na yig 'bru tsam las skad cig tsam las bskyed la snying ga'i sa bon gyis ye shes sems dpa' spyan drangs te/ nam mkha' la bzhugs pa la oM ar+g+haM pra TIts+tsha zhes pas yon chab dbul/ oM ni ri ti khaM zhes pas zhabs bsil dbul/ oM sarbA sho d+ha ne hUM</text></item>
<item><p>264a.1</p><section></section><text>zhes pas zhabs bsil dbul lo/ /de nas me tog nas sgra brnyan gyi bar du dbul lo/ /dzaHhUM baM hoHzhes pas dam tshig pa la bstims la/ yang mchod pa rnams rim par phul te/ lha gang yin pa de'i sngags ci nus kyis bzlas la/ mthar yi ge brgya pa muHdang bcas pas</text></item>
<item><p>264a.2</p><section></section><text>gshegs su gsol te/ 'di ni sta gon la gnas pa'i cho ga'o/ /de nas nang par dkyil 'khor ram stegs bu'i gnas der mchod pa'i yo byad cing 'byor pa thams cad bshams la/ de nas bdag nyid lha gang yin par bsgoms te/ mchod pa byin gyis brlab pa sngon du 'gro ba'i mchod pa yan chad</text></item>
<item><p>264a.3</p><section></section><text>byas la/ de nas bgegs bsrung ba'i 'khor lo bsgoms te/ gzhal yas khang sprul pa la sogs pa gnas skabs dang sbyar la bya/ de nas gang rab gnas bya ba'i lha bskyed la/ de'i rjes la lag pa g.yas pa spos snod thogs la g.yon pa dril bu gsil zhing / pus mo g.yas pa sa la</text></item>
<item><p>264a.4</p><section></section><text>btsugs nas lce hUM las rdo rjer bsams te/ hUM bcom ldan zhes bya ba nas rlabs mdzod ces brjod nas/ lha rnams bskul te/ sang ni zhes bya ba'i skabs su di ring zhes bya ba bcug la snyan gsan dbab bo/ /de nas ye shes sems dpa' snying ga'i sa bon gyi 'od zer gyis nam mkha' la spyan</text></item>
<item><p>264a.5</p><section></section><text>drangs la yon chab la sogs pas mchod de/ /dzaHhUM baM hoHsad gug gzhug byas te dbyer med par bstims la/ sngar gyi khrus kyi cho gas khrus bya ste/ de yang sku gzugs la ni dngos su khrus bya la/ ras ris dang glegs bam la sogs pa la ni me long gi gzugs brnyan la khrus bya'o/ /de yang</text></item>
<item><p>264a.6</p><section></section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha los sgyur ba/ lha dang mi rnams kyi ston pa de la yo byad thams cad dang ldan pa'i khrus 'di gsol lo/ /ri bo</text></item>
<item><p>264a.7</p><section></section><text>lta bur mdzes pa yi/ /yon tan dam pa'i rgyan ldan pa/ /mchod gnas rin chen 'di dag la/ /bdag gis khrus ni gsol bar bgyi/ /ma rig 'joms pa'i nyi ma ste/ /srid pa'i nad ni sel ba'i sman/ /dam chos rin chen 'di la ni/ /bdag gis khrus ni gsol bar gyi/ /bskal</text></item>
<item><p>264b.1</p><section></section><text>ba'i mtha' yid dngos 'joms pa/ /'jigs byed me yi cha byad can/ /mgon po snying rje'i stobs ldan la/ /bdag gis khrus ni gsol bar bgyi/ /mchog tu tshim zhing skal bzang ba/ /dam pa'i bdud rtsi mdzes cha byad/ /che ge mo dpal rdo rje la/ /bdag gis khrus ni gsol bar bgyi/ /gdul bya'i</text></item>
<item><p>264b.2</p><section></section><text>sems can gang dag la/ /rgyal ba'i sprul sku mang po yi/ /cha byad lha yi rnam pa la/ /bdag gis khrus ni gsol bar bgyi/ /snying rje yis ni des gang rnams/ /rtag tu phan dang bde mdzad pa'i/ /mchog tu dul ba de dag la/ /bdag gis khrus ni gsol bar bgyi/ /sangs rgyas gzugs brnyan</text></item>
<item><p>264b.3</p><section></section><text>gnas dang ni/ /slob pa'i dge 'dun gnas kyi sa/ /gtsug lag khang dang gnas gzhan la/ /bdag gis khrus ni gsol bar bgyi/ /de nas yon chab la sogs pas mchod la/ /oM badzra a b+hA ra Na wa pu Sha Ne swA hA/ zhes pas rgyan ci 'byor pa dbul lo/ /de nas gang yin pa'i bstod pa bya'o/ /de</text></item>
<item><p>264b.4</p><section></section><text>nas 'di skad brjod do/ /gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha los sgyur ba/ bla na med pa lha dang mi rnams kyi ston pa de rgyu dang 'bras bu</text></item>
<item><p>264b.5</p><section></section><text>phun sum tshogs pa gsung pa/ chos thams cad thugs su chud pa'i sangs rgyas bcom ldan 'das de bdag gis rab tu gnas par bgyi'o/ /gang bcom ldan 'das byang chub kyi phyogs sum cu rtsa bdun yang dag par rtogs shing mi dge ba bcu spangs pa/ mi 'jigs pa bzhi dang / ma 'dres</text></item>
<item><p>264b.6</p><section></section><text>pa'i chos gsum dang / dran pa nye bar gzhag pa dang / snying rje chen po la sogs pa rnams yang dag par rjes su rtogs pa/ ma lus pa'i bslab pa rgyas par byed pa'i chos rnams yang dag par rjes su rtogs pa bde bar gshegs pa gzhal du med pa'i yon tan gyi chos dang ldan pa'i sangs rgyas</text></item>
<item><p>264b.7</p><section></section><text>bcom ldan 'das 'di bdag gis rab tu gnas par bgyi'o/ /gang bcom ldan 'das bla na med pa'i tshul khrims la sogs pa phung po lnga yang dag par rjes su rtogs pa/ cho 'phrul gsum dang / tshangs pa'i gnas bzhi dang / 'phags pa'i bden pa bzhi yang dag par rjes su rtogs pa/ phyin ci ma</text></item>
<item><p>265a.1</p><section></section><text>log pa'i shes bya dang / /ye shes la dbang brnyes pas nyon mongs pa la sogs pa bdud bzhi spangs pa'i sangs rgyas bcom ldan 'das 'di bdag gis rab tu gnas par bya'o/ /gang bcom ldan 'das pha rol tu phyin pa bcu dang / dpag tu med pa'i bsod nams dang ye shes kyi tshogs dang</text></item>
<item><p>265a.2</p><section></section><text>ldan pa skyes bu chen po'i mtshan sum cu rtsa gnyis kyis brgyan zhing dpe byad bzang po brgyad cus spras pa/ sku lta bas chog mi shes pa/ mthong na mi mthun pa med pa ste/ rigs so sor de'i sku gcig tu mthar thug pa thob pa/ 'gro ba thams cad kyi gnyen/ sangs rgyas bcom ldan 'das 'di bdag gis</text></item>
<item><p>265a.3</p><section></section><text>rab tu gnas par bgyi'o/ /de nas gser gyi thur ma any+dza nas byugs pas spyan dbye ste/ oM tsak+Shu tsak+Shu man+ta tsak+Shu bi sho d+ha na badzra swa hUM/ zhes bzlas shing dbye'o/ /de nas yang mchod pa'i khyad par kun gyis mchod de/ dang por bum pas dbang bskur zhing khrus chab gsol/ de nas me tog dbul te/ 'di</text></item>
<item><p>265a.4</p><section></section><text>ni mchog gi me tog ste/ /chu las skyes dang thang las skyes/ /mchog tu gus pas dbul bar bgyi/ /ci bde bar ni bzhes su gsol/ /oM badzra gan+d+he hUM/ 'di ni mchog gi bdug spos te/ /lhan cig skyes dang sbyar ba'i spos/ /mchog tu gus pas dbul bar bgyi/ /ci bde bar ni bzhes su gsol/ /oM badzra d+hUp+pe hUM/ </text></item>
<item><p>265a.5</p><section></section><text>mar me 'di ni phyogs kun du/ /'bar te mun pa thams cad sel/ /mi shes rab rib sel ba'i phyir/ /ci bde bar ni bzhes su gsol/ /oM badzra dI pe hUM/ 'di ni mchog gi dri yin te/ /tsan+dan gur kum la sogs pa/ /mchog tu dad pas bdag 'bul na/ /ci bde bar ni bzhes su gsol/ /oM badzra gan+d+he hUM/ 'di ni mchog</text></item>
<item><p>265a.6</p><section></section><text>gi lha bshos te/ /kha dog dri dang ror ldan pa'i/ /bza' dang bca' bar yang dag ldan/ /ci bde bar ni bzhes su gsol/ /oM badzra nai li te hUM/ de nas 'dod pa lnga'i longs spyod dbul te/ gzugs sgra dri ro reg ldan pa'i/ /mchog tu gyur pa'i zas mchog 'di/ /bdag gi dad pas dbul bar bgyi/ /ci bde bar ni bzhes su</text></item>
<item><p>265a.7</p><section></section><text>gsol/ oM badzra di pya an naM mA d+hi d+h+ya na pra'i Na Ne swA hA/ de nas rab gnas kyi gzhi gang yin pa'i gnas skabs dang sbyar la/ lha khang dang mchod rten la sogs pa ni rnam par snang mdzad du sprul la b+h+rUM zhes pas lha khang dang mchod rten du gyur par byas la/ glegs bam la ni yum ma ma/ /rdo rje chos su byas pa de a zhes</text></item>
<item><p>265b.1</p><section></section><text>bas yi ge'i rnam par gyur te/ yi ge de'i sgo nas 'khor ba'i mtha'i bar du 'gro ba'i don byed par bsam mo/ /de nas bdud rtsi 'khyil pa'i sngags bzlas shing g.yas pas/ rdo rje bzung ste sku la sogs pa'i dbu dang sked pa zhabs su lan gsum gsum bskor te/ sku'i sum cha'i tshad kyi stegs bu'i khri</text></item>
<item><p>265b.2</p><section></section><text>la ya yo med par ci mdzes su bzhugs te/ oM su pra tiSh+Tha badzre swA hA/ zhes pas brtan par bzhugs su gsol lo/ /de nas gnas pa'i lha de dag bya ni che zhing bkra shis pa dang yun ring du gnas par bya ba'i phyir chos skyong la gtor ma byin la gsol ba gdab/ khyad par du ma hA kA la la gtor ma byin la/ </text></item>
<item><p>265b.3</p><section></section><text>deng nas bzung ste khyod kyis nga'i bka' dran par gyis la/ gnas dang bcas pa 'di ji srid pa'i bar du srung zhing mgon dang skyabs mdzod cig par dbang bskur zhing rab tu gnas par bya'o/ /de nas rgyas pa'i sbyin sreg tsA ru dang bcas pa bya'o/ /de nas bden pa'i byin rlabs brjod de/ oM sangs rgyas dang</text></item>
<item><p>265b.4</p><section></section><text>chos dang dge 'dun gyi bden pa dang / rig sngags dang / gsang sngags dang / gzungs sngags dang / snying po dang phyag rgya dang / rig pa'i lha thams cad kyi bka' bden pa dang / rten cing 'brel par 'byung ba bsam gyis mi khyab pa'i bden pa dang / bden pa'i byin rlabs kyis bde bar gshegs pa'i sku</text></item>
<item><p>265b.5</p><section></section><text>gsung thugs kyi rten 'di zhes bya ba mchod pa dang / bstod pa dang / bzlas pa la sogs pa'i sgo nas rab tu gnas par bya bas/ bde bar gshegs pa'i sku gsung thugs kyi ngo bo 'di dus 'di nas bzung nas 'khor ba ma stongs kyi bar du bdag dang yon bdag dang sems can thams cad kyi phyag gi gnas mchod pa'i rten/ </text></item>
<item><p>265b.6</p><section></section><text>bsod nams bsags pa'i dpal mgon du gyur te/ zhal dro byin che 'gro ba skyobs pa'i mthu sbyin dang ldan nas/ bdag dang sems can thams cad tshe dang / stobs dang / mdog dang / bde ba dang / longs spyod dang / dbang phyug dang / rigs dang / gzugs dang / dpal bzang po dpag tu med pa dang ldan par</text></item>
<item><p>265b.7</p><section></section><text>gyur cig /ngan 'gro las thar te bde ba'i go 'phang thob par gyur cig /longs spyod kyi mchog thob pa dang sems can thams cad kyi dpal mgon du gyur cig /lus dang sems kyi sdug bsngal dang / yid mi bde ba las nges bar gyur cig /bsam pa thams cad phun sum tshogs shing</text></item>
<item><p>266a.1</p><section></section><text>byang chub sems la mchog tu gzhol bar gyur cig /'dod chags dang / zhe sdang dang / gti mug dang / nga rgyal dang / dregs pa dang / phrag dog dang / ser sna la sogs pa nyon mongs pa dang nye ba'i nyon mongs pa rnam par spangs par gyur cig /nyan thos dang rang sangs rgyas dang bla na med</text></item>
<item><p>266a.2</p><section></section><text>pa'i byang chub kyi 'bras bu thob cing myur du mi gnas pa'i mya ngan las 'das pa'i go 'phang thob par gyur cig /de nas bskor ba'i tshigs su bcad pa la sogs pa'i mdo 'don zhing bskor ba byas la phyag bya'o/ /de phyin chad bsod nams kyi rten btsugs pa'o/ /de nas slob ma'i dge ba spel ba'i phyir slob dpon gyis yon</text></item>
<item><p>266a.3</p><section></section><text>blang bar bya'o/ /khyod kyis ji ltar gsol ba btab pa yi/ /rab gnas gzhung las 'byung ba bzhin/ /brtse ba'i sems kyis yang dag byas/ /de bas ci 'byor pas mchod kyis/ /de nas slob mas ma chags pa'i sems kyis ci 'byor ba bla ma la dbul zhing mchod pa byas te/ phyag byas la bskor ba bya'o/ /de ni cho ga rgyas par bstan</text></item>
<item><p>266a.4</p><section></section><text>pa'o/ /cho ga mdor bsdus pa ni bsnyen pa sngon du song bas lhag par gnas pa ma byas par nyi ma gcig la khrus la sogs pa kun rdzogs par snga ma ltar rab tu gnas par bya'o/ /rab gnas kyi ched du dkyil 'khor bri na rab gnas gang byed pa'i lha des gtso bo bya'o/ /lha khang la sogs pa ni rnam</text></item>
<item><p>266a.5</p><section></section><text>par snang mdzad kyis bya'o/ /'tshe ba'i don gyis rnal 'byor pho mo'i bgrang phreng la sogs pa ni sngags kyi yi ge 'bru gsum tsam gyis brlabs la sbyin no/ /gal te rab gnas ma byas pa'i skyon ni/ rigs dang mi ldan skyes bu la/ /mi rnams kun gyis mchod mi byed/ /de bzhin rab gnas ma byas pa'i/ /sku</text></item>
<item><p>266a.6</p><section></section><text>gsung thugs kyi rten dag la/ /phyag 'tshal mchod pa 'bras bu med/ /sngags dang bral bas thal ba la/ /sbyin sreg byas bzhin 'bras bu med/ /de bas sku gsung thugs kyi rten/ /bzhengs nas ring por gzhag mi bya/ /dpal dang 'byor pa nyams 'gyur bas/ /de bas myur du rab gnas bya/ /bde gshegs bla</text></item>
<item><p>266a.7</p><section></section><text>ma'i bka' dang lung / /mdo rgyas kun gyi gzhung bsdus pa/ /byis pas tshegs med rtogs bya'i phyir/ /gsal ba tsam zhig bris pa yin/ /rab tu gnas pa'i cho ga'i rim pa slob dpon nag po pas mdzad pa rdzogs so// //de nyid dang 'gos lhas btsas kyis bsgyur ba'o// // </text></item>
<item><p>266b.1</p><section></section><text>@##/ /rgya gar skad du/ ma hA badzra d+hA ro ma thA kra mo pa de sha a mr-i ta gu h+ya/ bod skad du/ rdo rje 'chang chen po'i lam gyi rim pa'i man ngag bdud rtsi gsang ba/ dpal rdo rje sems dpa' la phyag 'tshal lo/ /mngon par byang chub bde ba che/ /</text></item>
<item><p>266b.2</p><section></section><text>rdo rje lta bu'i ting 'dzin dang / /ye shes lnga yi dngos gyur pa/ /rdo rje 'chang la phyag 'tshal te/ /pad+ma lta bu dam pa'i chos/ /skyon med ston pa rdo rje 'chang / /gnyis pa rnam par snang mdzad rigs/ /dkon mchog thog mar 'byung la 'dud/ /de bzhin gshegs pa thams cad</text></item>
<item><p>266b.3</p><section></section><text>kyi/ /man ngag bla ma brgyud pa yi/ /rim pa 'bab pa rmi lam na/ /rin chen gter dang phrad pa bzhin/ /'gyur gyis dogs pa'i 'jigs pa dang / /gsang ba shes rab ye shes dbang / /bskur ba'i slob ma snying rje yis/ /gzung ba'i phyir na bri bar bya/ /de la 'byung ba dang</text></item>
<item><p>266b.4</p><section></section><text>'byung ba las 'gyur ba'i lus su gyur nas/ rdo rje 'chang chen po'i ye shes kyi lus thob par 'gyur ba la lam rnam pa gsum ste/ sems dang po bskyed pa'i lam gyi rim pa dang / theg pa la gsar du zhugs pa'i lam gyi rim pa dang / rnal 'byor pa'i lam gyi rim pa'o/ / </text></item>
<item><p>266b.5</p><section></section><text>sems dang po bskyed pa'i lam gyi rim pa la drug ste/ dge ba'i bshes gnyen dam pa mnyes par bya ba dang / dbang nod pa dang dam pa'i chos nyan pa dang / grogs mthun pa dang / mchod pa'i mngon spyod dang / mthun pa'i gnas so/ /theg pa la gsar du zhugs</text></item>
<item><p>266b.6</p><section></section><text>pa'i lam gyi rim pa la rnam pa bzhi ste/ snying rje chen po'i ting nge 'dzin dang / bka'i 'khor lo'i ting nge 'dzin dang / srung ba'i 'khor lo'i ting nge 'dzin dang / stong pa nyid kyi ting nge 'dzin to/ /rnal 'byor gyi lam gyi rim pa la rnam pa gnyis te/ thun mong gi lam dang / mchog</text></item>
<item><p>266b.7</p><section></section><text>gi lam mo/ /thun mong gi lam ni rdo rje rnam pa bzhi'o/ /mchog gi lam ni yan lag drug go/ /de skad du rnal 'byor chen po'i rgyud dpal gsang ba 'dus pa'i rgyud phyi ma las/ thun mong mchog gi dbye ba yis/ /sgrub thabs rnam pa gnyis su 'gyur/ /thun mong rdo rje rnam</text></item>
<item><p>267a.1</p><section></section><text>bzhi ste/ /mchog ni yan lag drug yin no/ /zhes gsungs pa yin no/ /rdo rje rnam pa bzhi gang zhe na/ rgyud de nyid las/ dang po stong nyid byang chub che/ /gnyis pa sa bon 'byung ba'o/ /gsum pa gzugs rnams rdzogs pa ste/ /bzhi pa yi ge dgod</text></item>
<item><p>267a.2</p><section></section><text>pa'o/ /rdo rje rnam bzhi de dag ni/ /thun mong sgrub pa'i thabs yin no/ /zhes gsungs pa ste/ de dag gis ni bsnyen pa dang / nye bar sgrub pa dang / sgrub pa dang sgrub pa chen po bzhi go rims bzhin du gsungs pa yin no/ /de ji ltar gsungs she na/ 'di ltar sa'i cha bskyed nas don</text></item>
<item><p>267a.3</p><section></section><text>dam pa'i dkyil 'khor bsgom pa'i bar ni byang chub la dmigs shing sgrub pa la bsnyen pa'i phyir bsnyen pa zhes bya la/ nye bar sgrub pa la sogs pa gsum gyi sngon du don dam pa'i dkyil 'khor bsgom pa yin pas na dang po stong pa'i byang chub ste zhes kyang gsungs so/ /ldang bar bya ba nas</text></item>
<item><p>267a.4</p><section></section><text>rdo rje 'chang chen po'i dam tshig sems dpa' bskyed pa'i bar ni sgrub cing bskyed pa'i phyir nye bar sgrub pa zhes bya ba la/ bsnyen pa'i 'og tu yig 'bru gsum gyi rgyu las lha'i sku byung ba yin pas na gnyis pa sa bon byung ba'o zhes kyang gsungs so/ /rdo rje 'chang chen po'i sku de la rnam par</text></item>
<item><p>267a.5</p><section></section><text>snang mdzad spyi bor dgod pa nas ting nge 'dzin sems dpa' bsgom pa'i bar ni bdag gi don sgrub pa yin pa'i phyir sgrub pa zhes bya la/ nye bar sgrub pa'i 'og tu rdo rje 'chang gi sku bsgom par bya ba'i lha'i sku rdzogs pa yin pas na gsum pa gzugs rnam par rdzogs pa ste zhes kyang gsungs so/ / </text></item>
<item><p>267a.6</p><section></section><text>dang po sbyor ba nas las rgyal mchog gi mthar thug gi bar ni gzhan gyi don chen po sgrub pa'i phyir sgrub pa chen po zhes bya la/ bsgrubs pa'i 'og tu sngags kyi dkyil 'khor du dbyung ba yin pas na bzhi pa yi ge dgod pa'o zhes kyang gsungs pa yin no/ /yan lag drug gang yin zhe na yang</text></item>
<item><p>267a.7</p><section></section><text>rgyud de nyid las/ /so sor sdud dang bsam gtan dang / /srog rtsol de bzhin 'dzin pa dang / /rjes su dran dang ting 'dzin rnams/ /sbyor ba'i yan lag drug ces bya/ /zhes kyang gsungs pa yin no/ /de dag kyang rgyud de nyid las bshad pa ni/ /dbang po rnam pa bcu rnams kyi/ /rang gi 'jug</text></item>
<item><p>267b.1</p><section></section><text>gnas thams cad du/ /'dod pa so sor sdud pas na/ /so sor bsdus pa zhes bya'o/ /'dod pa lnga ni mdor bsdus na/ /sangs rgyas lnga ru sbyor ba yis/ /brtag pa bsam gtan zhes bshad de/ /bsam gtan de las rnam lngar 'gyur/ /rtog dang dpyod dang dga' ba dang / /de bzhin</text></item>
<item><p>267b.2</p><section></section><text>bde ba nyid dang yang / /sems ni rtse gcig gyur pa ste/ /lnga bo der ni bsam gtan bsdus/ /gsang ba gsum 'byung rtog pa ste/ /de nyid rab rtogs dpyod pa'o/ /gsal ba dga' ba gsum pa ste/ /bde bas bsdus pa bzhi pa'o/ /shes dang shes bya byung zad pa'i/ /rang sems</text></item>
<item><p>267b.3</p><section></section><text>lnga par shes par bya/ /sangs rgyas kun dngos zhi ba ni/ /'gro ba kun la rang bzhin gnas/ /ye shes lnga yi rang bzhin dbugs/ /'byung ba lnga yi ngo bo nyid/ /gong bu'i gzugs kyis byung nas ni/ /sna yi rtse mor rab tu brtag /rin chen kha dog sna lnga pa/ /srog dang rtsol</text></item>
<item><p>267b.4</p><section></section><text>ba zhes byar bshad/ /rang sngags snying gar bsams nas ni/ /srog ni thig ler gyur par gzhag /rang dbang rin chen bkag pa yi/ /gzung ba 'dzin pa yin par bshad/ /sems ni 'gog pa'i rdo rjer gyur/ /mtshan ma nyer 'dzin 'byung bar 'gyur/ /mtshan ma'i khams</text></item>
<item><p>267b.5</p><section></section><text>ni rnam pa lngar/ /byang chub rdo rjes gsungs pa yin/ /smig rgyu 'dra ba dang po ste/ /du ba lta bu gnyis pa yin/ /mkha' snang 'dra ba gsum pa ste/ /mar me ltar 'bar bzhi pa'o/ /sprin med nam mkha' lta bu ni/ /rtag tu snang ba lnga pa'o/ /brtan 'gyur rdo rje'i lam nas ni/ /nam</text></item>
<item><p>267b.6</p><section></section><text>mkha'i khams su spro bar bya/ /rjes dran gang zhig rnam bsgom pa/ /de dang 'dra bar bsgom par bya/ /rjes su 'dra ba zhes brjod do/ /so sor snang ba de las skyes/ /thabs dang shes rab snyoms 'jug pas/ /dngos po thams cad mdor bsdus nas/ /gong bu'i tshul gyis</text></item>
<item><p>267b.7</p><section></section><text>bsdus nas ni/ /dbus ni gzugs su rnam par bsgom/ /yud kyis ye shes rdzogs byed pa/ /ting nge 'dzin zhes brtags pa yin/ /zhes gsungs pa ste/ de dag gis ni lus rnam par dben pa dang / ngag rnam par dben pa dang / sems rnam par dben pa dang / kun rdzob kyi bden pa dang / </text></item>
<item><p>268a.1</p><section></section><text>don dam pa'i bden pa dang / zung 'jug dang / lhun gyis grub pa'i lam rnams gsungs pa yin no/ /dang por lus rnam par dben pa'i gzhir gyur pa ste/ gzung 'dzin gyi nga rgyal gyis gnas pa'i lus tha mal pa las dben pa bstan par bya ba'i phyir dbang po rnam pa bcu zhes bya ba</text></item>
<item><p>268a.2</p><section></section><text>la sogs pa gsungs te/ dbang po lnga dang yul lnga ni dbang po rnam pa bcu ste/ yul can gyi ming yul la btags pa'i phyir ro/ /de rnams kyi rang gi 'jug pa ni rang gi gzung 'dzin gyi rang bzhin gyis bdag gi gzugs la sogs par 'jug cing gnas pa ni 'jug gnas so/ / </text></item>
<item><p>268a.3</p><section></section><text>thams cad du ni sha'i kham tshad dang / rtsa dang rgyus pa la sogs pa tshogs pa'o/ /'dod pa ni bdag gi gzugs la sogs pa yul te/ dbang po rnams kyi 'dod cing chags par bya ba'i yul yin pa'i phyir ro/ /de bas na de rnams dbang po rnams kyis so sor rang rang gis sdud cing len</text></item>
<item><p>268a.4</p><section></section><text>pas na so sor sdud pa zhes bshad do/ /lus rnam par dben pa'i gzhi bshad pa ste yan lag dang po'o// //tha mal pa las rnam par dben pa bstan par bya ba'i phyir/ 'dod pa lnga ni zhes bya ba la sogs pa gsungs te/ 'dod pa lnga ni gzugs kyi phung po la sogs pa phung po lnga'o/ /phung</text></item>
<item><p>268a.5</p><section></section><text>po de re re la yang nang gi dbye ba tha dad pa du ma yod pa thams cad kyang lngar bsdus pas na/ mdor bsdus na'o/ /de dag rnam par snang mdzad la sogs pa sangs rgyas lnga'i rang bzhin du sbyor bas na sangs rgyas lnga ru sbyor ba yin te/ de ltar lhar brtags pa de ni bsam gtan zhes bshad</text></item>
<item><p>268a.6</p><section></section><text>do/ /bsam gtan de las dbye ba rnam pa lnga ru 'gyur te/ rtog dang zhes pa la sogs pa ni de las dbye ba ste go sla'o/ /gsang ba gsum ni khams dang skye mched dang yul te/ gsang ba gsum po de rnams kyang de bzhin gshegs pa lnga'i bdag nyid yin no zhes gang rtog pa de ni rtog</text></item>
<item><p>268a.7</p><section></section><text>pa yin no/ /de nyid las rab tu phye ste rtog pa 'di ni dpyod pa'o/ /de ltar dpyad pas shin tu gsal bar mthong ba ni dga' ba gsum pa ste/ de lta bu'i rnal 'byor la zhugs pas lus shin tu sbyangs pa la sogs pa'i bde ba gang thob pa de ni bde bas bsdus pa bzhi pa'o/ /de yang</text></item>
<item><p>268b.1</p><section></section><text>dpal gsang ba 'dus pa las/ mdor na phung po lnga rnams ni/ /sangs rgyas lngar ni rab tu grags/ /rdo rje skye mched nyid dag kyang / /byang chub sems dpa'i dkyil 'khor mchog /sa yi khams ni sangs rgyas spyan/ /chu yi khams ni mA ma kI/ /me yi khams ni gos dkar mo/ /sgrol ma</text></item>
<item><p>268b.2</p><section></section><text>rlung du rab tu grags/ /gzugs dang sgra sogs sngags pa yis/ /lha nyid du ni rtag tu bsgom/ /zhes gsungs pa yin no/ /rnal 'byor pa la dben pa bstan pa'i phyir shes dang bya ba la sogs pa gsungs te/ shes dang ni mig la sogs pa'i rnam par shes pa ste 'dzin pa'o/ /shes</text></item>
<item><p>268b.3</p><section></section><text>bya ni phung po la sogs pa'i lha ste gzung ba'o/ /byur ba ni de dag rtogs pa'o/ /zad pa ni gzung ba dang 'dzin pas stong pa nyid du shes pa ste/ de lta bu'i ye shes kyi mtshan nyid sems rtse gcig pa las rang sems lnga par shes par bya zhes bya'o/ /rang sems ni sangs rgyas kun gyi dngos po</text></item>
<item><p>268b.4</p><section></section><text>zhi ba yin te/ sku dang gsung dang thugs mi phyed bar gyur pa'i phyir ro/ /de lta bu'i dben pa gnyis ni 'gro ba kun la rang bzhin gyis grub nas gnas so/ /de yang dpal gsang ba 'dus pa las khyed kyis sems lus lta bu dang ngag sems lta bu dang / sems tshig tu brjod pa lta bur</text></item>
<item><p>268b.5</p><section></section><text>skyed cig ces gsungs pa yin no/ /lus rnam par dben pa'i bshad pa ste yan lag gnyis pa'o// //ngag rnam par dben pa la rnam pa gnyis te/ tha mal pa las dben pa dang rnal 'byor pa las dben pa'o/ /tha mal pa las dben pa bstan pa'i phyir ye shes lnga zhes bya ba la sogs pa</text></item>
<item><p>268b.6</p><section></section><text>gsungs te/ spyir sems can gyi lus la rtsa ba'i rlung lnga dang yan lag gi rlung lnga ste bcu gnas so/ /de yang rdo rje zhes bya ba rnal 'byor chen po'i rgyud las/ srog dang thur du sel ba dang / me dang mnyam du gnas pa dang / gyen du rgyu dang / khyab byed dang / rgyu ba dang / rnam par rgyu ba dang / yang dag par rgyu</text></item>
<item><p>268b.7</p><section></section><text>ba dang / rab tu rgyu ba dang / nges par rgyu ba dang zhes gsungs pa yin no/ /rlung bcu po de dag ni dbugs dbyung ba dang / rngub par 'gyur ba dang / me long lta bu la sogs pa ye shes lnga'i rang bzhin du 'gyur ba yin pas na ye shes lnga'i rang bzhin dbugs zhes bya'o/ /rlung la sogs</text></item>
<item><p>269a.1</p><section></section><text>pa 'byung ba lnga'i bdag nyid du gyur pa yin pas na 'byung ba lnga'i ngo bo nyid du'o/ /rlung de rnams 'jug pa dang gnas pa dang ldang ba gsum du 'gyur bas na gong bu'o/ /de yang oM AHhUM gsum gyi gzugs su gyur nas me'i dkyil 'khor la sogs pa nas</text></item>
<item><p>269a.2</p><section></section><text>gzugs kyis byung nas so/ /byung nas/ sna yi rtse mor rab tu brtag /ces pa ste/ kun rdzob kyi sna sgo g.yas pa la sogs pa'i rim gyis byung bar rtag ces pa'i don to/ /de dag ji ltar brtag ce na/ rin chen zhes bya ba la sogs pa gsungs te/ 'jug gnas ldang ba dang dbyer med pa'i</text></item>
<item><p>269a.3</p><section></section><text>yi ge gsum ni de bzhin gshegs pa lnga'i bdag nyid yin pa'i phyir na rin chen no/ /sku mdog gi bye brag gis dkar po la sogs pa'i 'od zer lnga dang ldan pas kha dog sna lnga pa'o/ /'tsho bar byed pa'i phyir de nyid la srog ces bya la/ lhun gyis grub pa'i tshul gyis nyin dang mtshan du spro zhing</text></item>
<item><p>269a.4</p><section></section><text>sdud pas na rtsol ba zhes bya bar yang bshad pa ste/ de lta bu'i rdo rje bzlas pa byed par brtag cing bsgom mo zhes bya ba'i don to/ /de yang gyen du rgyu ba'i rlung lkog ma na gos dkar mo'i rang bzhin gyis me'i dkyil 'khor la gnas shing kun rdzob kyi sna sgo g.yas nas rgyu ba ni de bzhin gshegs</text></item>
<item><p>269a.5</p><section></section><text>pa 'od dpag tu med pa'i bdag nyid 'od zer dmar po'i ngo bo nyid de/ las kyi rlung rnams dbang po'i sgor spro ba dang / bza' ba la sogs pa lce'i rnam par shes pas nyams su myong bar byed do/ /me dang mnyam du gnas pa lte ba na sgrol ma'i rang bzhin gyi rlung gi dkyil 'khor la</text></item>
<item><p>269a.6</p><section></section><text>gnas shing sna g.yon nas rgyu ba ni don yod grub pa'i bdag nyid 'od zer nag po'i ngo bo nyid de/ las ni bza' ba la sogs pa dus mnyam du 'ju bar byed do/ /thur du sel ba gsang ba na spyan ma'i rang bzhin gyi sa'i dkyil 'khor la gnas shing sna sgo gnyis ka las rgyu ba rin</text></item>
<item><p>269a.7</p><section></section><text>'byung ldan gyi bdag nyid 'od zer ser po'i ngo bo ste/ rlung dang bshang gci la sogs pa thur du sel ba'i las byed do/ /srog snying ga na mA ma kI'i rang bzhin gyi chu'i dkyil 'khor la gnas shing dal zhing rgyu ba bul ba ni mi bskyod pa'i bdag nyid 'od zer dkar po'i ngo bo nyid</text></item>
<item><p>269b.1</p><section></section><text>dag pa ste/ rlung rnams dbang po'i sgor spro ba dang nang du sdud pa'i las byed do/ /khyab byed tshigs thams cad la gnas pa ni de bzhin gshegs pa rnam pa snang mdzad kyi bdag nyid kun la khyab pa'i 'od zer can nam mkha'i ngo bo nyid de/ gang dang gang byung ba de dang de'i dkyil</text></item>
<item><p>269b.2</p><section></section><text>'khor gyi tshul du 'byung la 'chi ba'i tshe gtso bo'i tshul gyis 'byung ba ste/ lus kyi 'greng gug dang bskyod pa la sogs pa'i bya ba byed do/ /rlung de dag gi thun mong gi las ni rnam par shes pa'i bzhon pa byed do/ /rgyu ba la sogs pa'i yan lag gi rlung lnga ni mig la sogs pa'i</text></item>
<item><p>269b.3</p><section></section><text>dbang po lnga go rims bzhin du gnas nas phyi rol gyi gzugs la sogs pa'i yul gyi bya ba byed do/ /de lta bu'i rlung thams cad kyi de kho na nyid ni 'jug gnas ldang ba gsum yin la/ 'jug gnas ldang ba gsum ni oM AHhUM gsum gyi bzhon par gyur nas mi phyed pa'i tshul gyi snying gi</text></item>
<item><p>269b.4</p><section></section><text>dkyil 'khor gyi pad+ma'i lte ba la gnas pa'i mi shigs pa'i thig le las ldang ba hUM dang 'jug pa oM dang gnas pa AH'i rang bzhin chu'i dkyil 'khor la sogs pa'i mtshan nyid can kha dog dkar mo la sogs pa la brten te/ kun rdzob kyi sna sgo g.yas pa la sogs pa'i rim</text></item>
<item><p>269b.5</p><section></section><text>gyis phyung nas zhi ba la sogs pa'i las lhun gyis grub pas rdo rje bzlas pa byas te/ sngon gyi las kyi sgrib pa thams cad byang bar byed do/ /gzhan yang yi ge gsum po de nyid kyis bskyed pa'i rim pa'i skabs su sngags kyi lus skyed par byed do/ /tha mal pa'i dus su 'jug pa dang</text></item>
<item><p>269b.6</p><section></section><text>gnas pa dang ldang ba'i rim gyis lus 'dzin par byed do/ /dbang po gnyis sbyor ba'i dus su kha thur du bltas nas gsang ba'i sna'i bu ga nas sa bon gyi gzugs kyis byung nas sems can thams cad skyed par byed do/ /las dang po pa'i dus su yi ge'i gzugs su brtags nas</text></item>
<item><p>269b.7</p><section></section><text>ngag gi bzlas pa byas te/ phyi'i kha dog la sogs pa la brten nas zhi ba la sogs pa'i las byed do/ /rnal 'byor pa kha zas za ba'i dus su sbyang ba dang rtogs pa dang 'bar bar byas te bdud rtsir byed do/ /de dag kyang rnal 'byor chen po'i rgyud rdo rje phreng ba las/ sangs rgyas</text></item>
<item><p>270a.1</p><section></section><text>lnga yi rang bzhin gnas/ /sna rtse'i bu ga las byung ba'i/ /rlung lnga steng du yang dag rgyu/ /lus la rtag tu sbyor bar 'gyur/ /kun rdzob sna las nges 'byung ba/ /g.yon dang g.yas dang gnyi ga dang / /dal bar rgyu dang rnam pa bzhi/ /nang gi dus ni yin par</text></item>
<item><p>270a.2</p><section></section><text>bshad/ /g.yas pa nas ni 'byung ba'i khams/ /me yi dkyil 'khor nyid yin te/ /kha dog dmar po'i mchog 'di ni/ /pad+ma'i mgon po rgyu ba'o/ /g.yon pa nas ni 'byung ba'i khams/ /rlung gi dkyil 'khor 'byung ba dag /ljang ser dag tu snang ba ste/ /las kyi</text></item>
<item><p>270a.3</p><section></section><text>mgon po rgyu ba'o/ /gnyis ka las ni 'byung ba'i khams/ /gser gyi mdog tu snang ba ste/ /dbang chen gyi dkyil 'khor nyid/ /rin chen mgon po rgyu ba'o/ /dal zhing rgyu ba med pa'i khams/ /dag pa shel ltar snang ba ni/ /chu yi dkyil 'khor nyid yin te/ /rdo rje mgon po</text></item>
<item><p>270a.4</p><section></section><text>rgyu ba'o/ /lus kun la ni gnas pa'i rlung / /khams 'di kun gyi 'khor 'byung ba/ /rnam snang mdzad chen sku yin te/ /'chi ba'i tshe na gtso bor 'byung / /lkog ma snying ga lte ba dang / /gsang ba'i pad+mar 'gro 'ong ston/ /thun phyed kyi ni dus dag tu/ /go rims ji bzhin gnas par</text></item>
<item><p>270a.5</p><section></section><text>bstan/ /dkyil 'khor bzhi po 'di dag nyid/ /mnyam par gzhag pas rang nyid kyis/ /zlos pa'i sngags bzhi sbyor ba ni/ /nyin dang mtshan du rtag par zlos/ /zhes gsungs pa yin no/ /sngags zlos pa'i grangs ni nyin zhag gcig la nyi khri chig stong drug brgya zlos so/ / </text></item>
<item><p>270a.6</p><section></section><text>de la thun phyed pa nyi shu rtsa bzhi'o/ /thun chen po bcu gnyis so/ /dbyug skor drug go/ /de yang rnal 'byor chen po'i rgyud dgongs pa lung ston pa las/ gos dkar la sogs bzlas bshad pa/ /brgya phrag gnyis dang nyi shu lnga/ /bzhi pa legs par bsgres pa yis/ /sbyor bzhi</text></item>
<item><p>270a.7</p><section></section><text>bsdus pas brgya phrag dgu/ /dgu brgya dag tu gang bstan pa/ /nyi shu rtsa bzhi'i rim gyis ni/ /de ni so sor 'byung ba las/ /nyi khri chig stong drug brgya'o/ /zhes gsungs pa yin no/ /A li dang kA li las byung ba'i sprul la sogs pa'i sngags thams cad kyi de kho na nyid ni</text></item>
<item><p>270b.1</p><section></section><text>oM AHhUM gsum yin te sngags thams cad bud med dang skyes pa dang ma ning gi tshul gyis yi ge gsum po der 'du ba'i phyir ro/ /de yang dpal gsang ba 'dus pa las/ de bzhin gshegs pa thams cad kyi sku dang gsung dang thugs kyi gsang sngags thams cad kyi snying po</text></item>
<item><p>270b.2</p><section></section><text>skul bar byed pa zhes bya ba mchog tu gsang ba 'di nyid kyi sku dang gsung dang thugs rdo rje las tshig ma nges par brjod pas sngags bsdus pa 'di lta bu gsungs so/ /oM AHhUM zhes gsungs pa yin no/ /rnal 'byor las dben pa bstan pa'i phyir rang sngags zhes pa la sogs</text></item>
<item><p>270b.3</p><section></section><text>pa gsungs te/ rang sngags ni oM AHhUM ngo / /snying gar bsam pa ni oM AHhUM gsum 'jug gnas ldang ba gsum la thim/ de gsum yang snying ga'i srog ces bya ba'i rlung la thim par bsgom pa ni rang sngags snying gar bsam pa'o/ /de nas ni srog ces bya ba'i rlung yang mi</text></item>
<item><p>270b.4</p><section></section><text>shigs pa'i thig le la thim par bsgom par bya ba yin pas na/ srog ni thig ler gyur par gzhag /ces bya'o/ /ngag rnam par dben pa bshad pa ste yan lag gsum pa'o// //sems rnam par dben pa la rnam pa gsum ste/ sems rnam par dben pa ma rtogs</text></item>
<item><p>270b.5</p><section></section><text>pa'i skyon dang / tha mal pa las dben pa dang / rnal 'byor las dben pa'o/ /sems rnam par dben pa ma rtogs pa'i skyon bstan pa'i phyir rang dbang zhes gsungs so/ /rang ni gzugs la sogs pa'i yul gzung bar snang ba'o/ /dang po ni mig la sogs pa'i rnam par</text></item>
<item><p>270b.6</p><section></section><text>shes pa ste/ /rten gyi ming rten can la btags pa'i phyir ro/ /de ni 'dzin par snang ba'o/ /gzung ba dang 'dzin par snang ba'i ngo bo nyid ni stong zhing dben pa yin pa la/ de ltar ma shes pas gzung ba dang 'dzin pa rang gi rnam par rtog pa las byung bas sdug bsngal gyi phung po chen por</text></item>
<item><p>270b.7</p><section></section><text>mngon par grub nas nga'i lus dang nga'i ngag dang nga'i sems so zhes bdag tu rlom pa dang / ngar sems pa las dge ba dang mi dge ba byas te/ de'i 'bras bu rnam par smin pa nyams su myong nas 'od gsal du 'jug pa'i rim gyis phung po spangs te/ rlung gi khams</text></item>
<item><p>271a.1</p><section></section><text>kyis 'phangs nas srid pa bar ma zhes bya bar gyur nas 'gro ba lnga rnams su gcig nas gcig tu nying mtshams sbyor bas lus blangs shing 'khor ba'i sdug bsngal nyams su myong bar 'gyur ro/ /de yang / dgongs pa bla na med pa las/ /de 'dra'i rang</text></item>
<item><p>271a.2</p><section></section><text>bzhin ma shes pas/ /mi shes mun pas khebs pa rnams/ /dge dang mi dge'i las byas nas/ /'gro ba lngar ni 'khor bar 'gyur/ /mtshams med la sogs byas nas ni/ /dmyal ba la sogs 'tshed par 'gyur/ /sbyin sogs dge ba byas nas ni/ / </text></item>
<item><p>271a.3</p><section></section><text>mtho ris la sogs dag tu 'gyur/ /skye ba dpag med stong phrag ni/ /du mar yang dang yang thob pa/ /'di ni sngon las rnam smin zhes/ /rmongs pa rnams ni mya ngan byed/ /ces gsungs pa yin no/ /tha mal pa las dben pa bstan pa'i phyir rin chen zhes</text></item>
<item><p>271a.4</p><section></section><text>gsungs te/ sems dben par shes na sangs rgyas kyi ye shes rin po che skye ba'i rgyu yin pa'i phyir sems la rin chen zhes bya'o/ /de yang 'da' ka ye shes kyi mdo las/ /sems ni ye shes 'byung ba'i rgyu/ /sangs rgyas gzhan du ma tshol cig /ces</text></item>
<item><p>271a.5</p><section></section><text>gsungs pa yin no/ /sems de'i ngo bo ji lta bur zhe na/ de ni rang rig pa tsam mtshan ma thams cad dang bral ba dmigs su med pa'o/ /de yang dkon mchog brtsegs pa chen po'i mdo las/ /'od srungs sems ni yongs su btsal na mi rnyed/ mi rnyed pa de mi</text></item>
<item><p>271a.6</p><section></section><text>dmigs so/ /gang mi dmigs pa de 'das pa ma yin/ ma 'ongs pa ma yin da ltar byung ba ma yin no zhes bya ba la sogs pa gsungs pa yin no/ /de lta bu'i sems de yang dbye na rnam pa gsum du gyur te/ snang ba dang snang ba mched pa dang snang ba thob pa'am/ </text></item>
<item><p>271a.7</p><section></section><text>sems dang sems las byung ba dang ma rig pa'am/ stong pa dang shin tu stong pa dang shin tu stong pa chen po'am/ 'dod chags dang 'dod chags bar ma dang 'dod chags dang bral ba zhes bya'o/ /de gsum rlung la zhon te rlung dang dbyer med par gyur nas dbang po'i lam</text></item>
<item><p>271b.1</p><section></section><text>nas skad cig dang thang cig dang yud tsam dang mig btsums pa dang thal mo brdabs pa tsam du byung nas/ yul thams cad la dmigs par 'gyur ro/ /de kho na nyid kyi tshe na 'dod chags zhes bya ba la sogs pa'i rang bzhin brgyad cu'i sems de bzhin du 'byung</text></item>
<item><p>271b.2</p><section></section><text>'gyur ro/ /de yang / dgongs pa bla na med pa las/ /rang rig tsam gyi ye shes ni/ /nam mkha' 'dra bar mtshan nyid med/ /'on kyang de la dbye yod de/ /mtshan mo nyin mo mtshams bdag nyid/ /snang ba dang ni snang ba mched/ /de bzhin snang ba nyer thob pa/ / </text></item>
<item><p>271b.3</p><section></section><text>sems ni rnam pa gsum bshad nas/ /de yi rang bzhin bshad par bya/ /phra ba'i gzugs can rlung dang ni/ /ye shes dag ni 'dres gyur pa/ /yul rnams la ni dmigs par 'gyur/ /gang tshe snang ba ldan gyur pa/ /rlung gi bzhon par gyur pa yin/ / </text></item>
<item><p>271b.4</p><section></section><text>de tshe rang bzhin de thams cad/ /ma lus lus pa med par gyur/ /rlung ni gang dang gang gnas pa/ /rang bzhin de dang rdo rjes spyod/ /ces gsungs pa yin no/ /snang ba la sogs pa de dag gi mtshan nyid kyang ji lta bu zhe na/ ston gyi zla ba'i dkyil 'khor 'od zer nam</text></item>
<item><p>271b.5</p><section></section><text>mkha' dri ma med pa la khyab ste gsal ba ltar rang bzhin gyis gsal ba'i rnam par dngos po ma lus pa thams cad la dmigs pas na snang ba ste/ de la ni sems dang stong pa zhes kyang bya'o/ /ston gyi nyi ma'i 'od zer gyis nam mkha' dri ma med pa la khyab pa</text></item>
<item><p>271b.6</p><section></section><text>ltar shin tu gsal zhing dri ma med pa'i ngo bo nyid du dngos po ma lus pa la dmigs pas na snang ba mched pa ste/ sems las byung ba dang shin tu stong pa zhes kyang bya'o/ /mtshams kyi smag la bab pa ltar mtshan mo'i dngos po thams cad mi snang bar nub</text></item>
<item><p>271b.7</p><section></section><text>pa phra zhing bdag med ba srog dang rtsol ba rgyu ba med pas na snang ba thob pa ma rig pa ste/ stong pa chen po zhes kyang bya'o/ /de lta mod kyi de gsum char yang lus dang ngag dang sems med pa mtshan ma'i dngos po thams cad dang bral ba nyid du rig par bya'o/ / </text></item>
<item><p>272a.1</p><section></section><text>de yang rnam par snang mdzad mngon par byang chub pa'i rgyud las/ sems de ni rang bzhin gyis yongs su dag pa yin te/ de ni nang na yang med phyi rol na yang med/ gnyis kyi bar na yang mi gnas so/ /gsang ba'i bdag po</text></item>
<item><p>272a.2</p><section></section><text>sems de ni de bzhin gshegs pa dgra bcom pa yang dag par rdzogs pa'i sangs rgyas rnams kyis ma gzigs gzigs par mi 'gyur te/ sngon por ma yin/ ser por ma yin/ dmar por ma yin/ dkar por ma yin/ le brgan du ma yin/ shel gyi</text></item>
<item><p>272a.3</p><section></section><text>kha dog tu ma yin/ thung ngur ma yin/ ring por ma yin/ zlum por ma yin/ gru bzhir ma yin/ snang bar ma yin/ mun par ma yin/ bud med du ma yin/ skyes par ma yin/ ma ning du ma yin/ gsang ba'i bdag po sems de ni 'dod pa'i khams kyi rang</text></item>
<item><p>272a.4</p><section></section><text>bzhin du ma yin/ gzugs kyi khams kyi rang bzhin du ma yin/ gzugs med pa'i khams kyi rang bzhin du ma yin no zhes bya ba la sogs pa gsungs pa yin no/ /rnal 'byor las dben pa bstan pa'i phyir/ 'gog pa yis/ gzung ba 'dzin pa yin par</text></item>
<item><p>272a.5</p><section></section><text>bshad/ /ces gsungs te/ de yang dang por rdo rje dang pad+ma'i sbyor ba med par rnam par shes pa gsum mngon du bya bar mi nus te/ de skad du rnal 'byor chen po'i rgyud ye shes rdo rje kun las btus pa las/ sngags dang phyag rgyas sngon du 'dus byas pa'i rdo rje dang</text></item>
<item><p>272a.6</p><section></section><text>pad+ma mnyam par sbyor ba med par rnam par shes pa gsum nye bar brtag par mi nus so zhes gsungs so/ /de bas na rdo rje dang pad+ma sbyor ba las rtsa phran stong phrag bdun cu rtsa gnyis nas byang chub kyi sems rlung gis bskyod nas rtsa thams cad 'dus pa'i rdo rje'i rtsa bar</text></item>
<item><p>272a.7</p><section></section><text>phyin pa'i tshe snang ba'i ye shes skye/ rdo rje'i sked par phyin pa'i tshe snang ba mched pa'i ye shes skye/ byang chub kyi sems rdo rje'i rtse mor phyin pa'i tshe snang ba thob pa'i ye shes skye bas gang dang gang skye ba de dang de la mngon sum du bya'o/ /de yang 'das ma thag pa'i rgyud</text></item>
<item><p>272b.1</p><section></section><text>de nyid las rdo rje dang pad+ma sbyor ba'i chags pa las 'dod chags dang / 'dod chags bar ma dang / 'dod chags dang bral ba'i ye shes su shes par bya ste/ de'i phyir rnam par shes pa gsum du gsungs so zhes bya ba yin no/ /sems gang skyes pa de thams cad</text></item>
<item><p>272b.2</p><section></section><text>'od gsal gyi bde bar bcug pa ni 'gog pa'i zhes bya'o/ /bde ba der sems gzung bar bya ba yin pas na gzung ba'o/ /bde ba des sems 'dzin pa de nyid gzung ba 'dzin pa yin par bshad ces bya'o/ /de yang / dgongs pa bla na med pa las/ /ji ltar</text></item>
<item><p>272b.3</p><section></section><text>sprin ni sna tshogs shing / /mdog dang dbyibs ni tha dad pa/ /nam mkha'i dbyings su byung nas ni/ /de nyid du ni thim par 'gyur/ /de bzhin rang bzhin thams cad ni/ /snang ba gsum gyi rgyu babs pa/ /ma lus yul la zhugs nas ni/ /'od gsal bar ni</text></item>
<item><p>272b.4</p><section></section><text>'jug par 'gyur/ /zhes gsungs pa yin no/ /de ltar sems kyi bde ba sngon du bya ba'i thabs shes na 'khor ba las myur du grol bar 'gyur te/ de yang rgyud de nyid las/ rdo rje pad+ma sbyar ba las/ /rang bzhin snang ba'i tshul gyis ni/ /gang zhig skye ba nyon mongs</text></item>
<item><p>272b.5</p><section></section><text>pa/ /de nyid shes na ye shes can/ /srid pa'i gzeb las grol bar 'gyur/ /zhes bya ba dang / sde snod gsum gyi tshul las/ /gcig tu 'gro zhing ring du rgyu/ /lus med dbang bo'i phug na gnas/ /'dul bar dka' ba'i sems 'dul byed/ /bdud kyis</text></item>
<item><p>272b.6</p><section></section><text>bcings pa las grol 'gyur/ /zhes gsungs pa dang / gtsug tor can gyi mdo las kyang / nyon mongs pa'i mdud pa grol bar 'dod pas khong nas khrol bar bya'o zhes gsungs pa yin no/ /sems rnam par dben pa bshad pa ste yan lag bzhi pa'o// // </text></item>
<item><p>272b.7</p><section></section><text>kun rdzob kyi bden pa bstan pa'i phyir/ so sor snang ba de las skyes/ /zhes gsungs ste/ de la kun rdzob kyi bde ba ni bdag byin gyis brlab pa'i man ngag gis lha'i skur sprul pa'o/ /de yang rang gi sems yang dag pa ji lta ba bzhin shes pa las</text></item>
<item><p>273a.1</p><section></section><text>byung ba ste/ 'di ltar nang gi 'od gsal ba ma rig pa rlung la zhon te byung / ma rig pa las byung ba'i sems las byung ba dang sems kyi snang ba rlung dang dbyer med ba ye shes tsam du snang ba 'od zer lnga dang bcas pa las sgyu ma lta bu'i lha'i sku 'byung</text></item>
<item><p>273a.2</p><section></section><text>bar bsam mo/ /de nyid la yid kyi lus zhes kyang bya'o/ /de bas na 'phags pa de kho na nyid bsdus pa'i rgyud las rigs kyi bu mnyam par zhog la rang gi sems la so sor rtogs shig ces gsungs pa dang / bsam gtan gyi sgo'i mdo las kyang / /phyi</text></item>
<item><p>273a.3</p><section></section><text>rol gyi mtshan mas sgrub par byed pa ni bskal pa grangs med pas kyang thob par mi nus so/ /nang gi sems kyi tshor ba'i ngo bo nyid rig na yud tsam gyis bla na med par 'tshang rgya'o zhes gsungs pa/ byang chub kyi sde snod kyi mdo las kyang / sems yud tsam gyis shes</text></item>
<item><p>273a.4</p><section></section><text>rab dang ldan pas bla na med pa'i byang chub tu 'tshang rgya'o zhes gsungs pa yin no/ /de ltar bdag byin gyis brlabs pa'i man ngag gis bdag nyid rdo rje sems dpa'i skur sprul pa ni rtsig pa'i ras kyi sku'i gzugs brnyan me long gi nang du snang ba lta bu ste/ sku blta bas chog mi shes</text></item>
<item><p>273a.5</p><section></section><text>pa'i mtshan dang dpe byad bzang po brgyad cus so sor gsal zhing sku mdog 'ja' tshon ltar snang bas na so sor snang ba zhes bya'o/ /de yang ye shes rdo rje kun las btus pa'i rgyud las/ sems dang sems las byung ba'i rnal 'byor chen po ni bde ba chen po'i ting nge 'dzin to/ /de ni</text></item>
<item><p>273a.6</p><section></section><text>sgyu ma'i dpes nye bar mtshon te/ de bas na sangs rgyas kyi zhing gang+gA'i klung gi bye ma snyed kyi de bzhin gshegs pa ni sgyu ma lta bu dang / chu zla lta bu dang / mig yor lta bu dang / rmi lam dang / brag ca dang / dri za'i grong khyer dang / mig 'phrul dang / dbang po'i gzhu dang / glog dang / chu'i</text></item>
<item><p>273a.7</p><section></section><text>chu bur dang / me long gi gzugs brnyan lta bu ste/ sgyu ma'i dpe bcu gnyis kyis bde ba chen po'i ting nge 'dzin nye bar mtshon pa yin no zhes gsungs pa dang / rnam par snang mdzad mngon par byang chub pa'i rgyud las kyang / 'ja' tshon lta bu'i lus dag ni/ /de nyid bsgoms</text></item>
<item><p>273b.1</p><section></section><text>pas thob par 'gyur/ /zhes gsungs pa yin no/ /bdag 'ba' zhig de ltar sgom par ma zad kyi chos thams cad sgyu ma lta bur shes par bya'o/ /sgyu ma lta bu'i ting nge 'dzin de yang de bzhin gshegs pa thams cad kyi man ngag gsang ba yin pa dang / shes rab can nga rgyal</text></item>
<item><p>273b.2</p><section></section><text>bcag par bya ba'i phyir yan lag lngar mthar spangs te gzhag pa yin no/ /de ltar sgyu ma lta bu'i ting nge 'dzin la gnas pas 'od gsal bsgoms nas de las 'od gsal gyi ye shes skye bar 'gyur bas na de las skyes zhes gsungs pa yin no/ /kun rdzob kyi bden pa</text></item>
<item><p>273b.3</p><section></section><text>bshad pa ste yan lag lnga pa las phye'o// //don dam pa'i bden pa la gnyis te/ phyi'i mngon par byang chub pa dang / nang gi mngon par byang chub pa'o/ /phyi'i mngon par byang chub pa la bzhi ste/ ji srid tho rangs kyi thun mtshams nas nyi ma shar ba'i bar de srid du ni</text></item>
<item><p>273b.4</p><section></section><text>lus dang ngag dang yid dang bral ba thams cad stong pa'i mtshan nyid do/ /gang gi tshe nyi ma shar nas nyi ma yod pa de'i tshe ni snang ba mched pa shin tu stong pa'o/ /ji srid nyi ma nub pa nas zla ba ma shar ba'i bar de srid ni ma rig pa stong pa chen po'o/ /ji srid du zla ba shar ba nas tho rangs kyi thun</text></item>
<item><p>273b.5</p><section></section><text>mtshams de srid du ni snang ba thob pa stong pa'i mtshan nyid do/ /gang nang gi mngon par byang chub pa la rnam pa gnyis te/ thun mong dang thun mong ma yin pa'o/ /thun mong ni sems can thams cad kyi snying ga'i dkyil 'khor na mi shigs pa'i thig le de bzhin gshegs</text></item>
<item><p>273b.6</p><section></section><text>pa'i snying po rang bzhin gyis 'ong gsal ba mi g.yo ba chos thams cad kyi rgyur 'gyur ba rang bzhin gyis grub nas gnas so/ /de yang de bzhin gshegs pa'i snying po'i mdo las/ de bzhin gshegs ba'i sku ye shes dang ldan pa sbyin dang ldan pa sems can thams cad kyi</text></item>
<item><p>273b.7</p><section></section><text>lus kyi nang na ji lta ba bzhin mi g.yo bar bzhugs so zhes gsungs pa dang / lang kar gshegs pa'i mdo las kyang / de bzhin gshegs pa'i snying po de rang bzhin gyis 'od gsal ba rnam par dag pa thog ma nas rnam par dag pa'i mtshan nyid mtshan sum cu rtsa gnyis dang / dpe byad</text></item>
<item><p>274a.1</p><section></section><text>bzang po brgyad cu dang ldan pa/ sems can thams cad kyi lus kyi nang na mchis so zhes gsungs pa dang / gser 'od dam pa'i mdo las/ de bzhin gshegs pa'i snying po mtshan ma thams cad rnam par dag pa ste/ dper na gser gyi rang bzhin ye nas dag pa dang / </text></item>
<item><p>274a.2</p><section></section><text>chu'i rang bzhin ye nas dag pa dang / nam mkha'i rang bzhin ye nas dag pa med pa ma yin pa de bzhin du chos thams cad kyi ye nas dag pa'ang med pa ma yin no zhes gsungs so/ /thun mong ma yin pa ni sangs rgyas thams cad kyi man ngag theg pa chen po'i yul ma yin pa</text></item>
<item><p>274a.3</p><section></section><text>gsang ba'i 'ang gsang ba chen po yin pa de'i phyir yan lag lnga pa dang / drug pa gnyis su dkrugs te gsungs pa yin no/ /de yang rnal 'byor chen po'i rgyud lha mo bzhis zhus pa las/ snying po shin tu snying po mchog /gang de kun bdag la gnas pa'i/ /sangs rgyas</text></item>
<item><p>274a.4</p><section></section><text>kun gyi gsang chen ni/ /lha mo khyod la bshad par bya/ /zhes gsungs pa yin no/ /gsang ba de yang ril por 'dzin pa dang / rjes su gzhig pa'i bsam gtan gnyis kyis mngon du bstan te/ de la ril por 'dzin pa'i bsam gtan bstan pa'i phyir thabs</text></item>
<item><p>274a.5</p><section></section><text>dang shes rab snyoms par 'jug pa zhes gsungs te/ dang por shes rab mtshan dang ldan pa bslab pa la 'byongs pa dang / dus mnyam du sgyu ma lta bu'i lha'i ting nge 'dzin la snyoms par zhugs la 'khyud pa dang 'o byed pa dang / ma mchu 'jib pa dang / thal mo brdab pa</text></item>
<item><p>274a.6</p><section></section><text>pa dang / so dang sen mos 'debs pa dang / nu ma nyed pa dang / 'phyang thag dang / brgyad ba dang / grong gi bya ba dang / mu tig gi phreng ba dang / dpung rgyan dang / gdu bu dang / rkang gdub kyi sgra dang ldan par yul dang dbang po ste rdo rje dang pad+ma mnyam par sbyor ba la thabs</text></item>
<item><p>274a.7</p><section></section><text>dang shes rab snyoms par 'jug pa zhes bya'o/ /de ltar snyoms par 'jug pa'i dga' bas mgo bo nas rkang pa'i bar du gnas dgu la sogs pa na gnas pa'i byang chub kyi sems rtsa phran stong phrag bdun cu rtsa gnyis nas drangs nas dregs pa dang / rus sbal</text></item>
<item><p>274b.1</p><section></section><text>pa dang / zla ba gang ba ste/ rtsa sbubs gsum sor mo gsum gyis bskyod cing rab tu bskul bas mgo bo nas rkang pa'i bar gyi phung po dang khams dang skye mched kyi ngo bo nyid kyi de bzhin gshegs pa thams cad kyang 'dod chags chen po'i mes zhu bar gyur nas dngul chu dri</text></item>
<item><p>274b.2</p><section></section><text>ma med pa lta bur mchog tu dga' ba'i bde ba chen po byang chub kyi sems 'od gsal ba shin tu gsal zhing dang ba ye shes lnga'i ngo bo yungs kar kyi phyed tsam 'od zer sna tshogs 'bar ba snying ga'i dbus na yungs kar che ba'i tshad tsam pad+ma dkar po 'dab ma brgyad kyi lte ba na</text></item>
<item><p>274b.3</p><section></section><text>thun mong gi don dam pa gnas pa la me long la khyab pa'i dbugs rim gyis dbus su 'du ba ltar bsdus te thim nas thun mong dang thun mong ma yin pa chu dang 'o ma ltar dbyer med pa'i bde ba chen po dang ldan pa'i bsam gtan de la rab tu gnas te/ yang dag pa'i mtha' la</text></item>
<item><p>274b.4</p><section></section><text>'jug par bya'o/ /de yang lha mo bzhis zhus pa las phra mo dang thig le gsungs pa/ byang chub sems dag 'od gsal ba/ /zla ba shel dang mnyam pa'i 'od/ /de nyid ye shes lnga yi dngos/ /yungs kar che ba'i 'bru tshad tsam/ /de yi dbus su bzhugs pa'i</text></item>
<item><p>274b.5</p><section></section><text>lha/ /mi gsal gsal ba'i gzugs can te/ /phyed tshad tsam gyi phra mo mchog /yid kyi dngos po thig le'i gzugs/ /rtag tu snying ga'i dbus gnas pa/ /'od zer chen po 'bar ba can/ /ji snyed du ni dgu yi bar/ /dpral ba la gnas rkang mthil bar/ /thig</text></item>
<item><p>274b.6</p><section></section><text>le kho nar bsdu ba ste/ /lte ba'i dbus su rnam par gnas/ /zhes gsungs pa 'dis gsal bar bstan pa dang / rdo rje dkyil 'khor rgyan ces bya ba'i rgyud las kyang / snying ga'i dbus su mi shigs pa/ /'bar zhing mar me dag dang mtshungs/ /mi 'gyur mchog</text></item>
<item><p>274b.7</p><section></section><text>tu phra ba ste/ /a ni gtso bo dam pa'o/ /zhes gsungs pa dang / dpal gsang ba 'dus pa las kyang / rin chen kha dog sna lnga pa/ yungs kar gyi ni 'bru tshad tsam/ /sna yi rtse mor nan tan du/ /de nyid sbyor bas rtag tu bsgom/ /zhes gsungs pa dang / 'dus pa'i</text></item>
<item><p>275a.1</p><section></section><text>rgyud phyi ma las kyang / sangs rgyas kun dngos zhi ba ni/ /'gro ba kun la rang bzhin gnas/ /ye shes lnga yi rang bzhin dbugs/ /'byung ba lnga yi ngo bo nyid/ /gong bu'i gzugs kyis phyung nas ni/ /sna yi rtse mor rab tu brtags/ /rin chen kha dog sna lnga</text></item>
<item><p>275a.2</p><section></section><text>pa/ /srog dang rtsol ba zhes su bshad/ /rang sngags snying gar bsams nas ni/ /srog ni thig ler gyur par gzhag /ces gsungs pa'i don ni lung de dag las mthar thug pa'i don gyis bshad pa ni de lta bu yin no/ /lhag pa'i byang chub kyi sems gsang ba'i rdo rje'i gnas</text></item>
<item><p>275a.3</p><section></section><text>nas pad+ma'i sna rtser yig 'brur gyur par bsams te/ phyung ba ni sbas pa'i don gyis bshad pa yin no/ /steng gi sna rtser rdo rje la sogs pa'i mtshan ma la yig 'bru bsams pa ni spyi'i don gyis bshad pa yin no/ /kun rdzob kyi sna sgo g.yas pa la sogs pa nas rlung</text></item>
<item><p>275a.4</p><section></section><text>dang sngags kyi de kho na nyid 'byung bar bstan pa ni nges pa'i don gyis bshad pa yin no/ /rnam pa gcig tu na ye shes kyi sna rtser bde ba chen po'i bsam gtan de mi thub pa 'dra na gsang ba'i pad+ma'i sna rtser bsam par bya ste/ thig le byang chub kyi sems bde ba chen po des rdo rje'i rtsa</text></item>
<item><p>275a.5</p><section></section><text>bar phyin pa'i tshe snang ba'i ye shes skye/ rdo rje'i rked par phyin pa'i tshe snang ba mched pa'i ye shes skye/ rdo rje'i rtse mor phyin pa'i tshe snang ba thob pa'i ye shes skye/ sangs rgyas rin chen gab tsher phyin pa'i tshe 'od gsal gyi ye shes skye ba de la rab tu gnas te yang dag pa'i mtha'</text></item>
<item><p>275a.6</p><section></section><text>la 'jug par bya'o/ /rjes su gzhig pa'i bsam gtan bstan par bya ba'i phyir dngos po thams cad ces bya ba la sogs pa gsungs te/ byang chub kyi sems mi shigs pa'i thig le las snang ba thob pa dang / snang ba mched pa dang / snang ba'i rim pas 'od zer lnga 'byung bas</text></item>
<item><p>275a.7</p><section></section><text>rgyu ba dang mi rgyu ba'i dngos po thams cad la khyab pas dang por 'od gsal bar byas te/ mi shigs pa la bsdu ba yin pas na dngos po thams cad mdor bsdu na'o/ /gong bu'i tshul gyis bsdus nas ni/ /zhes pa ni byang chub kyi sems 'od kyi gong bu'i tshul de lta bu</text></item>
<item><p>275b.1</p><section></section><text>de nyid kyis bsdus nas de nyid la thim pa'o/ /de'i rjes su bdag gi sa'i khams la sogs pa mi shigs pa la thim par bsgoms pa bstan pa'i phyir/ mtshan ma nyer 'dzin 'byung bar 'gyur/ /zhes pa la sogs pa gsungs pa ste/ de la mtshan ma rnams kyi</text></item>
<item><p>275b.2</p><section></section><text>nye bar 'dzin pa ni mtshan ma snang ba'o/ /'byung bar 'gyur ba ni skye bar 'gyur ba'o/ /mtshan ma'i khams ni rnam pa lngar/ /byang chub rdo rjes gsungs pa yin/ /zhes pa ni dang por sa chu la thim par gyur pa las smig rgyu dang snang ba skye bar 'gyur ba ni dang po'o/ /de bzhin</text></item>
<item><p>275b.3</p><section></section><text>du chu me la thim par gyur pa las du ba lta bu ste gnyis pa'o/ /me rlung la thim par gyur pa las nam mkha' ltar snang ba ste gsum pa'o/ /khams phra ba snang ba la thim/ snang ba mched pa snang ba thob la thim par gyur pa las mar me ltar 'bar ba ste bzhi pa'o/ /snang ba</text></item>
<item><p>275b.4</p><section></section><text>thob pa 'od gsal du chu la chu thim pa'am mar la mar thim par gyur pa la ni sems ni 'gog pa'i rdo rjer gyur zhes bya'o/ /der gyur pa las sprin med pa'i nam mkha' lta bur rtag tu snang ba 'od gsal nyi ma dang zla ba dang me dang nor bu'i 'od ltar shin tu gsal ba don dam</text></item>
<item><p>275b.5</p><section></section><text>pa'i mtshan nyid ye shes kyi mig gis mthong bar 'gyur te/ de ni mtshan ma lnga pa'o/ /de yang las kyi mtha' rnam par 'byed pa las/ dang po sa ni chu la thim/ /chu yang me la thim par gyur/ /me ni rlung la thim par gyur/ /rlung yang rnam par shes la 'jug /rnam shes</text></item>
<item><p>275b.6</p><section></section><text>gzung ba de nyid ni/ /'od gsal bar yang 'jug par 'gyur/ /zhes gsungs pa yin no/ /de ltar rnam par shes pa gsum rnam par dag ste/ stong pa bzhi gcig tu gyur pa la ni 'od gsal chen po dang / don dam chen po dang / chos kyi dbyings dang / de bzhin nyid dang / </text></item>
<item><p>275b.7</p><section></section><text>byang chub kyi sems bde ba chen po dang / shes rab kyi pha rol tu phyin pa dang / mya ngan las 'das pa dang / sangs rgyas dang / las dang skye ba las rnam par grol ba dang / thams cad stong pa dang / mngon par byang chub pa dang / yang dag pa'i mtha' zhes bya'o/ /don</text></item>
<item><p>276a.1</p><section></section><text>dam pa'i bden pa bshad pa ste yan lag lnga pa'o// //zung 'jug gi ting nge 'dzin bstan par bya ba'i phyir/ brtan 'gyur zhes bya ba la sogs pa gsungs pa ste/ brtan 'gyur ni yang dag pa'i mtha' ste brtan par 'gyur ba'o/ /rdo rje'i lam yang dag pa'i</text></item>
<item><p>276a.2</p><section></section><text>mtha' de nyid yin pas de nam mkha'i khams su ste/ 'jig rten gyi khams thams cad du spro bar bya'o/ /ci 'dra ba spro bar brtan par bya ba'i phyir/ rjes su dran zhes bya ba la sogs pa gsungs te/ gang sngon rjes su dran pa'i smig rgyu lta bu la sogs pa'i rnam par</text></item>
<item><p>276a.3</p><section></section><text>yang dag pa'i mtha' thob pa de dang 'dra ba'i snang ba thob pa stong pa chen po mun pa lta bu'i ngo bo nyid las snang ba spro bar bya'o/ /de las snang ba mched pa shin tu stong pa nyi ma'i 'od zer ltar tsha ba'i ngo bo nyid kyi snang ba spro bar bya'o/ /de las snang ba stong pa zla ba'i 'od zer ltar bsil ba'i ngo bo nyid kyi snang ba</text></item>
<item><p>276a.4</p><section></section><text>spro bar bya'o/ /spro ba de la rjes su dran pa zhes kyang bshad do/ /de yang dpal mchog dang po las/ /nam mkha' las ni nam mkha' 'byung / /thams cad stong pa nam mkha' che/ /zhes gsungs pa yin no/ /de ltar stong pa bzhi gcig tu gyur pa la ni nam mkha'i sna tshogs snang ba lta</text></item>
<item><p>276a.5</p><section></section><text>bus 'jig rten gyi khams thams cad snang bar byas te/ mngon du gyur pa de'i tshe ni zung 'jug gi ting nge 'dzin la gnas pa dang / dpa' bar 'gro ba'i ting nge 'dzin la gnas pa dang / rdzogs pa'i ting nge 'dzin la gnas pa dang / rnam par mi rtog pa'i ting nge 'dzin la gnas pa dang / </text></item>
<item><p>276a.6</p><section></section><text>chos kyi dbyings rnam par dag pa dang / sbyang ba byas pa dang / rdzogs par sangs rgyas pa dang / gnyis su med pa'i ye shes dang / de kho na nyid dang bla na med pa yang dag par rdzogs pa'i byang chub dang / mi gnas pa'i mya ngan las 'das pa dang / chos thams cad kyi de bzhin</text></item>
<item><p>276a.7</p><section></section><text>nyid dang zhes bya'o/ /slob bzhin pa'i rnal 'byor pa'i ting nge 'dzin de lta bu la zhugs pas kyang 'dod chags dang bcas pa'i lam gyi spyod pa la sogs pa gang yang rung ba gnyis su med pa'i don gyis spyad par bya'o/ /ji srid dang po sems bskyed pa nas bzung te/ zung 'jug gi ting nge</text></item>
<item><p>276b.1</p><section></section><text>'dzin 'di mngon sum du ma gyur pa'i bar de srid du ni bslab par bya ba'i bar lam yin par shes par bya'o/ /de yang dpa' bar 'gro ba'i ting nge 'dzin gyi mdo las/ gang gis dpa' bar 'gro ba'i ting nge 'dzin thob pa'i skyes bu dam pa de dag ni sangs rgyas thams cad kyi yul</text></item>
<item><p>276b.2</p><section></section><text>du mchis pa lags so/ /rang dbang gi ye shes la dbang bgyid pa lags so/ /gang gis dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mngon par shes pa thob pa zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir/ byang chub</text></item>
<item><p>276b.3</p><section></section><text>sems dpa' de la ni sbyang ba byas pa zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir/ byang chub sems dpa' de la ni sbyin pa dang tshul khrims dang bzod pa dang brtson 'grus dang bsam gtan dang shes rab dang ldan pa zhes nga mi smra'o/ /dpa' bar 'gro ba'i ting</text></item>
<item><p>276b.4</p><section></section><text>nge 'dzin 'di ma thob pa'i phyir byang chub sems dpa' de la ni mang du thos pa zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni spobs pa dang ldan pa zhes nga mi smra'o/ /rigs kyi bu de bas na lam thams cad kyi mchog nges par</text></item>
<item><p>276b.5</p><section></section><text>'byung bar 'dod pa'i byang chub sems dpas rlom sems thams cad med pa'i phyir dpa' bar 'gro ba'i ting nge 'dzin 'di la bslab par bya'o zhes gsungs pa yin no/ /zung 'jug gi ting nge 'dzin bshad pa ste/ yan lag lnga pa las phye ba'o// //lhun gyis</text></item>
<item><p>276b.6</p><section></section><text>grub pa'i lam bstan par bya ba'i phyir dbus zhes bya ba la sogs pa gsungs te/ dbus ni chos kyi sku la bya ste/ mtha' thams cad dang bral ba'i phyir ro/ /chos kyi sku ni dpa' bar 'gro ba'i ting nge 'dzin thob nas ring por mi thogs par thob par 'gyur ro/ /de</text></item>
<item><p>276b.7</p><section></section><text>yang gtsug tor gyi mdo las/ /bskal bar bsags pa'i mtshan ma phyin ci log /ma spangs par yang dpa' bar 'gro ba yis/ /brgyan pa'i rgyal po 'di ni yun rings mthar/ /mi thogs chos kyi sku yang rdzogs par 'gyur/ / </text></item>
<item><p>277a.1</p><section></section><text>zhes gsungs pa yin no/ /de la yun rings mthar mi thogs/ /zhes bya ba'i sgras ni skad cig ma dang po la dpa' bar 'gro ba'i ting nge 'dzin thob nas skad cig ma gnyis pa la byang chub dang thams cad mkhyen pa'i ye shes skye ste/ skad cig ma gsum pa la</text></item>
<item><p>277a.2</p><section></section><text>chos kyi sku'i ming thob par 'gyur ba yin par mngon no/ /byang chub dang thams cad mkhyen pa ni chos thams cad kyi de bzhin nyid la dmigs pa'i khams phra ba dang dbyer med pa'i ye shes lnga lhun gyis grub pa'i tshul gyis skye'o/ /de yang sangs rgyas kyi sa'i mdo las/ byang chub ni mnyam pa</text></item>
<item><p>277a.3</p><section></section><text>nyid kyi ye shes so/ /thams cad mkhyen pa ni so sor rtog pa'i ye shes la sogs pa yin no zhes gsungs pa yin no/ /byang chub dang thams cad mkhyen pa zhes bya ba'i ye shes lnga po 'di yang 'dir chos thams cad kyi de bzhin nyid la dmigs par mtshungs pa'i phyir ngo bo nyid gcig pa yin no/ / </text></item>
<item><p>277a.4</p><section></section><text>de yang rnam par snang mdzad mngon par byang chub pa'i rgyud las/ byang chub dang rnam pa thams cad mkhyen pa 'di gnyis ni gnyis su med cing gnyis su byar med do zhes gsungs pa yin no/ /chos kyi sku'i ngo bo nyid ni nam mkha' 'am grib ma ltar gcad du med cing gzhig tu med pa/ zag pa med pa nyon</text></item>
<item><p>277a.5</p><section></section><text>mongs pa'i sgrib pa la sogs pa thams cad las rnam par grol ba sangs rgyas kyi che ba'i yon tan la sogs pa ma lus pa 'dod pa tsam la rag lus pa chos thams cad kyi de bzhin nyid dang / de bzhin nyid la dmigs pa'i ye shes dbyer med pa'i tshul gyis ldan par 'gyur ba'o/ /de yang gser</text></item>
<item><p>277a.6</p><section></section><text>'od dam pa'i mdo las/ nyon mongs pa'i sgrib pa la sogs pa yongs su bsal nas dge ba'i chos rnams yongs su rdzogs par 'gyur ba'i phyir chos thams cad kyi de bzhin nyid kyi ye shes kho na dang ldan par 'gyur ba gang yin pa de ni chos kyi sku zhes bya'o zhes gsungs pa yin no/ /chos</text></item>
<item><p>277a.7</p><section></section><text>kyi sku la ni rnam par rtog pa mi mnga' mod kyi sngon gyi smon lam la mnga' brnyes pa'i phyir dang / sngon rdo rje 'chang chen po'i sku gzugs su rnam par bsgoms pa'i dbang gis skad cig tsam gyis chu klung dang ba las nya ldang ba'am/ gnyid log pa las myur du sad pa ltar rdo rje 'chang chen po'i ye shes kyi sku</text></item>
<item><p>277b.1</p><section></section><text>chu zla lta bu dbang phyug brgyad dang ldan pa'i mtshan dang dpe byad gsal bar rdzogs par ston par mdzad pas na yud kyis ye shes rdzogs par byed pa zhes gdags so/ /ngo bo nyid la 'gyur ba med pa'i phyir na ting nge 'dzin zhes kyang brtags pa yin no/ /rdo rje 'chang chen po'i sku lta bas chog mi shes pa de</text></item>
<item><p>277b.2</p><section></section><text>las kyang 'gro ba ji ltar 'dul ba de ltar snang ba'i sku ston par mdzad do/ /de yang gsang ba 'dus pa las/ e ma'o rdo rje e rdo rje/ /e ma'o rdo rje bstan pa ni/ /gang du lus ngag sems med pa/ /der ni gzugs su rnam par bsgom/ /zhes gsungs pa dang / rgya cher rol pa'i mdo las</text></item>
<item><p>277b.3</p><section></section><text>kyang / rnam par dag pa'i 'od gsal che/ /rdo rje lta bu'i ting 'dzin gyis/ /rab tu dga' ba'i rdo rje'i sku/ /thob nas skya rengs 'char ba'i tshe/ /chu zla dang ni smig rgyu sogs/ /sgyu ma'i yon tan rnams kyis brgyan/ /byang chub snying por bzhugs nas ni/ /bdud kyi dpung rnams pham par mdzad/ / </text></item>
<item><p>277b.4</p><section></section><text>shAkya'i mgon po yang dag pa'i/ /ye shes bla med legs thob nas/ /'gro ba gsum la phan pa'i phyir/ /de nyid 'dir ni ston par mdzad/ /ces gsungs pa dang / gser 'od dam pa'i mdo las kyang / rigs kyi bu 'di lta ste/ nyi ma dang zla ba la yang rtog pa med/ /chu dang me long la yang rnam</text></item>
<item><p>277b.5</p><section></section><text>par rtog pa med/ /'od snang ba la yang rnam par rtog pa med mod kyi 'on kyang gsum 'dus pa las gzugs brnyan 'byung bar 'gyur ro/ /de bzhin du chos kyi de bzhin nyid dang / de bzhin nyid kyi ye shes la yang rnam par rtog pa mi mnga' mod kyi 'on kyang sngon smon lam la mnga' brnyes pa'i phyir</text></item>
<item><p>277b.6</p><section></section><text>sems can skal ba dang ldan pa dag la longs spyod rdzogs pa'i sku dang / sprul pa'i sku ston par mdzad do zhes bya ba dang / 'di lta ste dper na nam mkha' stong pa la brten te glog snang ngo / /glog la brten te 'od snang ngo / /de bzhin du chos kyi sku la brten pa'i phyir longs spyod rdzogs pa'i sku ston</text></item>
<item><p>277b.7</p><section></section><text>par mdzad do/ /longs spyod rdzogs pa'i sku la brten pa'i phyir sprul pa'i sku ston par mdzad do zhes gsungs pa yin no/ /lhun gyis grub pa'i lam bshad pa ste yan lag drug pa'o/ /lam log theg dman rtog ge khengs sems sgyu dang ldan/ /snying rje blo gsal dad pa lha dbang bla ma mnyes</text></item>
<item><p>278a.1</p><section></section><text>bral la/ /man ngag mi sbyin tshig tsam yang ni brjod par mi bya na/ /de bas lhag pa'i snod ngan rnams la mi sbyin smos ci dgos/ /snod dang mi ldan pa la man ngag ster ba gang yin pa/ /de la mkha' 'gro rnams kyang rig sngags chad pas gcod par 'gyur/ /khrag skyug mdze dug 'bras bu</text></item>
<item><p>278a.2</p><section></section><text>gdon gyis btab nas tshe yi dus/ /byas nas sems can dmyal ba'i gnas su yun rings gnas/ /snod dang ldan pa dag la gnyis pa gsum pa'i dbang bskur tshe/ /rin chen yul mkhar la sogs yon mchog phul ba blangs nas ni/ /bla ma mdangs dang ldan par byas te snying rje bskyed byas la/ /man</text></item>
<item><p>278a.3</p><section></section><text>ngag sbyin bya byin pa nyid kyis de nyid grol bar 'gyur/ /u dum+WA ra'i me tog ji bzhin lam 'di shes pa dkon/ /rim gnyis man ngag gsal bar byed pa'i phyir na sgron ma'i mchog /de ni rin chen lta bu'i 'phags pa'i chos thob g.yung drung sku/ /sku dang thugs kyi man ngag bdud rtsi lta bu bdag blo</text></item>
<item><p>278a.4</p><section></section><text>rin po che/ /za ma tog tu bcug pa yan lag brgyad dang ldan pa'i lung / /sngon du bltas shing bsgoms nas man ngag bdud rtsi ston pa 'di/ /'gro kun nyon mongs gcod dang bral nas rdo rje 'chang gi lam/ /dam pa 'dir ni zhugs nas de bzhin gshegs pa'i sa thob shog /rdo rje 'chang chen po'i lam</text></item>
<item><p>278a.5</p><section></section><text>gyi rim pa'i man ngag bdud rtsi gsang ba zhes bya ba/ slob dpon chen po sgra dbyangs bcu gcig pas mdzad pa rdzogs so// //rgya gar gyi mkhan po d+harmA shrI b+ha dra dang / lo tsA ba dge slong rin chen bzang pos bsgyur cing zhus te gtan la phab pa'o/ /[ ]@##/ / </text></item>
<item><p>278a.6</p><section></section><text>rgya gar skad du/ shrI gu h+ya sa mA dza ma hA yo ga ta n+t+ra ba liM bi d+hi nA ma/ bod skad du/ rnal 'byor chen po'i rgyud dpal gsang ba 'dus pa'i gtor ma'i cho ga zhes pa/ 'jig rten dbang phyug la phyag 'tshal lo/ /chags dang chags med las grol ba'i/ /yongs su ngag</text></item>
<item><p>278a.7</p><section></section><text>ba'i sku mnga' ba/ /kun gyi 'byung gnas de la ni/ /che ba'i yon tan bsam yas so/ /bgegs rnams ma lus bsrung ba dang / /zhi ba la sogs las rnams dang / /grub chen brgyad dang dngos grub mchog /bsgrub phyir gtor ma'i cho ga bshad/ /de la dang po gtor ma'i rdzas bsham pa ni/ rtsa ba'i</text></item>
<item><p>278b.1</p><section></section><text>rgyud las/ sngags rnams thams cad nyid la yang / /rmad du byung ba'i gtor ma dbul/ /bshang gci sha dang 'bru mar dang / /sems las byung ba'i tsan+dan dang / /khu ba dag gi sngags rnams kun/ /tshim par 'gyur ba kun du bshad/ /ces gsungs pas/ bza' ba dang bca' ba dang bsod pa rnams</text></item>
<item><p>278b.2</p><section></section><text>dang / bdud rtsi lnga las gtor ma bshams la/ tshad med pa bzhis byang chub tu sems bskyed la/ oM shU n+ya tA dz+nyA na badzra swa b+hA wa At+ma ko\u0f85haM/ zhes brjod pas stong nyid la lhag par mos par byas la/ de'i rjes la hUM zhes pa dang bruM zhes pas rdo rje'i gur dang gzhal yas khang gdan dang bcas par</text></item>
<item><p>278b.3</p><section></section><text>bsgoms bdag nyid kyang don yod grub pa'i ting nge 'dzin du skad cig gis bskyed la lus ngag yid gsum byin gyis brlabs te/ ting nge 'dzin sems dpa'i 'od zer 'phros pas/ khams gsum gyi sems can skye ba rnam pa bzhis bsdus pa rnams sbyangs shing bsdus nas/ gzhal yas khang</text></item>
<item><p>278b.4</p><section></section><text>gi nang du phyin pa tsam gyis lha sum cu rtsa gnyis su gyur nas/ so so'i gdan la bzhugs par bsams la/ gnod mdzes la bka' bsgo bas ye shes kyi lha sum cu rtsa gnyis po spyan drangs te/ gzhal yas khang gi dam tshig gi lha la bstims la byin gyis brlab par bya'o/ /de nas kha zas</text></item>
<item><p>278b.5</p><section></section><text>sbyong ba'i ting nge 'dzin gyis gtor ma byin gyis brlab par bya ste/ hUM gis sbyang ba byas nas ni/ /'bud pa dang ni sbar ba dang / /bde ba skyed par byed pa dang / /mi 'chi bcu phyed lcags kyu mda'/ /ri bong can la rdo rje sems/ /'od 'phro dam tshig bdud rtsis sbyangs/ /rtogs bya sbyang bar byas nas ni/ /yi ge</text></item>
<item><p>278b.6</p><section></section><text>gsum brjod byin gyis brlab/ /oM AHbadzra d+h+r-i ka pany+tsa a mr-i ta hUM/ zhes pa nas/ oM sum+b+ha rA dza hUM/ zhes pa'i bar gyis bdud rtsi lngas mchod la/ de nas lha rnams kyi ljags rdo rje rtse lnga par bsams te/ ra dbus ma la yod pa'i oM gyi 'od zer gyis bdud rtsi drangs nas oM la lha sum cu so</text></item>
<item><p>278b.7</p><section></section><text>gnyis thugs kar babs pas dgyes shing mnyes nas phog par bsams nas/ de nyid lnga pas bstod par bya'o/ /chos rnams gzugs brnyan lta bu ste/ /dag cing zhi la rnyog pa med/ /gzung du med cing brjod du med/ /rgyu dang las las kun du byung / /ngo bo med cing gnas med par/ /de ltar chos 'di </text></item>
<item><p>279a.1</p><section></section><text>shes kyis la/ /sems can don ni mnyam med kyis/ /'on kyang sangs rgyas sras su skyes/ /zhes brjod la las gzhol/ /gshegs su gsol/ /'khor gsum yongs su dag pa'i bsngo ba bya'o/ /dpal ldan 'dus pa zhes bya ba'i gtor ma'i cho ga byas pa las/ nyes</text></item>
<item><p>279a.2</p><section></section><text>gyur rgyal bas bzod par mdzod/ /dge bas 'gro kun sangs rgyas shog /dpal gsang ba 'dus pa'i gtor ma'i cho ga /za hor gyi mkhan po chen po shAn+ta de ba zhes bya ba mngon par shes pa lnga dang ldan pas mdzad pa rdzogs so// //paN+Di ta de nyid dang lo tsA ba 'gos kyis</text></item>
<item><p>279a.3</p><section></section><text>bsgyur//[ ]@##/ /rgya gar skad du/ ho ma bi d+hiH/ bod skad du/ sbyin sreg gi cho ga /'jam dpal gzhon nur gyur pa la phyag 'tshal lo/ /mgon po sangs rgyas kun gyi dngos/ /zhe sdang rdo rje rgyal gtso la/ /phyag 'tshal nas ni gsang 'dus pa'i/ / </text></item>
<item><p>279a.4</p><section></section><text>sbyin sreg cho ga gsal bar bya/ /sdig pa thams cad bsreg phyir dang / /sngags rnams gzi byin bskyed pa dang / /lha rnams tshim par bya ba la/ /rdzogs sangs rgyas kyis sbyin sreg bsngags/ /gang phyir lha rnams tshim 'gyur bas/ /bzlas brjod pas kyang sbyin sreg shis/ /bzlas</text></item>
<item><p>279a.5</p><section></section><text>pa'i las ni thams cad la/ /sbyin sreg byas pa mchog tu 'gyur/ /bzlas dang bsgom pa byas nas ni/ /de 'og sbyin sreg gnas song ste/ /shes rab thabs su ldan pa yi/ /lha yi rnal 'byor bya ba yin/ /snying gar ye shes sems dpa' bsgom/ /cod pan la ni rang bdag dgod/ / </text></item>
<item><p>279a.6</p><section></section><text>de nas bdag nyid bsrung byas te/ /sa yi cha ni rnam par sbyang / /gnas bsrung ba ni byas nas kyang / /de 'og sbyin sreg brtsam par bya/ /oM las skyes pa'i sems dpa' ni/ /rab tu 'bar ba'i phreng ba can/ /phrag pa dag nas rkang pa'i bar/ /bsrung ba'i phyir ni 'di bsam mo/ /hUM</text></item>
<item><p>279a.7</p><section></section><text>las byung ba'i cho ga ni/ /khro bo bcu yi bdag nyid can/ /rab 'bar 'jigs pa'i 'od ldan pa/ /bsrung ba'i phyir ni sngags pas bsam/ /bsrung ba 'di nyid byas nas ni/ /rdo rje sems dpa' mchog bzhin du/ /las rnams gang dag byas pa dag /de ni bgegs kyis zil mi non/ / </text></item>
<item><p>279b.1</p><section></section><text>bsrung ba'i cho ga'o/ /der ni dus mtha'i me 'dra yis/ /yi ge mchog gyur hUM bsams te/ /de yis sa yi cha bsregs pa/ /nyes bral bgegs ni rnam par spangs/ /sa sbyang ba'o/ /bdud rtsi rgyal por rang bzhin gyi/ /phur bu bgegs rnams 'joms pa yi/ /phyogs skyong</text></item>
<item><p>279b.2</p><section></section><text>phur bus btab nas ni/ /mkhas pas gnod mdzes bka' lung bsgo/ /zhe sdang rdo rje'i ting 'dzin gnas/ /sbyin sreg khang pa bsrung bar bya/ /gnas bsrung ba'o/ /dkyil 'khor dag tu ma zhugs dang / /gang yang dam tshig mi shes la/ /rdo rje slob dpon skyob pa yis/ / </text></item>
<item><p>279b.3</p><section></section><text>sbyin sreg cho ga bshad mi bya/ /dbang bskur gnang ba thob pa dang / /bzlas dang bsgoms la dga' ba dang / /sbyin sreg las kyi cho ga shes/ /de ni kun du sbyin sreg bya/ /de yis las rnams thams cad ni/ /'grub par 'gyur par the tshom med/ /gzhan du cho ga nyams</text></item>
<item><p>279b.4</p><section></section><text>pa yis/ /sbyin sreg 'bras bu thob mi 'gyur/ /zhi dang rgyas dang dbang dang ni/ /gsang dang bskrad pa'i las rnams la/ /shes rab thabs kyi cho ga yis/ /dngos grub myur bar thob par 'gyur/ /sngags las don kun grub pa la/ /nam mkha'i khams kyi dbus gnas par/ /hUM</text></item>
<item><p>279b.5</p><section></section><text>las byung ba'i mchod rten gnas/ /de yi dbus su thab khung dgod/ /thab khung khru gang tshad tsam la/ /zabs su khru ni phyed pa ste/ /sor bzhi dor ba'i phyi rol du/ /mkhas pas kha khyer bya ba ni/ /dpangs su sor ni bzhi pa la/ /rgyar yang sor bzhir mdzes bya ba/ /shin tu</text></item>
<item><p>279b.6</p><section></section><text>mnyam zhing tshad nyid ldan/ /kun nas yongs su zlum por bya/ /zhi ba zlum por shes par bya/ /rgyas pa la ni gru bzhi pa'o/ /dbang ni gzhu yi dbyibs can te/ /mngon spyod zur gsum dag tu bya/ /zhi ba'i las ni dkar pos byug /kha dog ser po rgyas pa la/ /dbang la dmar por</text></item>
<item><p>279b.7</p><section></section><text>bshad pa ste/ /gsod la sa gzhi nag po yin/ /mdog ldan thab kun byas pa la/ /bdud rtsi rnam pa lngas bsre'o/ /dri dang me tog rnam pa bzhis/ /ci 'dod par ni las rnams bya/ /man ngag ji lta'i rim gyis ni/ /gsal ba'i sgo nas bshad par bya/ /'khor lo rin chen</text></item>
<item><p>280a.1</p><section></section><text>lcags kyu dang / /de bzhin khro bo rdo rje ste/ /re re'ang sor brgyad tshad tsam la/ /dpangs su sor ni bzhi par bya/ /dkar dang ser dang dmar ba dang / /nag po dag ni dkyil bzhag ste/ /sbyin sreg las kyi rjes mthun par/ /bdag nyid chen pos bsam par bya/ / </text></item>
<item><p>280a.2</p><section></section><text>zhi la 'khor lo'i phreng ba ste/ /rin chen phreng ba rgyas pa la/ /lcags kyu'i phreng ba dbang la ste/ /khro bo'i rdo rje mngon spyod la/ /dpangs su sor ni gcig yod pa/ /sbyin sreg cho ga shes pas dgod/ /gzhan du cho ga nyams pa yis/ /las rnams 'grub par mi 'gyur ro/ /las</text></item>
<item><p>280a.3</p><section></section><text>kun byed pa'i thab khung ni/ /pad+ma 'dra bar shes bya ste/ /yang na las kun byed pa ni/ /zur bzhi par ni bya bar bshad/ /de yi kha khyer phyogs su ni/ /rab mdzes rdo rje brgyad bkod cing / /de yi dbus su pad+ma ni/ /zla ba'i dkyil 'khor gyis brgyan bkod/ /de yi dbus su rdo rje ni/ / </text></item>
<item><p>280a.4</p><section></section><text>mtshan nyid thams cad ldan par gzhag /thab khung kun gyi phyi rol ni/ /zur bzhi dpangs ni sor bzhi pa/ /phyag rgya bzhi po dang ldan la/ /zla phyed rin chen rdo rjes brgyan/ /me thab kyi ni mtshan nyid do/ /gsang sngags dag gi tshul la ni/ /rgyal bas dgang gzar bzhi gsungs</text></item>
<item><p>280a.5</p><section></section><text>te/ /rdo rje rtse gsum lta bu dang / /de bzhin khwa yi sgro gshog 'dra/ /a shwa d+tha yi lo 'dra dang / /gzhan yang pad+ma'i 'dab 'dra'o/ /de dag nang na rtse gsum pa'i/ /mtshan nyid rab tu bshad bya ste/ /mchu ru sor ni bzhi pa la/ /rgyar yang de dang mnyam pa ste/ /sor gnyis tshad du</text></item>
<item><p>280a.6</p><section></section><text>brko bar bya/ /dbus su sna tshogs rdo rjes mtshan/ /rdo rje rtse gsum sor brgyad pa/ /dkyil du sor tshad bu ga can/ /sna tshogs rdo rje'i 'og logs nas/ /chu ru sor ni bcu gnyis pa'o/ /yu ba glang mjug chang pa'i tshad/ /chang pa lnga yi tshul du bya/ /de yi ngos su bya ba ni/ /nas</text></item>
<item><p>280a.7</p><section></section><text>gang tsam gyi tshad bya ba/ /shAkya seng ge skyob pa yis/ /dgang gzar mtshan nyid yin par gsungs/ /dgang gzar lhag ma'i mtshan nyid kyang / /mkhas pas de bzhin shes par bya/ /blugs gzar rnam pa bzhi dag tu/ /sangs rgyas kyis ni rgyud las gsungs/ /dpal be'u</text></item>
<item><p>280b.1</p><section></section><text>rnam pa 'dra ba dang / /glang po che yi mchu dang 'dra/ /de bzhin pad+ma 'dab ma'i dbyibs/ /rin chen 'dra ba dag tu gsungs/ /de las pad+ma'i 'dab 'dra ba/ /mtshan nyid rab tu bshad bya ste/ /blugs gzar pad+ma'i 'dab 'dra la/ /kha yi rgyar ni sor gnyis pa/ /'og tu sor ni gcig</text></item>
<item><p>280b.2</p><section></section><text>brkos la/ /sna tshogs rdo rjes brgyan pa'o/ /yu ba'i tshad kyi mtshan nyid ni/ /mthe'u chung phyin pa'i khru gang ste/ /mchod sbyin gyi ni shing rnams la/ /blugs gzar dgang gzar 'bad de bya/ /blugs gzar gzhan dag gang yin pa/ /mtshan nyid de bzhin bshad par bya/ /dgang gzar dang</text></item>
<item><p>280b.3</p><section></section><text>blugs gzar gyi mtshan nyid do/ /ji ltar sbyin sreg byas pa yis/ /las rnams bla med 'grub 'gyur ba/ /de ltar sngags dang phyag rgya yis/ /las rnams byed par mi 'gyur ro/ /zhi ba dang ni rgyas pa la/ /blag sha n+ya gro pa la sha/ /a shwa d+tha dang sha mi dri bzang rnams/ /'o ma sbrang</text></item>
<item><p>280b.4</p><section></section><text>rtsir ldan pas bud shing bya/ /drag po'i las ni thams cad la/ /tsher ma can dang kha ba dang / /dri ngan shing las bud shing bya/ /dur khrod las byung gang ci'ang rung / /dgug pa la ni tsher mar bcas/ /dbang la me tog ldan pa ste/ /rjes su chags par bya ba la/ /dmar po dag ni bya bar</text></item>
<item><p>280b.5</p><section></section><text>bshad/ /bud shing dag gi mtshan nyid do/ /mchod sbyin gyi ni shing rnams la/ /rlon zhing 'dab bcas rtse las byung / /mdzub gang tsam gyi tshad tsam la/ /sbrang rtsi'o ma mar la btags/ /tsan+dan dkar po'i chu la sbangs/ /rtse gcig zhi ba'i las la dbul/ /zho dang 'bras chan 'bru kun dang / / </text></item>
<item><p>280b.6</p><section></section><text>mchod sbyin gyi ni yam shing dang / /rdzas ni rnam pa sna tshogs dbul/ /rgyas pa la yang de la sogs/ /yam shing sbams ni chag pa gang / /srid du khru gang tshad tsam du/ /yal ga dbus kyi cha las byung / /zho dang 'o ma mar la btags/ /ser po'i dri la sbangs nas ni/ /rgyas pa'i cho ga</text></item>
<item><p>280b.7</p><section></section><text>dag la dbul/ /sor lnga pa yi tshad tsam la/ /'dab bcas dbang gi las la'o/ /sdang la yungs mar la btags pa/ /sor drug 'dab ma med pa'o/ /yam shing 'dab ma dang bsres pa/ /rtsa ba las byas sor bzhi'i tshad/ /tsher ma can gyi shing las byung / /gsod pa'i phyir ni rab tu</text></item>
<item><p>281a.1</p><section></section><text>bsngags/ /mi rus dur khrod thal ba dang / /lan tshwa kha tsha tsha ba dag /'di yis yam shing bsgos pa ni/ /thams cad du ni mngon spyod la'o/ /pa la sha dang u dum dang / /blag sha dang ni n+ya gro dang / /a rga dang ni seng ldeng dang / /a mra brid dang kang ka dang / /kar ma ri dang sha mi dang / / </text></item>
<item><p>281a.2</p><section></section><text>a ba marga las byung ba/ /a shwa d+tha dang bcas pa ni/ /yam shing bcu gnyis dag tu bshad/ /sar ba las ni mdzub gang tsam/ /las rnams kun la dbul bar bya/ /thor to gnyis las rab bskus nas/ /rtse gcig las rnams kun la dbul/ /bzang zhing drang la sar pa ste/ /dri zhim chu yis</text></item>
<item><p>281a.3</p><section></section><text>bran pa'o/ /rnam par rnyings dang lo ma med/ /thung dang yo dang gas dang phra/ /sbom dang ring dang yam shing ni/ /sngags kyi dngos grub rab 'jig pa/ /rnyings pas tshe ni zad par byed/ /'dab ma med pas nad skyed la/ /rig pa'i dbus dang thog mtha' ru/ /thung pas mngon du zlog par byed/ /yon</text></item>
<item><p>281a.4</p><section></section><text>po yis ni skal ngan byed/ /rtse mo gas pas gnas nas nyams/ /phra bas thams cad rnam 'jig la/ /ring pos dpal ni nyams par byed/ /sngags pas las rnams thams cad la/ /sbom pos bgegs ni skyed par byed/ /de ltar sngags pas yam shing gi /mtshan nyid bzang por shes par</text></item>
<item><p>281a.5</p><section></section><text>byed/ /zhi ba'i sreg rdzas gang yin dang / /rgyas pa'i sreg rdzas gang yin dang / /gang yang rgyas pa'i kha zas rnams/ /las rnams kun la dbul ba dang / /yal ga'i rtse mo las skyes pa'i/ /yam shing zhi ba'i las la 'dod/ /yal ga'i dbus las byung ba ni/ /'byor pa'i don du sbyar bar</text></item>
<item><p>281a.6</p><section></section><text>bya/ /yal ga'i rtsa ba'i cha las byung / /mngon spyod la ni dngos grub ster/ /'byor pa'i don du sor brgyad do/ /gcod la sor bzhi dag tu 'dod/ /yam shing gi mtshan nyid nges pa'o/ /zhi dang rgyas dang dbang la ni/ /mnyam por gcad par gsungs pa yi/ /ku sha drungs phyung sngo ba dang / /rlon</text></item>
<item><p>281a.7</p><section></section><text>zhing bcud bcas khu ba yis/ /khyab par sngags pas me thab g.yogs/ /me tog kyang ni de bzhin no/ /de yi rim pa 'di yin te/ /shar du rtse bstan dang po dgram/ /gnyis par lho ru kha bltas pa/ /gsum par rtse mo nub tu ste/ /bzhi par rtse mo byang du'o/ /oM a a mr-i ta kuN+Da li sarba big+h+nAM na</text></item>
<item><p>281b.1</p><section></section><text>sha ya hUM phaT/ ces bya ba'i sngags 'dis ku sha blangs pa dang / ku sha dgram pa dang / bsang gtor gyi mtshan nyid la lan bdun btab na bgegs med par 'gyur te/ las gang ci yang rung ba ni las thams cad pa'i sngags te/ bdud rtsi thab sbyor gyi sngags kyis bya'o/ /de nas mchod yon gyi</text></item>
<item><p>281b.2</p><section></section><text>snod ji skad bshad pa bzhin du blang bar bya ste/ zhi ba la ni dngul las byas pa'o/ /rgyas pa la ni gser las byas pa'o/ /dbang la ni zangs las byas pa'o/ /mngon spyod la ni lcags las byas pa'o/ /de ma rnyed nas las byas pas kyang bya'o/ /de nas sngags pas bud shing dang yam shing la sogs</text></item>
<item><p>281b.3</p><section></section><text>pa sbyin sreg gi cho ga las bshad pa'i rdzas thams cad ni g.yas su dgod par bya'o/ /chu'i snod ni g.yon du'o/ /dgang gzar dang blugs gzar dang / mar bzhus pa ni mdun du bzhag la/ shing 'o ma can las gtsubs pa las byung ba'i me blang ba'am/ las kyi dbye bas blangs la bya'o/ / </text></item>
<item><p>281b.4</p><section></section><text>zhi ba la thab khung tsan+dan dkar pos byugs la bya'o/ /rgyas pa la ni tsan+dan gur gum gyis so/ /dbang la ni tsan+dan dmar pos so/ /mngon spyod la dur khrod kyi thal bas byugs la/ las kyi rjes su mthun pa'i mtshan nyid kyis nye bar mdzes par byas nas/ thab khung gi khung bu'i tshad tsam gyi</text></item>
<item><p>281b.5</p><section></section><text>shing bcug la/ rlung yab las byung ba'i rlung gis rnam par 'phro ba med cing du ba med par rgya cher 'bar ba'i rtse mo'i phreng bas 'khyud pa'i mthar thug gi bar du g.yabs la me sbar bar bya'o/ /de nas sngags pas yi ge hUM las dus mtha'i me dang 'dra ba'i 'byung ba'i me 'chad bzhin par rnam</text></item>
<item><p>281b.6</p><section></section><text>par bsam mo/ /de nas ye shes kyi me bsam ste/ de'i rim pa ni 'di'o/ /yi ge ra las me 'byung zhing / /sa bon gsum gyis byin gyis brlab/ /zhal gsum pa la kha dog dkar/ /mi bskyod pa ni cod pan 'dzin/ /dkar zhing nyes bral zhi ba la/ /phyag drug gis ni rnam par mdzes/ / </text></item>
<item><p>281b.7</p><section></section><text>mchog sbyin phreng ba 'khor lo g.yas/ /dbyig pa dril bu gun+he g.yon/ /mchod phyir thogs ni dkar thogs pa'i/ /pa pa ka yi me bsam mo/ /oM AHhUM pA pa ka ag+na ye ma ma shIn+taM ku ru swA hA/ kha dog ser po ra las byung / /sa bon gsum gyis byin brlabs pa/ /ral pa thor tshugs phreng ba dang / / </text></item>
<item><p>282a.1</p><section></section><text>zhal gsum pa la ser po ste/ /lus las 'od zer ser po 'bar/ /gos ser dag ni gyon pa ste/ /mchod phyir thogs ni ser po thogs/ /phyag drug dag gis brgyan pa la/ /rin chen phreng ba mchod sbyin g.yas/ /gun+d+he dbyig pa dril bu g.yon/ /dbang chen dkyil 'khor la gnas pa'i/ /dbang chen gyi ni me</text></item>
<item><p>282a.2</p><section></section><text>bsam mo/ /oM AHhUM ma hen+d+ra ag+na ye ma ma pu Sh+TiM ku ru swA hA/ ra las byung zhing kha dog dmar/ /dkyil 'khor dmar po'i dbus na gnas/ /sa bon gsum dang nyer ldan pa'i/ /'dod pa'i me ni mkhas pas bsam/ /gos dmar dag ni gyon pa dang / /mchod phyir thogs ni dmar po thogs/ /thor tshugs</text></item>
<item><p>282a.3</p><section></section><text>cod pan mi bskyod 'chang / /mdog dmar zhal ni gsum dang ldan/ /zhags pa lcags kyu rdo rje g.yas/ /gun+d+he dbyig pa dril bu g.yon/ /rgya skyegs shing gi me tog 'dra/ /dbang gi las la rnam par bsam/ /oM AHhUM ka ma a g+na ye ma ma a mu kaM pa shaM ku ru hrI swa hA/ rlung gi dkyil 'khor</text></item>
<item><p>282a.4</p><section></section><text>dbus gnas shing / /yi ge hUM ni rnon por 'bar/ /sa bon gsum dang nyer ldan pa'o/ /khro bo'i me ni legs par bsam/ /mig gsum skra ni gyen du brdzes/ /mig g.yo phyag ni drug dang ldan/ /rdo rje ral gri phreng ba g.yas/ /dril bu dbyug pa gun+d+he g.yon/ /mdog nag zhal ni gsum dang</text></item>
<item><p>282a.5</p><section></section><text>ldan/ /ha ha zhes bzhad mche ba bzhi/ /mi bskyod pas ni cod pan byas/ /gos ni nag po gyon pa dang / /'od zer nag po rab 'phro zhing / /mchod phyir thogs ni nag po thogs/ /nyi dkyil la gnas khro gnyer can/ /mig dmar bar ni bsam par bya/ /oM AHhUM kro d+ha ag+na ye ma ma sarba sha trUn</text></item>
<item><p>282a.6</p><section></section><text>mA ra ya hUM phaT/ rgyal bas bya ba'i rgyud kun du/ /me ni kun dag gsungs pa rnams/ /me de gsang ba 'dus pa 'dir/ /mi gzung bdud rtsi lngar ldan pa'o/ /slob dpon bya dang spyod pa'i me/ /gsal ba'i sbyor ba bris pa ni/ /de 'dir gsang 'dus sbyin sreg tu/ /rdo rje can gyis ma gsungs so/ /de bas</text></item>
<item><p>282a.7</p><section></section><text>gsang 'dus rjes 'brang ba'i/ /sbyin sreg cho ga shes pa yi/ /rnal 'byor nyid kyi gnas 'dod pas/ /bya ba rgyud bshad de spang ngo / /de nas las thams cad pa'i snod kyi chu bdud rtsi lnga dang ldan pa'i chu g.yas su bzhag la/ des sbyin sreg gi yo byad kyi rdzas thams cad bsang gtor bya'o/ /de</text></item>
<item><p>282b.1</p><section></section><text>nas me lha mngon sum bzhin du bsams la/ las kyi rjes su mthun pa'i mchod yon dang / zhal bsil la sogs pa phul nas/ phyag rgya bzhis phyag rgyas gdab par bya'o/ /de nas mar la sogs pa khu ba'i rdzas bdud rtsi lnga dang bsres te mdun du gzhag go/ /de nas dgang gzar blangs la blugs gzar</text></item>
<item><p>282b.2</p><section></section><text>gyis yongs su bkang ste/ phyis dgang blugs gsum dbul ba ni/ thog ma dang tha ma thams cad du byas la phyis blugs gzar gyis sreg blugs gsum mam/ bdun so sor dbul lo/ /de nas yam shing dang til/ de nas 'bras chan te/ cho ga 'di ni mdor bsdus pa'o/ /de nas sngags pas bsang gtor</text></item>
<item><p>282b.3</p><section></section><text>lan gsum legs par bya zhing / mchod yon phul la gsol ba gdab ste/ me lha de 'bar ba'i gzugs su gyur par yongs su blta'o/ /de nas bdud rtsi thab sbyor gyi ji skad bstan pa bzhin thab khung du rnam par bkod la/ de'i gsang sngags kyis bgegs gzhom pa'i phyir mar gyi sbyin sreg brgya</text></item>
<item><p>282b.4</p><section></section><text>dbul lo/ /phyi nas mngon par 'dod pa'i don thams cad bya'o/ /de nas yang 'di ltar/ dzi na dzikasngags las byung ba/ /gtso bo rnam par snang mdzad bskyed/ /ral pa'i thor tshugs mi bskyod pa/ /dung dang kun+da lta bu'o/ /shin tu dkar ba'i zhal gsum mnga'/ /na bza' dag ni dkar po gsol/ /'od zer</text></item>
<item><p>282b.5</p><section></section><text>dkar po rab 'phro ba/ /phyag drug par ni rnam par bsgom/ /'khor lo rdo rje pad+ma dkar/ /phyag g.yas su ni rnam par bsam/ /dril bu yid bzhin nor bu dang / /ral gri g.yon du bsam par bya/ /zla ba'i dbus su bzhugs par ni/ /mgon po 'di ltar bsams nas kyang / /sngags pas shar du kha bltas te/ /mkhas</text></item>
<item><p>282b.6</p><section></section><text>pas zhi ba'i las bya'o/ /oM AHhUM dzi na dzika ma ma shIn+t+raM ku ru swA hA/ sa bon rat+na d+h+r-i ka las byung / /rin chen tog ni mkhas pas bskyed/ /ral pa cod pan mi bskyod pa/ /zhal ras gsum po ser ba dang / /nam bza' ser po bsnams pa dang / /'od zer ser po 'bar bas 'khrug /zla ba ser po la bzhugs pa/ /sku ser phyag</text></item>
<item><p>282b.7</p><section></section><text>drug ldan pa la/ /rin chen rdo rje 'khor lo ni/ /phyag g.yas su ni rnam par bsam/ /dril bu ral gri pad+ma ser/ /phyag g.yon du ni bsam byas la/ /nub tu mngon par phyogs nas ni/ /dga' zhing de la yid gzhol bas/ /gsang sngags dag ni 'di nyid dang / /mnyam par bzhag nas rgyas las bya/ /oM AHhUM rat+na d+h+r-ika ma</text></item>
<item><p>283a.1</p><section></section><text>ma buSh+TiM ku ru swA hA/ yang na 'dod chags rdo rje ni/ /pad+ma ser po kha 'byed pa/ /phyag drug sku mdog ser po can/ /rin chen tog 'dra bzhugs pa las/ /zhal gsum sku mdog dmar ba dang / /thor tshugs cod pan gyis brgyan zhing / /ban+du ka yi mdog 'dra ba/ /na bza' dmar ba bsnams pa dang / /'od zer dmar po rab 'phro</text></item>
<item><p>283a.2</p><section></section><text>zhing / /phyag drug pa ni rnam bsams te/ /rdo rje 'khor lo pad+ma dmar/ /phyag g.yas su ni rnam par bsam/ /dril bu yid bzhin nor bu dang / /ral gri g.yon du bsam par bya/ /sa bon gsum gyis bskyed pa dang / /zla ba dmar po la bzhugs pa/ /byang du mngon par phyogs nas ni/ /sngags 'dis dbang gi las bya'o/ /oM AHhUM</text></item>
<item><p>283a.3</p><section></section><text>ma hA bai ro tsa na badzra a mo kaM ma ma pa sha man ye hrIHswA hA/ sa bon badzra d+h+r-ika las byung / /zhe sdang rdo rje rnam par bsam/ /khro zhing ral pa cod pan 'chang / /mi bskyod pas ni dbu brgyan zhing / /zhal gsum sngo la drag pa dang / /rdo rje ha ha'i gad rgyangs sgrogs/ /dbyar ka'i char sprin 'dra ba dang / /phyag drug par ni rnam bsams</text></item>
<item><p>283a.4</p><section></section><text>te/ /rdo rje chen po rtse dgu dang / /rin chen pad sngon g.yas na bsnams/ /dril bu rin chen ral gri yis/ /phyag g.yon brgyan par rnam par bsam/ /gos sngon 'chang zhing 'jigs pa dang / /nyi ma bye ba brgya yi 'od/ /yi ge hUM ste hUM mdzad par/ /nyi ma'i dkyil 'khor gnas bsgoms la/ /lho phyogs su ni mngon</text></item>
<item><p>283a.5</p><section></section><text>bltas nas/ /gsang sngags 'di yis sbyin sreg bya/ /oM AHhUM badzra d+h+r-ika ma ma sha trU na mA ra ya phaT/ bdag po'i sbyor ba la gnas nas/ /sngags pas rtag tu sbyin sreg bya/ /de nas lha'i sku thab khung du bkod de/ las kyi rjes su mthun par de'i ljags la yi ge hUM/ lte ba'i nang du chud pa'i rdo rje bsams</text></item>
<item><p>283a.6</p><section></section><text>la/ mchod yon dang zhabs bsil la sogs pa phul te/ phyag rgya bzhis rgyas gdab pa byas la/ /de'i zhal cung zad gdangs par bsams te/ bdud rtsi lnga dang ldan pa'i mar la sogs pas yongs su bkang ba'i dgang gzar blangs la/ rang gi sngags kyis lag pa pus mo gnyis kyi nang du bcug ste/ </text></item>
<item><p>283a.7</p><section></section><text>dgang blugs dbul lo/ /phyi nas ni blugs gzar gyis dgang blugs dbul lo/ /mngon spyod kyi las la ni khro zhing zhal ni shin tu gdangs par bsams la/ yungs kar gyi mar gyi dgang blugs dbul bar bya'o/ /dgang blugs blugs gzar gyis blangs pa'i zhu ba'i rdzas kyi bye brag zho dang / 'bras thug dang / </text></item>
<item><p>283b.1</p><section></section><text>'o thug dang lag pan la sogs pa ni blugs gzar gyi zhal du dbul bar bya'o/ /'bras dang / til dang nas la sogs pa ni blugs gzar ram/ lag pas phyag tu dbul bar bya'o/ /yam shing ni 'od kyi dkyil 'khor du'o/ /bdug spos ni gsang ba'i gnas su'o/ /me tog ni dbu la'o/ / </text></item>
<item><p>283b.2</p><section></section><text>byug pa ni thugs kar ro/ /zhabs bsil ni zhabs la'o/ /'thor 'thung ni phyag la'o/ /de nas sngags pas shin tu 'bar ba'i me la/ 'bar ba'i mtshan nyid las bgegs dang bcas pa dang / bgegs med pa'i dngos grub kyi ltas su bya ba dag brtag par bya ste/ ji skad du/ 'ja'</text></item>
<item><p>283b.3</p><section></section><text>dang 'dra zhing mdog sdug dang / /byi ru bcag pa lta bu dang / /g.yas su 'khyil zhing shin tu snum/ /in+d+ra ku pa'i mdog 'dra dang / /sgra ni rnga dang 'brug sgra dang / /zab cing dri bzang yid du 'ong / /gtsang ma'i gser ltar gdang dud med/ /dri med nyi ma ltar 'bar dang / /de bzhin g.yas su 'bar</text></item>
<item><p>283b.4</p><section></section><text>ba dang / /byi ru bcag pa lta bu dang / /g.yas su 'khyil zhing 'bar ba ni/ /bde ba mang po thob byed pa'o/ /zhi la kha dog dkar ba dang / /rgyas la gser gyi mdog 'dra dang / /rjes su chags pa dmar ba dang / /mngon spyod la ni sngo nag gsungs/ /sgrub pa pos ni mdor bsdus na/ /rtse gcig 'bar ba dam</text></item>
<item><p>283b.5</p><section></section><text>pa ste/ /rtse gnyis pa ni 'bring du bshad/ /rtse gsum pa ni tha chad do/ /du ba med cing gser gyi mdog ltar dang / /rab tu che la me lce g.yas su 'khyil/ /kha dog 'ja' 'dra yang na dkar yang rung / /yang na byi ru bcag pa'i kha dog 'dra/ /shin tu snum la me lce thur du 'phro/ /rab tu 'bar ba nyi ma'i 'od dang</text></item>
<item><p>283b.6</p><section></section><text>'dra/ /dbyibs ni bum pa rgyal mtshan gdugs kyang 'dra/ /dpal be'u dung dang pad+ma blugs gzar 'dra/ /me lce dril shul rdo rje ral gri 'dra/ /yang na shing rta mchog dang rnga yab 'dra/ /kha dog dbyibs rnams dang ni mtshan ma dag /rab tu bkra shis mtshan ma yin par bstan/ /da ni kha dog mi shis pa'i mtshan</text></item>
<item><p>283b.7</p><section></section><text>nyid bstan par bya ste/ du ba med cing me stag rgod pa dang / /'bar bar dka' zhing cung zad 'bar ba dang / /me lce rnam par chad cing gzi mdangs med/ /rtsub nag srin dang pa la sha yi mdog /gsal shing 'dra zhing zhib ma'i gzugs kyang 'dra/ /phyugs kyi mgo 'dra sna yang rab tu rtsub/ /me stag 'phros</text></item>
<item><p>284a.1</p><section></section><text>pas sbyin sreg byed pa tshig /mi ro'i dri rnams dngos grub med par ston/ /de ltar kha dog dang sgra dang mtshan ma las mi shis par shes na/ bdud rtsi thab sbyor gyis bgegs rnams nye bar zhi bar bya ba'i phyir sngags 'dis sbyin sreg bya ste/ sa bon big+h+nAn+ta kr-i ta las/ bskyed pa'i bdud rtsi thab sbyor sprul/ /me tog zar ma'i</text></item>
<item><p>284a.2</p><section></section><text>mdog 'dra la/ /'od zer 'phro ba mang po 'khrug /skra yang rab tu 'bar ba dang / /zhal gsum khro gnyer bsdus pa dang / /mche ba gtsigs pas ha har bzhad/ /mtshon du sna tshogs rdo rje dang / /ral gri gtun shing dril bu dang / /dgra sta zhags pa phyag bsnams pa/ /g.yon brkyang ba yis gnas pa las/ /nyi ma'i dkyil 'khor</text></item>
<item><p>284a.3</p><section></section><text>la bzhugs shing / /rgyan rnams kun gyis rab tu brgyan/ /bgegs kun chad pas gcod mdzad pa'i/ /mgon po 'di 'dra bsam par bya/ /bgegs rnams zhi phyir mar gyi ni/ /sbyin sreg brgya rtsa brgyad kyang bya/ /bgegs rnams thams cad 'jig 'gyur te/ /sngags 'di yis ni sbyin sreg bya/ /oM AHbig+h+nA n+ta kr-i ta</text></item>
<item><p>284a.4</p><section></section><text>ma ma sarba big+h+nAn sha ya hUM phaT/ ces bya ba'i sngags 'dis bgegs rnams nye bar zhi bar bya ba'i phyir mar gyi sbyin sreg brgya rtsa brgyad phul na bgegs thams cad 'jig par 'gyur ro/ /yang na phreng ba'i sngags kyis bgegs thams cad rnam par gzhig pa'i phyir rab tu sbyar ro/ /de nas sbyin sreg gi mthar sreg</text></item>
<item><p>284a.5</p><section></section><text>blugs brgya rtsa brgyad dbul ba zhi ba'i phyir/ oM ru ru s+phu ru dz+wa la tiSh+Tha sid+d+ha lo tsa ne sarba ar+tha sA d+ha ni/ ma mA shIn+taM ku ru swA hA/ zhes bya ba stong rtsa brgyad nges par bzlas par bya'o/ /de nas lha dang me snying gar bsdu bar bya'o/ /slob ma rnams la rjes brtse dang / /gzhan rnams la yang phan pa'i phyir/ /bde skyed legs zhes bya ba</text></item>
<item><p>284a.6</p><section></section><text>yis/ /sbyin sreg cho ga 'di byas so/ /dad pa med cing khengs pa dang / /khro dang slob bu ma yin dang / /gus bral dam tshig med pa las/ /cho ga'i thabs ni sbyin mi bya/ /dpal ldan rab 'jigs rdo rje yis/ /bsod nams legs par gang bsgrubs pa/ /bsod nams des ni slob dpon rnams/ /bde ba can du rol par</text></item>
<item><p>284a.7</p><section></section><text>shog /sbyin sreg gi cho ga rdzogs so// //rgya gar gyi mkhan po shrad+d+hA ka ra wa rma dang / d+harma shrI b+ha dra dang / lo tsA ba dge slong rin chen bzang pos bsgyur cing zhus te gtan la phab pa/ /'di la sh+lau ka brgya brgyad cu rtsa gsum yod// // </text></item>
</text>
