[\[1a\]]
[\[1b\]]
[\[1b.1\]{D4010}]@##/_/rgya gar skad du/_Ar+ya sarba d+harma swa b+hA ba sa ma tA bi pany+tsi ta sa mA d+hi rA dza nA ma ma hA yA na sU tra TI ka kIr ti mA la nA ma/_bod skad du/_'phags pa chos thams cad kyi rang
[\[1b.2\]]bzhin mnyam pa nyid rnam par spros pa'i ting nge 'dzin gyi rgyal po zhes bya ba theg pa chen po'i mdo'i 'grel pa grags pa'i phreng ba zhes bya ba 'phags pa 'jam dpal gzhon nur gyur pa la phyag 'tshal lo/_/sangs
[\[1b.3\]]rgyas thugs dang 'jam dbyangs la sogs rgyal sras rab mchog rnams kyis ji lta bar/_/mkhyen pa'i de nyid chos lam legs par blo ma sbyangs pa rnams kyis ma shes pa/_/shin tu sbyor ba goms par byas
[\[1b.4\]]na blo chung rnams la'ang de blo skye bar 'gyur/_/des na bdag la rtag tu chos kyi de nyid rtogs pa mngon par 'byung bar shog_/mdo sde'i dbang po ting 'dzin rgyal po yi/_/'dir ni 'grel pa byed par 'bad pa de/_/
[\[1b.5\]]blo yangs gyur pa nyid kyis sangs rgyas nas/_/thub pa skyes mchog nyid du 'gyur ba yin/_/'di skad bdag gis zhes bya ba la sogs pas ni 'brel pa dang brjod par bya ba dang /_dgos pa dang /_dgos pa'i
[\[2a\]]
[\[2a.1\]]dgos pa rnams nyan pa'i skye bo rnams spro ba bskyed pa'i phyir dang por brjod par bya ba yin no/_/de yang 'di skad ces bya ba la sogs pa smos nas sdud par byed pas 'di skad bdag gis zhes smras pa yin no/_/de la
[\[2a.2\]]chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po ni brjod par bya ba'o/_/de ston par byed pa'i gzhung gi tshogs kyang ting nge 'dzin gyi rgyal po zhes bya ste/_rgyu la 'bras bur btags nas so/_/rjod pa dang
[\[2a.3\]]brjod bya de dag thabs las byung ba'i mtshan nyid ni 'brel pa yin no/_/yang dgos pa ni thos pa dang bsams pa dang bsgoms pa las byung ba'i shes pas chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po
[\[2a.4\]]mngon sum du byed pa'o/_/de nas ting nge 'dzin de mngon sum du mdzad nas/_bcom ldan 'das mi gnas pa'i mya ngan las 'das pas sems can ma lus pa'i don mdzad pa ni dgos pa'i dgos pa yin no/_/des 'dod pa'i 'bras bu mthar
[\[2a.5\]]thug pa yongs su rdzogs pas 'dod par bya ba gzhan med do zhes bya ba ni dgos pa mthar thug pa yin no/_/de la 'di skad ces bya bas ni mdo'i don ma lus pa bsdus pa bstan to/_/bdag gis zhes bya ba ni mngon sum du thos pa'o/_/thos pa
[\[2b\]]
[\[2b.1\]]zhes bya ba ni mngon sum du byas pa med par sdud pa pos bstan pa yin no/_/sdud pa po ni kun dga' bo yin te/_kun dga' bo khyod kyis 'di zung shig ces bya ba'i tshig gis so/_/phyag na rdo rje yang yin te/_ji ltar gzhan du bshad pa bzhin no/_/da ni gang gi tshe gang las gang du gang dag dang
[\[2b.2\]]lhan cig mdo sde rin po che dpe med pa 'di lta bu khyod kyis thos zhes 'dri ba'i lan gdab pa'i phyir dang /_rang nyid tshad mar bstan pa'i phyir sdud par byed pas yul la sogs pa bstan pa ni thos pa'i dus gcig na zhes bya ba la dus gcig na/_'di lta bu'i mdo sde rin po che 'di thos kyi gzhan
[\[2b.3\]]gyi tshe ni gzhan thos so zhes bya bas ni sman pa'i rgyal po snying rje can bzhin du bdag nyid mang du thos pa yin par sdud pa pos bstan pa yin te/_'di lta bu'i mdo sde rin po che thams cad du thos pa yod pa yin no zhes bya ba'i bsam pas so/_/yang na dus gcig na zhes bya ba ni skad cig
[\[2b.4\]]gcig la rmi lam du lha la sogs pa'i byin gyis brlabs kyis dus thung ngu la lo brgya la sogs pa dmigs pa lta bur chos kyi rgyun gyi ting nge 'dzin thob pa dang /_de bzhin gshegs pa'i dang po'i dbang gis skad cig gcig la thos pa mi brjed pa yin pa la 'gal ba med do zhes bya ba ni bsdus
[\[2b.5\]]pa'i don yin no/_/bcom ldan 'das zhes bya ba la/_nyon mongs las dang de bzhin skye/_/nyon mongs shes bya'i sgrib de bzhin/_/gang yang mi mthun phyogs chos rnams/_/bcom pas bcom ldan 'das zhes brjod/_/ces bya ba ni gsung rab kyi tshig yin no/_/nges pa'i tshig gi
[\[2b.6\]]tshul gyis ni nyon mongs pa la sogs pa bcom pas bcom ldan 'das sam/_dbang phyug dang ni gzugs bzang dang /_dpal dang grags dang ye shes dang /_brtson 'grus phun sum tshogs pa ste/_/drug po dag la ldan zhes grub/_/ces bya ba de dag 'di la yod pas bcom ldan 'das
[\[2b.7\]]te/_dbang phyug la sogs pa kun dang ldan pas bcom ldan 'das so/_/rgyal po'i khab na bzhugs zhes bya ba la bzhugs pa ni bzhi ste/_spyod lam gyis bzhugs pa dang /_ston pas bzhugs pa dang /_mnyam par bzhag pas bzhugs pa dang /_nang du yang dag 'jog gis bzhugs pa ste/_
[\[3a\]]
[\[3a.1\]]gang cung zad sku'i phrin las su bgrang ba de dag thams cad spyod lam gyis bzhugs pa'o/_/gang dag gsung gi phrin las rnams ni ston pas bzhugs pa'o/_/gang dag thugs kyi phrin las rnams ni 'di dag las gzhan pa'i bzhugs pa rnam pa gnyis po yin te/_rtag tu
[\[3a.2\]]mnyam par gzhag pa nyid dang /_ting nge 'dzin la snyoms par zhugs pa ni mnyam par bzhag pas bzhugs pa'o/_/thugs rje chen pos 'jig rten la rnam par gzigs pa dang /_lha la sogs pa nye bar 'du ba ni nang du yang dag 'jog gis bzhugs pa'o/_/rgyal po'i khab na bya rgod kyi phung po'i ri
[\[3a.3\]]zhes bya bas gnas gnyis bstan pa ni khyim pa dang rab tu byung ba'i phyogs gnyis bsdu ba'i phyir ro/_/rgyal po'i khab ces bya ba ni don dang ldan pa'i ming ngo /_/bya rgod kyi phung po'i ri zhes bya ba ni rin po che sna tshogs spungs pa'i rin po che chen po'i ri'i rgyal po ste/_bde bar gshegs pa sras dang bcas
[\[3a.4\]]pa'i rgyal ba bskyed ma ston pa'i gnas te/_dpag tu med pa'i bsod nams dang ye shes kyi tshogs las nges par byung ba'i mngon par byang chub pa'i gnas rdo rje'i gdan bzhin du mngon par mi g.yo ba yin no/_/'khor phun sum tshogs pa bstan pa'i phyir/_dge slong gi dge 'dun chen po dang thabs cig
[\[3a.5\]]ces bya ba la sogs pa smos te/_dge slong gi dge 'dun chen po ni/_nyon mongs sgrib pa spangs pa nyid/_/bdud rnams kun gyis mi phyed pas/_/nyan thos dge 'dun dge 'dun nyid/_/byang chub sems dpa'i dge 'dun ni nyon mongs pa dang shes bya'i sgrib pa dang /_bral ba'i phyir dang /_nyon mongs
[\[3a.6\]]pa bcom pa'i phyir dang /_theg pa gcig tu bstan pas bsam pa gcig pa nyid kyis mi phyed pa'i phyir dang /_tshogs nas sems can gyi don byed pa'i phyir dge 'dun zhes bya'o/_/dge slong dge 'dun rtag gnas pas/_/sngon nyid du ni bstan par byas/_/zhes bya'o/_/byang chub sems dpa' rnams phyis
[\[3a.7\]]bstan pa ni mdo sde rin po che dpag tu med pa nyan pa'i don dang /_de bzhin gshegs pa rnams bzhin du gzhan gyi don byed pa la zhugs pa yin pa'i phyir thams cad du drung na gnas pa med par bstan pa'i phyir ro/_/thabs cig tu zhes bya ba ni lhan cig tu'o/_/yon tan gyis phye ba'i che ba bstan nas/_da ni
[\[3b\]]
[\[3b.1\]]grangs kyi che ba bstan pa'i phyir/_dge slong 'bum du tshang ba zhes bya ba smos te/_grangs 'bum du tshang ba zhes bya ba rnam par bcad pa'o zhes bya ba'i bar du'o/_/byang chub sems dpa' dpag tu med pa 'dus par gyur na yang rab tu grags pa'i byang chub sems dpa' nye bar mtshon par bya ba'i phyir khrag
[\[3b.2\]]khrig phrag brgyad cu zhes bya ba la sogs pa tshig smos so/_/thams cad kyang skye ba gcig gis thogs pa zhes bya ba la bar ma chod pa nyid du sangs rgyas nyid mngon du byed pa la sogs pa skye ba gcig gis thogs pa rnams dang thabs cig go zhes bya bar 'brel to/_/mngon par shes pa
[\[3b.3\]]zhes bya ba ni 'jig rten gyi khams thams cad du rab tu grags pa zhes bya ba'i don to/_/gzungs dang mdo sde rtogs par khong du chud pa zhes bya ba ba ni sngags kyi gzungs dang /_chos kyi gzungs dang /_don gyi gzungs dang /_mngon par rtogs pa'i gzungs so/_/de la ni sngags kyi gzungs gang
[\[3b.4\]]zhe na/_byang chub sems dpa' rnams kyi byin gyis brlabs dang bcas pa'i ye shes kyi sbyor ba dang /_ting nge 'dzin la dbang bas byung ba de ni sngags kyi gzungs zhes brjod do/_/ting nge 'dzin la dbang ba'i stobs kyis sems can gyi gdon dang 'tshe ba zhi bar bya ba'i phyir sngags kyi tshig ting nge
[\[3b.5\]]'dzin la dbang thob pa las byung ba 'am/_sngon gyi smon lam gyi stobs kyis byung ba yang rung bas mngon par byin gyis rlob te/_sngags kyi tshig 'di dag gis sems can rnams kyi gdon dang /_'tshe ba dang /_nye bar 'tshe ba dang /_kun nas nyon mongs pa thams cad nye bar zhi bar gyur cig ces
[\[3b.6\]]brjod pas des de dag la sngags kyi tshig de dag 'grub par 'gyur ro/_/de ltar na gong ma gong ma'i sa la gnas pa'i byang chub sems dpa' chen po rnams kyi yang sems can rnams kyi don de dang de la dmigs nas byin gyis brlabs pa de lta de ltar yang dag par 'phel bar 'gyur ro/_/de lta
[\[3b.7\]]bas na de ltar ting nge 'dzin gyi dbang gis byung ba'i sngags 'dzin pas sngags kyi gzungs zhes bya'o/_/de la chos kyi gzungs gang zhe na/_'dir sa la bzhugs pa'i byang chub sems dpa' rnams sangs rgyas dang byang chub dpa' rnams las chos nyan pa na sngon goms par ma byas pa dang /_sngon
[\[4a\]]
[\[4a.1\]]ma thos pa'i ming gi tshogs dang /_tshig gi tshogs dang /_yi ge'i tshogs kyis bsdus pa tshad med pa dpag tu med pa'i chos de dag rnams kyang go rims bzhin du bskal pa rab tu mang por yang mi brjed par dran pa dang shes rab kyis 'dzin pa ni chos kyi gzungs zhes bya'o/_/de la don gyi
[\[4a.2\]]gzungs gang zhe na/_byang chub sems dpa' de dag nyid kyis de ltar gzung ba'i chos gang yang tshad med pa grangs med pa'i don de rnams dus tshad med par mi brjed par dran pa dang shes rab kyis gcig tu byas nas 'dzin pa gang yin pa de ni don gyi gzungs zhes bya'o/_/de la mngon par rtogs pa'i
[\[4a.3\]]gzungs gang zhe na/_ji skad gsungs pa'i chos thams cad mngon par rtogs pa'i don bsgoms pas bstan par gyur pa de nyid la mngon par 'dod cing mngon par mi g.yo ba'i chos nyid la bzod pa'i bzod pa ni mngon par rtogs pa'i gzungs zhes bya'o/_/sa thams cad la yang gzungs so sor
[\[4a.4\]]thob pa ni yod do/_/de la byang chub sems dpa'i sa dang po la khyad par du 'phags par byin gyis rlob pa zhes bya ba'i gzungs rab tu thob par 'gyur ro/_/gnyis pa la ni dri ma med pa zhes bya ba'o/_/gsum pa la ni shin tu rab tu gnas pa zhes bya ba'o/_/bzhi pa la ni gzung bar dka' ba zhes bya ba'o/_/
[\[4a.5\]]lnga pa la ni yon tan gyis sems brgyan pa zhes bya ba'o/_/drug pa la ni ye shes kyi dkyil 'khor gyi sgron ma zhes bya ba'o/_/bdun pa la ni khyad par du 'gro ba zhes bya ba'o/_/brgyad pa la ni rnam par mi rtog pa zhes bya ba'o/_/dgu pa la ni sgo mtha' yas pa zhes bya ba'o/_/bcu pa la ni mi zad pa'i za ma
[\[4a.6\]]tog ces bya ba ste/_de ltar na sa dang sa la gzungs so sor thob cing gzungs rtogs par khong du chud pa'o/_/mdo sde rtogs par khong du chud pa zhes bya ba la/_nges pa dang drang ba'i don gyi mdo sde rnams rtogs pa ni ji lta ba bzhin du rtogs pa'o/_/de'i rab kyi mthar thug pa thob pa ni gzungs dang
[\[4a.7\]]mdo sde rtogs par khong du chud pa'o/_/de dag dang thabs cig tu bzhugs zhes bya bar sbyar ro/_/nyon mongs pa med pas mdo sde la sogs pa sbyin zhing rab tu bstan pas sems can thams cad tshim par byed pa'o/_/mngon par shes pa chen po ni mi nyams shing sgrib pa med par yul thams cad
[\[4b\]]
[\[4b.1\]]'dzin pa'i shes rab bo/_/de nyid rgyur gyur pas 'jig rten gyi khams mtha' yas pa rab 'byams rnams su khyab pa'i ngag brjod pa la mkhas pa'o/_/pha rol tu phyin pa thams cad ni sbyin pa la sogs pa pha rol tu phyin pa bcu'o/_/de rnams kyi dam pa'i pha rol te rab kyi mthar phyin pa thob
[\[4b.2\]]pas so/_/byang chub sems dpa'i ting nge 'dzin thams cad ni dpa' bar 'gro ba la sogs pa la lhun gyis grub par 'jug pa'o/_/'bad pa dang bcas pas thod rgal la sogs pa la 'jug cing de dag la snyoms par 'jug pa dang ldang ba ji lta ba bzhin du shes pa gang gis shes pa de ni mnyam
[\[4b.3\]]par gzhag pa dang ldang ba shes pa'o/_/de la mkhas pa ni des gsal ba'o/_/sangs rgyas thams cad kyis bstod cing bsngags te rab tu bkur ba zhes bya ba la/_sangs rgyas thams cad kyis bstod pa ni yon tan dam pa rnams brjod pa'o/_/bsngags pa ni bsam gyis mi khyab pa'i
[\[4b.4\]]sems can gyi don byed pa'i sbyor ba'i khyad par rab tu ston pa'o/_/de'i phyir bkur ba ste bsod nams dang ye shes kyi tshogs kyi sgo nas rab tu bsngags pa'o/_/sangs rgyas kyi zhing thams cad du rdzu 'phrul gyis 'gro ba la mkhas pa zhes bya ba la/_yid kyi shugs kyi rdzu 'phrul gyis dus gcig
[\[4b.5\]]la sangs rgyas kyi zhing thams cad du bdag gi lus yang dag par ston cing /_de bzhin gshegs pa thams cad kyis gsungs pa'i chos nyan pa'i phyir dang /_sems can gyi don byed pa'i phyir 'gro ba zhes bya ba ste/_de lta bu la mkhas pa'o/_/bdud thams cad skrag par bya ba'i shes pa la
[\[4b.6\]]mkhas pa zhes bya ba la shes rab dang /_thabs dang /_snying rje chen po'i ye shes mkhas pas khams gsum las rnam par rgyal ba la sogs pa'i khro bo chen po sprul par byed pa'o/_/chos thams cad ces bya ba la sogs pa la chos thams cad ni 'dus byas dang /_'dus ma byas
[\[4b.7\]]so/_/de dag skye ba med pa la sogs pa'i ngo bor rnam par rig pa ni ji lta ba bzhin du shes pa'o/_/de la mkhas pa ni gsal ba'o/_/sems can thams cad ces bya ba la sogs pa la/_sems can thams cad kyi dad pa la sogs pa'i dbang po chung ngu dang 'bring dang chen po'i dbye ba rnam pa
[\[5a\]]
[\[5a.1\]]tha dad pa skye ba mchog dang mchog ma yin pa dang 'brel pa de rnams shes nas de dag dang rjes su mthun pa'i chos ston pa'i ye shes la mkhas pa'o/_/sangs rgyas thams cad la mchod pa zhes bya ba la sogs pa la/_/de bzhin gshegs pa'i mchod pa ni rnam pa gnyis
[\[5a.2\]]te/_/sgrub pa'i mchod pa ni ji skad gsungs pa'i bslab pa'i gnas rnams las mi 'da' bar bsrungs pa dang /_chos nyid ji ltar gnas pa bzhin du sgrub cing rdzogs par byed pa'o/_/me tog dang spos la sogs pa ni phyi'i mchod pa ste/_de dag gnyis ka mchod pa'i las kyi bya ba'o/_/
[\[5a.3\]]de dag gi sgrub pa shes pa la mkhas zhes bya ba ni snga ma bzhin no/_/'jig rten pa'i chos thams cad ces bya ba la sogs pa la/_rnyed pa dang ma rnyed pa dang /_bde ba dang sdug bsngal ba dang /_bstod pa dang smad pa dang /_grags pa dang ma grags pa zhes bya ba 'di dag ni 'jig rten gyi
[\[5a.4\]]chos brgyad de 'di dag gis ma gos pa'o/_/lus dang ngag dang sems yang dag par brgyan pa zhes bya ba la/_srog chags gsod pa dang /_ma byin par len pa dang /_mi tshangs par spyod pa mi dge ba'i lam spangs pas lus brgyan pa dang /_brdzun du smra ba dang /_phra ma dang /_tshig
[\[5a.5\]]'khyal pa dang /_ngag rtsub po med pas ngag brgyan pa dang /_brnab sems dang gnod sems dang log par lta ba yongs su spangs pas sems brgyan pa'o/_/yang na mtshan sum cu rtsa gnyis dang /_dpe byad bzang po brgyad cu ni lus kyi rgyan yin no/_/yan lag drug cu dang ldan
[\[5a.6\]]pa'i gsung gis 'jig rten gyi khams mtha' yas pa khyab pa tshangs pa'i dbyangs kyis sems can rnams la chos ston pa ni ngag gi rgyan yin no/_/sems kyi rnam grangs shes pas sems can gyi sems kyi rgyun gyi bye brag rtogs nas 'dod chags la spyod pa la sogs pa'i sems can rnams
[\[5a.7\]]'dul ba ni sems kyi rgyan yin no/_/de'i phyir lus dang ngag dang sems yang dag par brgyan pa zhes bya'o/_/tshangs pa'i gnas bzhis gnas pa'i dbye ba med pa'i yon tan bstan pa'i phyir/_byams pa chen po dang /_snying rje chen po'i go cha bgos pa zhes bya ba gsungs te/_byams pa dang snying rje
[\[5b\]]
[\[5b.1\]]smos pa ni dga' ba dang btang snyoms mtshon pa'i don to/_/brtson 'grus kyi pha rol tu phyin pa rab kyi mthar thug pa'i yon tan dang ldan pa bstan pa'i phyir/_bskal pa grangs med par yid mi skyo ba'i brtson 'grus che ba zhes bya ba gsungs te/_bskal pa grangs med pa mang por
[\[5b.2\]]goms pa bdag gir byas pa nyid kyis brtson 'grus kyi pha rol tu phyin pa chen pos bskal pa grangs med par yid mi skyo bar sems can gyi don byed pas so/_/'khor thams cad zil gyis gnon pa'i yon tan la sbyor ba bstan pa'i phyir/_seng ge'i sgra chen po sgrogs pa zhes gsungs
[\[5b.3\]]te/_seng ge'i sgra chen po ni chos thams cad bdag med pa'i sgra ste/_ji ltar seng ge'i sgras wa rnams skrag par byed pa de bzhin du bdag med pa'i seng ge'i sgras mu stegs thams cad skrag par byed de/_seng ge'i sgra chen po sgrogs pa'i ngang tshul gang la yod pa de la de skad
[\[5b.4\]]ces bya'o/_/bdud dang mu stegs la sogs pa zil gyis mi non pa'i yon tan de dag dang ldan pa nyid du bstan pa'i phyir/_/phyir rgol ba thams cad kyis zil gyis mi non pa zhes bya ba gsungs te/_/so so yang dag par rig pa bzhi rab tu brnyes nas rgyun mi 'chad pa'i
[\[5b.5\]]spobs pa dang ldan pas de dag gis zil gyis mi non pa yin no/_/bstan ma thag pa gang yin pa de dag thams cad ni/_phyir mi ldog pa'i phyag rgyas btab pa zhes bya ste/_phyir mi ldog pa nyid du nges pa zhes bya ba'i don to/_/sangs rgyas thams cad kyi chos kyi dbang bskur ba thob
[\[5b.6\]]pa ni byang chub sems dpa'i sa bcu pa la'o/_/de'i phyir thams cad kyang sa bcu pa'i dbang phyug yin no/_/'di lta ste zhes bya ba la sogs pa ni ji ltar grangs yongs su bstan pa'i byang chub sems dpa' rnams kyis ming rab tu bstan pa'i phyir/_lhun po dang zhes bya ba la
[\[5b.7\]]sogs pa smos te/_sngon goms par byas pa'i ting nge 'dzin yongs su rdzogs pa'i ngo bo de dang des tha snyad kyi don du ming rab tu bsgrags pa yin no/_/byang chub sems dpa' sems dpa' chen po zhes bya ba la/_gang la byang chub dang sems can la dmigs pa yod pa de la byang
[\[6a\]]
[\[6a.1\]]chub sems dpa' zhes bya'o/_/de'i phyir de ni gcig tu gzhan gyi don la zhugs pas sems dpa' chen po zhes bya'o/_/rgyal po chen po bzhi zhes bya ba nas/_tshangs ris kyi lha'i bu zhes bya ba'i bar dang /_de las gzhan pa rnams kyis kyang yongs su bskor cing
[\[6a.2\]]ste/_kun nas yongs su bskor ba ni yongs su bskor ba'o/_/mdun gyis bltas nas zhes bya ba la mdun gyis blta ba byas pa ste/_mdun du byas pa la chos ston pa'o/_/khyad par ji lta bu can zhe na/_thog mar dge ba zhes bya ba la sogs pa gsungs te/_thog mar dge ba ste/_thog
[\[6a.3\]]mar nyan thos kyi theg pa la zhugs pa rnams kyang sangs rgyas nyid thob par 'gyur ba'o/_/bar du dge ba ni rang sangs rgyas kyi theg pa la zhugs pa rnams kyang mthar sangs rgyas nyid du 'gyur ba'o/_/tha mar dge ba ni theg pa chen po la zhugs pa rnams ni drang po'i rim gyis sangs
[\[6a.4\]]rgyas nyid thob par 'gyur ba'o/_/yang na thos pa dang bsam pa dang bsgom pa'i dus su yang tshad ma las byung ba'i don gyis mi slu ba'i phyir ro/_/don bzang po ni chos thams cad bdag med par rab tu sgrub pa'i phyir ro/_/tshig 'bru bzang po ni 'dod pa'i don ma tshang ba med par bde
[\[6a.5\]]bar rtogs shing sgrub par byed pa'i chos skad sna tshogs kyis ston pa'o/_/ma 'dres pa ni gnyis su med pa'i chos nyid gsal ba'o/_/yongs su rdzogs pa ni bsod nams dang ye shes kyi tshogs yongs su rdzogs pa'i thabs ston pa'o/_/yongs su dag pa ni nyon mongs pa'i
[\[6a.6\]]'dam gyis ma gos pa'o/_/yongs su byang ba ni gcig tu dag pa'i nges par 'byung ba'i chos ston pa'o/_/tshangs par spyod pa yang dag par rab tu ston to zhes bya ba la/_tshangs pa ni mya ngan las 'das pa'o/_/de'i ched du sbyin pa la sogs pa spyad pa spyod pa'o/_/yang dag pa ni
[\[6a.7\]]rab kyi mthar thug pa'o/_/rab tu ston pa ni gsal bar byed pa'o zhes gsungs so/_/de'i tshe 'khor tshogs pa zhes bya ba la sogs pa la/_mdo sde 'dir zla 'od gzhon nur gyur pa nyid gtso bor gyur pa nyid du bstan pa'i phyir/_'khor tshogs pa de nyid du zhes bya ba la/_
[\[6b\]]
[\[6b.1\]]sogs pa gsungs te/_'khor tshogs pa'i nang nas nye ba'i yul du 'ongs nas so/_/'dug par gyur pa ni ji ltar rigs pa'i stan la 'dug nas so/_/sngon gyi rgyal ba la bya ba byas pa zhes bya ba ni sngon gyi de bzhin gshegs pa rnams la sbyin pa la sogs pas bsnyen
[\[6b.2\]]bkur byas shing /_bya ba byas pa'i mtshan nyid gang la yod pa de ni sngon gyi rgyal ba la bya ba byas pa'o/_/de'i phyir dge ba'i rtsa ba bskyed pa'o/_/skye ba dran pa ni sngon gyi de bzhin gshegs pa rnams la bsnyen bkur byas shing bskyed pa'i dge ba'i rtsa ba dran par gyur pa'o/_/spobs pa
[\[6b.3\]]thob pa ni mi brjed pa'i gzungs kyi spobs pa thob pa'o/_/theg pa chen po la yang dag par zhugs pa ni/_theg pa chen po'i chos nyid la yang dag par zhugs pa nyid do/_snying rje chen po la brtson pa zhes bya ba ni 'gro ba ma lus pa gdon par 'dod pa'i mtshan nyid can gyi brtse ba chen
[\[6b.4\]]po la zhugs pa zhes bya ba'i don to/_/de nas zhes bya ba la sogs pa la/_gus pa dang bcas pas phyag 'tshal ba sngon du 'gro bas yongs su zhu bar byed do zhes shes par bya ba'i phyir ro/_/bdag bcom ldan 'das la zhu bar bgyid do zhes sbyar te/_phyogs 'ga' zhig
[\[6b.5\]]ces bya ba ni phyogs ma lus pa dus gcig tu zhu ba ni mi srid pa dang /_rang gi the tshom spang pa'i don du bdag cung zad cig 'dri bar bgyid do zhes bya ba'o/_/de ltar na yang skabs phye ba mdzad na zhu bar bya ba yin pas gal te zhus nas zhu ba lung bstan pa'i slad du/_bcom ldan 'das
[\[6b.6\]]kyis bdag la skabs phye na zhes bya ba gsungs te/_/bcom ldan 'das ni rtag tu mnyam par gzhag pa yin pas sems can gyi spyod pa dang /_bsam pa mkhyen pas rtag tu skabs phye ba yin na yang zla 'od gzhon nur gyur pa kho na gus pa bskyed pa'i phyir/_ci 'dod pa dris shig ces
[\[6b.7\]]bya ba la sogs pa gsungs so/_/gzhon nu nga ni thams cad mkhyen pa zhes bya ba la sogs pa ni bdag nyid la bstod pa gtso bor byed pa ni ma yin gyi/_'on kyang nye ba na gnas pa'i gdul bya'i skye bo'i 'khrul pa bzlog pa'i phyir ro/_/thams cad mkhyen pa zhes bya ba'i bshad
[\[7a\]]
[\[7a.1\]]pa ni thams cad gzigs pa zhes bya ba ste/_gang la thams cad gzigs pa'i ngang tshul yod pa de la de skad ces bya'o/_/dngos po'i don ji ltar gnas pa bzhin gzigs pa'o/_/chos thams cad nges par rtogs pa dang /_de bzhin gshegs pa'i stobs bcu
[\[7a.2\]]dang /_mi 'jigs pa ste 'jigs pa thams cad dang bral bas de dag gi khyu mchog tu gyur pa ni gtso bor gyur pa'o/_/rjes su thob pa ni thams cad gzigs pa nyid kyi rjes su brnyes pa dang ldan zhes bya ba'o/_/des na shes bya thams cad la sgrib pa med pa'i rnam par thar pa'i ye shes
[\[7a.3\]]te/_rnam pa thams cad mkhyen pa'i ye shes so/_/de dang ldan pa ni de dang bcas pa'o/_/mngon par rdzogs par sangs ma rgyas pa ci yang med de zhes bya ba dang sbyar ro/_/gzhon nu zhes bya ba ni mchod pa'i tshig go/_/'jig rten gyi khams mtha' yas mu med pa'i shes bya'i nang na
[\[7a.4\]]gang cung zad mi mkhyen pa ci yang mi mnga' ste/_des na thams cad mkhyen no zhes bya ba'i don te/_'dis thams cad mkhyen pa zhes bya ba bshad pa yin no/_/thams cad gzigs pa zhes bya ba'i bshad pa ni mi gzigs pa'am zhes bya ba'o/_/chos thams cad la stobs dang /_
[\[7a.5\]]mi 'jigs pa zhes bya ba'i bshad pa ni mi gsan pa'am/_thugs su ma chud pa'am zhes bya ba'o/_/sgrib pa med pa'i rnam par thar pa'i ye shes dang ldan pa zhes bya ba'i bshad pa ni mngon sum du ma mdzad pa'am/_mngon par rdzogs par sangs ma rgyas pa ci yang med do zhes bya
[\[7a.6\]]ba ste/_thams cad mkhyen pa'i tshig gi bshad par gyur pa tshig lhag ma rnams yin par khong du chud par bya'o/_/de lta bas na dris shig ces bya ba'o/_/dri ba dris pa de dang de lung bstan pas ngas khyod kyi sems rangs par bya'o/_/zhes bya ba ni dga' bar bya'o zhes bya ba'i don
[\[7a.7\]]to/_tshigs su pa bcad pa'i dbyangs kyis 'dul ba'i sems can mgu bar bya ba'i phyir dang /_bde blag tu khong du chud par bya ba'i phyir/_tshigs su bcad de gsol pa zhes rang gi sems la rnam par gnas pa 'das pa smra bar 'dod pa yin no/_/da ni the tshom thams cad gcad pa'i
[\[7b\]]
[\[7b.1\]]phyir/_'od mdzad ji ltar spyad pa yis/_/zhes bya ba la sogs pa gsungs te/_ji ltar zhes bya ba ni rnam pa gang gis so/_/sbyin pa la sogs pa la ji ltar zhugs par gyur pas/_bsam gyis mi khyab ye shes 'thob/_/ces bya ba sbyar ro/_/'jig rten mgon po rdzogs sangs rgyas/_/'od mdzad
[\[7b.2\]]ces bya ba ni bod pa'o/_/bsam gyis mi khyab ye shes ni rnam pa thams cad mkhyen pa'i ye shes te/_gzhan gyis bsam par bya mi nus pa'i phyir ro/_/lung yang bstan du gsol/_zhes bya ba ni de lta bu la sogs pa 'thob par 'gyur ba bstan du gsol zhes bya ba'i don
[\[7b.3\]]to/_/mgon po gsung mchog zhus pa lung bstan gsol/_/zhes bya ba ni lung gi tshig yin te/_i a d+his kha bskang nas lung bstan gsol zhes bya ba'i don to/_/mi dang lhas mchod pa zhes bya ba la sogs pa yang ring por sbyor bas bod pa ste/_ji ltar lhas byin zhes bya ba lta
[\[7b.4\]]bu'o/_/de bzhin du thams cad du blta bar bya'o/_/bdag la g.yo ni ma mchis te/_lhag pa'i bsam pas zhu ba lags/_/zhes bya ba la 'ga' zhig slu ba'i bsam pas kyang 'dri ba srid do snyam pa'i som nyi bsal ba'i phyir ro/_/de nyid kyi phyir/_bdag gi dpang ni gzhan ma
[\[7b.5\]]mchis/_/zhes bya ba la sems can thams cad kyi bsam pa yongs su mkhyen cing mngon sum du gzigs pa'i phyir bcom ldan 'das kho na dpang du gyur pa yin no zhes bya ba'i don to/_/ji skad bstan pa'i don gzung ba'i phyir/_'dun dang smon lam rgya cher zhes bya ba la sogs pa
[\[7b.6\]]smos te/_sangs rgyas nyid mngon sum du bya ba'i smon lam dang 'dun pa dang spyod pa ji lta ba bzhin bdag la mchis pa deng khyod kyis mkhyen pa'o/_/shAkya seng ge zhes bya ba la/_shAkya'i rigs su skye ba gzung ba dang /_mi mkhyen pa'i 'jigs pa mi mnga' bas shAkya seng ge ste/_bdag
[\[7b.7\]]la bshad du gsol zhes bya ba'o/_/bdag ni tshig la gtso bor 'dzin pa ma lags kyis/_/zhes bya ba la bdag ni tshig tsam gtso bor 'dzin pa yang ma lags la/_sgra tsam la lhag par chags pa yang ma lags kyi/_gzhan du na sgrub pa phun sum tshogs par bgyid pas de'i phyir/_
[\[8a\]]
[\[8a.1\]]mi dbang sgrub pa bdag la myur du gsungs/_/zhes bya ba bstan pa 'bras bu med pa ma lags so zhes bstan pa yin no/_/da ni mngon par 'dod pa nyid zhus pa ni/_yongs su sdud pa'i chos rnams gang /_/zhes bya ba la sogs pa la/_gang bdag gis chos rnams
[\[8a.2\]]bsdus pa'i sangs rgyas kyi theg pa ni theg pa chen po'o/_/gces spras bgyid pa ni sangs rgyas kyi yon tan ma lus pa skyed par byed pa nyid kyi phyir na gces spras bgyid pa'o/_/de dag gang lags lung bstan du gsol zhes bshad zin to/_/chos rnams kun gyi mthar phyin pa/_/zhes bya
[\[8a.3\]]ba la chos rnams kun gyi mthar thug par gyur pa de'i phyir bdag zhu'o zhes bya ba dang 'brel to/_/phan par bgyid pa'i chos rnams bdag la gsungs/_/zhes bya ba la/_phan par byed par gyur pa nye bar mkho ba nyid bdag la gsungs zhes bya ba bstan du gsol zhes bya ba'o/_/ci
[\[8a.4\]]nas mis bsten te nges par bsten pa'i mi'o/_/'gyur zhing zhes pa ni shes rab rno bar 'gyur ba'o/_/'di skad bstan par 'gyur te/_chos gang la bsten pas shes rab rno bar 'gyur te/_sangs rgyas kyi chos rnams 'dzin par nus pa'i shes rab mi de la 'byung bar 'gyur
[\[8a.5\]]ba'o/_/mi bzad 'jigs dang bral te mi skrag pas/_/zhes bya ba la sogs pa la/_rgyal po dang chom rkun dang me dang mu ge la sogs pa'i 'jigs pas mi skrag pas tshul khrims kyi phung po ji lta na yang gtong bar mi bgyid pa'o/_/ji ltar na grags pa dang zhe sdang dang gti mug dang
[\[8a.6\]]chags pa dang bral nas byang chub sems dpa'i spyad pa spyod pas nyes pa kun zhi zhing grol bar 'gyur ba'o/_/dge slong ngam byang chub sems dpa' tshul khrims la sogs pa'i sdom pa/_ji ltar tshul khrims mi gtong zhing /_/ji ltar bsam gtan 'dor mi 'gyur/_/zhes bya bas ni mi
[\[8a.7\]]gtong ba'i rgyu zhus pa yin no/_/dgon pa la ni ji ltar bstan/_/zhes pas ni sems dben pa'i mtshan nyid 'chad par 'gyur ro/_/bdag gi shes rab ji ltar 'phel/_/zhes bya bas ni shes rab lhag par 'phel bar 'gyur ba'o/_/ji ltar mchog gi tshul khrims la mngon par dga'
[\[8b\]]
[\[8b.1\]]bar 'gyur/_ji ltar tshul khrims kyi phung po skyon med 'gyur/_ji ltar 'dus byas kyi chos rnams kyi rang bzhin 'jal bar 'gyur/_ji ltar lus dang ngag dang yid dag par 'gyur/_ji ltar na lus dang yid kyi las rnams dag par 'gyur/_de dag thams cad bdag la bstan du
[\[8b.2\]]gsol/_/zhes bya ba ni bsdus pa'i don yin no/_/de skad ces gsol pa dang /_bcom ldan 'das kyis zla 'od gzhon nur gyur pa la 'di skad ces bka' stsal to zhes bya ba la/_zla 'od gzhon nur gyur pas gang zhus pa de bstan par bya ba rnams nye bar dmigs nas 'di skad ces bya ba la
[\[8b.3\]]sogs pas bstan pa'o/_/ji skad bstan pa'i zhus pa rnams kyi lan gdab pa'i phyir/_chos gcig dang ldan na zhes bya ba la sogs pa ste/_yon tan 'di dag 'thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/
[\[8b.4\]]zhes bya ba ni mdor na de thams cad kyi chos nyid ji lta ba bzhin myur du mngon par rtogs par 'gyur ro zhes bya ba'i don to/_/chos gcig po gang zhe na zhes bya ba ni chos du ma yod pas gang yin mi shes so zhes zhus pa'o/_/gzhon nu 'di zhes bya ba la sogs pas ni gsal por ston
[\[8b.5\]]par mdzad pa'o/_/sems can thams cad la sems snyoms pa yin zhes bya ba ni snying rje chen pos bu gcig pa la brtse ba lta bu dang ldan pa'o/_/phan pa'i sems dang zhes bya ba ni ma 'ongs pa'i dus na phan par 'gyur ba'i chos la zhugs pa'i phyir ro/_/khong khro ba med pa'i sems ni sems
[\[8b.6\]]can thams cad la khong khro ba med pa'o/_/mi mnyam pa med pa'i sems ni chos nyid dang mnyam pa nyid du zhugs pa'o zhes bya ba khyad par rnam pa gsum gyis khyad par can du gyur pa ni gcig nyid yin pas 'di dang ldan na yon tan 'di dag thams cad 'thob par 'gyur zhing
[\[8b.7\]]zhes bya ba ni bstan pa dang /_'chad par 'gyur ba rnams myur du mngon par byang chub par 'gyur ba'i rang bzhin zhes bya ba'i don to/_/don de dag nyid tshigs su bcad pa rgyas par zla 'od gzhon nu la khong du chud par bya ba'i phyir/_de nas bcom ldan 'das kyis zhes bya ba la sogs pa
[\[9a\]]
[\[9a.1\]]gsungs te/_de nas zhes bya ba ni de ma thag tu'o/_/yang zhes bya ba ni tshig gi rgyan no/_/de'i tshe zhes bya ba ni ston pa'i skabs la bab pa'i tshe'o/_/zla 'od gzhon nur gyur pas zhes bya ba la/_byang chub kyi zla ba'i 'od kyis nyon mongs pa ma lus pa'i gdung ba rab tu zhi bar
[\[9a.2\]]byed cing /_sangs rgyas kyi yon tan rin po che'i sman gyi nus pa skyed par byed pa'i 'od de gang la yod pa de la de skad ces bya ba'o/_/skyon thams cad dang bral bas gzhon nur gyur pa zhes bya ba de la gtad nas tshigs su bcad pa gsungs pa/_chos gcig yang dag blangs nas ni/_/
[\[9a.3\]]byang chub sems dpa' gang gnas pa/_/zhes bya ba la sogs pa ste bshad zin to/_/mnyam pa'i sems la brten pa yis/_rnam par smin pa mnyam par bstan/_/zhes bya ba la/_sems mnyam pa nyid du zhugs pa la rnam par smin pa'i khyad par gyi yon tan de bzhin gshegs
[\[9a.4\]]pas bstan zhes bya ba'i don te/_de bzhin gshegs pa'i zhabs kyi mthil yang mnyam par 'gyur ba'o/_/cho ga spyod yul ma lus pa mnyam par 'gyur zhes bya bar sbyar ro/_/mnyam pa'i sems kyi yon tan bstan nas/_mi mnyam pa ma yin pa'i gsungs pa/_mnyam zhing mi
[\[9a.5\]]mnyam ma yin sems bsgoms nas/_/zhes bya ba la sogs pa la/_tha ba'i skyon bral nem nur rab spangs na/_/zhes bya ba la/_tha ba dang 'dra bar yon tan gyi lo tog skye ba dang bral ba'i skyon te/_'dod chags la sogs pa dang bral ba gang la yod pa de la de skad ces bya zhing /_chos
[\[9a.6\]]rnams kyi de kho na nyid khong du chud pas nem nur rab tu spangs pa gang yin pa de la de skad ces bya'o/_/de'i rkang lag mthil yang mnyam pa ni snga ma bzhin no/_/mchog tu 'od gsal dag pa ni gser gyi mdog nyid do/_/blta na sdug pa ni kun nas so/_/phyogs bcur lhang nger snang ba ni phyogs
[\[9a.7\]]bcu rnams su byang chub sems dpa' lhang nger snang ba'o/_/sangs rgyas kyi zhing mtha' yas par 'od 'phro zhing khyab par byed de/_gzi brjid kyis thams cad zil gyis mnan nas gdul ba'i phyir ro/_/nam des zhi ba'i sa ni thob pa'i tshe/_/zhes bya ba ni spros pa thams cad dang bral
[\[9b\]]
[\[9b.1\]]ba'i de kho na nyid sangs rgyas kyi yon tan thams cad kyi rten du gyur pa gang yin pa de ni zhi ba'i sa zhes bya ste/_sa de thob pa ni brnyes pa'o/_/sangs rgyas mkhyen la sems can mang po dgong /_/ces bya ba ni sems can gyi khams bya ba tha dad pa rnams sangs rgyas mkhyen pa ste/_rnam pa
[\[9b.2\]]thams cad mkhyen pa'i ye shes de la'o/_/dgod ces bya ba ni rab tu dgod par bya ba ste/_de'i tshe nus pa dang ldan pa'i phyir ro zhes bya ba'i don to/_/gzhon nu de la zhes bya ba la sogs pas ni sngar gsungs pa'i rjes su bstan pas 'bras bu gsung pa ste chos thams cad kyi rang bzhin mnyam
[\[9b.3\]]pa nyid rnam par spros pa zhes bya ba'i ting nge 'dzin thob par 'gyur ro zhes bya ba la/_chos thams cad ni mdor bsdu na 'dus byas dang 'dus ma byas so/_/zag pa dang bcas pa dang zag pa med pa la sogs pa ni 'di dag gi khongs su gtogs pa yin no/_/thams cad kyang yin la chos kyang
[\[9b.4\]]yin pas chos thams cad do/_/de dag gi ngo bo rang gi ngo bo ste/_de bzhin nyid kyi ngo bo mnyam pa nyid kyi ngo bo ni mnyam pa nyid do/_/rnam par spros pa ni lus kyi sdom pa zhes bya ba la sogs pas ting nge 'dzin gang bshad pa'o/_/de ni chos thams cad kyi rang bzhin mnyam pa nyid rnam par
[\[9b.5\]]spros pa'i ting nge 'dzin to/_/yang na chos thams cad kyi rang bzhin mnyam pa nyid ni snga ma bzhin no/_/de ni spros pa dang /_gzhan du bya ba dang /_tha dad du dbye ba dang /_dum bur bya bar mi nus pa yin te/_rnam par rtog pa'i spros pa thams cad dang bral ba'i ting nge 'dzin la dbye ba med pa'i phyir
[\[9b.6\]]ro/_/chos thams cad kyi rang bzhin mnyam pa nyid rnam par spros pa med pa'i ting nge 'dzin zhes bshad par bya'o/_/dang po'i bshad pa nyid dang sbyar ba'i phyir/_gzhon nu chos thams cad kyi rang bzhin mnyam pa nyid ces bya ba la sogs pa gsungs pa la 'di lta ste lus kyi sdom pa dang
[\[9b.7\]]zhes bya ba la sogs pa brgya phrag gsum gyis ni mdor bstan pa yin la/_rgyas par ni bcom ldan 'das nyid kyis 'og nas nges par ston par 'gyur ro/_/de ltar na yang cung zad tsam dgrol bar bya'o/_/de la lus kyi sdom pa ni srog gcod pa dang /_ma byin par len pa dang /_'dod pa la
[\[10a\]]
[\[10a.1\]]log par spyod pa spangs pa'i 'khor gsum yongs su dag pa'o/_/ngag gi sdom pa ni brdzun du smra ba dang /_phra ma dang /_tshig rtsub po dang /_ngag 'khyal pa spangs pa'o/_/yid kyi sdom pa ni/_brnab sems dang /_gnod sems dang /_log par lta ba spangs pa'i
[\[10a.2\]]'khor gsum yongs su dag pa'o/_/las yongs su dag pa ni rmi lam lta bu'i chos rnams la mngon par zhen pa med par thams cad du 'jug pa'o/_/dmigs pa las yang dag par 'da' ba zhes bya ba ni sems tsam sgyu ma lta bur rtogs pas phyi dang nang gi gzung ba dang 'dzin pa rjes su
[\[10a.3\]]mi dmigs pa'o/_/phung po yongs su shes pa ni gzugs dang /_tshor ba dang /_'du shes dang /_'du byed dang /_rnam par shes pa'i phung po rnams dbu ba gong bu dang /_chu bur dang /_smig rgyu dang /_chu shing gi sdong po dang /_sgyu ma lta bu nyid du yongs su shes pa'o/_/khams mnyam
[\[10a.4\]]pa nyid ces bya ba ni/_khams bco brgyad po rnams sprul pa lta bur mnyam pa nyid do/_/skye mched sel ba dang zhes bya ba ni skye mched bcu gnyis po rnams gzugs brnyan dang 'dra bas rang bzhin med pa nyid du khong du chud pa'o/_/srid pa spong ba dang zhes bya ba ni chos thams cad rang bzhin gyis stong pa
[\[10a.5\]]nyid la dmigs pa ni rjes su mi dmigs pa'o/_/mi skye ba mngon sum du byed pa zhes bya ba ni rang dang gzhan dang gnyi ga nyid ngo bo nyid kyis ma skyes pas gdod nas skye ba med pa'i chos kyi dbyings kyi rang bzhin khong du chud pa'o/_/byed pa la 'jug ces bya ba ni chos thams cad skye ba med par rtogs
[\[10a.6\]]kyang sems can gyi don bya ba mi spong bar brtson 'grus brtsams pas 'jug pa'o/_/rgyu gsal bar byed pa zhes bya ba ni chos thams cad sgra brnyan lta bur rig nas brag ca lta bu'i sgras byang chub kyi sems dang sbyin pa'i pha rol tu phyin pa la sogs pa ston pa'o/_/las kyi 'bras bu chud mi gson
[\[10a.7\]]pa zhes bya ba ni rmi lam dang 'dra ba'i las rnams las 'bras bu yang rmi lam dang 'dra ba so sor nges pa nyid yin te/_rten cing 'brel par 'byung ba'i chos nyid yin pa'i phyir ro/_/chos mthong ba zhes bya ba ni chos rnams mthong ba med pa nyid ni don dam par chos nyid mthong ba yin
[\[10b\]]
[\[10b.1\]]pas chos mthong ba zhes bya'o/_/lam bsgom pa zhes bya ba ni 'phags pa'i lam yan lag brgyad pa'i ngo bo mi dmigs pa nyid kyis mngon par zhen pa med par bsgom par bya ba dang sgom pa po dang bsgom pa rjes su mi dmigs par sgom pa ni lam bsgom pa'o/_/de bzhin gshegs pa la
[\[10b.2\]]brten pa zhes bya ba ni de bzhin gshegs pa thams cad kyis gsungs pa'i bslab pa yongs su skyong ba dang /_chos nyid la nan tan byas pas sangs rgyas la brten par 'gyur ro/_/shes rab rno ba zhes bya ba ni chos thams cad skye ba med pa'i chos nyid zab mo la bzod pa so sor rtog
[\[10b.3\]]pas sangs rgyas nyid mngon sum du byed pa'i shes rab ni rno ba nyid do/_/sems can rjes su 'jug pa zhes bya ba ni sems can thams cad kyi bsam pa dang bag la nyal ba dang dbang po mchog dang mchog ma yin pa la 'jug pa'i ye shes so/_/chos shes pa zhes bya ba ni
[\[10b.4\]]chos thams cad kyi chos kyi sku'i ngo bor yongs su shes pas rjes su mi dmigs pa'i sbyor bas chos thams cad mthong ba ni chos mthong ba'o/_/so sor yang dag par rig pa la 'jug pa shes pa ni chos dang don dang nges pa'i tshig dang spobs pa so so yang dag par rig pa rnams la
[\[10b.5\]]sems can rnams chos kyi tshul ji lta ba bzhin du nan tan byed cing 'dzud pa dang /_bdag nyid kyang de bzhin du nan tan gyis yang dag par sgrub pa ni so so yang dag par rig pa la 'jug pa shes pa'o/_/yi ge dang tshig rab tu dbye ba shes pa zhes bya ba ni a la sogs pa'i yi ge rnams
[\[10b.6\]]gdod nas ma skyes pa la sogs par rab tu 'byed pa ni yi ge'i rab tu dbye ba'o/_/tshig rab tu 'byed pa ni su pa dang dan ta'i dbye bas ming gi tshogs dang tshig gi tshogs dang /_yi ge'i tshogs/_pho dang mo dang ma ning la sogs pa 'jig rten gyi tha snyad kyi dbye bas tha dad pa'i rnam grangs
[\[10b.7\]]du mar yongs su shes pa'o/_/chos nyid mi 'gyur zhing mi zad pa de ni tshig rab tu gnas par gyur pa'o/_/de ni chos thams cad kyi rab kyi mthar thug par 'byed pas rab tu dbye ba'i ye shes te gnyis su med pa'i ye shes so/_/dngos po rnams las yang dag par 'da' ba zhes bya ba ni
[\[11a\]]
[\[11a.1\]]mu stegs la sogs pas yongs su brtags pa rdzas dang yon tan dang las dang spyi dang bdag la sogs pa'i rdzas ma lus pa sgro btags pa tsam du shes nas mi zhen par yongs su gtang ba ni dngos po las yang dag par 'da' ba'o/_/sgra yongs su shes pa zhes bya ba
[\[11a.2\]]ni brag ca lta bu nyid yin pa'i phyir ngo bo nyid kyis yongs su ma grub par shes pa ni sgra yongs su shes pa'o/_/dga' ba rab tu thob pa zhes bya ba ni chos thams cad kyi rang gi ngo bo ji lta ba khong du chud pas dga' ba dang yid bde bas nyon mongs pa dang nye ba'i nyon mongs pa dang bral ba nyams su myong
[\[11a.3\]]ba ni dga' ba rab tu thob ces bya'o/_/chos kyi dga' ba rjes su myong ba zhes bya ba ni theg pa chen por phan yon mthong ba'i chos rnams la ji lta ba bzhin bslabs shing nan tan byas pa'i dga' bas thams cad du chos kyi dga' ba dang mi 'bral ba ni chos kyi dga' ba rjes su myong ba zhes
[\[11a.4\]]bya'o/_/drang ba dang zhes bya ba ni theg pa chen po'i lam gyi bde ba rab tu rtogs nas chos nyid khong du chud pa yin gyi/_nyan thos la sogs pa'i lam gyis ni ma yin te/_sangs rgyas nyid thob par bya ba la nyan thos la sogs pa'i lam ni drang po ma yin pa'i phyir ro/_/des na drang po nyid
[\[11a.5\]]kyi ngo bo ni drang po'o/_/shugs drang ba zhes bya ba ni lus dang ngag dang sems la g.yo ba med pas rtog pa med pa'i spyod lam nyid las spyod lam la 'khyogs pa med pa ni shugs drang ba zhes bya'o/_/khro gnyer dang bral ba dang zhes bya ba ni 'dod chags dang zhe sdang dang gti mug rab tu spangs
[\[11a.6\]]pas/_zhe sdang gi cha la gdags pa'i khro ba las kun tu byung ba'i smin ma'i bar na ri mo yon po med pa ni khro gnyer dang bral ba zhes bya'o/_/des pa zhes bya ba la/_des pa nyid ni des pa ste bshes gnyen du gyur pa nyid kyis zhe sdang dang bral ba'i phyir 'grogs na bde ba ni des pa zhes
[\[11a.7\]]bya'o/_/'jam pa zhes bya ba ni mngar ba dang /_gya nom pa dang /_zhim pa dang /_gzhan la phan pa'i dngos po dang /_sems mnyam pa nyid dang /_sems can thams cad la brtse ba nyid ni 'jam pa zhes bya ba'o/_/bzhin 'dzum pa dang gsong por smra ba zhes bya ba la/_gdong gi pad+ma
[\[11b\]]
[\[11b.1\]]rgyas par byas shing mdzes pas dang po nyid du tshur spyon/_bde bar byon nam zhes phebs par smra ba ni bzhin 'dzum pa dang /_gsong por smra ba zhes bya'o/_/bla ma la gus pa zhes bya ba ni bla ma dang nye ba na 'jigs pa dang bcas pa dang /_gus pa dang bcas pas dge ba'i bshes gnyen
[\[11b.2\]]gyi 'du shes kyis dus thams cad du rjes su 'jug pa ni bla ma la gus pa zhes bya'o/_/bla ma la sri zhu che ba zhes bya ba ni dam pa'i chos nyan par 'dod pas bla ma dang nye bar phyin nas nye bar blta ba dang /_yongs su spyod pa la le lo med par thams cad du 'jug pa ni bla ma la sri zhu che
[\[11b.3\]]ba zhes bya'o/_/skye bas chog shes pa zhes bya ba ni skye ba thams cad kyi rang bzhin rnam par rig pa'i phyir mngon par ma zhen cing /_don du mi gnyer la ro mi myang ba nyid du sems can gyi don ched du byed pas 'dor bar yang mi byed pa ni skye bas chog shes pa zhes bya'o/_/chos dkar pos
[\[11b.4\]]mi ngoms pa zhes bya ba ni sangs rgyas nyid thob par byed pa'i chos rnams nyan pa dang /_sems pa dang sgom pas yongs su mi skyo ba dang /_dkar po'i chos rnams gong nas gong du bsten pa dang /_dge ba gang yin zhes tshol ba ni chos dkar pos mi ngoms pa zhes bya'o/_/'tsho ba rnam
[\[11b.5\]]par dag pa zhes bya ba ni rigs pas rnyed pas chog shes shing /_rnyed pa'i ched du spyod lam bsrungs nas snyan par smra ba la sogs pa yongs su spong ba'i log pa'i 'tsho ba yongs su spangs pa ni 'tsho ba rnam par dag pa'o/_/dgon pa la gnas pa mi gtong ba zhes bya ba ni nyan thos dang /_rang sangs
[\[11b.6\]]rgyas kyi sems dang bral ba'i sems yongs su mi gtong ba dang /_yi dam du blangs pa mi spong ba dang /_chos dben pa la mngon par dga' ba dang /_bsam gtan la rtse gcig pa ni dgon pa la gnas pa mi gtong ba zhes bya'o/_/sa rnam par gzhag pa shes pa zhes bya ba ni nyan thos kyi sa dkar po
[\[11b.7\]]rnam par mthong ba la sogs pa brgyad/_rang sangs rgyas kyi sa dang dgu/_byang chub sems dpa'i sa rab tu dga' ba nas chos kyi sprin gyi bar du bcu'o/_/de dag gi rnam par gzhag pa ni sa gang dag la dus ji srid du gnas nas yon tan ji snyed yod pa ji lta ba bzhin du shes pas rnam pa thams
[\[12a\]]
[\[12a.1\]]cad shes pa ni sa rnam par gzhag pa shes pa zhes bya'o/_/dran pa chud mi gson pa zhes bya ba ni nyan thos kyi mi rtag pa dang /_sdug bsngal ba dang /_stong pa dang bdag med pa la sogs pa yongs su mi mnyam pa'o/_/byang chub sems dpa' rnams kyi ni stong pa nyid dang /_mtshan
[\[12a.2\]]ma med pa dang /_smon pa med pa dang /_rang bzhin gyis 'od gsal ba rnams dang /_pha rol tu phyin pa la sogs pa'i dran pa mi nyams pa'o/_/phung po la mkhas pa zhes bya ba ni phung po dang /_khams dang /_skye mched rnams rten cing 'brel par 'byung ba nyid du rtogs pa dang /_ngo bo med par rtogs
[\[12a.3\]]pa la mkhas pa ni phung po la mkhas pa zhes bya'o/_/mngon par shes pa mngon sum du bya ba la 'jug pa zhes bya ba ni rdzu 'phrul gyi rkang pa bzhi mngon sum du byas nas mngon par shes pa lnga nges par sgrub pa'o/_/de las rdzu 'phrul gyi cho 'phrul yang dag par bstan pas sems can dbang du byas
[\[12a.4\]]pa ni mngon par shes pa mngon sum du bya ba la 'jug pa'o/_/nyon mongs pa sel ba zhes bya ba ni 'dod chags dang zhe sdang dang gti mug gi rgyun chags pa dang /_sdang ba dang rtag par lta ba byung ba'i gnyen po sgom pa ni nyon mongs pa sel ba zhes bya'o/_/bag chags kyis mtshams sbyor ba yang dag
[\[12a.5\]]par 'joms pa zhes bya ba ni sngon gyi so so'i skye bo'i chos dang /_nyan thos dang rang sangs rgyas kyi chos kyi bag chags rtsa ba nas spangs nas byang chub sems dpa' rnams kyi byang chub chen por smon lam btab pa dang /_chos thams cad stong pa nyid sgom pa ni bag chags kyis mtshams sbyor ba yang dag par
[\[12a.6\]]'joms pa zhes bya'o/_/khyad par du 'gro ba zhes bya ba ni de bzhin gshegs pa thams cad kyi stobs dang /_mi 'jigs pa dang /_so so yang dag par rig pa dang /_sangs rgyas kyi chos ma 'dres pa rnams nges par sgrub pa ni khyad par du 'gro ba zhes bya'o/_/bsgoms pa'i rgyu mthun pa zhes bya
[\[12a.7\]]ba ni chos thams cad mnyam pa nyid du bsgoms pa'i stobs kyis rjes su chags pa dang khong khro ba spangs pa ni bsgoms pa'i rgyu mthun pa zhes bya'o/_/nyes pa las 'byung ba la mkhas pa zhes bya ba la/_so sor thar pa'i 'dul ba las bstan pa'i bslab pa'i gnas kyi bye brag las 'das pa rnams
[\[12b\]]
[\[12b.1\]]las ldang bar bya ba la mkhas pa ni nyes pa las 'byung ba la mkhas pa zhes bya'o/_/kun nas ldang ba gnon pa zhes bya ba ni mi dge ba sngon byas pa'i nyes pa 'chags shing yang mi byed pa'i sdom pa yang dag par len pa dang /_gnyen po'i phyogs sgom pa ni kun nas ldang ba gnon pa zhes bya'o/_/bag
[\[12b.2\]]la nyal spong ba zhes bya ba ni khams gsum gyi skye ba la sred cing dga' ba'i 'khri shing rgyas pa rtsa ba nas gcod cing sel ba dang /_chos thams cad la sred pa rab tu spangs pa ni bag la nyal spangs pa'o/_/srid pa las yang dag par 'da' ba zhes bya ba ni srid pa'i rgyu ma rig pa dang srid pa yang
[\[12b.3\]]dag par spangs pa dang /_khams gsum pa'i yid la byed pa las yang dag par 'das pa ni srid pa las yang dag par 'da' ba zhes bya'o/_/skye ba dran pa zhes bya ba ni sngon gyi gnas rjes su dran pa'i mngon par shes pa'i stobs kyis skye ba brgyud pa dpag tu med pa mngon par dran pa
[\[12b.4\]]ni skye ba dran pa zhes bya'o/_/las kyi rnam par smin pa la nem nur med pa zhes bya ba ni rtag pa dang chad pa'i mtha' gnyis dang bral ba'i rten cing 'brel par 'byung ba'i chos nyid khong du chud pas las dang rnam par smin pa la the tshom med pa ni las kyi rnam par smin pa la nem nur med pa zhes bya'o/_/chos sems pa zhes
[\[12b.5\]]bya ba ni chos nyid dang /_de bzhin nyid dang /_yang dag pa'i mtha' rnams ni de bzhin gshegs pa byung yang rung ma byung yang rung chos rnams kyi chos nyid 'di ni de bzhin du gnas pa yin pas chos zhes bya ba'i sgras chos nyid bstan la/_de la sems pa dang sgom pa dang yang dag pa ji lta ba bzhin rab tu
[\[12b.6\]]rtog pa ni chos sems pa zhes bya'o/_/thos pa tshol ba zhes bya ba ni nyan thos dang rang sangs rgyas dang byang chub sems dpa'i yon tan rgya cher ston pa'i khyad par rtogs pa tshol zhing /_sde snod gsum dang /_byang chub sems dpa'i sde snod dang /_shin tu rgyas pa rmad ga cad nyan zhing don gyi khyad par tshol ba
[\[12b.7\]]ni thos pa tshol ba zhes bya'o/_/ye shes rno ba zhes bya ba ni chos thams cad sgyu ma lta bu dang /_rmi lam lta bu dang /_rang bzhin gyis stong pa nyid ces bya ba la sogs pa ni ye shes rno ba zhes bya'o/_/ye shes la sred pa zhes bya ba ni gong ma gong ma'i ye shes kyi sa pa'i chos nyid rtogs pa'i ye shes
[\[13a\]]
[\[13a.1\]]tshol ba ni ye shes la sred pa zhes bya'o/_/ye shes rjes su rtogs pa zhes bya ba ni bla na med pa yang dag par rdzogs pa'i byang chub mngon du mdzad pa'i ye shes dang /_de skyed par byed pa'i lam gyi ye shes rtogs pas rgyu dang 'bras bu'i ye shes rtogs pa ni ye shes rjes su
[\[13a.2\]]rtogs pa zhes bya'o/_/cang shes kyi sa dang zhes bya ba la/_cang shes ni lnga ste/_glang po che dang /_rta dang /_glang dang /_seng ge dang /_nyan thos rnams te/_'jigs pa dang bral ba nyid dang /_dul ba nyid kyis so/_/byang chub sems dpa' rnams ni cang shes chen po ste/_lam drang po nas
[\[13a.3\]]'gro ba nyid kyi phyir dang /_'jigs pa thams cad yang dag par spangs pa nyid kyi phyir ro/_/de dag gi sa ni rab tu dga' ba la sogs pa sa bcu'o/_/de dag la bslabs pas yon tan thams cad nges par skyed par byed pas sa ste/_cang shes kyi sa zhes bya'o/_/sems ri lta bu zhes bya ba la/_bdud
[\[13a.4\]]dang mu stegs pa thams cad kyi mi bskyod pa dang /_byang chub chen por sems brtan pa ri'i rgyal po ri rab ltar mi g.yo bar byang chub kyi snying po la bzhugs nas kyang lha'i bu'i bdud la sogs pa bdud bzhis mngon par mi g.yo ba'i thugs de'i ngo bo ni sems ri rab lta bu zhes bya'o/_/mi bsgul ba zhes bya ba ni nyon
[\[13a.5\]]mongs pa'i rlung thams cad kyis yang dag par mi 'phrogs pas mi bsgul ba zhes bya'o/_/mi g.yo ba zhes bya ba la/_phyi dang nang gi mtshan ma rnams yid la mi byed pas/_rjes su mi dmigs pa ni mi g.yo ba'o/_/phyir mi ldog pa'i mtshan nyid ces bya ba ni gang gis phyir mi ldog par mtshon pa'i
[\[13a.6\]]pha rol tu phyin pa drug dang ma bral ba nyid dang /_de bzhin gshegs pa thams cad mthong ba dang /_bsnyen bkur byas pa dang /_des gsungs pa'i chos thos pa dang /_bsgom pa dang mi 'bral ba'i byang chub sems dpa'i spyod pa ni phyir mi ldog pa'i mtshan nyid ces bya'o/_/dkar po'i chos
[\[13a.7\]]mngon par rdzogs par 'byor pa zhes bya ba la dkar po'i chos thams cad yongs su rdzogs pas yang dag par rdzogs pa'i byang chub dang nye bar gyur cing /_dkar po'i chos mngon par rdzogs par 'byor pa zhes bya'o/_/sdig pa'i chos la smod pa zhes bya ba ni sdig pa'i chos kyi rnam par
[\[13b\]]
[\[13b.1\]]smin pa yongs su shes pas dang po nas kyang sdig pa'i las mi byed la/_byas pa rnams kyang 'chags shing phyin chad kyang mi byed par yang dag par sdom pa ni sdig pa'i chos la smod pa zhes bya ba'o/_/nyon mongs pa rnams kyi rgyu ba med pa zhes bya ba la ma rig pa dang sred pa dang 'dod chags
[\[13b.2\]]dang zhe sdang dang gti mug rnams mi skyed pa dang /_yid la mi byed pa ni nyon mongs pa rnams kyi rgyu ba med pa zhes bya'o/_/bslab pa yongs su mi gtong ba zhes bya ba ni las dang 'bras bu nges par 'brel par rtogs pas bden pa dang dkon mchog la yid ches pa bstan pa dang /_de
[\[13b.3\]]bzhin gshegs pa la gus pa ni bslab pa yongs su mi gtong ba zhes bya'o/_/ting nge 'dzin la rnam par 'jog pa zhes bya ba ni sems dang sems las byung ba'i chos rnams skye zhing 'gag pa'i ngo bo la rtogs pa la mkhas pa dang ma tshang ba med pa'i ting nge 'dzin rnams la sems rtse gcig
[\[13b.4\]]pa ni ting nge 'dzin la rnam par 'jog pa zhes bya'o/_/sems can rnams kyi bsam pa shes pa zhes bya ba ni dman pa dang 'bring dang mchog gi dbang po'i dbye ba tha dad pa'i sems can rnams kyi bsam pa shes nas de dang rjes su mthun pa'i chos bstan pa'i phyir/_dbang po mchog dang mchog ma yin pa
[\[13b.5\]]mkhyen pa ni sems can gyi bsam pa shes pa zhes bya'o/_/skye ba'i khyad par shes pa zhes bya ba ni 'gro ba rigs lnga rnams kyi 'khor bar gang du skyes na sems can rnams kyi don du 'gyur ba der byang chub sems dpa' rnams bsams bzhin du skye ba len pa'i shes pa ni skye ba'i khyad par shes pa zhes
[\[13b.6\]]bya'o/_/shes pa mtha' yas pa shes pa zhes bya ba ni 'jig rten dang 'jig rten las 'das pa'i las kyi gnas dang /_bzo'i gnas shes pa de'i khyad par nyid dbye ba dpag tu med pa shes pa ni shes pa mtha' yas pa shes pa zhes bya'o/_/tshig gi dgongs pa shes pa zhes bya ba la/_sems can
[\[13b.7\]]gyi bsam pa la dgongs pa dang /_bstan pa la dgongs pa dang /_don gzhan la dgongs pa dang /_dus gzhan la dgongs pa'o/_/de dang de la dgongs nas bstan pa'i dgongs pa can gyi tshig de dang de rtogs pa'i shes pa ni tshig gi dgongs pa shes pa zhes bya'o/_/khyim na gnas pa yongs
[\[14a\]]
[\[14a.1\]]su gtang ba zhes bya ba la lus dang ngag dang sems dben pa dang /_chags pa thams cad yongs su spangs nas rab tu byung nas nges par 'byung ba'i sems ni khyim na gnas pa yongs su gtang ba zhes bya'o/_/khams gsum la mngon par mi dga' ba zhes bya ba la/_
[\[14a.2\]]khams gsum gyi rang gi ngo bo rtog pas mngon par zhen pa med pa dang /_mi dmigs pa'i sbyor bas khams gsum la mngon par mi dga' ba zhes bya'o/_/sems zhum pa med pa zhes bya ba la/_bsod nams dang ye shes kyi tshogs dpag tu med pa bsags pa'i rgyur gyur pa byang chub kyi sems
[\[14a.3\]]mi gtong ba dang /_rtag tu yang dag par blangs pa mi gtong ba'i sems ni sems zhum pa med pa zhes bya'o/_/chos la mngon par zhen pa med pa zhes bya ba la/_chos thams cad mnyam pa nyid du mthong bas chos thams cad la mngon par zhen pa med par 'jug pa ni chos la mngon par zhen pa med
[\[14a.4\]]pa zhes bya'o/_/dam pa'i chos yongs su 'dzin pa zhes bya ba la sangs rgyas kyi byang chub thob par byed pa'i chos rnams mi gtong ba'i sems kyis yang dag par len pa ni dam pa'i chos yongs su 'dzin pa zhes bya'o/_/chos srung ba zhes bya ba la/_dam pa'i chos sun 'byin pa rnams dang /_gzhan
[\[14a.5\]]gyi phyogs ngan par smra ba rnams rigs pas tshar bcad nas rang gi phyogs su 'jog pa ni chos srung ba zhes bya'o/_/las kyi rnam par smin pa la yid ches pa zhes bya ba ni rang dang gzhan la ngo tsha bas sdig pa'i las spong zhing mi dge bas dmyal ba la sogs par 'gro ba yid ches shing /_dge bas lha dang
[\[14a.6\]]mir skye bar yid ches pas de'i phyir rtag tu chos tshol ba la mngon par sbyor ba ni las kyi rnam par smin pa la yid ches pa zhes bya'o/_/'dul ba la mkhas pa zhes bya ba ni rang bzhin gyis kha na ma tho ba mi 'byung ba dang /_ltung ba'i khyad par dge 'dun gyi lhag ma la sogs pa sbom po'i gnas rtogs
[\[14a.7\]]pa ni 'dul ba la mkhas pa zhes bya'o/_/rtsod pa'i gzhi zhi bar byed pa zhes bya ba ni tshogs kyi nang na gnas na ni nges par rtsod pa 'byung bar 'gyur ba ni rtsod pa'i gzhi yod pa'i phyir ro/_/de'i phyir tshogs dang 'du 'dzi rnam par spangs pa ni rtsod pa'i gzhi zhi bar byed pa zhes bya'o/_/'gyed pa med
[\[14b\]]
[\[14b.1\]]pa zhes bya ba la/_'jig rten pa'i 'gyed pa'i gzhi las byung ba'i rnam par spros pa spong zhing 'gyed pa med pa ni mi rtsod pa ste dge sbyong gi chos 'gyed pa med pa zhes bya'o/_/bzod pa'i sa zhes bya ba ni lus dang sems la gnod pa chos nyid kyi stobs kyis bzod pa ni bzod pa'i sa zhes bya'o/_/bzod
[\[14b.2\]]pa yang dag par 'dzin pa zhes bya ba ni sdug bsngal dang du len pa dang /_gzhan gnod pa byed pa la ji mi snyam pa dang chos la nges par rtogs pa'i bzod pa blangs nas rtag tu goms par byed pa dang /_gzhan ngan du smra ba dang /_ring nas 'ongs pa'i tshig gi lam rnams btang snyoms su byas nas bzod pa ma ral bar byed pa
[\[14b.3\]]ni bzod pa yang dag par 'dzin pa'o/_/chos rab tu 'byed pa la mkhas pa zhes bya ba ni phung po dang khams dang skye mched la sogs pa'i dbye ba dang /_kun nas nyon mongs pa dang rnam par byang ba'i phyogs kyi rab tu dbye bas mi dmigs pa nyid ni chos rab tu dbye ba la mkhas pa zhes bya'o/_/chos gtan
[\[14b.4\]]la dbab pa la mkhas pa zhes bya ni chos thams cad brjod du med pa dang /_gdod nas ma skyes pa'i rang bzhin du rnam par nges pa'i shes pa ni chos gtan la dbab pa la mkhas pa zhes bya'o/_/chos kyi tshig rab tu dbye ba shes pa zhes bya ba ni phung po dang /_khams dang /_skye mched dang /_rten
[\[14b.5\]]cing 'brel par 'byung ba dang /_rdzu 'phrul gyi rkang pa rnams dang /_dbang po dang /_stobs dang byang chub kyi yan lag la sogs pa'i rnam par gzhag pa shes pa ni chos kyi tshig rab tu dbye ba shes pa zhes bya'o/_/chos kyi tshig nges par dgod pa la mkhas pa zhes bya ba ni chos rnams
[\[14b.6\]]kyi tshig rab tu gnas pa ni de bzhin nyid kyi rab tu dbye ba ste/_stong pa nyid bcu drug la sogs pa'i rab tu dbye bas rab tu ston pa'i shes pa ni chos kyi tshig nges par dgod pa la mkhas pa zhes bya'o/_/don dang don ma yin pa'i tshig gi dbye ba dgod pa la mkhas pa'i shes pa zhes bya ba la
[\[14b.7\]]don ni chos so/_/don ma yin pa ni chos ma yin pa'o/_/don dang don ma yin pa de dag gnyis ka la bsnan pa med cing dbri ba med pa dang /_chos nyid mnyam pa nyid la so sor bsnan du med pa nyid ni chos thams cad yongs su shes pa ste/_dbye ba med pa'i gnas ni chos thams cad gnyis
[\[15a\]]
[\[15a.1\]]su med pa'i de bzhin nyid do/_/de la mkhas pa ni gsal ba ste/_blang ba dang dor ba'i cha shes pa ni don dang don ma yin pa la mkhas pa shes pa zhes bya'o/_/sngon gyi mtha' shes pa ni sngon gyi mtha' ste rgyu dang byed pa yin no/_/phyi ma'i mtha' ni bya ba ste 'bras bu yin no/_/de la rgyu
[\[15a.2\]]ni byang chub kyi sems te sangs rgyas kyi chos rnams kyi byed pa'o/_/'bras bu ni nyan thos dang rang sangs rgyas dang yang dag par rdzogs pa'i sangs rgyas nyid do/_/de'i rang gi ngo bo ji lta ba rig pa ni sngon gyi mtha' shes pa'o/_/phyi ma'i mtha' shes pa zhes bya ba ni rtan cing 'brel bar 'byung ba la sngon
[\[15a.3\]]gyi mtha'i rang bzhin med cing phyi ma'i mtha'i rang bzhin med par shes pa ni phyi ma'i mtha' shes pa zhes bya'o/_/dus gsum mnyam pa nyid shes pa zhes bya ba ni 'das pa dang ma 'ongs pa dang da ltar byung ba'i dngos po rnams mi dmigs par mnyam pa nyid du chos thams cad mtshan nyid gcig pa
[\[15a.4\]]nyid ni dus gsum mnyam pa nyid shes pa zhes bya'o/_/'khor gsum yongs su dag pa shes pa zhes bya ba ni las dang byed pa po dang bya ba rnams rjes su mi dmigs pa'am/_'das pa dang ma 'ongs pa dang da ltar byung ba'i chos rnams yid la mi byed pa ni 'khor gsum yongs su dag pa
[\[15a.5\]]shes pa zhes bya'o/_/sems gnas pa shes pa zhes bya ba ni dmigs pa dang /_dmigs byed ngo bo med pa ni sems dang sems las byung ba'i rang gi ngo bo mthar thug pa nyid ni spros pa thams cad rjes su mi dmigs pa'i rang bzhin gyi gnas skabs te/_sems gnas pa shes pa zhes
[\[15a.6\]]bya'o/_/lus gnas pa shes pa zhes bya ba ni rdul phra rabs kyi rang bzhin gyis sam/_bdag dang bdag gi rang bzhin gyis thams cad du yod pa ma yin pas gzugs brnyan dang 'dra ba nyid ni lus gnas pa shes pa zhes bya'o/_/spyod lam srung ba zhes bya ba ni 'khrul pa med pa'i sems
[\[15a.7\]]kyis lus dang ngag dang sems kyis bsdams pa mi 'khrul pa nyid do/_/spyod lam mi 'khrugs pa zhes bya ba ni rtag tu mnyam par gzhag pa nyid kyis langs pa dang 'chag pa dang 'dug pa dang nyal ba la sogs pa na rnam par 'gyur ba med pa nyid ni spyod lam mi 'khrugs pa zhes bya'o/_/spyod
[\[15b\]]
[\[15b.1\]]lam mi 'chos pa zhes bya ba ni rang bzhin gyis bzang bas sdig pa'i rnam par rtog pa yang med pa dang /_chos mnyam pa nyid mthong bas ma bcos pa'i spyod lam nyid la gnas pa'i phyir spyod lam mi 'chos pa zhes bya'o/_/dbang po mdzes pa zhes bya ba ni chos thams cad mnyam pa nyid du
[\[15b.2\]]mthong bas rigs pa dang mi rigs pa'i don rab tu ston pa dang /_bsam pa dang rjes su mthun pa'i chos ston pa'i dus na dbang po rab tu mdzes pa ni dbang po mdzes pa zhes bya'o/_/'jig rten shes pa zhes bya ba ni 'jig rten gyi bsam pa'i rjes su mthun par 'jug pa dang /_ldog pa'i
[\[15b.3\]]bye brag yongs su shes pa sngon du 'gro bar chos ston pa ni 'jig rten shes pa zhes bya'o/_/lhug par gtong ba zhes bya ba ni slong ba la sems zhum pa med pas thams cad gtong ba nyid dang /_bdog pa rnams mi sbed pa dang /_ser sna med pa nyid ni lhug par gtong ba zhes bya'o/_/
[\[15b.4\]]lag brkyang zhes bya ba ni rtag tu rab tu sbyin pa'i phyir lag pa brkyang ba dang /_chos dang zang zing gi bgo bsha' byed pa'i ngang tshul can ni lag brkyang ba zhes bya'o/_/sems kyis 'dzin pa med pa zhes bya ba ni thams cad la mngon par zhen pa med par gzung bar bya ba'i yul mi
[\[15b.5\]]dmigs pa la gcig tu dad pa'i phyir dang /_sems dri ma med pa ni sems 'dzin pa med pa zhes bya'o/_/ngo tsha shes pa zhes bya ba ni bdag gi dbang du byas nas ngo tsha bas sdig pa'i las la mi 'jug pa dang gzhan gyi sems bsrung ba'i phyir tshig 'khyal pa mi smra ba ni ngo tsha shes pa zhes
[\[15b.6\]]bya'o/_/khrel yod pa zhes bya ba ni gzhan gyis dbang du byas nas ngo tsha ba ste/_dpyas med pa'i las rnams la 'jug pa dang /_chos gtsor byed pa ni khrel yod pa zhes bya'o/_/mi dge ba'i sems la smod pa zhes bya ba ni mi dge ba'i chos la 'jug pa byis pa so so skye bo'i chos rnam
[\[15b.7\]]par spangs pas de dag la yid mi gtod pa dang /_rtag tu dge ba'i bshes gnyen la nye bar brten pa ni mi dge ba'i sems la smod pa zhes bya'o/_/sbyangs pa'i yon tan mi gtong ba zhes bya ba ni sbyangs pa'i yon tan yang dag par blangs pa nyams par mi byed pa nyid dang /_yi dam
[\[16a\]]
[\[16a.1\]]la brtan pa nyid ni sbyangs pa'i yon tan mi gtong ba zhes bya'o/_/spyod pa yang dag par 'dzin pa zhes bya ba ni byang chub sems dpa'i spyod pa nyid la rjes su 'jug pa'i phyir/_sbyin pa la sogs pa'i spyod pa la pha rol gnon pas yang dag par 'dzin pa
[\[16a.2\]]ni spyod la yang dag par 'dzin pa zhes bya'o/_/dga' bar spyod pa zhes bya ba ni chos nyid nyams su myong ba'i dga' ba dang /_bsam gtan nyams su myong ba'i dga' bas thams cad du dga' ba ni dga' bar spyod pa zhes bya'o/_/bla ma rnams la ldang zhing stan 'dings pa zhes bya
[\[16a.3\]]ba la rmugs pa dang gnyid dang snyom las la sogs pa dang bral bas rtag tu bla ma la bsnyen bkur ba la zhugs pa'i tshe/_ngo tsha dang nga rgyal spangs pas bla ma la sogs pa'i g.yog bya ba la ngal ba med pa'i sems kyis bla ma la ldang zhing bsnyen bkur byed pa la mkhas par gyur
[\[16a.4\]]pa'o/_nga rgyal tshar gcod pa zhes bya ba ni gzhan gyis brtags pa'i bdag nye bar mi dmigs pa dang /_phung por mngon par zhen pa med pas gzung ba dang 'dzin pa rjes su mi dmigs pas nga rgyal gyi rgyu rjes su ma dmigs pa ni nga rgyal tshar gcod pa zhes bya'o/_/sems yang
[\[16a.5\]]dag par 'dzin pa zhes bya ba ni phyi rol gyi rnam par g.yeng ba rab tu spangs nas chos bdag med pa la rnam par gzhag ste/_bskyed pa dang ma bskyed pa'i dge ba'i chos rnams rnam par mi nyams pa'i shes pa ni sems yang dag par 'dzin pa zhes bya'o/_/sems kyi spro ba shes pa
[\[16a.6\]]zhes bya ba ni dge ba la 'jug pa'i sems gong nas gong du brtson 'grus brtsam pa la sbyor ba dang /_brtson 'grus kyi 'bras bu mngon par mi mnyam pa'i ye shes ni sems kyi spro ba shes pa zhes bya'o/_/don rtogs par shes pa zhes bya ba ni don dam pa dang yang dag par rab tu ldan pa'i dngos po
[\[16a.7\]]rnams bden pa ji lta ba bzhin rab tu rtogs pa'i shes pa ni don rtogs par shes pa zhes bya'o/_/ye shes rjes su rtogs pa zhes bya ba la 'jig rten dang 'jig rten las 'das pa'i chos rnams kyi rang bzhin ye shes tsam du rtogs pas phyi rol gyi gzung ba'i don rang bzhin
[\[16b\]]
[\[16b.1\]]med par rtogs pa ni ye shes rjes su rtogs pa zhes bya'o/_/mi shes pa med par gyur pa zhes bya ba ni ma rig pa dang bral bas ji ltar gnas pa'i chos nyid kyi de kho na nyid la phyin ci log tu sgro btags pa dang bral ba ni mi shes pa med par gyur pa zhes bya'o/_/sems la 'jug pa
[\[16b.2\]]shes pa zhes bya ba ni gang zag la bdag med pa rab tu rtogs pas 'phel ba dang 'grib pa shes pa ni sems la 'jug pa shes pa zhes bya'o/_/spang ba dang nges par sgrub pa la mkhas pa'i shes pa zhes bya ba la/_spang ba ni 'dod pa ste nyon mongs pa kun tu spong ba'o/_/nges par sgrub pa ni
[\[16b.3\]]dkar po'i chos rnams ji lta ba bzhin du yongs su rdzogs par byed pa'o/_/de la spang ba dang /_yongs su rdzogs par byed pa la mkhas shing gsal ba ni shes rab shin tu bsgoms pa rab tu goms pa las byung ba'i shes rab rnon po nyid ni spang ba dang nges par sgrub pa la mkhas pa'i shes
[\[16b.4\]]pa zhes bya'o/_/sgra skad thams cad shes pa zhes bya ba ni nges pa'i tshig so so yang dag par rig pas sems can thams cad kyi skad kyis de dag dang rjes su mthun pa'i chos ston pa'i shes pa ni sgra skad thams cad shes pa zhes bya'o/_/rnam par gzhag pa shes pa zhes bya ba
[\[16b.5\]]ni nyan thos dang rang sangs rgyas dang /_mu stegs la sogs pa'i dbang po'i bye brag rnam par gzhag pa dang /_rjes su mthun par chos ston par mdzad par byed pa'i shes pa ni rnam par gzhag pa shes pa zhes bya'o/_/don gtan la dbab par shes pa zhes bya ba la/_don
[\[16b.6\]]ni 'du byed kyi phung po'o/_/de'i gtan la dbab pa ni/_'du byed rnams nyid mi rtag pa/_/skye zhing 'jig pa'i chos can yin/_/skyes nas 'jig par 'gyur ba bas/_/de dag nye bar zhi ba bde/_/zhes bya bas 'du byed nye bar dpyad pa de ni gtan la dbab pa ste/_don gtan
[\[16b.7\]]la dbab pa shes pa zhes bya'o/_/gnod pa rnam par spangs pa zhes bya ba la gnod pa ni byis pa rnams kyi 'khor ba'o/_/'khor ba las yang dag par 'da' ba ji lta ba bzhin shes nas gzhan rnams kyang chos ma yin pa spang du bcug nas de las yang dag par 'da' bar byed
[\[17a\]]
[\[17a.1\]]pa ni gnod pa rnam par spangs pa zhes bya'o/_/skyes bu dam pa dang 'grogs pa zhes bya ba ni skyes bu dam pa ni sangs rgyas dang byang chub sems dpa' rnams so/_/de dag dang 'grogs pa ni de la skyabs su 'gro zhing /_de dag gis gsungs pa'i chos
[\[17a.2\]]nyan pa dang mi 'bral ba nyid ni skyes bu dam pa dang 'grogs pa'o/_/skyes bu dam pa dang bsten pa zhes bya ba la/_sangs rgyas dang byang chub sems dpa' rnams dang /_nyan thos dang rang sangs rgyas dang dge ba'i bshes gnyen dang bsam pas mi 'bral ba nyid du rtag tu bsten
[\[17a.3\]]pa ni skyes bu dam pa dang bsten pa zhes bya'o/_/skyes bu ngan pa rnam par spong ba zhes bya ba la/_skyes bu ngan pa ni gang de bzhin gshegs pa'i bstan pa la mngon par ma dad pa dang /_ngan du brjod pa'i bsam pa can/_rgyud zhe sdang gis bsregs pa/_snyom las can
[\[17a.4\]]chos nyams su len pa la rgyab kyis phyogs pa de dag ni snod du gyur pa ma yin pa zhes de rnam par spong ba nyid ni skyes bu ngan pa rnam par spong ba'o/_/bsam gtan rnams sgrub pa zhes bya ba la/_sems can gyi khams mtha' yas pa rnam par grol ba'i 'dod pa la rnam par rtog
[\[17a.5\]]pa la sogs pa dang bral ba'i bsam gtan gyi bde ba dang /_yid mi bde ba nyams su myong ba ni bsam gtan rnams sgrub pa zhes bya'o/_/bsam gtan la ro myong bar mi byed par zhes bya ba ni bsam gtan gyi dbang gis khams gsum du skye ba don du gnyer ba dang bral ba nyid de/_
[\[17a.6\]]sems can gyi don bya ba'i bsam pa dang /_gong ma gong ma'i sangs rgyas kyi yon tan rnams nges par sgrub pa'i bsam pas bsam gtan dang bsam gtan gyi bde ba la ro myang ba med pa'o/_/mngon par shes pas rnam par 'phrul pa zhes bya ba ni rtag tu rjes su 'brang ba'i
[\[17a.7\]]mngon par shes pa lnga la rab tu gnas nas/_shin tu shes par dka' ba'i sangs rgyas kyi chos rnams dbang po mchog dang mchog ma yin pa'i shes pas sems can rnams kyi bsam pa shes nas gzhan dag la ston cing rab tu 'byed pa ni mngon par shes pas rnam par 'phrul
[\[17b\]]
[\[17b.1\]]pa zhes bya'o/_/ming dang brda zhes bya ba ni/_/ming ni ming gis stong pa ste/_/ming la ming ni yod ma yin/_/chos rnams thams cad ming med pa/_/ming gis kyang ni rab tu bsgrags/_/zhes bya bas gdod nas ma skyes pa'i brda tsam gyis tha snyad kyi don du khas
[\[17b.2\]]blangs pa ni ming dang brda zhes bya'o/_/gdags pa'i tha snyad ces bya ba ni 'jig rten gyis btags pa'i skyes pa dang bud med la sogs pa'i ming ste/_de bzhin du tha snyad du 'jug par mi nus so zhes bya bas gdags pa dang tha snyad du dbye ba byas nas khas blangs pa yin no/_/btags
[\[17b.3\]]pa yang dag par 'joms pa zhes bya ba ni brjod du med pa'i chos nyid nyams su myong bas chos thams cad brjod du med pa'o zhes brjod du med par shes pa ni btags pa yang dag par 'joms pa zhes bya'o/_/'khor ba las ldog pa zhes bya ba la/_'khor ba sgrub par byed pa'i las
[\[17b.4\]]mi byed pa ste/_nyes pa thams cad kyi 'byung gnas yin pa'i phyir ro zhes shes nas nyon mongs pa can gyi sems bzlog pa ni 'khor ba las ldog pa zhes bya'i/_spong ba ni ma yin no/_/rnyed pa don du mi gnyer ba zhes bya ba la/_sred pa spangs pa'i phyir ji ltar rnyed pa'i don chung ngu
[\[17b.5\]]tsam gyis chog pa ni 'dod pa chung ba ste/_rnyed pa don du mi gnyer ba ni rang gi don la ltos nas so/_/gzhan gyi don la zhugs pa rnams kyi ni sred pas byas pa med pas 'dod pa chung ba zhes bya'o/_/rnyed pa dang bkur sti dang du mi len pa zhes bya ba la/_sems kyis kyang mi 'dod
[\[17b.6\]]cing mi sems pas sdig pa'i rgyur gyur pa'i rnyed pa dang du mi len pa ni rnyed pa dang bkur sti dang du mi len pa zhes bya'o/_/mi snyan pa brjod pas zhum pa med pa zhes bya ba ni gzugs dang tshor ba dang 'du shes dang 'du byed dang rnam par shes pa'i phung po rnams la mngon par zhen pa med
[\[17b.7\]]pas mi snyan pa ste skyon sgrogs pa la zhum pa med cing spro shi ba med pa ni mi snyan pa brjod pas zhum pa med pa zhes bya'o/_/bsngags pa yang dag pa la ma chags pa zhes bya ba la/_chags pa ni dang du len pa ste/_yang dag pa'i yon tan gyis bsngags pa brjod kyang rnyed pa dang bkur
[\[18a\]]
[\[18a.1\]]sti la don du gnyer ba med pa'i phyir dga' bar mi 'gyur la/_rnyed pa dang bkur sti ni dge ba'i bar chad byed pa'i rgyu yin pa'i phyir dang /_dge ba'i rjes su mthun pa ma yin pas bsngags pa brjod pas dga' bar mi 'gyur bas bsngags pa la ma chags pa
[\[18a.2\]]zhes bya'o/_/bkur sti byed pa la btang snyoms pa zhes bya ba la/_las kyi 'bras bu so sor nges pa rtogs pa dang /_dus dang dus ma yin pa rtogs pa'i phyir dang /_kha cig ni bdag gir byed la/_kha cig la btang snyoms su byed pa ni bkur sti byed pa la btang
[\[18a.3\]]snyoms pa zhes bya'o/_/bkur sti mi byed pa la zhum pa med pa zhes bya ba la/_bdag la bkur sti ma byas so zhes sems spro shi bar mi 'gyur ba'o/_/rtag pa nyid du yang rnal 'byor goms par byed pa mi 'dor bas des ni bkur sti mi byed pa la zhum pa med pa zhes bya'o/_/smod pa la
[\[18a.4\]]khro ba med pa zhes bya ba ni smos pa dang /_smad par bya ba rjes su mi dmigs par 'jig rten gyi chos so sor brtags pa'i stobs kyis smod pa la khro ba med do/_/khro ba'i sems mi bskyed ces bya ba'o/_/bstod pa la btang snyoms pa zhes bya ba la/_gcig tu dge ba'i chos la zhugs
[\[18a.5\]]pas bstod pa la sogs pa la rnam par rtog par mi 'gyur zhing chos tshol ba la sems brtan pa'i phyir bstod pa la sogs pa bden pa yin na yang bstod pa la btang snyoms su byed pa'o/_/ma rnyed pas zhum pa med pa zhes bya ba la/_sngon byas pa'i las kyi rjes su 'brang ba'i phyir/_'di ni
[\[18a.6\]]sbyin pa ma byas pa'i 'bras bu yin no snyam du shes nas ma rnyed pas zhum pa med pa ni ma rnyed pas sems zhum pa med pa zhes bya'o/_/khyim pa dang mi bsten pa ni rnyed pa'i don du nye bar 'gro ba spangs pa'o/_/rab tu byung ba dag dang mi bsten pa zhes bya ba ni rab tu byung ba dang bre mo'i
[\[18a.7\]]gtam byed pas bsam gtan dang snyoms par 'jug pa la mi sbyor ba spangs nas mnyam par gzhag pa tshol ba ni rab tu byung ba dag mi bsten pa zhes bya'o/_/spyod yul ma yin pa spang ba zhes bya ba ni 'dod chags dang /_zhe sdang dang /_gti mug dang /_nga rgyal dang /_the tshom la sogs
[\[18b\]]
[\[18b.1\]]pa nyon mongs pa'i rgyu rnams spyod yul ma yin pa yul du mi byed pa ste/_chos nyid kyis mi mthun pa yin pa'i phyir ro/_/des na spyod yul ma yin pa rnam par spong ba zhes bya'o/_/spyod yul du rgyu ba zhes bya ba ni ji skad gsungs pa'i lam sgom zhing /_gzhan dag kyang de la sbyor
[\[18b.2\]]bar byed pa ni spyod yul du rgyu ba zhes bya'o/_/kun tu spyod pa phun sum tshogs pa zhes bya ba la byang chub sems dpa' rnams kyi spyod lam ma 'khrugs pas gzhan gyi sems mgu bar byas nas/_byang chub kyi lam la sbyor bar byed pa ni/_kun tu spyod pa phun sum tshogs pa zhes
[\[18b.3\]]bya'o/_/spyod pa ma yin pa rnam pas spong ba zhes bya ba ni bdag nyid kyang dkar po'i chos thams cad rjes su srung zhing gzhan dag kyang de nyid la rab tu 'god pa ni spyod pa ma yin pa rnam par spong ba zhes bya'o/_/rigs sun par mi byed pa zhes bya ba ni dam bcas pa'i don nges par
[\[18b.4\]]nyams su len pas de bzhin gshegs pa'i rigs sun par mi byed pa ste/_gzhan du dam bcas nas gzhan nyams su len pa ni rigs dang rjes su mthun pa ma yin pas rigs sun par byed pa yin no/_/de sun par mi bya ba'i phyir/_bdag dang gzhan ji skad gsungs pa'i
[\[18b.5\]]sgrub pa phun sum tshogs pa la rab tu 'god pa'o/_/bstan pa bsrung ba zhes bya ba ni byang chub kyi sems mi gtong ba dang /_rtag tu zab mo'i chos tshol zhing nges pa rdzogs par byed pa dang chos dang chos kyi rjes su mthun par sgrub par byed pa ni de bzhin gshegs pa'i bstan pa
[\[18b.6\]]bsrung ba yin no/_/smra ba nyung ba zhes bya ba ni ting nge 'dzin la rab tu dmigs pas rtag tu mnyam par gzhag pa'i phyir/_smra ba la rgyab kyis phyogs pa dang /_dgos pa tsam sgrub pa ni smra ba nyung ba zhes bya'o/_/mnyen pa zhes bya ba ni shes rab kyi rgyus bzhus pas be+ems po shing 'dra ba med pa
[\[18b.7\]]nyid ni mnyen pa zhes bya'o/_/tshig gi lan glan pa la mkhas pa zhes bya ba ni rigs pa dang grol ba'i spobs pa can yin pa'i phyir lan smra ba'i nus pa yod pas rgol ba dang phyir rgol ba'i lan la mkhas pa yin no/_/phyir rgol ba tshar gcod pa zhes bya ba ni tshad ma dang ldan pa'i chos nyid kyi
[\[19a\]]
[\[19a.1\]]don rab tu bsgrubs pas rang gi phyogs gzhag pa dang /_gzhan gyi phyogs tshad mas gnod pas sun phyung ba'i don rab tu bsgrubs pa ni phyir rgol ba tshar gcod pa zhes bya'o//dus su 'gro bar byed pa zhes bya ba ni dus shes pa'i phyir phan gdags pa dang /_tshar gcad
[\[19a.2\]]pa'i dus ni 'di yin no zhes rjes su mthun pa dang rjes su mthun pa ma yin pa'i dus kyi rnam par dbye ba shes pa'i phyir dus su 'gro bar byed pa zhes bya'o/_/so so'i skye bo la yid mi rton pa zhes bya ba ni so so'i skye bo rgyus byis pa'i chos kyi skyon mthong bas yid brtan pa'i gnas ma yin par shes
[\[19a.3\]]nas spong ba ni so so'i skye bo la yid mi rton pa zhes bya'o/_/sdug bsngal ba rnams la khyad du mi gsod pa zhes bya ba la/_sems can thams cad la sems mnyam pa'i phyir/_dman pa dang lhag pa'i ngo bo med pas brnyas par mi byed pa'o/_/gzhan du na khyad du bsad pas 'dul ba'i
[\[19a.4\]]don ni ma gtogs so/_/de dag la nor sbyin pa zhes bya ba la zang zing rab tu sbyin pas rjes su bzung nas chos kyi lam la rab tu 'jog par byed pa ni de dag la sbyin pa'o/_/dbul po rnams la brnyas par mi byed pa zhes bya ba ni snying rje chen pos sems can 'di dag ni sngon gyi tshe
[\[19a.5\]]rabs su rang gis sbyin pa ma btang bas sdug bsngal nyams su myong ba yin no zhes bsams nas/_dbul po rnams la brnyas par mi rigs so/_/tshul khrims 'chal pa la snying brtse ba zhes bya ba la/_ltung ba byung ba'i sems can rnams la ltung ba las ldang ba'i chos bstan nas
[\[19a.6\]]tshul khrims la rab tu 'god par byed pa ni tshul khrims 'chal pa la snying brtse ba zhes bya'o/_/phan pa'i dngos po zhes bya ba ni gzhan rnams ma 'ongs pa'i dus su phan pa'i chos kyi lam la nges par sbyor bas phan 'dogs par byed pa ni phan pa'i dngos po zhes bya'o/_/snying brtse ba'i blo zhes
[\[19a.7\]]bya ba ni sems can thams cad kyi ma 'ongs pa'i sdug bsngal bsal bar spro ba'i blo gang yin pa de ni snying brtse ba'i blo zhes bya'o/_/chos kyis phan 'dogs pa zhes bya ba ni chos ji lta ba bzhin bstan pas chos kyi lam la 'dzud pa ni chos kyis phan 'dogs pa zhes bya'o/_/zang zing yongs su gtong
[\[19b\]]
[\[19b.1\]]ba zhes bya ba ni chos la mngon par dga' ba dang /_zang zing gi sbyin pas gzhan rjes su sdud pa ni zang zing yongs su gtong ba zhes bya ba'o/_/mi stsogs par gnas pa zhes bya ba ni bsags pa'i nyes pa mthong bas thams cad yongs su gtong ba dang /_ser sna'i sems rnam par spong ba
[\[19b.2\]]ni mi stsogs par gnas pa zhes bya'o/_/tshul khrims la bstod pa zhes bya ba ni tshul khrims kyi 'bras bu la yid ches pa'i stobs kyis tshul khrims kyi yon tan brjod pa'o/_/'chal pa'i tshul khrims la smod pa zhes bya ba ni tshul khrims 'chal pa rnams ni dmyal ba dang byol song dang
[\[19b.3\]]yi dgas rnams su nges par skye bar 'gyur ro zhes shes nas 'chal ba'i tshul khrims spong ba ni 'chal pa'i tshul khrims la smod pa zhes bya'o/_/tshul khrims dang ldan pa la g.yo med pas bsten pa zhes bya ba ni tshul khrims la rab tu gnas pa ni 'dod par bya ba'i 'bras bu mtho ris dang
[\[19b.4\]]thar pa yin no zhes shes nas tshul khrims dang ldan pa ni rnyed dka' ba'i 'du shes kyis bsod nams mngon par 'phel bar bya ba'i phyir g.yo med par bsten pa'o/_/bdog pa thams cad yongs su gtong ba zhes bya ba ni phyi dang nang gi bdag nyid can gyis yongs su gzung ba'i rdzas rnams
[\[19b.5\]]mi 'dzin pa dang /_bsam pa bzang pos sems can thams cad rjes su gzung ba'i phyir thams cad sbyin pa ni bdog pa thams cad yongs su gtong ba zhes bya'o/_/lhag pa'i bsam pas mgron du gnyer ba zhes bya ba ni lhag pa'i bsam pas sems can thams cad sangs rgyas kyi byang chub
[\[19b.6\]]dang mya ngan las 'das pa'i bde ba nyams su myong bar bya ba'i don du mgron du gnyer ba ni lhag pa'i bsam pa mgron du gnyer ba zhes bya'o/_/ji skad smras pa bzhin byed pa zhes bya ba ni/_'gro la phan phyir sangs rgyas 'grub par shog_/ces smon lam btab nas smon lam yongs su rdzogs par ma byas par bar du mya ngan
[\[19b.7\]]las 'das pa ni ji skad smras pa bzhin byed pa ma yin no/_/de las bzlog pa ni ji skad smras pa bzhin byed pa zhes bya'o/_/rgyun mi 'chad par bsnyen bkur byed pa zhes bya ba la/_nga rgyal med pas dge ba'i bshes gnyen gyi drung du rtag tu gnas pa dang /_dam pa'i chos mnyan pa'i phyir dang /_the
[\[20a\]]
[\[20a.1\]]tshom spang ba'i phyir sangs rgyas dang byang chub sems dpa' rnams la yang dang yang 'dri ba ni rgyun mi 'chad par bsnyen bkur byed pa zhes bya'o/_/gus par byas te dga' ba nyams su myong bar byed pa zhes bya ba ni lung shes nas phyin ci ma log pa'i de nyid rtogs pa'i dga' ba
[\[20a.2\]]nyams su myong nas mngon par rtogs pa'i ye shes mngon sum du byas pas lhag par dga' ba nyams su myong ba'o/_/dpe shes pa zhes bya ba ni sngon byang chub sems dpa'i gnas skabs na 'di ltar sbyin pa la sogs pa la mngon par sbyar bas sangs rgyas nyid thob pa ji lta ba de ltar
[\[20a.3\]]las dang po pa'i byang chub sems dpa' rnams kyis kyang de bzhin du 'jug par bya'o/_/zhes 'dra ba'i dpe shes pa dang /_mi 'dra ba'i dpe de las bzlog pa'i shes pas ni sangs rgyas nyid mi 'thob po zhes gzhan gyi rgol ba tshar bcad nas chos mthun pa dang mi mthun pa'i dpe
[\[20a.4\]]dag gis bsgrub bya bsgrubs nas gzhan gyi phyogs sun phyung zhing rang gi phyogs 'jog pa ni dpe shes pa'i dgos pa yin no/_/sngon byung ba la mkhas pa'i shes pa zhes bya ba ni sngon gyi gnas rjes su dran pa shes par byas pa'i phyir dge ba nyid la 'jug pa dang /_gzhan dag kyang de nyid
[\[20a.5\]]la nges par sbyor ba dang /_rtag tu mang du thos pa goms par byed pa ni sngon byung ba la mkhas pa'i shes pa zhes bya'o/_/dge ba'i rtsa ba sngon du 'gro ba zhes bya ba ni lus kyi las dang /_ngag gi las 'ga' zhig ma chags pa la sogs pas kun nas bslang ba rnams sangs rgyas kyi byang chub tu
[\[20a.6\]]yongs su bsngo zhing /_gzhan dag kyang dge ba la bskul zhing byang chub tu sems bskyed pa ni dge ba'i rtsa ba sngon du 'gro ba nyid do/_/thabs la mkhas pa zhes bya ba ni sdig pa bshags pa dang /_bsod nams la rjes su yi rang ba dang /_de bzhin gshegs pa la gsol ba gdab pa
[\[20a.7\]]dang /_dge ba'i rtsa ba yongs su bsngo ba la sogs pa chung ngu yang sems can thams cad dang thun mong du byas pa'i phyir dpag tu med par 'gyur ba ni thabs la mkhas pa zhes bya'o/_/mtshan ma spong ba zhes bya ba ni chos thams cad rmi lam lta bu'o zhes rtogs nas dngos po'i rang bzhin med pas
[\[20b\]]
[\[20b.1\]]rdzas su gyur pa'i mtshan ma mi dmigs pa ni mtshan ma spong ba zhes bya'o/_/'du shes zlog pa zhes bya ba la zlog pa ni gtang ba ste/_phyin ci log spong ba ni 'du shes zlog pa ste/_phyin ci log gi rtsa ba las byung ba'i bdag la sogs par mngon par zhen pa zlog pa'o/_/dngos po'i mtshan
[\[20b.2\]]nyid shes pa zhes bya ba ni phung po dang khams dang skye mched thams cad bya ba'i khyad par gyis mtshon pa yin la/_chos thams cad ni nam mkha'i rang bzhin no zhes bya bas mtshan nyid med pa'i mtshan nyid ni dngos po'i mtshan nyid shes pa'o/_/mdo sde mngon par bsgrub pa'i shes pa zhes bya
[\[20b.3\]]ba la/_drang ba'i don dang /_nges pa'i don gyi mdo sde yongs su shes pa sngon du 'gro bas chos ji ltar 'byung ba rnams sems can rnams kyi bsam pa dang rjes su mthun par rab tu ston pa dang /_dge ba dang mi dge ba dang lung du ma bstan pa rnams kyis rnam par dbye bas/_dpe sna
[\[20b.4\]]tshogs kyi 'jal bar nye bar dgongs pa'i tshig yang dag par ston pa ni mdo sde mngon par sgrub pa'i shes pa zhes bya'o/_/bden pa gtan la 'bebs pa zhes bya ba ni mya ngan las 'das pa ni don dam pa'i bden pa ste/_de'i gtan la 'bebs pa ni rnam par shes pa 'gags shing /_ming dang
[\[20b.5\]]gzugs la sogs pa ma skyes pa dang bag chags dang bcas pa'i rgyun spangs kyang 'khor ba yongs su mi spong ba ni byang chub sems dpa'i bden pa gtan la 'bebs pa zhes bya'o/_/rnam par grol ba mngon du byed pa zhes bya ba ni rnam par grol ba ni nyon mongs pa ma lus pa dang bral bas
[\[20b.6\]]spang bar bya ba'i ngo bo mi dmigs pa nyams su myong ba ni rnam par grol ba mngon du byed pa zhes bya'o/_/tshig mgo gcig tu smra ba zhes bya ba ni mu stegs kyi gzhung sna tshogs kyis brtags pa'i lta ba bsal nas chos thams cad bdag med par rab tu sgrub pa ni tshig mgo gcig tu smra ba zhes
[\[20b.7\]]bya ba'o/_/mi 'jigs pa thob pa zhes bya ba ni sangs rgyas kyi chos zab mo thos pa la mi 'jigs pa dang /_sgrub pa la mi 'jigs pa dang /_gzhan rgol ba la mi 'jigs pa dang /_mi 'jigs pa thob pa'i 'bras bu nyid yin pas mi 'jigs pa thob pa zhes bstan to/_/tshul khrims
[\[21a\]]
[\[21a.1\]]dam pa zhes bya ba ni tshul khrims nyams su len pa'i ngo bo dge ba bcu'i las kyi lam yang dag par blangs pa dang /_so sor thar pa'i sdom pa blangs pa dang /_mi dge ba ma lus pa las ldog pa ni tshul khrims nyid yin te/_ngo bo'i rkyen yin na yang thams cad
[\[21a.2\]]dang rang gi ngo bo nyid brjod par bya'o/_/chos gzhan la ni ma yin no/_/snyoms par 'jug pa la gzhol ba zhes bya ba ni khams gsum ma lus pa la mngon par mi dga' zhing bden pa la dga' ba dang /_mya ngan las 'das pa la dga' ba dang /_thams cad mkhyen pa nyid mngon par
[\[21a.3\]]'dod pa ni ting nge 'dzin la snyoms par 'jug pa'i rgyu yin no/_/shes rab thob pa zhes bya ba la/_pha rol smra ba ma lus pa'i lta ba sun 'don nus pa'i shes pa thob pa dang /_dmigs pa thams cad snang ba med pa'i shes pa ni shes rab thob pa zhes bya'o/_/gcig pur dga'
[\[21a.4\]]zhes bya ba ni 'du 'dzi thams cad spangs nas dkar po'i chos mdor byas pa'i shes rab kyi pha rol tu phyin pa sgom pa ni gcig pu dga' ba zhes bya'o/_/shes kyi khe chung ngus chog shes pa zhes bya ba la/_nyung ngu tsam shes pa'i shes pa nyid ni shes pa ste/_de'i ngo bo ni shes pa yin gyi/_
[\[21a.5\]]shes pa zhes bya ba'i sgra rang gi skye bo la ni mi bya ste/_gang gi phyir cung zhig tsam gyis chog shes pa'o zhes phyis 'chad par 'gyur ro/_/sems la rnyog pa med pa zhes bya ba la/_nyon mongs pa dang mi 'grogs pa dang /_rang bzhin gyis rnam par dag pa la dmigs pas 'dzin pa
[\[21a.6\]]med par sbyor ba'i sems ni rnyog pa med pa zhes bya'o/_/lta bas byas pa rnam par spong ba zhes bya ba la/_'jig tshogs la lta ba sngon du 'gro ba'i lta ba drug cu rtsa gnyis ni rtsa bar gyur pa'i bdag tu lta ba rnam par spangs pas spangs par 'gyur ro/_/gzungs thob pa zhes bya ba ni ji skad gsungs
[\[21a.7\]]pa'i gzungs rnam pa bzhi thob pas phyin ci ma log par don ji lta ba bzhin du rab tu ston pa ni gzungs thob pa zhes bya'o/_/ye shes la 'jug pa zhes bya ba ni rjes su shes pa la sogs pa'i shes pa rnams phan tshun rjes su zhugs pa nyid du khong du chud pa ni ye shes la 'jug pa zhes bya'o/_/gnas
[\[21b\]]
[\[21b.1\]]zhes bya ba ni dge ba'i chos rnams kyi gnas skabs kyi rten du gyur pa dang /_rtsa bar gyur pa ni gnas zhes bya'o/_/gnas skabs zhes bya ba ni chos thams cad ni sems kyis bris pa'o zhes bya bas sems nyid kyi gnas skabs las gzhan pa'i gnas ni med pas so/_/rab tu gnas pa zhes
[\[21b.2\]]bya ba ni dad pa la sangs rgyas kyi chos rnams gnas pa yin te/_dad pa med pa'i mi rnams la/_/dkar po'i chos rnams mi skye ste/_/zhes bya ba ni tshig gis so/_/sgrub pa shes pa zhes bya ba la/_bsgrub par bya bas na sgrub pa ste/_lam goms par byas pas bsgrub bya rdzogs par byed pa'o/_/rgyu zhes
[\[21b.3\]]bya ba la/_ma rig pa ni rgyu ste 'du byed rnams dang /_mi dge ba'i chos rnams kyi'o/_/rigs pa zhes bya ba ni thar pa dang thar par 'dren par byed pa'i dge ba rnams so/_/tshul zhes bya ba ni tshul dang lam gang ma rig pa dang sred pa dag dang 'brel ba'i lugs dang ldan zhing don shes pas thar pa thob par
[\[21b.4\]]byed pa de ni tshul zhes bya'o/_/sgo zhes bya ba ni thar pa'i grong khyer du 'jug pa'i sgo na thabs la mkhas pa ste/_skyon thams cad spangs nas lam gyi sgo ston pa'i phyir ro/_/lam zhes bya ba la/_gang zag dang chos la bdag med pa la 'jug par bya ba'i phyir mi rtag pa dang /_sdug bsngal
[\[21b.5\]]ba dang /_bdag med pa dang /_stong pa nyid shes pa dang /_chos thams cad rang bzhin gyis stong par rtogs pa ni rnam pa thams cad mkhyen pa nyid kyi grong khyer du 'jug pa'i lam yin no/_/sa zhes bya ba ni rab tu dga' ba la sogs pa'i sa bcu 'bad pa med par thob pa'i gnas skabs la
[\[21b.6\]]gnas pa'i rten du gyur pa'i phyir sa zhes bya ba ni sgras brjod do/_/skyed pa dang bral ba zhes bya ba ni 'khor ba sgrub par byed pa'i las dang bral bas las kyis bskyed pa'i skye ba kun tu bcad pa'o/_/ye shes kyi sa zhes bya ba ni bdag la sogs par kun tu rmongs pa dang bral bas chos bdag med pa la 'jug
[\[21b.7\]]pa ni ye shes kyi sa zhes bya'o/_/mi shes pa spong ba zhes bya ba ni bdag la sogs par rmongs pa'i ma rig pa ni mi shes pa'o/_/de dang 'gal ba'i bdag med pa mthong bas 'dis rab tu spong bas na spong ba zhes bya'o/_/shes pa la rab tu gnas pa zhes bya ba ni dmigs par bya ba rdzas med pas
[\[22a\]]
[\[22a.1\]]dmigs pa med pa la rab tu gnas pa ni shes pa de rang bzhin mthar thug pa la gnas te shes pa la gnas pa zhes bya'o/_/rnal 'byor spyod pa'i sa zhes bya ba la/_bsam gtan dang /_rnam par thar pa dang /_byang chub kyi phyogs la sogs bsgom pa ni rnal 'byor ro/_/
[\[22a.2\]]zhi gnas dang lhag mthong gi lam gang la gnas nas kun tu spyod cing goms par byed pa de la rnal 'byor spyod pa'i sa zhes brjod do/_/byang chub sems dpa'i spyod yul zhes bya ba ni spyod yul ni byang chub sems dpa'i yul te/_pha rol tu phyin pa drug dang /_sa thams cad dang /_sangs
[\[22a.3\]]rgyas kyi yon tan rnams so/_/skyes bu dam pa la brten pa zhes bya ba ni sangs rgyas dang /_byang chub sems dpa' dang /_dge ba'i bshes gnyen mnyes par byed pa nyid dang /_de dag dang mi 'bral ba'i sems so/_/skyes bu dam pa ma yin pa spong ba zhes bya ba ni mu stegs can dmigs
[\[22a.4\]]pa'i lta ba can rnams dang /_dam pa ma yin pa'i lam du zhugs pa rnams ni skyes bu dam pa ma yin pa'o/_/de rnams 'dul ba'i dus la bab pa ma yin par shes nas mi brten pa ni skyes bu dam pa ma yin pa spong ba zhes bya'o/_/de bzhin gshegs pas gsungs pa zhes bya ba la/_bden pa
[\[22a.5\]]zhes bya ba ni lhag mas te/_thams cad mkhyen pa'i ye shes kyis nyams su bstar nas thar pa dang /_mya ngan las 'das pa'i ming gis bstan pa'o/_/sangs rgyas kyi sa zhes bya ba ni dge ba'i chos thams cad yongs su rdzogs par thob pa'i sa kun du 'od ni sangs rgyas nyid kyi sa yin pas
[\[22a.6\]]sangs rgyas kyi sa zhes bya'o/_/mkhas pa rnams kyis rjes su yi rang ba zhes bya ba la/_chos nyid ces bya ba ni lhag mas te/_'das pa dang ma 'ongs pa dang da ltar byur ba'i sangs rgyas dang byang chub sems dpa' rnams dang /_nyan thos dang rang sangs rgyas rnams kyis legs so legs so zhes
[\[22a.7\]]rjes su yi rang ba'o/_/byis pa rnams kyis spangs pa zhes bya ba ni shin tu rtogs par dka' ba'i goms par ma byas pa'i chos nyid kyi de kho na nyid do/_/thams cad rang bzhin med pa'i mtshan nyid can gyi mya ngan las 'das pa zhes bya ba la/_'di ni mya ngan las 'das pa ma yin no zhes spong bar byed
[\[22b\]]
[\[22b.1\]]pa'o/_/nyan thos dang rang sangs rgyas rnams kyis shes par dka' ba zhes bya ba la zab cing rgya che ba'i sangs rgyas kyi chos bsam gyis mi khyab pa nyid la goms par ma byas pa'i sems kyi rgyud yin pa'i phyir de kho na nyid kyi chos nyid shes par dka' ba'o/_/mu stegs can thams cad kyis ma
[\[22b.2\]]yin pa ni bdag dang bdag gir mngon par zhen pa'i brdzun pa'i mngon pa'i nga rgyal gyis thar pa 'dod pa rnams bdag nyid rtag pa la sogs pa'i ngo bor sgom par byed pa de dag gis ma yin pa chos nyid kyi don de kho na nyid ni de dag gi yul ma yin pa'o/_/byang chub sems dpa' rnams kyis yongs su
[\[22b.3\]]gzung ba zhes bya ba ni rnyed par dka' ba'i lam chen po la nor bu rin po che'i 'du shes dang /_nad thams cad rab tu zhi bar byed pa'i sman gyi rgyal po chen po'i 'du shes kyis mi gtong ba'i sems kyis chos nyid yongs su 'dzin pa'o/_/stobs bcu dag gis yongs su gzung ba zhes bya
[\[22b.4\]]ba la/_sangs rgyas kyi chos ma lus pa yongs su rdzogs par bya ba'i sbyor bas stobs bcu'i bsod nams dang ye shes kyi tshogs yongs su rdzogs pas rjes su ste/_phyi nas sangs rgyas kyis mkhyen pa'o/_/lha rnams kyis mchod par bya ba zhes bya ba la/_dpag tu med cing rgyun mi
[\[22b.5\]]'chad pa'i bde ba phun sum tshogs pa ni 'di la mchod pa byas pa nyid las 'byung bar 'gyur ro zhes shes nas/_de 'dod pa rnams kyis mchod par bya ba yin no/_/tshangs pas phyag bya ba zhes bya ba ni thar pa ma yin pa la thar pa'i 'du shes can de dag yang dag pa'i thar pa 'byung ba ni 'di nyid
[\[22b.6\]]yin gyi/_gzhan ni ma yin no zhes thar pa 'dod pa rnams kyis phyag bya ba yin no/_/klu rnams kyis phyag bya ba dang zhes bya ba la/_dud 'gro'i skye gnas sgrub par byed pa'i lam gyi bag chags kyi rgyun kun tu bcad pa'i phyir phyag 'tshal ba'o/_/gnod sbyin gyis rjes su yi rang ba zhes bya ba ni dpe
[\[22b.7\]]med pa'i longs spyod phun sum tshogs pa thob na yang /_ngan 'gro'i lam thams cad yongs su bcad pa'i phyir rab tu dga' ba'i sems kyis rjes su yi rang ba'o/_/mi 'am ci rnams kyis bstod par bya ba ni thar par 'dod pa'i rab tu dga' ba dang /_rab tu mgu bas chos brjod pa'i dbyangs
[\[23a\]]
[\[23a.1\]]snyan pas mi 'am ci'i rgyal po ljon pa bzhin du stod par byed pa'o/_/lto 'phye chen po rnams kyis bsngags par bya ba zhes pa ni drag po chen po'i sems kyis rgyun 'jug pa nye bar bcad pa'i ched du'o/_/byang chub sems dpa' rnams kyis bsgom par bya ba ni rnam pa thams
[\[23a.2\]]cad mkhyen pa nyid mngon sum du byed pa ni bsgom pa'i lam thob pas yin gyi/_tshig tsam gyis ting nge 'dzin rtogs pa ma yin no zhes bya bas so/_/mkhas pa rnams kyis kun chub par bya ba zhes bya ba ni rig par bya ba rig pa ni mkhas pa'o/_/des phyir mi ldog pa'i sa sangs rgyas nyid mngon sum du bya
[\[23a.3\]]ba'i phyir nye bar bzung nas kun chub par byed pa'o/_/bla na med pa'i nor zhes bya ba ni ting nge 'dzin zhes bya ba dang 'brel te/_lha dang mir bcas pa'i skye dgu rnams kyi bde ba thams cad kyi rgyur gyur pa dang /_thar pa'i bde ba'i rgyur gyur pa ni bla na med pa'i nor zhes bya'o/_/zang zing med pa'i
[\[23a.4\]]sbyin pa zhes bya ba la/_sbyin pa thams cad kyi nang na zang zing med pa'i sems kyis chos sbyin pa ni mi shes pa'i nyon mongs pa thams cad gcod par byed pa'i phyir chos kyi sbyin pa nyid ni sbyin pa'i mchog go/_/nad pa rnams kyi sman du gyur pa zhes bya ba la 'dod chags dang zhe sdang dang gti mug
[\[23a.5\]]ni 'dan n+wa na ta ri la sogs pas kyang de dag gi rgyu ma shes shing gso ba yang mi shes pas rtag tu na ba de dag gi 'dod chags la sogs pa'i nad rnams rab tu zhi bar bya ba'i gso ba'i sman ni 'di lta bu'i ting nge 'dzin nyid yin no/_/ye shes kyi mdzod ces bya ba ni ye shes thams cad sdud par byed pa'i ting nge
[\[23a.6\]]'dzin gyi rgyal po sgom pa la mngon par sbyor ba ni ye shes mi zad pa'i mdzod yin pas so/_/spobs pa mi zad pa zhes bya ba ni ji ltar gnas pa'i chos nyid kyi de nyid rtogs pa dang /_mi zad pa'i spobs pa ni spobs pa mi zad pa'i rgyu yin pas so/_/mya ngan dang bral ba zhes bya ba ni 'di dag thams cad
[\[23a.7\]]don med pa dang /_sdug bsngal gyi bdag nyid can no zhes shes nas chos thams cad bdag med pa bsgoms pas mya ngan dang bral bar 'gyur ro/_/khams gsum pa yongs su shes pa zhes bya ba ni khams gsum pa 'di dag ni rmi lam dang 'dra zhes bya bar shes nas de lta bu'i sgyu ma lta bu'i sems can
[\[23b\]]
[\[23b.1\]]thar bar bya ba'i phyir yongs su mi gtong ba ni khams gsum yongs su shes pa zhes bya'o/_/pha rol tu 'gro ba dag la gzings lta bu zhes bya ba ni lhag pa'i bsam pas yongs su mya ngan las 'da' 'dod pa rnams la mi rtag pa la sogs pa bshad pa dang /_chos la bdag med pa la sogs pa
[\[23b.2\]]bstan pa'o/_/chu bo'i nang du zhugs pa dag la gru lta bu zhes bya ba ni 'khor ba'i chu klung du lhung zhing rgya mtsho bzhir nub pa rnams sgrol ba'i phyir theg pa chen po'i gru bo che ni mi phyed pa'i gru yin no/_/grags pa 'dod pa dag gi grags pa zhes bya ba ni sangs rgyas kyi chos thams cad mnyan pa dang bsams
[\[23b.3\]]pa dang bsgoms pa'i stobs kyis 'jig rten gyi khams mtha' yas pa na bzhugs pa'i de bzhin gshegs pa'i sa rnams la mchod pa'i phyir dang /_sems can rnams kyi don du rab tu spros pas thams cad du khyab pa ni grags pa yin no/_/sangs rgyas rnams kyis bstod pa zhes bya ba ni de bzhin
[\[23b.4\]]gshegs pa rnams kyis brnyes pa'i sangs rgyas rnams kyi yon tan mtha' med pa de dag gis sems can gyi khams ma lus pa bskyab pa'i phyir bla na med pa'i chos chen po'i sbyin bdag mdzad pa la dri ma med pa'i yon tan gyis bstod pa'o/_/de bzhin gshegs pa rnams kyis bsngags pa zhes
[\[23b.5\]]bya ba ni dka' ba brgya phrag du mas bsgrubs pa'i sangs rgyas nyid thob nas kyang thabs la mkhas pa'i stobs kyis sems can thams cad kyi rgyud la sbyor bar byed pas yon tan thams cad dang thar pa'i bde ba thams cad kyi sbyin bdag nyid ni bsngags pa'o/_/stobs bcu rnams kyis bstod pa zhes
[\[23b.6\]]bya ba ni rnyed par dka' zhing rin che ba'i chos rin po che'i sbyin bdag nyid ni gzhan la yod pa ma yin no zhes bya ba ni stobs bcu rnams kyis bstod pa'o/_/byang chub sems dpa' rnams kyi yon tan zhes bya ba ni theg pa chen po rtogs shing khong du chud pas theg pa gzhan la 'dod pa med pa'i
[\[23b.7\]]byang chub sems dpa' rnams kyi yon tan thun mong ma yin pa'o/_/snying rje can dag gi btang snyoms zhes bya ba la/_gcig tu gzhan gyi don la zhugs pa rnams la btang snyoms 'byung ba ma yin te/_btang snyoms ni sems can gyi don la snyoms pa yin no zhe na/_de lta bu ni yod pa ma yin
[\[24a\]]
[\[24a.1\]]te/_sangs rgyas kyi mdzad pa mdzad zin nas de'i tshe gdul bya med pa ni btang snyoms su rigs kyi/_/gzhan du ma yin no/_/nyes pa zhi bar 'dod pa dag gi byams pa zhes bya ba la/_nyes pa ni zhe sdang yin te/_de yang dag par mthong ba rnams kyi gnyen po'i ngo bor
[\[24a.2\]]nges par sbyar ba'i byams pa chen po'i bdag nyid du byas pa'i rgyud kyi mtsho la zhe sdang gi me chung ngu tsam yang yod pa ma yin no zhes bya bas nyes pa zhi bar 'dod pa dag gi byams pa zhes bya'o/_/theg pa chen po pa dag gi dbugs 'byin pa zhes bya ba ni gang gi tshe sangs rgyas kyi chos rnams kyi snang ba thob
[\[24a.3\]]par gyur pa de'i tshe/_nges par bsam pa thams cad rdzogs par 'gyur ro zhes dbugs 'byin pa thob par 'gyur ro/_/seng ge'i sgra sgrogs pa rnams kyi nan tan zhes bya ba ni nan tan gyis thams cad kyi mchog sangs rgyas kyi chos mngon sum du mdzad nas bdag med pa'i seng ge'i sgra'i sgra
[\[24a.4\]]bsgrags pa'i ngang tshul gyis nan tan byed pa'o/_/sangs rgyas kyi ye shes kyi lam zhes bya ba la/_dge ba'i chos kyi lam thams cad ni lam ste/_rjes su mi dmigs pa'i sbyor bas sangs rgyas nyid 'thob kyi gzhan gyis ni ma yin no/_/chos thams cad kyi phyag rgya zhes bya ba ni gdod nas zhi
[\[24a.5\]]zhing ma skyes pa'i phyag rgyas btab pa nyid ni chos thams cad do zhes bya bas pha rol dang pha rol ma yin pa'i chos thams cad mnyam pa nyid kyi rgyas btab pa'o/_thams cad mkhyen pa'i ye shes yongs su mi 'phrogs pa zhes bya ba la/_mi dge ba'i bag chags rnams dang bral ba'i phyir
[\[24a.6\]]dang /_dge ba'i chos thams cad yongs su rdzogs pa'i phyir bdud dang mu stegs can la sogs pa thams cad kyis mi g.yo ba'i ye shes nyid ni mi 'phrogs pa zhes bya'o/_/byang chub sems dpa' rnams kyi skyed mos tshal du gyur pa zhes bya ba la/_dga' ba dang rab tu dga' ba'i bde ba
[\[24a.7\]]sems can thams cad la bsngos pa'i rtse mo'i sa ni skyed mos tshal te/_mchog tu gyur pa'i theg pa dang dam pa zhes bya ba'i bar du'o/_/bdud kyi sde rnams skrag par byed pa zhes bya ba la/_bag chags dang bcas pa'i nyon mongs pa thams cad rnam par bsal ba dang /_rnam rtog bsal ba
[\[24b\]]
[\[24b.1\]]ni bdud kyi sde rnams skrag par byed pa'o/_/bde bar 'gro ba rnams kyi rig pa zhes bya ba ni mya ngan las 'das par 'gro ba rnams kyi rig pa ni shes rab kyi pha rol tu phyin pa ste/_lam thams cad kyi gnod pa rnam par sel bar byed pa'i phyir ro/_/don grub pa rnams kyi don zhes bya ba ni sangs
[\[24b.2\]]rgyas rnams kyi mi gnas pa'i mya ngan las 'das pa ni 'gro ba ma lus pa'i don mdzad pa'i phyir don te dgos pa'o dgra'i nang du song ba rnams kyi skyabs zhes bya ba ni tshad ma dang ldan pa'i chos nyid rab tu bstan pas dmigs par lta ba can thams cad dang /_lta ba log pa can thams cad du sun dbyung
[\[24b.3\]]bas yongs su skyob pa yin gyi/_gzhan du na de dag lta ba log par ltung bar 'gyur ro/_/phyir rgol ba rnams chos dang mthun par tshar gcod pa zhes bya ba ni mu stegs kyis khas blangs pa'i chos can mi rtag pa la sogs pa'i chos dang bcas pa la skyon 'di lta bu yod do zhes brjod pas
[\[24b.4\]]tshar gcod pa'o/_/mi 'jigs pa rnams kyis bden pa'i rnam pa zhes bya ba la/_'jigs pa thams cad dang bral ba'i phyir brtan par byas shing rab tu brtan par byas pas mnyam pa nyid mthong bar nus pa nyid ni don dam par na mi 'jigs pa rnams kyi bden pa'i rnam pa zhes bya'o/_/stobs
[\[24b.5\]]rnams yang dag par tshol ba zhes bya ba ni phyin ci ma log pa'i lam la 'jug pa la rmongs pa zlog pa'i don to/_/sangs rgyas kyi chos ma 'dres pa bco brgyad kyi snga ltas su gyur pa zhes bya ba ni byang chub kyi sems gtsor byas pa'i dkar po'i chos thams cad kyi byed por 'gyur ba'i yon tan ni snga ltas
[\[24b.6\]]su gyur pa zhes brjod do/_/chos kyi sku'i rgyan zhes bya ba ni skyes bu chen po'i mtshan sum cu rtsa gnyis kyis yang dag par brgyan pa'i sku ste/_des de mngon sum du mdzad pas so/_/thar pa 'dod pa rnams kyi dga' ba zhes bya ba ni thog ma dang bar dang tha mar dge ba'i chos nyams su myong bas bla na med pa'i
[\[24b.7\]]chos la dga' ba ni thar pa thob par byed pa yin no/_/sras thu bo rnams kyi dga' ba zhes bya ba ni yab sangs rgyas kyi yon tan gyi nor thob pas bde ba dang yid bde ba nyams su myong bas dga' ba'o/_/sangs rgyas kyi ye shes yongs su rdzogs pa zhes bya ba ni sangs rgyas kyi chos rnams ma thob pa
[\[25a\]]
[\[25a.1\]]thob par bya ba dang /_thob pa rnams yongs su mi nyams pa nyid du nye bar 'dzin cing bsrung ba'o/_/nyan thos dang rang sangs rgyas thams cad kyi sa ma yin pa zhes bya ba ni dman pa la mos pa'i nyan thos dang rang sangs rgyas la sogs pa rnams zab cing rgya che ba'i sangs rgyas
[\[25a.2\]]kyi chos rnams thos pa na 'jigs shing skrag nas ma rtogs pas sa ma yin pa ste yul ma yin pa'i phyir ro/_/sems rnam par dag pa zhes bya ba ni rnam par rtog pa dang kun tu rtog pa'i dri ma rnams rab tu spangs pas rtog pa med pa'i chos nyid dang /_de rtogs pas sems rnam par dag
[\[25a.3\]]pa'o/_/lus yongs su dag pa zhes bya ba ni nad thams cad rab tu zhi bar byed pa'i chos kyi sman gyi bdud rtsi 'thungs pas rdo rje lta bu'i sku thob pa ni lus rnam par dag pa'o/_/rnam par thar pa'i sgo rnams yongs su rdzogs pa zhes bya ba la/_stong pa nyid dang /_mtshan ma med pa
[\[25a.4\]]dang /_smon pa med pa dang /_rang bzhin gyis zhi ba'i chos nyid bsgom pa'i sbyor bas mngon sum du byed pa ni yongs su rdzogs pa zhes bya'o/_/sangs rgyas kyi ye shes kun nas nyon mongs pa med pa zhes bya ba ni snying rje chen po'i chags pas rjes su chags nas sems can thams cad kyi sdug bsngal
[\[25a.5\]]dbral bar spro zhing zhugs pa ni kun nas nyon mongs pa med pa'i chags pa zhes bya'o/_/zhe sdang dang bral ba zhes bya ba ni snying rje chen po'i rang bzhin gyi sems kyis 'gro ba la phan pa nye bar bsgrub pa ni zhe sdang dang bral ba zhes bya'o/_/gti mug gis ma yin pa zhes bya ba ni rten cing 'brel
[\[25a.6\]]par 'byung ba la rnam par lta ba'i chos kyi snang ba shar ba la rmongs pa'i mun pa'i skabs med pa'i phyir ro/_/ye shes 'byung ba zhes bya ba ni 'jig rten dang 'jig rten las 'das pa'i bzo la sogs pa thams cad la mkhas pa dang le lo med pa ni ye shes 'byung bar 'gyur ba yin no/_/rig pa skye ba
[\[25a.7\]]zhes bya ba ni ji skad bstan pa'i zab cing rgya che ba'i dam pa'i chos thos pa dang /_nang du tshul bzhin yid la byed pa ni rig pa skye ba'i rgyu zhes bya'o/_/ma rig pa spong ba zhes bya ba ni mi dmigs pa'i sbyor bas tshul bzhin ma yin pa yid la byed pa spong ba dang /_tshul bzhin yid la byed pa nyid bsgom
[\[25b\]]
[\[25b.1\]]pa ni ma rig pa spang ba zhes bya'o/_/rnam par grol ba snying por byed pa rnams kyi tshim pa zhes bya ba ni 'phags pa'i chos 'thob pa'i bdag nyid che ba dang ma bral ba'i dga' ba rjes su 'dzin cing mi gtong ba'o/_/ting nge 'dzin snying por byed pa rnams kyi dga' ba zhes bya ba ni ting nge 'dzin bde ba
[\[25b.2\]]sems can thams cad dang thun mong du byas nas sems rtse gcig pa dang mi 'bral ba nyid kyi dga' ba'o/_/blta 'dod pa rnams kyi mig tu gyur pa zhes bya ba ni gzhan gyis brjod du med pa'i chos nyid mngon du byed pa nyid phyin ci ma log par mthong ba'i mig gis blta bar 'dod pa yin gyi/_phyi
[\[25b.3\]]rol gyi sha'i mig gis ma yin te/_de des mngon sum du mi byed pa'i phyir ro/_/rnam par 'phrul par 'dod pa rnams kyi mngon par shes pa zhes bya ba ni rdzu 'phrul dang cho 'phrul sna tshogs kyis rtse zhing 'bad pa med par mi dmigs pa'i ting nge 'dzin la dbang thob pas mngon par shes pa lnga rang gi ngang
[\[25b.4\]]gis 'jug par 'gyur ba nyid yin no/_/mngon par sgrub pa 'dod pa rnams kyi rdzu 'phrul zhes bya ba ni ye shes rtog pa med pa nyid dang /_sgrib pa dang bral ba'i ting nge 'dzin gyi ye shes mngon sum du byas pas mngon par bsgrubs pa'i rdzu 'phrul gyis sems can thams cad kyi sems
[\[25b.5\]]'phrog par nus pa'o/_/thob par 'dod pa rnams kyi gzungs zhes bya ba ni sngar bstan pa'i gzungs bzhi po de dag thams cad kyis mya ngan las 'das pa dang mnyam pa 'dzin pas na gzungs zhes bya'o/_/dran pa mi brjed pa zhes bya ba ni 'khor bar gtogs pa'i sbyor ba nyid kyis mya ngan las
[\[25b.6\]]'das pa la dmigs pas rang bzhin gyis zhi ba nyid kyis dran pa mi brjed pa'o/_/sangs rgyas rnams kyis byin gyis brlabs zhes bya ba la/_chos kyi skus sems can thams cad kyi sems kyi rgyud la khyab pa mi 'phrogs pa'i sbyor bas byin gyis brlabs pa yin no/_/'dren pa rnams kyi
[\[25b.7\]]thabs mkhas pa zhes bya ba ni bde ba thams cad kyi zhi bar 'gro ba ni de nas bzung nas nye bar 'gyur ba yin no/_/phra ba zhes bya ba ni mya ngan las 'das pa ni dmigs par lta ba la mngon par zhen pa rnams kyis shes par dga' ba dang /_dmigs pa thams cad las yang dag par 'das pa
[\[26a\]]
[\[26a.1\]]nyid kyi phyir ro/_shes par dka' ba zhes bya ba ni chos kyi sku'i rang gi ngo bo ni rnam par shes pa'i yul las yang dag par 'das pa'i phyir shes par dka' ba'o/_/dka' bas shes pa zhes bya ba ni byis pa rnams kyi sdug bsngal gyis kyang mi shes pa ste/_sngar nyams
[\[26a.2\]]su ma myong ba dang ma shes pa dang mngon par ma sbyar bas sngar ma skyes pa bskyed pa'i nus pa med pas shes par dka' ba nyid ni shes par dka' ba'o/_/yi ge rnams ldog pa zhes bya ba ni ngag gi lam thams cad mi dmigs par yi ge thams cad kyi nges pa'i tshig gis ston pa ni yi ge
[\[26a.3\]]rnams ldog pa zhes bya'o/_/sgras shes par dka' ba zhes bya ba ni so so rang gis rig par bya ba'i de kho na nyid ni tshig tsam gyis rnyed par bya ba ma yin te/_tshig gis mtshon pa'i don nges par rtogs nas bsgoms pa'i stobs kyis mngon sum du byed pa yin pa'i phyir sgras shes
[\[26a.4\]]par dka' ba zhes bya'o/_/rtogs pa rnams kyis kun shes pa zhes bya ba ni lhun gyis grub par rin po che chen po'i 'du shes nyid dang /_'gro ba ma lus pa'i don sgrub pa shes pa ni mkhas pa'o/_/des pa rnams kyis shes pa zhes bya ba ni des pa ni byang chub sems dpa' chen po 'gro
[\[26a.5\]]ba ma lus pa'i don byed pa dang chos nyid la dga' ba'o/_/des shes pa ni bkur sti dang gus pas shes pa'o/_/'dod pa chung ba rnams kyis rab tu rtogs pa zhes bya ba ni/_nyan thos dang rang sangs rgyas rnams te/_chos nyid rtogs pa tsam gyis rang gi nyams su myong ba rab tu rig
[\[26a.6\]]pa la rab tu rtogs pa zhes bya'o/_/brtson 'grus brtsams pa rnams kyis gzung ba zhes bya ba ni byang chub tu sems bskyed pas sbyin pa la sogs pa la zhugs pa brtson 'grus brtsams pa rgyun mi 'chad par sangs rgyas nyid nye bar 'dzin pa'o/_/dran pa dang ldan pa rnams kyis bcangs pa zhes
[\[26a.7\]]bya ba ni sngon gyi gnas rjes su dran pa'i stobs kyis byas pa chud mi gson pa ni bcangs pa'o/_/sdug bsngal zad pa zhes bya ba ni 'dod chags dang zhe sdang dang /_gti mug rab tu spangs pas de'i ngo bo med pa'i sdug bsngal zad pa ni sdug bsngal med pa'o/_/chos thams cad skye ba med
[\[26b\]]
[\[26b.1\]]pa zhes bya ba ni chos thams cad ni sems kyi khongs su gtogs pa yin la/_de 'gags pas chos thams cad 'gags pas rang bzhin gyis zhi ba nye bar bzung nas ma skyes pa zhes bya'o/_/theg pa gcig tu bstan pa zhes bya ba ni chos thams cad rmi lam lta bu zhes bya ba dang /_dmigs
[\[26b.2\]]su med pa'o zhes bya ba 'di'i khongs su gtogs pa'i phyir theg pa gcig tu bstan pa zhes bya'o/_/gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po zhes bya'o zhes bya ba la/_de rnam par spros pa zhes bya ba ni lhag ma'o/_/yang bcom
[\[26b.3\]]ldan 'das kyis bshad pa na zhes bya ba la sogs pas ni ting nge 'dzin bstan pa'i mthong ba'i chos kyi yon tan bstan te/_khrag khrig phrag brgyad cus mi skye ba'i chos la bzod pa thob par gyur to zhes bya bar 'brel to/_/gal te sa brgyad pa la mi skye ba'i chos zab mo la bzod pa
[\[26b.4\]]thob par 'gyur ba ma yin nam/_thos pa tsam gyis ci ltar 'gyur zhe na/_de lta bu'i nem nur bsal ba'i phyir/_sngon yongs su sbyang ba byas pa zhes bya ba smras te/_lhan cig byed pa dang bral bas sngon ni thob par ma gyur la/_da ltar ni thob par gyur to zhes brjod par bya'o/_/de bzhin
[\[26b.5\]]du khrag khrig phrag dgu bcu rtsa drug gis rjes su mthun pa'i bzod pa thob par gyur to zhes bya ba la/_rtogs pa dang rjes su mthun pa'i bzod pa ni rjes su mthun pa zhes bya'o/_/sgra'i rjes su 'brang ba ni thos pa'i rjes su 'brang ba'o/_/len pa med par zag pa las sems rnam par grol lo zhes
[\[26b.6\]]bya ba ni 'dod chags dang bral bar gyur nas nyon mongs pa'i cha tsam yang med pa'o/_/chos rnams la chos kyi mig rdul med cing dri ma dang bral ba rnam par dag go zhes bya ba ni chos mthong bas rnam par dag pa skyes pa'o/_/dge slong ma rnams kyang 'dod chags dang bral ba thob po/_/dge bsnyen
[\[26b.7\]]rnams kyis phyir mi 'ong ba'i 'bras bu thob par gyur to/_/dge bsnyen ma rnams kyis kyang lan cig phyir 'ong ba'i 'bras bu thob par gyur te/_sngon yongs su sbyangs pa'i khyad par nyid dang bsam pa dang rjes su mthun par 'bras bu blta bar bya'o/_/stong gsum gyi stong chen po'i
[\[27a\]]
[\[27a.1\]]'jig rten gyi khams 'di yang rnam pa drug tu g.yos zhes bya ba ni bya ba'i bye brag go/_/de la rnam pa drug ni shar phyogs dma' na nub phyogs mtho ba ni gcig go/_/de las bzlog pa ni gnyis pa'o/_/byang phyogs dma' na lho phyogs mtho ba ni gsum pa'o/_/de dag
[\[27a.2\]]las bzlog pa ni bzhi pa'o/_/mtha' dma' na dbus mtho ba ni lnga pa'o/_/de dag las bzlog pa ni drug pa'o zhes bya ba ni rnam pa drug go/_/g.yo ba la sogs pa chung ngu dang 'bring dang chen po'i bye brag gis mtshan ma bco brgyad du 'gyur ro/_/de ltar chos kyi tshig gi bye brag
[\[27a.3\]]gis ni shin tu gus pa bskyed pa'i phyir dang /_chos nyid kyi mthu chen po yang dag par bstan nas 'chad pa ni gleng gzhi'i le'u zhes bya'o/_/sangs rgyas chos rnams gleng gzhi ni/_/byang chub sems la nges par brjod/_/sa dang pha rol phyin pa la/_/de nyid yang dang yang 'byung phyir/_/de ni
[\[27a.4\]]gleng gzhi'i le'u las/_/bde gshegs dam pas bka' stsal te/_/gleng gzhi de las thams cad kyang /_/blo dang ldan pas shes par bya/_/gleng gzhi'i le'u'i bshad pa rdzogs so//_//sA la'i dbang po'i rgyal po'i le'u bshad par 'dod nas/_de'i tshe zhes bya ba la sogs pa
[\[27a.5\]]gsungs te/_zla 'od gzhon nu ni thams cad du gsol ba 'debs pa la dbang bas/_de'i phyir de la bos nas de bzhin gshegs pa grangs med pa rnams la ngas bkur stir byas zhes bya bar 'brel to/_/sngon byang chub sems dpa'i spyad pa spyod pa na 'khor los sgyur ba'i rgyal por gyur te
[\[27a.6\]]zhes bya ba las/_rgyal srid kyi dbang phyug dang ldan pa'i rang gi bde ba la ltos pa med pas ting nge 'dzin 'di 'dod cing ste/_ting nge 'dzin thob par bya ba'i phyir dang /_ting nge 'dzin thob nas myur du bla na med pa'i byang chub 'dod pa'i phyir ro/_/bya rgod phung po'i ri 'di nyid la zhes bya ba ni sngon
[\[27a.7\]]gyi gnas rjes su dran pa'i shes pas bskal pa dpag tu med pa'i skye ba dran pa'i bdag nyid kyi dran pa'i rgyu ston pa'o/_/bkur stir byas pa ni bkur bar 'os pa la mchod pa'o/_/bla mar byas pa ni bla ma la gus pas bsten pa'o/_/ri mor byas pa ni chen por brtsis pa'o/_/mchod par
[\[27b\]]
[\[27b.1\]]byas pa ni me tog la sogs pas so/_/rjed par byas pa ni yon chab dang zhabs bsil la sogs pas so/_/gsol bar byas pa ni de las gzhan pa'i mchod pa'i rnam pas so/_/de dag nyid bstan pa'i phyir rin po che thams cad dang /_me tog dang /_spos dang zhes bya ba la sogs
[\[27b.2\]]pa la/_gtsug lag khang rnam pa sna tshogs rnam par bkra ba bye ba khrag khrig brgya stong du ma'i bkod pa zhes bya ba ni rten gyi khyad par nye bar mkho ba thams cad dang ldan pas bsnyen bkur byas shing dgyes par byas nas de bzhin gshegs pa de dag thams cad kyi drung nas so/_/chos
[\[27b.3\]]thams cad kyi rang bzhin mnyam pa nyid rnam par spros pa'i ting nge 'dzin 'di rgyas par thos te zhes bya ba ni mang du mang po dang lhan cig nges par bya ba'i phyir mnyan par byas pa'o/_/thos nas kyang gzhan dag la rab tu bstan par byas so/_/bdag nyid kyis kyang nyon mongs pa med pa'i sgom pas
[\[27b.4\]]bsgoms so zhes bya ba ni bdag dang gzhan gyi rgyud la rdul dang 'dra ba'i nyon mongs pa rnams gang bsgoms pas mi skye ba'i byams pa chen po'i rang bzhin gang yin pa de ni nyon mongs pa med pa'i sgom pa ste/_bsgom pa de gzhan dag la yang rab tu ston par byed pa'o/_/de dag thams cad kyi tha ma ni
[\[27b.5\]]de bzhin gshegs pa sA la'i dbang po'i rgyal po zhes bya ba zhig byung ste zhes bya ba la sngar bstan pa'i de bzhin gshegs pa rnams ting nge 'dzin gyi ro myang ba'i phyir bsten pas ma ngoms nas phyi nas yang de bzhin gshegs pa la brten pa/_gzhon nu de bzhin gshegs pa sA la'i dbang po'i
[\[27b.6\]]rgyal po de'i zhes bya ba la sogs pa gsungs te/_nyan thos dang byang chub sems dpa' khrag khrig brgya stong gi dge 'dun byung ste zhes bya bas ni mang po dang lhan cig bdag gis thos pa dang /_bcom ldan 'das kyi 'khor yang mtha' yas par bstan pa yin no/_/de bzhin gshegs pa de
[\[27b.7\]]la lo bye ba stong phrag bco brgyad du mchod pa dang bsnyen bkur chen po byas te/_ting nge 'dzin gyi rgyal po mnyan pa'i phyir ro/_/de'i tshe'i tshad ni lo bye ba stong phrag bdun cu rtsa drug tu gyur te zhes bya ba ni ji srid sku tshe'i mthar thug par ma gyur gyi bar du mnyan pa dang gzung ba dang bcang bar
[\[28a\]]
[\[28a.1\]]'dod pas yongs su mi gtong ba'i sbyor bas bla ma dang nam yang bral bar ma gyur to/_/bcom ldan 'das de'i drung du rab tu byung nas zhes bya ba ni rnam par g.yeng ba ma lus pa spangs pas thos pa'o/_/mnyan cing gzung ste zhes bya ba la sogs pa ni snga ma bzhin
[\[28a.2\]]no/_/de lta bas na zhes bya ba la sogs pas ni skyo ba med pa'i sems kyis ji lta rang de bzhin gshegs pa thams cad la mchod pa dang rim gro dang g.yog bya ba dang ldan pa bzhin du khyod kyis kyang bya'o zhes rab tu bstan pa'i phyir/_gzhon nu de lta bas na ting nge 'dzin 'di 'dod cing myur du bla na med
[\[28a.3\]]pa yang dag par rdzogs pa'i byang chub mngon par rdzogs par 'tshang rgya bar 'dod na khyod kyis kyang de bzhin du de bzhin gshegs pa thams cad la mchod pa dang /_rim gro dang /_g.yog bya ba la brtson par bya'o zhes gsungs pa yin no/_/gal te de bzhin gshegs pa rnams la mchod
[\[28a.4\]]pa dang g.yog byas pas ji ltar bla na med pa yang dag par rdzogs pa'i byang chub thob ces bya ba'i som nyi de ci'i phyir zhe na zhes 'dri ba'i lan gdab pa'i phyir/_de bzhin gshegs pa thams cad la mchod pa dang /_rim gro dang /_g.yog bya ba'i rgyu mthun pas zhes bya ba gsungs te/_
[\[28a.5\]]gang gi phyir de bzhin gshegs pa la mchod pa dang /_g.yog byas pa'i yongs su spyod pa'i rgyu mthun pa nyid dang /_mnyam pa dang bsam pa'i rgyu mthun pa'i mtshungs pa'i 'bras bus ni de bas na bla na med pa yang dag par rdzogs pa'i byang chub kyang rnyed dka' ba ma yin pas de la mngon par
[\[28a.6\]]sbyar bar rigs nas ting nge 'dzin 'di ltar rgyun mi 'chad par bsgoms na nges par bde ba thob par 'gyur ro zhes bya ba'o/_/gzhon nu de lta bas na zhes bya ba la sogs pas ni nye bar sdud par byed do/_/lhug par bstan pa'i don de tshigs su bcad pas slar yang gsungs pa ni bde bar khong
[\[28a.7\]]du chud par bya ba'i phyir dang /_ston pa la dbang thob par bstan pa'i phyir/_sngon byung ba'i le'u 'di nyid rgya cher zhes bya ba la sogs pas bstan te/_sngar bstan pa las lhag par 'jug pa ni rgya cher zhes bya'o/_/tshigs su bcad pa'i dbyangs kyis te/_yid du 'ongs pa'i
[\[28b\]]
[\[28b.1\]]dbyangs kyis rgya cher yang dag par rab tu bstan pa'o/_/bstan to zhes bya ba ni 'das pa'i dus ston pa'o/_/dran pa stobs bcu bye ba drug cu dag_/sngon tshe bya rgod phung po'i ri la bzhugs/_/zhes bya ba la/_dran pa ni sngon gyi dus su stobs bcu dang ldan pa bye ba drug cu bya rgod kyi phung po'i ri 'di la
[\[28b.2\]]bzhugs pa dran par gyur pa'o/_/de dag gis nga sngon byang chub sems dpa'i spyad pa spyod pa'i tshe ting nge 'dzin 'di bshad par mdzad pa'o/_/de dag thams cad kyi tha mar gyur pa ni de bzhin gshegs pa sA la'i dbang po'i rgyal po zhes bya ba'o/_/de la ngas ting nge 'dzin 'di dris so/_/nga yang
[\[28b.3\]]rgyal rigs nyid gyur te/_/rgyal po sa bdag gtso bo yin/_/zhes bya ba la mi'i bdag po thams cad kyi nang na 'khor los sgyur ba gtso bor gyur pa'o/_/nga yi bu yang lnga brgya ste/_/zhes bya ba ni 'khor los sgyur ba la nges par bu lnga brgya las mi nyung ba 'byung bar 'gyur ro/_/sangs rgyas
[\[28b.4\]]de yi gtsug lag khang /_/bye ba snyed ni ngas byas te/_/zhes bya ba la/_de bzhin gshegs pa la mchod pa dang /_g.yog bya ba'i phyir nye bar mkho ba thams cad ma bral ba/_tsan dan shing dang rin po che'i ka ba la sogs pas mdzes par brgyan pa rnams byas so/_/rgyal po de'i skye bo mang po
[\[28b.5\]]la dga' zhing yid du 'ong ba ste 'jig rten thams cad kyi 'dod pa'o/_/'jig rten pa'i bla ma zhes bya ba ste/_des de bzhin gshegs pa la khyad par can gyi mchod pa dam pa dag lo stong phrag bye ba bco brgyad kyi bar du byas so/_/rkang gnyis gtso bo rgyal ba ma smad pa/_/lo ni
[\[28b.6\]]bye ba stong phrag bdun cu drug_/de nyan thos kyi dge 'dun dang bcas pa la mchod pa rnam pa mang po ngas byas so/_/bcom ldan 'das de'i drung du nga btsun mo dang sras dang bcas par rab tu byung nas/_lo bye ba stong phrag bcu bzhir ngas ting nge 'dzin 'di yongs su zhus te/_tshigs su
[\[28b.7\]]bcad pa khrag khrig stong phrag brgyad cu dang /_dkrigs phrag bye ba brgya rnams ngas gzung ngo /_/gzhung de dag kyang ting nge 'dzin 'di'i le'u gcig yin no/_/de dag kyang ngas mnyan cing bzung nas gzhan dag la yang rgya cher bstan to/_/de lta bu'i le'u stong phrag brgya'i gzhung grangs med
[\[29a\]]
[\[29a.1\]]tshad med pa de bzhin gshegs pa'i yul du gyur pa'o/_/ting nge 'dzin 'di thob par 'dod pas ngas bdog pa'i dngos po ma btang ba ci yang med do/_/de bzhin du de bzhin gshegs pa mtha' yas pa bya rgod phung po'i ri 'di la bzhugs pas ting nge 'dzin 'di rgya cher
[\[29a.2\]]gzhan dag la bstan to/_/de dag gi drung du ngas kyang ji ltar thos pa bzhin du bsgoms shing nan tan du byas pas bsgrubs pa ste/_nan tan rnam pa sna tshogs pas bstan to/_/yon tan la rab tu gnas pa dang /_ro la ma zhen cing mi brkam pa dang /_ser sna dang phrag dog la sogs
[\[29a.3\]]pa'i skyon thams cad dang bral ba dang /_yon tan thams cad kyis brgyan pa la ni ting nge 'dzin 'di rnyed par dka' ba ma yin te/_mdor na mi gang ting nge 'dzin 'di 'dzin pa des ni mtshan sum cu rtsa gnyis dang dpe byad bzang po brgyad cus brgyan pa'i sku dang chos thams cad 'dzin par 'gyur ro
[\[29a.4\]]zhes bya ba yin no/_/gang dag ting nge 'dzin 'di 'dzin par byed pa de'i yon tan ni de bzhin gshegs pa dpag tu med pas zhal gyi pad+ma dpag tu med pa nas dpag tu med pa'i ljags kyi khyad par gyis/_gsung gi yan lag tha dad pa dpag tu med pas bskal pa dpag tu med par brjod kyang
[\[29a.5\]]tshigs su bcad pa gcig tsam brjod pa'i bsod nams kyi cha tsam yang bsgrags par mi 'gyur ro/_/gang gi phyir 'das pa dang ma 'ongs pa dang da ltar byung ba'i de bzhin gshegs pa de dag thams cad kyis kyang ting nge 'dzin 'di nyid la legs par bslabs pas bla na med pa yang dag par
[\[29a.6\]]rdzogs pa'i byang chub mngon par rdzogs par sangs rgyas so/_/de'i phyir ting nge 'dzin 'di 'dzin pa'i yon tan ni dpag tu med par shes par bya'o/_/sngon gyi sbyor ba'i skabs kyis ni/_/shin tu mnyes par bya ba gsungs/_/sangs rgyas 'bras bu 'dod pa yis/_/de bzhin 'jug
[\[29a.7\]]par bya ba yin/_/zhes bya ba yin no//_//sA la'i dbang po'i rgyal po'i le'u ste gnyis pa'i 'grel pa'o/_/de ni sangs rgyas rjes su dran pa bsgom pa dang ldan pa ni ting nge 'dzin la mngon par phyogs par 'gyur bas/_sangs rgyas rjes su dran pa'i le'u de nas bcom ldan 'das
[\[29b\]]
[\[29b.1\]]zhes bya ba la sogs pas gsungs te/_de lta bas na byang chub sems dpa' gang de bzhin gshegs pa'i yon tan yang dag pa dang /_sangs rgyas kyi yon tan brjod pa yang dag par bstan par 'dod pa dang /_don dang 'bru mi zad par bya ba ste yongs su rdzogs par 'gyur bar 'dod
[\[29b.2\]]pa des kyang sems can thams cad kyi don du ting nge 'dzin 'di gzung bar bya zhes bya ba la sogs pa gsungs te/_sangs rgyas kyi yon tan yang dag pa de dag gang yin zhe na zhes yon tan dpag tu med pa'i bden pa'i rang bzhin nges par byed pa zhus pa dang /_dgon pa na 'dug kyang zhes bya ba la
[\[29b.3\]]sogs pa gsungs te/_thams cad du sangs rgyas rjes su dran pa bsgom pa dang mi 'bral bar goms par bya'o zhes bstan pa yin no/_/da ni yang dag pa'i yon tan brjod par bya ba'i phyir/_'di ltar bcom ldan 'das zhes bya ba la sogs pa gsungs te/_bcom ldan 'das zhes
[\[29b.4\]]bya ba ni bdud bzhi bcom pa dang /_dbang phyug la sogs pa'i yon tan dang ldan pa'o/_/de bzhin gshegs pa zhes bya ba ni chos ji ltar gnas pa de dag de bzhin du rtogs shing mngon par rdzogs par sangs rgyas pa'am de bzhin ston par mdzad pas de bzhin gshegs pa'o/_/
[\[29b.5\]]dgra bcom pa zhes bya ba ni nyon mongs pa bag chags dang bcas pa bcom pas mchod par 'os pa 'am/_dgra bcom pa dang ldan pas dgra bcom pa'o/_/yang dag par rdzogs pa'i sangs rgyas zhes bya ba la/_yang dag pa phyin ci ma log pa'o/_/rdzogs pa ni yongs su gang ba
[\[29b.6\]]ste/_bsod nams dang ye shes kyi tshogs ma tshang ba med pa brnyes pa'o/_/rig pa dang zhabs su ldan pa zhes bya ba la/_de la yang dag pa'i lta ba ni rig pa'o/_/yan lag lhag ma bdun ni zhabs zhes bya ste/_de ltar na 'phags pa'i lam yan lag brgyad pa dang ldan pa ni rig pa
[\[29b.7\]]dang zhabs su ldan pa zhes bya'o/_/bde bar gshegs pa zhes bya ba ni don gsum gzung bar bya ste/_rab tu grub pas na bde bar gshegs pa ste/_bu mo gzugs bzang mo bzhin no/_/phyir mi ldog par gshegs pas na yang bde bar gshegs pa ste/_rims nad legs par
[\[30a\]]
[\[30a.1\]]byang ba lta bu'o/_/ma lus par gang bas na bde bar gshegs pa ste/_bum pa gang ba bzhin te/_des na bde bar gshegs pa zhes bya'o/_/'jig rten mkhyen pa zhes bya ba ni dbang po dang bsam pa ji lta ba bzhin snod dang snod ma yin pa'i bye brag gis 'gro ba drug
[\[30a.2\]]tu skyes pa'i 'jig rten rnams kyi don skal ba bzhin rig pas na 'jig rten mkhyen pa zhes bya'o/_/skyes bu 'dul ba'i kha lo sgyur ba zhes bya ba la/_skyes bu gdug pa can gyi dregs pa bsal nas rang gi lam la 'jog par byed pas na skyes bu 'dul ba zhes bya'o/_/de rnams kha
[\[30a.3\]]lo sgyur ba ni gtso bor gyur pa'o/_/bla na med pa ni lhag pa'i rang bzhin du gyur pa ste/_des na skyes bu 'dul ba'i kha lo sgyur ba ni de bzhin gshegs pa las gzhan la yod pa ma yin no/_/lha dang mi rnams kyi ston pa zhes bya ba ni zhi ba dang /_drag po la sogs pa'i sems can rnams phyin ci ma
[\[30a.4\]]log par bstan pas 'dul bar mdzad pas ston pa'o/_/lha ni lha chen po la sogs pa'o/_/mi rnams ni sor mo'i phreng ba la sogs pa'o/_/de lta bu'i yang dag pa'i yon tan dang ldan pa de su yin zhe na/_de'i phyir sangs rgyas bcom ldan 'das zhes bya ba gsungs te/_de bzhin
[\[30a.5\]]gshegs pa de ni bsod nams dag gi rgyu mthun pa zhes bya ba la/_rgyu dang 'dra ba'i 'bras bu ni rgyu mthun pa ste/_sngon gyi bsod nams kyi 'bras bu ni rgyu mthun pa'i 'bras bu ste bcom ldan 'das so/_/dge ba'i rtsa ba rnams chud mi za ba zhes bya ba ni ma chags pa la sogs pa'i dge ba'i rtsa ba'i
[\[30a.6\]]rang bzhin sngon gyi dus su bskyed pa rnams mngon par mi nyams pa'i 'bras bu ma tshang ba med pa'i sku mthong ba las rjes su dpag par bya ste/_dge ba'i rtsa ba ma tshang ba med pa gcig tu bsdus par gyur pa ni bcom ldan 'das so/_/bzod pas brgyan pa zhes bya ba ni rgyan ma lus pa thams cad
[\[30a.7\]]zil gyis gnon pa'i ngo bo ni bzod pa yin no/_/brgyan pa zhes bya ba ni rdzogs par thob pa ste shin tu rdzogs par byas pa'o/_/bsod nams kyi gter rnams kyi gzhi zhes bya ba ni bsod nams nyid gter yin te/_phun sum tshogs pa ma lus pa'i rgyur gyur pa'i phyir ro/_/de dag gi gzhi
[\[30b\]]
[\[30b.1\]]ni skal ba dang ldan pa rnams la mngon sum du gyur pa ni bcom ldan 'das yin pas bsod nams kyi gzhi zhes bya'o/_/dpe byad bzang po rnams kyis shin tu brgyan pa ni spras nas mdzes par byas pa'o/_/mtshan gyi me tog rgyas pa zhes bya ba la/_byang chub kyi yan lag gi me tog las skyes pa'i
[\[30b.2\]]skyes bu chen po'i mtshan sum cu rtsa gnyis kyis rnam pa thams cad mkhyen pa nyid kyi 'bras bu thob par bya ba la nye ba'i tshe brgyan pa'o/_/spyod yul ran par mthun pa zhes bya ba ni ran par mthun pa ni 'dra ba'o/_/de med pa ni ran par mthun pa'o/_/spyod yul ni yul lo/_/yang na spyod lam gyi khyad par
[\[30b.3\]]yid du 'ong bas thams cad du de dang 'dra ba med pa zhes bya ba'i don to/_/mthong na mi mthun pa med pa zhes bya ba la/_shin tu gdug pa'i sems dang ldan pa rnams kyis kyang mthong ba'i spyod yul du gyur na mthong bas yid 'phrog par byed pa'i phyir/_nam yang mi mthun pa'i sems 'byung bar mi 'gyur
[\[30b.4\]]ba'o/_/dad pas mos pa rnams mngon par dga' ba zhes bya ba ni gang zhig dad pa tsam gyis mos par gyur pa de dag kyang dad pa rgyun chad pa'i rgyu med pa'i phyir de nyid la mngon par dga' bar 'gyur ro/_/des na dad pas mos pa rnams mngon par dga' ba zhes bya'o/_/shes rab zil gyis
[\[30b.5\]]mi non pa zhes bya ba ni bdud dang /_mu stegs dang /_kun tu rgyu dang /_nyan thos dang /_rang sangs rgyas dang /_byang chub sems dpa'i shes rab rnams kyi spyod yul de bzhin gshegs pa'i ye shes ma yin pa'i phyir zil gyis mi non pa zhes bya'o/_/stobs rnams la brdzi ba med pa zhes bya
[\[30b.6\]]ba ni de bzhin gshegs pa'i stobs bcu las lhag pa med pa'i phyir/_bdud la sogs pa stobs chung ba rnams kyis brdzi bar mi nus pa'o/_/sems can thams cad kyi ston pa zhes bya ba ni sems can rnams la skal ba ji lta ba bzhin du chos ston pas rjes su ston pa'i phyir ston pa zhes bya'o/_/
[\[30b.7\]]byang chub sems dpa' rnams kyi yab ces bya ba la byang chub kyi sems bskyed pa la sogs pas bskyed pa'am thabs la mkhas pa'i rang bzhin yin pa'i phyir yab ste/_shes rab pha rol phyin pa ma/_/pha ni thabs la mkhas pa yin/_/zhes bya ba gsung bas so/_/'phags pa'i gang zag
[\[31a\]]
[\[31a.1\]]rnams kyi rgyal po zhes bya ba la/_de bzhin gshegs pas bcas pa'i bslab pa bsrungs shing bslabs pas dgra bcom pa la sogs pa'i 'bras bu thob cing de'i bka' las 'da' bar mi nus pa'i phyir ro/_las dang po pa rnams kyi ded dpon zhes bya ba la/_
[\[31a.2\]]dge ba'i rtsa ba bcu'i lam brgyags byin nas bgrod dka' ba'i lam las grol ba ni ded dpon gyi las yin pas de sgrub par byed pa'o/_/ye shes dpag tu med pa zhes bya ba ni 'jig rten dang 'jig rten las 'das pa'i shes pas tshad gzung bar mi nus pa'i phyir dpag tu med pa 'am dpag
[\[31a.3\]]tu med pa'i ye shes dang ldan pas so/_/spobs pa bsam gyis mi khyab pa zhes bya ba ni sems can thams cad kyi sems kyi spyod pa dang rjes su mthun par rgol ba'i lan gdab pa'i spobs pa bsam gyis mi khyab pa nyid kyi phyir ro/_/gsung rnam par dag pa zhes bya ba ni yan
[\[31a.4\]]lag drug cu dang ldan pa'i gsung gi dkyil 'khor rnams rnam par dag pa nyid do/_/dbyangs snyan pa zhes bya ba ni dbyangs snyan pa nges par bsgrags pas sems can thams cad dga' ba bskyed nas ngoms pa med par byed pa'i phyir dbyangs snyan pa zhes bya'o/_/sku byad lta bas chog mi
[\[31a.5\]]shes pa zhes bya ba ni dang por mthong ba gang du babs pas de las gzhan du blta bar mi 'dod de/_bltas shing bltas shing dga' ba ni/_/sar pa sar pa yang yang skye/_/zhes bstan pa lta bu'o/_/sku mtshungs pa med pa zhes bya ba ni yan lag ma lus pa yang dag par rdzogs pas de'i phyir thub
[\[31a.6\]]pa nyid kyi sku ni mtshungs pa med pa ste/_'dra ba yang med pa'i sku zhes bya ba'i don to/_/'dod pa dag gis ma gos pa zhes bya ba la/_'dod pa'i khams na gnas na yang 'dod pa'i khams dang 'brel ba'i skyon gyis ma gos pa'o/_/de bzhin du gzugs dang gzugs med pa'i
[\[31a.7\]]khams dang 'brel bas ma gos pa yang ngo /_/phung po dag las rnam par grol ba zhes bya ba ni sdug pa dang bral ba la sogs par rnam par rtog pa dang bral ba'i phyir dang /_sdug bsngal gyi rgyu las grol ba'i phyir sdug bsngal las kyang grol ba nyid do/_/khams rnams dang mi ldan pa zhes bya
[\[31b\]]
[\[31b.1\]]ba ni sa la sogs pa dang /_khams bco brgyad po rnams dang bral zhing ma gos pa'o/_/skyed mched rnams bsdams pa zhes bya ba ni yul dang yul can rnams rang bzhin gyis med pas mngon par zhen pa rab 'byams bsdus pa ste/_rang gi ngo bo mthar thug par gyur ces bya ba'i don
[\[31b.2\]]to/_/mdud pa rnams shin tu bcad pa zhes bya ba la/_'dod pa dang /_ma rig pa dang /_lta ba'i mdud pa'i 'ching ba rnams de kho na nyid nyams su myong bas nan gyis bcad pa ste/_gang zhe na rnam par 'ching ba ste/_tha dad par byas zhes bya ba'i don to/_/yongs su gdung ba rnams las
[\[31b.3\]]grol ba zhes bya ba ni 'dod chags la sogs pa'i nyon mongs pa rnams ni sreg par byed pas yongs su gdung ba zhes bya ba ste dge ba'i rgyun rnams sreg par byed pas so/_/de dag las rnam par grol ba ni rnam pa sna tshogs kyis spangs pa'o/_/sred pa las yongs su grol ba zhes bya ba ni
[\[31b.4\]]yongs su ni kun nas so/_/grol ba zhes bya ba ni 'khor ba la mngon par zhen pa'i mtshan nyid can gyi sred pas so/_/chu bo las rgal ba zhes bya ba ni chu bo ni bzhi ste/_'dod pa dang /_srid pa dang /_ma rig pa dang /_lta ba'i mtshan nyid can no/_/de dag las rgal ba ni pha rol gyi
[\[31b.5\]]'gram mya ngan las 'das pa thob ces bya ba'i don te/_/ye shes yongs su rdzogs pa zhes bya ba la/_rnam pa thams cad mkhyen pa nyid mngon sum du mdzad pa las rnam pa thams cad yongs su rdzogs par mkhyen pa ni gzhan la med pas so/_/'das pa dang /_ma byon pa dang /_da ltar
[\[31b.6\]]gyi sangs rgyas bcom ldan 'das rnams kyi ye shes la gnas pa zhes bya ba ni de bzhin gshegs pa thams cad dang mnyam pa nyid kyi ye shes mi gnas pa'i tshul gyis rab tu gnas pa'o/_/mya ngan las 'das pa la mi gnas pa zhes bya ba ni nyan thos la sogs pa bzhin du mya ngan las
[\[31b.7\]]'das pa la mngon par mi zhen la 'khor ba dang mya ngan las 'das pa mnyam pa nyid du dmigs pas gcig la mngon par zhen pa med pa nyid do/_/yang dag pa nyid kyi mtha' la gnas pa zhes bya ba ni sangs rgyas dang de bzhin nyid rten dang brten pa'i ngo bor med pas de'i bdag nyid du gnas pa
[\[32a\]]
[\[32a.1\]]ni gnas med pa nyid gnas yin no zhes byas nas so/_/sems can thams cad la gzigs pa'i sa la bzhugs pa ste/_zhes bya ba ni de rtogs par 'dod pa rnams rab tu zhen pa'i sems gyis thams cad mkhyen pa nyid kyi sa la blta ba ste/_mngon par 'dod pa zhes
[\[32a.2\]]bya ba'i bar du'o/_/gzhon du 'di dag ni de bzhin gshegs pa'i sangs rgyas kyi yon tan yang dag pa ste zhes bya ba ni bshad ma thag pa'o/_/sangs rgyas kyi yon tan de dag dang ldan pa ni spobs pa rgyun mi 'chad pas yang dag par rdzogs pa'i sangs rgyas kyi yon tan
[\[32a.3\]]bsngags pa yang dag par bstan pa na don dang tshig yongs su zad par mi 'gyur ba ni yongs su rdzogs par mi 'gyur ba ste/_sangs rgyas kyi yon tan gyi mthu dpag tu med pa'i phyir ro/_/de'i gsung thams cad kyang sangs rgyas kyi yon tan nyid kyis brgyan par gsung bar
[\[32a.4\]]'gyur te/_chos nyid rab tu sgrub pa la ched du byed pa'i phyir ro/_/lhug pas bstan pa'i don de dag nyid bde bar khong du chud par bya ba'i phyir tshigs su bcad pa'i dbyangs kyis rab tu bstan pa ni ji lta ji ltar 'jig rten rnams la phan pa yang dag par sgrub par byed pa de lta de ltar ston
[\[32a.5\]]par mdzad pas/_bskal pa stong phrag mang por rab bshad kyang /_/rgyal ba'i bsngags pa thams cad brjod mi lang /_/zhes bya ba la sogs pa ste/_rgyal ba ste bdud rnams las rgyal ba'o/_/yon tan gyi bsngags pa thams cad brjod pa ni bskal pa stong phrag mang por yang mi
[\[32a.6\]]nus pa'o/_/de ltar de bzhin gshegs pa de dag gis yon tan bskyed pa de ni brjod par mi nus pa'o/_/ting nge 'dzin thob par bya ba'i phyir dang /_yon tan bskyed pa'i dbye ba bstan par bya ba'i phyir/_bu mo gzugs bzang shin tu blta na sdug_/ces bya ba la sogs pa gsungs te/_
[\[32a.7\]]rgyan thams cad kyis brgyan pa mtshan thams cad dang ldan pa yang sngon btang ngo /_de bzhin du nor dang /_'bru dang /_bran pho dang /_bran mo dang /_nor bu dang /_mu tig dang /_byi ru la sogs pa yang byin no/_/gos ni bgo bar bya'o/_/dri mchog dri ldan ni dbyar gyi me tog nyid
[\[32b\]]
[\[32b.1\]]de ma li ka'o/_/phul ba ni sbyin pa'o/_/mchod rten ni mchod rten no/_/bla na med pa'i sems ni dri ma med pa'i sems bskyed nas mchod par byas pa'o/_/de bzhin du chos kyi sbyin pa ni zang zing med pa'i sems kyis so/_/chos kyi sbyin pa byin pas nga grags par 'gyur ro snyam pa
[\[32b.2\]]de 'dra ba'i sems nam yang ma skyes so/_/sdug pa'i mchog byin pa la bdag nyid kyis spyad par bya'o snyam pa'i sems kyang nga la med de/_'on kyang sangs rgyas kyi ye shes thob par bya ba'i phyir ro/_/snying rje chen po sngon du 'gro ba'i sbyangs pa'i yon tan dag kyang sangs rgyas nyid thob par bya ba'i
[\[32b.3\]]ched du'o/_/ting nge 'dzin thob par bya ba'i phyir phrag dog dang ser sna dang bral ba'i sbyin pa dang /_tshul khrims dang /_bzod pa dang /_brtson 'grus dang /_bsam gtan dang shes rab la brtan to/_/gang+gA'i klung gi bye ma snyed kyi 'jig rten gyi khams nor bu rin po ches bkang nas
[\[32b.4\]]sbyin pa byin pa'i bsod nams las ting nge 'dzin 'di ston par byed pa'i tshig bzhi pa'i tshigs su bcad pa tsam bzung na sangs rgyas nyid dang nye ba'i rgyu yin pa'i phyir bsod nams mang du bskyed par rig par bya'o/_/gang+gA'i klung gi bye ma snyed kyi bskal par phan yon yongs su bsgrags
[\[32b.5\]]kyang sangs rgyas nyid kyang mthar thug par brjod par mi spyod do/_/de bas ni sangs rgyas nyid kyi 'bras bu thob par 'dod pas ting nge 'dzin gyi rgyal po'i mdo sde'i tshigs su bcad pa tsam gzung ba la yang blo dang ldan pas rtag tu 'bad par bya'o/_/snying rje chen po la 'jug pa'i mdo
[\[32b.6\]]sde nan tan gyis mnyan par bya'i/_tshig tsam gyis ni ma yin no zhes bya ba ni mdor bsdus pa'o/_/ji ltar 'das pa la thogs pa med par mkhyen pa bzhin du ma 'ongs pa la yang thogs pa med par mkhyen pa 'jug pa yin no zhes bya bar/_'jig rten 'dren pa mya ngan 'das/_/zhes bya ba la
[\[32b.7\]]sogs pa ste/_'jig rten 'dren pa mya ngan las 'das nas phyi ma'i dus na dge slong sdom pa med pa mang po dag mang du thos pa mi 'dod pa de dag sgra tsam gyis sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab la sogs pa'i
[\[33a\]]
[\[33a.1\]]bsngags pa rjod par byed kyang de dag 'dod pa ni ma yin te/_dpe gsungs pa/_ji ltar skyes bu la la dag_/tsan dan dag ni 'di 'dra ste/_/zhes bya ba'i dpes ni sgra tsam pa 'jug par gsungs so/_/'tsho ba tsam gyi ched du tshul khrims la sogs pa la
[\[33a.2\]]bsngags pa rjod par byed pa yin gyi/_rang gi ngo bo ni yod pa ma yin no zhes bya bar/_ji ltar skyes bu dbul po la la zhig_/skye bo mang pos yongs brnyas gyur pa ste/_/brnyas pa ni smad par gyur pa'o/_/de bzhin du ting nge 'dzin las nyams pa la yang blta bar bya'o/_/ji ltar de nyid
[\[33a.3\]]kyis phyis nor gyi gter chen po skye bo'i tshogs chen pos 'dod par bya'i gter chen po'i bdag por gyur na skye bo'i tshogs chen pos rim gro byed par 'gyur ro/_/de bzhin du gang gi tshe ting nge 'dzin 'di thob par gyur pa de'i tshe lha dang bcas pa'i 'jig rten thams cad kyis mchod par 'gyur
[\[33a.4\]]ro/_/sangs rgyas su dag phyogs su mya ngan 'das/_/zhes bya ba la sogs pas ni ting nge 'dzin gyi che ba'i bdag nyid gsungs so/_/zla 'od gzhon nu sems dga' nas zhus pa/_skyes bu dam pa mya ngan yongs 'das nas/_/zhes bya ba la sogs pa ste/_/ma rungs dus na bdag gis mdo
[\[33a.5\]]'di gzung /_/zhes bya ba la/_ma rungs pa'i dus ngan pa la bab pa'i tshe bdag gis mdo 'di gzung bar bya'o zhes bya'o/_/zla 'od gzhon nu ji lta bar byang chub sems dpa' lnga brgya mdo sde 'dzin pa la rab tu zhugs par gyur to/_/sangs rgyas rjes dran nges grub pas/_/ye shes dbang
[\[33a.6\]]phyug cher gyur nas/_/sangs rgyas sras po brgyas bskor ba/_/'jig rten la grags kun mkhyen gyur/_/sangs rgyas rjes su dran pa'i le'u zhes bya ba ste gsum pa rdzogs so//_//de ni ting nge 'dzin gyi le'u bstan par 'dod nas/_de nas zhes bya ba la sogs pa gsungs te/_bcom
[\[33a.7\]]ldan 'das ga la ba der logs su thal mo sbyar ba btud nas 'di skad gsol to zhes bya ba la/_bdag bcom ldan 'das la phyogs 'ga' zhig zhu'o zhes bya ba ni yul thams cad dus gcig tu zhu bar mi nus pa'i phyir ro/_/bcom ldan 'das kyis bdag la skabs phye na zhes bya ba ni zhu ba'i skabs phye nas
[\[33b\]]
[\[33b.1\]]so/_/zhu ba lung bstan pa'i slad du zhes bya ba ni lan stsol na zhes bya ba'i don to/_/rtag tu skabs phye yis ci dang ci 'dod pa dris shig ces bya ba ni rtag tu mnyam par gzhag pa'i phyir nam yang skabs med pa ma yin no zhes bya bar dgongs so/_/bcom ldan 'das ting nge 'dzin ting nge 'dzin zhes bya ba'i don ci
[\[33b.2\]]lags zhes rang gi 'dod pa zhus pa'o/_/ting nge 'dzin gyi rang gi ngo bo gsungs pa/_ting nge 'dzin ting nge 'dzin zhes bya ba ni 'di lta ste/_sems nges par rtogs pa zhes bya ba la sems nges par rtogs pa ni nges par rnam par rtog pa'i spros pa dang bral ba'i rang rang gi ngo bo mthar thug pa mnyam
[\[33b.3\]]par mthong ba'i mnyam pa nyid dang blo mnyam par rtse gcig tu gyur pa de la ting nge 'dzin zhes bya ste/_gzhan dag go bar bya ba'i phyir yin gyi/_don dam pa nyid du ni ngag gi spyod yul thams cad las 'das pa/_ma skyes pa/_rnam par rtog pa thams cad dang ma 'dres pa/_phyi dang nang gi
[\[33b.4\]]bdag nyid can gyi mngon par zhen pa dang bral ba/_'gog pa la snyoms par zhugs pa bzhin du sgrub pa thams cad dang bral ba yang ma yin pa ste/_ye shes kyi rgyun g.yo ba med pa yang me rlung med pa la 'bar ba'i rtse mo'i rgyun bzhin du 'jug pa ni chos thams cad mnyam pa nyid rnam par
[\[33b.5\]]spros pa'i ting nge 'dzin gyi rang gi ngo bo zhes ston to/_/de la rnam par spros pa ni sngar bstan to/_/ting nge 'dzin 'di thob na phung po dang /_nyon mongs pa dang /_dam bcas pa dang /_brtson 'grus kyi khung rnams bor bar 'gyur ro/_/de bzhin gshegs pa'i ye shes ni thams cad
[\[33b.6\]]mkhyen pa'i ye shes zhes bya'o/_/sangs rgyas kyi khyu mchog ni sangs rgyas kyi che ba'i bdag nyid do/_/'dod chags dang /_zhe sdang dang /_gti mug rab tu spangs pa nyid du gyur pa 'di ni ting nge 'dzin 'di'i sngon du 'gro ba'i rgyu yin pas 'di dag dang /_/rigs par rnal 'byor du byed
[\[33b.7\]]pa zhes bya ba ni rigs pa ste tshad ma dang ldan pa'i rnal 'byor gang la yod pa de ni rigs par rnal 'byor du byed pa zhes bya ste/_de'i ngo bo ni rigs par rnal 'byor du byed pa'o/_/de las bzlog pa ni mi rigs pa rnam par spang ba'o/_/dge ba'i chos la 'dun pa ni mngon par
[\[34a\]]
[\[34a.1\]]zhen pa'o/_/'khor ba las thar bar 'dod pa ni lhag pa'i bsam pa sgrub par byed pa ste/_nam gyi cha stod dang /_nam gyi cha smad la mi nyal bar dkar po'i chos la spro ba'o/_/skye bo rnams la yid mi rton pa ni 'khor ba sgrub par byed pa'i chos mi byed pa'o/_/phyi dang nang gi
[\[34a.2\]]skye mched yid la mi byed pa dang /_bdag la mi stod gzhan la mi smod pa dang /_khyim la chags pa spong ba dang /_so so'i skye bo la yid rton pa spong ba dang /_gzhan gyi rkyen gyis mi 'gro ba nas rjes su mthun pa'i bzod pa'i bar rjes su mthun pa'i chos la bzod pa'i ting nge 'dzin gyi rgyu
[\[34a.3\]]yin pas ting nge 'dzin zhes brjod do/_/tshigs su bcad pa'i dbyangs kyis zhes bya ba ni bshad zin to/_/ngas ni bdud rtsi'i sgo yang rab tu phye/_/zhes bya ba la/_ngas ni zhes pa ni bdag gis so/_/bdud rtsi ni mya ngan las 'das pa ste thar pa'o/_/de las gzhan pa'i mtshan nyid
[\[34a.4\]]ni 'chi ba ste de med pa'o/_/de'i sgo ni ting nge 'dzin 'di yin no/_/phye ba ni ma bsgribs pa'o/_/chos kyi rang bzhin ci 'dra de bzhin bshad/_/chos rnams ngo bo ji ltar gnas pa bzhin du'o/_/de bzhin du skye ba med pa'i chos kyi rang bzhin yang ngas bshad do/_/skye ba dag kyang
[\[34a.5\]]ci 'dra ste sgyu ma lta bu dang /_gzugs brnyan lta bur skye bar 'gyur zhes bya'o/_/mya ngan 'das pa phan yon bcas par bshad de/_phan yon dang bcas par bstan pa'o/_/de lta bas na ngas gang bstan pa'i lam nas 'gro bar bya ste/_sdig pa'i grogs po spangs pa dang /_dge ba'i
[\[34a.6\]]bshes gnyen bsten pa dang /_dben pa la mngon par dga' ba dang /_sems can thams cad la byams pa chen po bsgom pa dang /_yongs su dag pa'i tshul khrims bsrung bar bya ba la sogs pa ni ting nge 'dzin 'thob pa'i rgyu yin no/_/byang chub kyi sems la yang dag par 'dzud pa dang /_sangs
[\[34a.7\]]rgyas kyi ye shes bla na med pa la rab tu bkod nas myur du ting nge 'dzin 'di mngon sum du byed par 'gyur ro/_/ting nge 'dzin 'di ni stong pa nyid kyi rang bzhin yin pas byis pa rnams kyi spyod yul ma yin no/_/de lta bas na sangs rgyas kyi sku byad khyad par can rjes su dran pa bsgom pa sngar bstan pa
[\[34b\]]
[\[34b.1\]]yin no/_/rtag tu mnyam par gzhag pa ji lta ba bzhin gyi spyod lam gyis de la gtad pa'i yid dang ba bsgoms na/_de'i phyir rnam par rtog pa thams cad dang bral ba'i de bzhin gshegs pa thams cad snang bar 'gyur ro/_/de dag gis de la dgongs par yang 'gyur ro/_/de bzhin
[\[34b.2\]]gshegs pa rnams kyis dgongs pas de nam yang ting nge 'dzin dang bral bar mi 'gyur ro zhes shes nas yon tan dpag tu med pa'i pha rol tu phyin pa'i yon tan thob par 'dod pas ting nge 'dzin 'di bsgom par bya'o/_/mi de'i sems ni shin tu myos par 'gyur/_/zhes bya ba la sogs
[\[34b.3\]]pa la/_thams cad mkhyen pa ma yin pas ni thams cad mkhyen pa'i yon tan mtha' yas pa shes par nus pa ma yin pas myos par 'gyur ba ste/_sems rnam par g.yeng ba nyid 'thob par 'gyur ro/_/phyogs bcu dag na sems can su yang ni/_/zhes bya ba la sogs
[\[34b.4\]]pas ni yon tan dpag tu med pa nyid rjod par byed pa yin no/_/de lta bas na yon tan dpag tu med pa dang ldan pa'i sangs rgyas nyid 'dod pas ji skad gsungs pa'i mtshan nyid can gyi sangs rgyas rjes su dran pas bcom ldan 'das bsgom par bya'o/_/'dus byas dang 'dus
[\[34b.5\]]ma byas mnyam pa nyid du rtogs nas mtshan ma thams cad dang bral bas mtshan ma med pa'i rnal 'byor pa ni chos thams cad stong pa nyid la 'jug par 'gyur ro/_/yang de ni chos kyi sku la yang gnas par 'gyur ro/_/gang chos kyi sku la gnas pa de ni chos thams cad dngos po med pa'i
[\[34b.6\]]ngo bo nyid du shes nas de bzhin gshegs pa gzugs kyi skur mthong bar mi 'gyur te/_sangs rgyas rnams ni chos nyid blta/_/'dren pa rnams ni chos kyi sku/_/zhes gsungs pas so/_/ji lta ji ltar mang du mis brtags pa/_/zhes bya ba la/_sku'i rnam pas kyang rung /_de las ldog pas kyang
[\[34b.7\]]rung /_rnam par rtog pas yongs su bsgrubs pa'i rang gi ngo bo mthar thug par 'gyur zhing de la gzhol bar 'gyur ba'o/_/de bzhin du sku byad de rnam pas sam ye shes dpag tu med pa ste chos kyi skus kyang rung /_langs pa dang /_'gro ba dang /_'dug pa dang /_nyal ba la sogs pa'i
[\[35a\]]
[\[35a.1\]]spyod lam thams cad du sems rnam par g.yeng ba med pas sangs rgyas rjes su dran pa sgom par byed pa de dag gis kyang smon lam dang 'bad pa'i stobs ji lta ba bzhin du mthong bar 'gyur ro/_/ting nge 'dzin 'di la gnas pa ni mtshan ma dang 'bad pa thams cad
[\[35a.2\]]dang bral na yang de bzhin gshegs pa yon tan gyis brgyan pa thams cad mthong bar 'gyur ro/_/bdag dang gzhan gyi rnam par rtog pa dang bral bas nga rgyal yang mi skye'o/_/nam zhig de ni na zhing mi bde nas/_/zhes bya ba la/_gang gi tshe nad chen pos na zhing gnod par gyur pas de la
[\[35a.3\]]ni 'chi ba la thug pa'i sdug bsngal gyi tshor bas lus la khyab par gyur pa de lta na yang sangs rgyas rjes su dran pa rnam par mi nyams te/_rtag tu mnyam par gzhag pa'i phyir dang /_chos nyid ji lta ba bzhin du so sor rtogs pa'i stobs kyis so/_/de'i phyir sangs rgyas kyi yon tan dang
[\[35a.4\]]phan yon dpag tu med pa thos nas sangs rgyas nyid la 'bad pa brtan pos sangs rgyas kyi yon tan rnams nges par bsgrub pa'i phyir 'bad par bya'o/_/ngas ni rab tu bzang ba'i chos bshad kyang /_/zhes bya ba la sogs pa ni/_de bzhin gshegs pa ston pa tsam/_/khyod nyid kyis ni
[\[35a.5\]]mngon du byas/_/zhes bya bar dgongs pa'o/_/nad pa sman gyi rkyal pa thogs pa dag_/ces bya ba la sogs pa la/_thos pa tsam gyis nyon mongs pa ma lus pa spangs pa'i sangs rgyas nyid thob pa ni ma yin no/_/de lta bas na sangs rgyas nyid thob par 'dod pas sbyin pa la sogs pa dang
[\[35a.6\]]ldan pa'i ting nge 'dzin bsgom pa la rtag tu 'bad par bya'o zhes de bzhin gshegs pas bslab pa bstan pa yin no/_/ting 'dzin chos rnams thams cad kyi/_/spros med bdag nyid bsgom pa yin/_/mnyam pa gang du blo mnyam pa/_/chos kyi sku yi ngo bo nyid/_/ces bya'o/_/ting nge
[\[35a.7\]]'dzin gyi le'u ste bzhi pa rdzogs so//_//de nas yang zhes bya ba la sogs pas ni dbyangs byin gyi le'u bstan pas thams cad gtang bar bstan par bya ba'i phyir/_mgo dang gos la me 'bar ba lta bur zhes bya ba la sogs pa la/_mgo dang gos la me 'bar ba gsod pa la brtson pa'i
[\[35b\]]
[\[35b.1\]]skyes bu bzhin du nye du'i tshogs la sogs pa spang zhing /_rgyal srid kyi longs spyod dang dbang phyug la sogs pa yang spangs la khyim gyi gnas nas nye bar 'byung bar bya'o zhes bya ba ni thams cad btang la rab tu 'byung bar bya'o zhes bya ba'i don to/_/gzhon nu sngon byung ba zhes bya ba la sogs pa la/_
[\[35b.2\]]dbyangs byin dper byas nas de dag nyid gsal por ston te/_rig pa dang zhabs su ldan pa zhes bya ba la sogs pa sngar bstan zin to/_/de bzhin gshegs pa de'i nyan thos 'dus pa dang po ni bye ba phrag brgyad cu byung ngo zhes bya ba la sogs pa la zag pa zad pa ni nyon mongs pa zad pa'o/_/khur
[\[35b.3\]]bor ba ni nyon mongs pa dang /_phung po dang /_dam bca' ba dang /_brtson 'grus kyi khur rnams dang bral ba'o/_/rang gi don rjes su thob pa ni de bzhin gshegs pas bstan pa'i lam bsgoms pa'i stobs kyis rang gi don mngon par rtogs pa thob pa'o/_/srid par sbyor ba yongs
[\[35b.4\]]su zad pa ni ma rig pa la sogs pa srid par sbyor ba dgu yongs su zad pa gang la yod pa de la de skad ces bya'o/_/yang dag pa'i bkas sems rnam par grol ba ni gang gi sems rnam par grol ba dang /_shes rab rnam par grol ba'o/_/yang dag pa'i lam bsgoms pas
[\[35b.5\]]gang la sems shin tu rnam par grol ba yod pa de la de skad ces bya'o/_/sems thams cad la dbang thob pa ni gang dag gis nyon mongs pa thams cad rab tu zhi bas rang gi sems la dbang thob pas 'dus par gyur pa zhes bya'o/_/de bzhin du 'dus pa gnyis pa la ni bye ba phrag
[\[35b.6\]]bdun cu'o/_/'dus pa gsum pa la ni bye ba phrag drug cu'o/_/byang chub sems dpa' yang grangs med pa 'dus par gyur te/_dam pa'i chos yongs su 'dzin pa zhes bya ba la sogs pas ni 'khor phun sum tshogs pa shin tu che bar bstan pa yin no/_/de'i tshe bcom ldan 'das de'i tshe'i
[\[35b.7\]]tshad ni lo bzhi khrir gyur to zhes bya ba ni dus chen por bstan pa'o/_/'dzam bu'i gling 'dir 'byor pa ni nor phun sum tshogs pa'o/_/rgyas pa ni shin tu rgya che bas so/_/bde ba ni nad la sogs pa med pa'o/_/lo legs pa ni lo tog thams cad phun sum tshogs pa'o/_/skye bo thams cad kyi yid
[\[36a\]]
[\[36a.1\]]la dga' ba ni dga' bar bya ba'o/_/nyams dga' ba ni bdud la sogs pas gnod pa med pa'o/_/skye bo dang mi mang pos gang ba zhes bya ba ni gnod pa ci yang med par bstan pa yin no/_/de'i tshe 'dzam bu'i gling 'dir rgyal po gnyis byung bar gyur te/_stobs brtan dang /_stobs
[\[36a.2\]]chen zhes bya bas phyed phyed la dbang byed par gyur to/_/de la stobs chen dbang byed pa'i phyogs der de bzhin gshegs pa dbyangs byin byung bar gyur to/_/de nas de bzhin gshegs pa dbyangs byin nyan thos kyi dge 'dun dang bcas pa/_byang chub sems dpa'i dge 'dun dang bcas pa/_nye bar
[\[36a.3\]]mkho ba thams cad la rgyal po 'khor dang bcas pa des bsod snyoms la sogs pa la ji ltar bde bar longs spyad pa'i phyir spyan drangs so/_/de nas de bzhin gshegs pa des rgyal po de 'khor dang bcas pa la tshul khrims dang /_gos sbyong la sogs pa'i ram gyis shin tu rnam par dag pa
[\[36a.4\]]mthar thug pa'i mya ngan las 'das pa la rab tu dgod pa'i phyir chos bstan to zhes bya ba ni mdor bsdus pa'i don yin no/_/'di dag nyid kyi don tshigs su bcad pa'i dbyangs kyis bstan pa ni snga ma bzhin no/_/sbyin pa rab sbyin gcig la gcig brten pa/_/zhes bya ba la sogs pa la/_longs
[\[36a.5\]]spyod kyi phyir sbyin pa de ni de bzhin gshegs pas ma bsngags te/_sangs rgyas nyid kyi phyir bsgrub pa'i mchod pa gtsor byed pas gang dag sems can thams cad la phan pa'i sems kyis chos ston par byed pa'i chos kyi sbyin pa nyid ni sangs rgyas nyid thob par byed pa'i phyir gtso bo yin no/_/zang zing
[\[36a.6\]]med pa'i chos la brten pa ni/_/zhes bya ba la sogs pa la/_don chen 'gyur zhes bya ba ni don chen po sangs rgyas nyid thob par 'gyur ro/_/zhes bya ba'i don to/_/zang zing med pa'i phyir sems kyis chos sbyin pa dang /_sems can thams cad la snying rje chen po bskyed pa ni myur ba nyid du sangs rgyas nyid
[\[36a.7\]]'grub par 'gyur ro/_/zhes bstan pa'i phyir ro/_/de 'dra de dag myur du sangs rgyas 'gyur/_/zhes bya ba'o/_/bzlog pa'i sgo nas dben pa bsten pa gtsor bstan pa'i phyir/_'dod pa dag la rab tu brten byed cing /_/zhes bya ba la sogs pa gsungs te/_bu dang bu mo chung ma dang nye du la
[\[36b\]]
[\[36b.1\]]sogs pa'i sred pa dang ldan pas 'dod pa la rab tu brten pas ni bla na med pa yang dag par rdzogs pa'i byang chub thob par 'gyur ba ni gnas med do zhes bstan pa yin no/_/de 'dra'i sangs rgyas gang yang sngon ma byung /_zhes bya ba ni sngon gyi sangs rgyas gang yang khyim pa nyid du gyur nas bu dang bu mo dang
[\[36b.2\]]ldan bzhin du bla na med pa yang dag par rdzogs pa'i byang chub mngon par rdzogs par sangs rgyas pa'am/_ma 'ongs pa dang /_da ltar yang nyon mongs pa can dang /_nyon mongs pa med pa'i gnas skabs ni 'gal ba'i phyir ro zhes bya bar dgongs pa'o/_/rgyal srid la sogs pa spangs shing zag
[\[36b.3\]]pa dang bcas pa'i nyon mongs pa rab tu spangs nas nyon mongs pa'i bdud la sogs pa thams cad las nges par rgyal te bla na med pa'i byang chub 'dus ma byas pa mngon par byang chub par 'gyur ro zhes bya ba ni nges pa yin no/_/de lta bas na bza' ba dang btung ba la sogs pa nye bar mkho ba'i mchod pa
[\[36b.4\]]thams cad kyis de bzhin gshegs pa mnyes par mi 'gyur gyis ji ltar rab tu byung nas tshangs par spyod pa bsrung ba la mngon par sbyor bas rtag pa nyid du 'dus byas thams cad la rab tu rtog pa la gcig tu gzhol bas dgon par phyogs te gom pa bdun bor na snga ma de bas bsod nams 'di khyad
[\[36b.5\]]par du 'phags so zhes rgya cher 'byung ngo /_/de lta bu'i rab tu byung ba'i bsngags pa brjod pa'i gtam rgya cher thos pa dang /_gang gi phyir bdag kyang skra dang kha spu bregs te gos ngur smrig bgos nas dad pas khyim nas khyim med par rab tu 'byung bar bya'o zhes bsams nas/_'khor dang bcas
[\[36b.6\]]par de bzhin gshegs pa'i drung du song ste phyin nas rab tu byung bar gyur to/_/de de ltar rab tu byung nas ting nge 'dzin 'di bzung ste de dge ba'i rtsa ba des ngan 'gro thams cad du log par ltung ba thams cad dang bral bar gyur to/_/sangs rgyas bye ba phrag nyi shu la bsnyen bkur byas so/_/de dag las ting
[\[36b.7\]]nge 'dzin 'di thos so/_/bzung ngo /_bsgoms so/_/dge ba'i rtsa ba de nyid kyis bla na med pa yang dag par rdzogs pa'i byang chub mngon par rdzogs par sangs rgyas te ye shes dpa' ba zhes bya bar gyur to/_/des sems can dpag tu med pa rnams kyi don byas te/_mya ngan las 'das pas
[\[37a\]]
[\[37a.1\]]'dul ba'i skye bo gdul ba'i phyir sangs rgyas kyi mya ngan las 'das pas mya ngan las 'das so/_/rgyal po stobs chen dang lhan cig de bzhin gshegs pa dbyangs byin gyi drung du 'ongs pa'i 'khor de dag gis kyang ting nge 'dzin 'di thos nas de bzhin du rab tu byung
[\[37a.2\]]bar gyur to/_/rab tu byung nas kyang ting nge 'dzin 'di rgya cher thos shing kun chub par byas nas bskal pa 'bum tshang ba dang bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa dpa' brtan zhes bya ba sha stag 'jig rten du byung ste/_de bzhin
[\[37a.3\]]du sems can gyi don byas nas yongs su mya ngan las 'das so zhes bya ba 'di dag gis ni ting nge 'dzin bsgom pa'i rjes su mthun pa ni rab tu byung ba nyid yin no zhes dgos pa bstan to/_/khyim dang chung ma la sogs pa yongs su gtong ba yang 'di'i rgyu yin no/_/de nas de'i tshe zhes bya ba la sogs
[\[37a.4\]]pas ni sngon gyi sbyor ba'i le'u tshigs su bcad pas yang dag par rab tu bstan to zhes bya'o/_/dgos pa ni sngar bstan pa bzhin du gzung bar bya'o/_/ngas dran bsam gyis mi khyab bskal pa na/_/'das pa'i dus na mi yi gtso bo ni/_/zhes bya ba la sogs pas ni sngon gyi dus na nyams su
[\[37a.5\]]myong ba bstan to/_/bsam gyis mi khyab bskal pa zhes bya ba ni grangs las 'das pa nyid kyi phyir bsam par mi nus pa'o/_/bsam gyis mi khyab pa'i bskal pa 'das pa'i dus de'i tshe de bzhin gshegs pa dbyangs kyis byin zhes bya ba la sogs pas ni lhag pa'i gzhung gi don bstan pa nyid
[\[37a.6\]]tshigs su bcad pas ston pa yin pas rtogs sla ba'i phyir ma bshad do/_/sngon gyi sbyor ba'i le'u'i gzhung na don gyis rnam brgyan pa/_/thub pa'i dbang po'i 'gro ba rtogs pa'i byang chub sems dpas bstan/_/bsgom pa'i don du sems kyis thams cad gzung byas nas/_/de'i phyir ma lus
[\[37a.7\]]sems kyis de bzhin bzung la bsgom/_/zhes bya ba'o/_/dbyangs byin gyi le'u ste lnga pa'i 'grel pa rdzogs so//_//ji skad gsungs pa'i ting nge 'dzin nges par bsgrub pa'i phyir ting nge 'dzin yongs su sbyong ba'i las/_de nas yang zhes bya ba la sogs pa gsungs so/_/de la ting
[\[37b\]]
[\[37b.1\]]nge 'dzin yongs su sbyong ba gang zhe na zhes bya bas ni yongs su sbyong ba la rmongs pa bsal ba'i phyir dris pa'o/_/gzhon nu 'di la zhes bya ba la sogs pas ni bcom ldan 'das kyis thams cad ston par rtsom pa yin no/_/snying rje chen po la zhugs pa'i sems kyis zhes bya bas ni gzhan gyi don la
[\[37b.2\]]zhugs pa ni byang chub sems dpar 'gyur ro zhes ston pa yin no/_/de bzhin gshegs pa bzhugs pa 'am/_yongs su mya ngan las 'das pa rnams la zhes bya ba ni thams cad du bsam pas rab tu bsgyur bas mchod pa de 'grub par 'gyur ro/_/zhes bya bar dgongs pa'o/_/mchod
[\[37b.3\]]pa bya ba la brtson pa yin te zhes bya ba de nyid bstan pa'i phyir/_'di lta ste chos gos dang /_bsod snyoms zhes bya ba la sogs pa la/_mchod pa dang bsnyen bkur las byung ba'i rtsa ba de dag kyang ting nge 'dzin thob par yongs su bsngo'o zhes bya ba ni ting nge 'dzin thob na sangs rgyas nyid kyang 'thob par
[\[37b.4\]]'gyur ro snyam du dgongs pa yin no/_/de ni 'dod pa yongs su spyod pa'am/_mtho ris la sogs pa chos cung zad tsam 'dod pas de bzhin gshegs pa la mchod pa ma yin no/_/chos sems par 'gyur gyi gzhan sems pa ma yin no/_/de 'dod na de bzhin gshegs pa chos kyi skur yang mi
[\[37b.5\]]dmigs pa ste/_mngon par zhen pa'i gnas ma yin pa'i phyir ro/_/yang de gzugs kyi skur lta ga la zhig dmigs par 'gyur zhes bya ba yin no/_/chos nyid la nan tan byed pa ni don dam pa'i mchod pa ste/_de bzhin gshegs pa mi mthong ba dang /_bdag nyid mi dmigs pa dang /_rnam par smin
[\[37b.6\]]pa gzhan la mi re ba zhes bya ba 'di ni 'khor gsum yongs su dag pa'i de bzhin gshegs pa'i mchod pa'o/_/mchod pa 'dis de bzhin gshegs pa mchod na byang chub sems dpa' ting nge 'dzin 'di rab tu thob cing myur du bla na med pa yang dag par rdzogs pa'i byang chub mngon par rdzogs par 'tshang
[\[37b.7\]]rgya ste/_rgyu dang 'bras bu rjes su mthun par ni nges pa yin no snyam du dgongs pa yin no/_/don 'di dag nyid tshigs su bcad pas gsungs pa ni tshigs su bcad pa'i dbyangs kyis zhes bya ba la sogs pa ste snga ma bzhin no/_/ye shes mtha' yas pa la spos [(]bul [,]phul [)]bas/_/zhes bya ba la sogs pa la/_
[\[38a\]]
[\[38a.1\]]ye shes mtha' yas pa gang la yod pa de la de skad ces bya ste/_de bzhin gshegs pa de la dris phul ba nyid kyis bla na med pa'i tshul khrims kyi dri dang ldan par 'gyur ro/_/'khor gsum yongs su dag pa'i dris de bzhin gshegs pa la mchod pa byed pa des ni ye shes kyi
[\[38a.2\]]rang bzhin rjes su mthun pa'i bzod pa chung ngu skye bar 'gyur ro/_/bzod pa chen po bsten pa'i mi de la ni mi'i kham tshad tsam du bcad gtubs kyang zhes bya ba ni kham tshad tsam du bcad cing gtubs nas lus dum bur byas kyang bskal pa gang+gA'i klung gi bye ma snyed du yang bla na med pa yang dag
[\[38a.3\]]par rdzogs pa'i byang chub las de'i sems ldog par mi 'gyur te/_gcad bya dang gcod pa po la sogs pa mi dmigs pa'i phyir ro/_/ci'i phyir na bzod pa'i ming du gdags zhes bya bas ni bzod pa la 'jug pa'i phyir rgyu gang gi bzod pa zhes bya zhes dris pa yin no/_/ji ltar rjes su mthun
[\[38a.4\]]pa zhes kyang bya/_/gang gi rgyus na phyir mi ldog ces bya/_/ji ltar byang chub sems dpa' zhes kyang brjod/_/ces 'dri na/_chos bdag med pa la sems kyis 'dod cing bzod pa'i rjes su mthun pa'i bzod pa ste/_the tshom thams cad spangs nas sangs rgyas kyi chos rtogs pa la rjes su phan pa'i phyir
[\[38a.5\]]ro/_/de'i phyir rjes su mthun pa'i bzod pa zhes brjod do/_/de lta bu'i bzod pa dang ldan pa'i byang chub sems dpa'i drung du bdud sdig can sangs rgyas kyi cha byad kyis 'ongs nas de phyir zlog pa'i phyir tshig 'di skad smra'o/_/bla na med pa yang dag par rdzogs pa'i byang chub ni shin tu rnyed par dka' yis de'i phyir nyan thos
[\[38a.6\]]nyid du 'byung bar gyis shig ces smra yang de phyir ldog par mi 'gyur ro/_/byang chub sems dpa'i zhes bya ba'i sgra la 'jug pa'i phyir/_sems can mi mthun lta las rtogs byed cing /_/zhes bya ba la/_'jig tshogs la lta ba sngon du song ba'i lta ba drug cu rtsa gnyis ni lam ngan pa ston pa'i phyir mi mthun
[\[38a.7\]]pa'i lta ba zhes bya'o/_/de las bzlog pa'i phyir yang dag pa'i lam ston par byed pa'i chos thams cad bdag med pa ston par byed pa'i lta ba zhes bya bas sems can rnams rtogs par byed cing zhes bya ba ni bsgrub tu 'jug pa'o/_/mi 'chi thob pa'i lam ni 'di min zhes/_/zhes bya la/_de lta bu'i lta
[\[38b\]]
[\[38b.1\]]ba log par ltung ba'i lam las bzlog nas sems can rnams bdud rtsi 'thob pa'i lam la 'jog par byed pas de'i phyir byang chub sems dpa' zhes bya'o/_/de bzhin du rjes su mthun pa'i bzod pa dang ldan pa'i lam la rab tu zhugs pa chos kyi rang bzhin bdag med par rtogs pa las sems
[\[38b.2\]]can dang srog la sogs par lta ba rmi lam gyi nang du yang 'byung bar mi 'gyur ro/_/bdud rnams bye ba gang+gA'i klung gi bye ma snyed sangs rgyas kyi gzugs su de dag gi drung du 'ongs nas sems can dang srog la sogs pa ni yod do zhes smra na yang de dag la g.yo ba med pa'i sems kyis lan 'di skad
[\[38b.3\]]'debs par byed do/_/tshad ma dang ldan pa'i shes pas bdag med pa rtogs pa'i stobs kyis sems can dang srog la sogs pa med par yang dag par rtogs so zhes smra'o/_/khyod ni sangs rgyas kyang ma yin te/_lam log par ston pa'i phyir ser skya la sogs pa mu stegs pa bzhin no/_/bdud
[\[38b.4\]]nyid nga'i sems slu ba'i phyir sangs rgyas kyi gzugs su 'ongs pa yin no zhes zer ro/_/ye shes kyis ni phung po stong par shes/_/zhes bya ba la sogs pa la/_bdag la sogs pa dang bral ba'i phung po lnga stong par shes so/_/shes nas nyon mongs pa rnams dang mi 'grogs na ci ltar na 'jig rten pa la
[\[38b.5\]]byang chub sems dpar grags she na/_tha snyad tsam gyis rnam par dpyod byed cing /_/zhes bya ba la sogs pa gsungs te/_tha snyad tsam yin pas don gyis stong ngo /_/tha snyad 'di don dam pa ma yin te/_mya ngan las 'das na yang 'jig rten gyi tha snyad du mya ngan las ma 'das pa bzhin du tha snyad du byed do zhes bya
[\[38b.6\]]bar dpes bstan pa'i phyir/_ji ltar skyes bu dag gi bu skyes nas/_/zhes bya ba la sogs pa la/_ji ltar skyes bu 'ga' zhig la bu zhig skyes pa la lha sbyin la sogs par ming btags pa'i ming de ni gang nas kyang 'ongs pa med do/_/de bzhin du byang chub sems dpa' zhes ming btags pa de yang gang nas
[\[38b.7\]]kyang ma 'ongs te sgro btags pa 'ba' zhig tu zad do/_/de bzhin du phung po la sogs pa'i rang gi ngo bo gang /_ngo bo la nges par brtags shing byang chub sems dpa' sems can dang srog la sogs pa la brtags pa na dmigs par mi 'gyur te/_de nyid byang chub sems dpa' yin gyi/_gzhan ma
[\[39a\]]
[\[39a.1\]]yin no/_/rgya mtsho'i dbus nas zhes bya ba la sogs pa la/_rgya mtsho chen po'i dbus su me 'bar ba 'byung ba ni srid kyang byang chub sems dpa' ni nam yang 'jig tshogs la lta ba'am/_srog la sogs par lta ba 'byung ba ma yin no/_/'di la gang yang sems can nam/_skye
[\[39a.2\]]ba'am/_'chi ba'am/_rang bzhin gyis grub pa ni med do zhes bsams nas/_chos thams cad sgyu ma lta bu ngo bo nyid kyis stong pa'o zhes gang gis rtogs pa de la byang chub sems dpa' zhes bya'o/_/de lta bur gyur pa'i chos rnams kyis rang bzhin rtogs pa ni gzhan la yod pa ma yin no zhes
[\[39a.3\]]bstan pa'i phyir/_mu stegs can gyis rnam par rig mi nus/_/zhes bya ba la sogs pa la/_'jig tshogs kyi lta ba la mngon par zhen pa'i mu stegs pa rnams kyis shes par mi nus pa'o/_/mu stegs pa ma yin pa rnams las kyang kha zas la sogs pa la/_shin tu brkam pa dang /_chags pa che ba
[\[39a.4\]]dang /_lhung bzed dang chos gos la sred pa dang /_mi brtan pa dang /_khengs sems can dang /_snyom las dang /_gnyid kyis zil gyis mnan pa dang /_le lo la sogs pa mngon par rtogs pa dang /_'gal ba yid la byed pa rnams kyis byang chub rtogs par 'gyur ba ma yin no zhes bstan pa
[\[39a.5\]]yin no/_/gang la spyod yul dran pa nye bar gzhag_/ces bya ba la sogs pas ni rtogs pa dang rjes su mthun pa'i rgyu bstan te/_dran pa ni ting nge 'dzin no/_/gzhag pa ni sems rnam par mi g.yo ba'o/_/dga' ba ni rab tu dga' ba ste mal lo/_/stong pa nyid kyi gos kyis g.yogs pa dang /_zas ni
[\[39a.6\]]bsam gtan gyi bdud rtsi'o/_/chos thams cad bdag med pa'i dris rjes su byugs pa dang /_byang chub kyi yan lag gi me tog gi phreng ba'i rgyan gang la yod pa de bla na med pa yang dag par rdzogs pa'i byang chub thob par 'gyur ro/_/de'i phyir bdag med yon tan chu bo'i gter gyur pa/_/rdzogs
[\[39a.7\]]pa'i byang chub sems kyis brgyan cing stong pas khyab/_/don gyi snying po rtog pa nas blo gros mtha' yas sangs rgyas kyis/_/bsam gtan ting 'dzin yongs su sbyong ba'i rgyu yang gsungs/_/ting 'dzin yongs su sbyang ba bya ba'i le'u'i bshad pa ste drug pa rdzogs so//_//da ni sdug bsngal
[\[39b\]]
[\[39b.1\]]dang du len pa dang gzhan gnod par bya ba la ji mi snyam pa dang chos la nges par rtogs pa'i dbye bas bzod pa rnam pa gsum gyi le'u/_bzod pa gsum gyi ye shes la mkhas par bya'o zhes bya ba la sogs pa gsungs te/_des bzod pa dang po dang /_gnyis pa dang /_gsum pa rab tu shes par bya ste/_
[\[39b.2\]]zhes bya ba ni khyad par shes par bya ba'o/_/gzhon nu de lta bas na zhes bya la sogs pas ni bsad pa gsum gyi le'u la 'jug pa'i chos kyi rnam grangs 'di gzung ba la 'bad par bya'o zhes bstan pa yin no/_/bzod pa gsum gyi rang gi ngo bo tshigs su bcad pa'i dbyangs kyis bstan pa ni/_su dag dang
[\[39b.3\]]yang rtsod par mi byed cing /_/zhes bya ba la sogs pa la/_gang dang yang rtsod par mi byed ces bya ba ni 'thab cing rtsod pa spangs nas chos nyid kyi rjes su 'brang bas ni thams cad bzod pa'o/_/'di dag bzod pa dang por bstan pa yin zhes bya ba la sogs pa la/_bzod pa dang po'i rang gi ngo bo rtogs pa thob pa
[\[39b.4\]]yin no zhes pa bstan pa yin no zhes bya ba'i don to/_/bzod pa dang po'i rab tu dbye ba'i khyad par bstan pa'i phyir/_chos rnams thams cad sgyu ma 'drar shes te/_/zhes bya ba la sogs pa gsungs te/_chos thams cad sgyu ma lta bur bzod pa'i mtshan nyid can gyi bzod pa mtshan ma spangs pa de ni
[\[39b.5\]]mdo sde'i tshul thams cad la yang mkhas shing legs par bslabs pas the tshom thams cad dang bral bas bde bar gshegs pas legs par gsungs pa'i phyin ci ma log pa'i chos nyid la de mos par 'gyur ro/_/de nas nges pa'i don dang drang ba'i don gyi mdo sde'i rnam par dbye ba shes par
[\[39b.6\]]'gyur te/_gang stong pa nyid sgrub par byed pa de ni nges pa'i don de bshad pa la ltos pa med pa'o/_/gang yang gang zag la sogs pa ston par byed pa ni drang ba'i don te bshad du yod pa'o/_/de'i phyir mnyam pa nyid mthong ba rnams ni mu stegs pa de dag la yang sems sdang ba mi skye la/_yang dag
[\[39b.7\]]pa la zhugs pa rnams la yang rjes su mi chags so/_/de nas gzungs rnam pa bzhi'i ngo bo nyid snang bar 'gyur ro/_/de bden pa'i rjes su 'brangs pa'i tshig smra bar 'gyur ro/_/sa la sogs pa'i 'byung ba rnams gzhan du 'gyur yang srid kyi/_'di lta bu'i bzod pa dang ldan pa ni bla na med pa yang
[\[40a\]]
[\[40a.1\]]dag par rdzogs pa'i byang chub las ldog par mi 'gyur ro/_/de ltar bzod pa dang po'i khyad par bstan nas/_zhi gnas stobs kyis bskyod par mi 'gyur zhing /_/zhes bya ba la sogs pas ni bzod pa gnyis pa'i khyad par bstan te/_gang gi tshe ting nge 'dzin gyi stobs kyis sems
[\[40a.2\]]g.yo ba med par gyur cing shes rab kyi stobs kyis sems 'khrug pa med par gyur pa na de'i tshe bzod pa gnyis pa'i khyad par thob pa yin no zhes bstan to/_/sems can kun gyis 'khrugs par mi nus te/_/zhes bya ba ni gzhan gnod pa byed pa la ji mi snyam pa'i bzod pa'i bdag nyid can du gyur pa dang /_
[\[40a.3\]]rang dang gzhan [(]tu [,]du [)]rtog pa dang bral ba'i phyir spyod lam rnam pa bzhi char la yang sems g.yo ba med par gyur pa na mnyam par gzhag pa nyid kyis 'greng ngam 'dug gam 'gro 'am nyal yang rung /_smra yang rung bzod pa'i pha rol tu phyin pa thob pas mngon par shes pa lnga bsgrubs nas sangs rgyas kyi zhing
[\[40a.4\]]mtha' yas pa na gnas pa'i sems can rnams 'dul ba'i phyir rdzu 'phrul gyis 'gro zhing des nga rgyal yang mi byed la/_de las nyams par yang mi 'gyur te/_mngon par 'du bya ba med par 'jug pa'i phyir ro/_/'jig rten gyi khams thams cad kyi sems can thams cad thams cad mkhyen pa'i ye
[\[40a.5\]]shes dang ldan par gyur nas/_sgo sna tshogs nas chos ston par gyur kyang des de dag thams cad de bzhin du 'dzin cing gzhan dag la yang bsam pa'i khyad par ji lta ba bzhin du chos bstan par 'du bar byed do zhes bya ba ni bzod pa gnyis pa'i khyad par yin no zhes bya ba ste/_yon tan zhes bya ba'i
[\[40a.6\]]don to/_/bzod pa gsum pa'i khyad par bstan pa'i phyir/_shar dang lho dang nub dang byang phyogs dang /_/zhes bya ba la sogs pa gsungs te/_shar dang lho dang nub dang byang dang /_steng dang /_'og dang /_phyogs mtshams rnams kyi phyogs bcu'i 'jig rten gyi khams na rnam par bzhugs
[\[40a.7\]]pa'i de bzhin gshegs pa rnams mthong bar 'gyur zhing de dag la chos kyang nyan to/_/rang nyid las kyang de bzhin gshegs pa rnams sprul nas gdul bya'i sems can rnams gzud pa'i phyir chos ston par yang byed do/_/de la sangs rgyas kyi zhing thams cad du yang mthong zhing sems
[\[40b\]]
[\[40b.1\]]can thams cad kyi bsam pa thams cad kyang yongs su rdzogs par byed par 'gyur ro/_/de bzhin gshegs pa thams cad kyi spyod yul du gyur pa'i spyod lam la legs par slob pa'i phyir de bzhin du thams cad sgrub par byed do/_/de dag nyid bstan pa'i phyir/_'jig rten khams
[\[40b.2\]]'di'i sems can ci yod pas/_/zhes bya ba la sogs pa gsungs te/_sems can thams cad byang chub sems dpa'i yon tan bsngags pa brjod cing bstod pa byed pa na des de dga' ba'am rjes su chags pa skye bar gyur na de bzhin gshegs pa'i bslab pa la legs par bslabs pa ma yin
[\[40b.3\]]no zhes brjod par bya'o/_/bsngags pa ma yin pa bsgrags par gyur pa na gal te sems zhum par gyur na de lta na yang sangs rgyas kyi ye shes la slob pa ma yin te/_rjes su chags pa dang /_khong khro ba dang bcas pa ni de bzhin gshegs pa'i ye shes la slob pa ma yin no zhes byas
[\[40b.4\]]nas so/_/de bzhin du rnyed pa dang ma rnyed pa la sogs pa 'jig rten gyi chos brgyad kyis ri'i rgyal po bzhin du sems mi bskyod cing kun du rtog pa thams cad kyi rlung gis mi g.yo ba ni bzod pa gsum pa'i yon tan gyi khyad par yin no/_/da ni bzod pa gsum gyi rnam pas dbye bas bstan
[\[40b.5\]]pa'i phyir/_sgra yi rjes 'gro bzod pa 'di bstan te/_/zhes bya ba la sogs pa la/_ngan par smra ba la sogs pa'i tshig gi lam la bzod pas na sgra'i rjes su 'jug pa'i bzod pa zhes bya'o/_/thos pa las byung ba dang /_bsams pa las byung ba ni mngon par rtogs pa la phan pa'i phyir
[\[40b.6\]]rjes su mthun pa zhes bya'o/_/bsgoms pa las byung ba ni skye ba med pa'i chos la bzod pa ste/_mngon par rtogs pa'i ngo bo nyid yin pa'i phyir ro/_/mthong ba'i lam gyi ngo bo yang mngon par rtogs pa'i rang bzhin no/_/bzod pa gsum po 'di lhun gyis grub pa'i rang bzhin du byang chub sems
[\[40b.7\]]dpa' rnams kyis thob par 'gyur ba'i tshe de bzhin gshegs pa rnams kyis bla na med pa yang dag par rdzogs pa'i byang chub tu lung ston par 'gyur ro/_/byang chub sems dpa' de lung bstan pa thob nas bdag cag kyang sangs rgyas su 'gyur bar bya'o/_/zhes byang chub tu sems bskyed par
[\[41a\]]
[\[41a.1\]]'gyur ro/_/de ma thag tu sa chen po yang rnam pa drug tu rab tu g.yos so/_/rab tu dga' ba'i sems kyi sa lha la sogs pa yang me tog sna tshogs kyi char yang rab tu 'bebs so/_/sems can dag gis spyos bsdigs brdegs na yang /_/zhes bya ba la sogs pa'i don ni
[\[41a.2\]]bshad zin pas yang brjod par mi bya'o/_/gang yang sems can rnams mtshon thogs nas de'i lus dang yan lag dum bu dum bu mang du gtubs kyang sems kyi rgyud byams pa chen po bsgoms pa'i phyir de dag la khro ba'i sems sam/_sdang ba'i sems skye bar mi 'gyur gyi/_/bzlog nas snying rje chen po
[\[41a.3\]]nyid kyis de dag nyid gzung ba'i phyir 'bad par byed do/_/de phyir byang chub mchog rab bla na med/_/ces bya ba la sogs pas gsungs pa yin no/_/bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji skad du gsungs pa'i bzod pa dag bsgom par bya'o
[\[41a.4\]]zhes bya ba yin no/_/gang tshe chos la bzod pas skyon spangs nas/_/rnam rtog ma lus zhi ba legs bsgoms na/_/bdud kyi dgra yi tshogs kyang de bzhin zhi/_/bzod med drag tshig mtshon rnon bzod par gyis/_/bzod pa gsum gyi le'u bstan pa ste bdun pa'i bshad pa rdzogs so//_//
[\[41a.5\]]da ni dngos po med pa las byung ba'i le'u/_chos thams cad kyi dngos po med pa'i ngo bo nyid kyi ye shes la mkhas par bya'o zhes bya ba la sogs pa gsungs te/_gzhon nu ji ltar na zhes bya ba la sogs pas ni rang gi ngo bo dris pa'o/_/gzhon nu 'di la zhes bya ba la sogs pas ni lan gyi tshig gsungs
[\[41a.6\]]pa'o/_/dngos po med pa'i ngo bo nyid ces bya ba ni gang gis dngos po rnams la gcig dang du ma'i rang bzhin gyis nges par brtags pa na ngo bo nyid nye bar dmigs par mi 'gyur ba'o/_/de'i phyir dngos po med pa'i ngo bo nyid ces bya'o/_/mtshan ma med pa zhes bya ba la/_mtshan ma ni dngos po'i rtags
[\[41a.7\]]te/_mtshan ma dang /_rtags dang /_rgyu gang dag gis de 'dzin pa nyid do/_/mo gsham gyi bu bzhin du ma skyes pa nyid la ni mtshan ma'i ngo bo med pas mtshan ma med pa nyid do/_/mtshan nyid med pa zhes bya ba ni bya ba'i khyad par gyi phung po thams cad kyi mtshan nyid bstan la/_bya ba de yang gcig pa'am/_
[\[41b\]]
[\[41b.1\]]tha dad pa'am/_gnyi ga'i ngo bo yang med pas mtshan nyid dang mtshan nyid kyi rang gi ngo bo yongs su ma grub pas de'i phyir mtshan nyid med pa zhes bya'o/_/ma skyes pa zhes bya ba ni rang dang /_gzhan dang /_gnyi ga dang /_rgyu med pa las kyang skye bar mi 'gyur zhes bya ba la sogs pa rgya cher skye
[\[41b.2\]]ba bkag pa'i phyir ma skyes pa'o/_/ma 'gags pa zhes bya ba ni skye ba med pa nyid kyis 'gag pa yang med do/_/skyes pa ni 'gag par 'gyur gyis ma skyes pa'i mo gsham gyi bu la 'chi ba med pa bzhin no/_/yi ge med pa zhes bya ba ni mi 'gyur ba brjod du med pa ste/_yi ge'i ngo bo ma yin pas sgra'i
[\[41b.3\]]tshangs par smra ba rnams kyis yongs su brtags pa'i rang bzhin dang bral ba nyid do/_/de'i phyir yi ge med pa'o/_/stong pa zhes bya ba ni bstan ma thag pa'i spros pa thams cad kyis ma spros pa bdag dang bdag gi rang gi ngo bo dang bral ba stong pa nyid do/_/gzod ma nas zhi ba zhes bya ba ni skye ba sngon du song ba'i mya
[\[41b.4\]]ngan las 'das pa yod pa ma yin gyi gzod ma nyid nas mya ngan las 'das pa'o/_/rang bzhin gyis rnam par dag pa zhes bya ba ni dag par bya ba dang /_dag par byed pa dang /_dag pa'i rang gi ngo bo dang bral bas chos thams cad rang bzhin gyis dag pa'o/_/ci thams cad du ngo bo med pas de skad brjod par
[\[41b.5\]]bya'am zhe na/_de ni ma yin te chos thams cad de bzhin du yongs su shes par bya'o/_/thams cad du yang mngon par zhen pa ni 'ching ba'i bdag nyid yin pa'i phyir 'khor ba las grol bar mi 'gyur ro/_/sangs rgyas don du gnyer ba rnams kyi zhes bya ba ni lhag ma'o/_/de'i phyir na chos
[\[41b.6\]]thams cad de lta bur yongs su shes par gyur pa de'i tshe byang chub sems dpa' chos thams cad kyi dngos po med pa'i ngo bo nyid kyi ye shes la mkhas pa zhes bya'o zhes bya ba la/_chos thams cad kyi zhes bya ba la sogs pa la/_gzugs dang /_sgra dang /_dri dang /_ro dang /_reg bya dang /_
[\[41b.7\]]chos thams cad la 'dod chags par mi byed/_zhe sdang bar mi byed/_gti mug par mi byed ces bya ba ni ngo bo nyid shes pa'i dgos pa'o/_/de ci'i phyir zhe na zhes bya ba ni 'dod chags la sogs pa'i rgyu yod bzhin du 'dod chags par mi 'gyur zhes bya ba la sogs pa rgyu gang gi phyir zhes bsam
[\[42a\]]
[\[42a.1\]]pa'o/_/lan gdab pa'i phyir/_des chos de yang dag par rjes su mi mthong zhes bya ba la sogs pa gsungs te/_yang dag par rjes su mi mthong zhes bya ba ni phyi dang nang gi dngos po rnams rjes su dpag pas so/_/ma dmigs pa zhes bya ba ni mngon sum gyis
[\[42a.2\]]so/_/de ltar ma dmigs shing rjes su mi mthong bas khams gsum thams cad la chags par mi 'gyur ro/_/thams cad la ma chags pa nyid ni myur du ting nge 'dzin 'di bsgrubs nas mi dmigs pa'i sbyor bas bla na med pa yang dag par rdzogs pa'i byang chub mngon par rdzogs par sangs rgyas par
[\[42a.3\]]'gyur ro/_/tshigs su bcad pas bshad pa/_de la 'di skad ces bya ste zhes bya ba la sogs pa ni bshad par byar med do/_/gzhon nu sngon byung ba 'das pa'i dus na zhes bya ba la sogs pas ni sangs rgyas nges par 'thob par byed pa nyid gsungs pa'o/_/dngos po med pa las byung ba zhes bya ba la
[\[42a.4\]]sogs pa la/_gzhon nu de bzhin gshegs pa de skyes ma thag tu steng gi nam mkha' la ta la bdud tsam du 'phags nas chos thams cad dngos po med pa las byung ba'o zhes tshig tu gsungs te/_sgra des 'jig rten gyi khams thams cad du chos thams cad dngos po med pa las byung ba'o zhes go bar
[\[42a.5\]]byas so/_/de bzhin gshegs pa 'di dngos po med pa las byung ba zhes bya bar 'gyur ro zhes bya ba la sogs pa la/_de bzhin gshegs pa de'i gsung rab la rgyal bu gzhon nu snying rje cher sems zhes bya ba zhig byung ngo zhes bya ba ni rtogs pa gcig nas gcig tu brgyud pas rgyun mi 'chad par
[\[42a.6\]]bstan to/_/ting nge 'dzin 'di thos nas rab tu dad pa'i sems kyis rab tu byung ngo zhes bya ba la sogs pa dang /_de dge ba'i rtsa ba des de bzhin gshegs pa dgra bcom pa yang dag par rdzogs pa'i sangs rgyas don legs par bsams pa zhes bya ba la sogs pa la/_'di dag gi don
[\[42a.7\]]tshigs su bcad pas bstan pa ni bstan zin pa las don lhag pa ci yang med pas ma bshad do/_/dngos med las byung ngo bo nyid/_/dngos po'i ngo bo rnam bsgoms pas/_/bsgoms pa'i stobs kyis byung gyur pa/_/sangs rgyas dngos med las byung dngos/_/dngos po med pa las byung ba'i
[\[42b\]]
[\[42b.1\]]le'u ste brgyad pa'i bshad pa rdzogs so//_//da ni chos zab mo la bzod pa'i le'u/_de nas yang bcom ldan 'das kyis zhes bya ba la sogs pa gsungs te/_gzhon nu de lta bas na zhes bya ba la sogs pa la/_'di las byung ngo zhes bya ba ni chos thams cad kyi rang bzhin mnyam pa
[\[42b.2\]]nyid rnam par spros pa'i ting nge 'dzin 'di ni sangs rgyas thams cad bskyed par mdzad pa nyid kyi phyir khyab pa nyid du gsungs pa yin no/_/de lta bas na byang chub 'dod pas zhes bya ba la/_gang dag byang chub mngon par rdzogs par sangs rgyas par 'dod pas ting nge 'dzin gyi rgyal po zhes bya ba'i mdo
[\[42b.3\]]sde de bzhin gshegs pa thams cad kyis bstod pa 'di gzung bar bya ste/_sems can thams cad gzung bar bya ba'i phyir zhes bya ba'i don to/_/chos zab mo bzod pa la mkhas par bya'o/_/zhes bya ba la rang gi ngo bo yongs su shes pa la mkhas par bya'o/_/gzhon nu ji ltar na chos zab mo
[\[42b.4\]]bzod pa la mkhas pa yin zhe na zhes bya ba ni rang nyid kyis dri ba sngon du 'gro bas go bar mdzad pa yin no/_/gzhon nu 'di la byang chub sems dpa' zhes bya ba la sogs pa la/_sgyu ma ni sngags dang sman la sogs pa'i dbang gis yang dag pa ma yin pa'i don snang bas sems can rnams
[\[42b.5\]]rmongs pa skyed par byed pa'o/_/rmi lam lta bu ni dge ba dang /_mi dge ba la sogs pa'i bag chags tsam gyi stobs kyis bsgos pas snang ba tsam nyid do/_/smig rgyu lta bu ni don bya ba byed pas stong pa'i phyir ngoms pa bskyed pa ma yin pa nyid do/_/brag ca lta bu ni byed pa po med pa'i sgra tsam thos
[\[42b.6\]]pa'i spyod yul du gyur pa nyid do/_/mig yor lta bu ni phyi dang nang gi don gyis stong pa skra shad la sogs pa snang ba dang 'dra ba nyid do/_/chu zla lta bu ni skyes pa nyid na mi dmigs pa gnas pa med pa'i ngo bo nyid yin pa'i phyir ro/_/sprul pa lta bu ni rang gi bag chags kyis sprul pa'i 'khyud pa dang /_'khyud
[\[42b.7\]]bya la sogs pa dang 'dra ba'i phyir ro/_/gzugs brnyan lta bu ni gzung ba dang 'dzin pa'i rang bzhin med pa nyid kyi rgyur gyur pa'i phyir ro/_/'di dag gi rnam par gzhag pa yang kun rdzob tu yin gyi/_don dam par ni chos thams cad nam mkha' lta bur rab tu shes par bya ste/_spros pa thams cad
[\[43a\]]
[\[43a.1\]]dang bral ba'i rnam pa can gyi ye shes la ni shes pa po dang /_shes bya dang /_shes pa'i rang bzhin mi dmigs pa nyid do/_/gzhon nu byang chub sems dpa' chos thams cad de ltar yang dag pa ji lta ba bzhin du shes pa de'i tshe 'di chos zab mo bzod pa la mkhas pa
[\[43a.2\]]zhes bya'o zhes bya ba la shin tu zab pa'i chos nyid la bzod pa dang ldan pa'i byang chub sems dpa' de ni chags par 'gyur ba la mi chags/_de bzhin du mi sdangs mi rmongs pas so/_/de ci'i phyir chags par 'gyur ba la mi chags par yod pa'i dngos po la glo bur du ji ltar 'gyur zhe na/_
[\[43a.3\]]des chos de yang dag par rjes su mi mthong /_chos de mi dmigs te zhes bya ba la/_gang chags par 'gyur ba'i bdag la sogs pa dang /_gang la chags par 'gyur ba'i bud med kyi lus la sogs pa dang /_chags pa gang yin pa 'dod chags kyi sems te/_byed pa po dang /_las
[\[43a.4\]]dang /_bya ba'i rang gi ngo bo mi dmigs pa nyid do/_/rjes su mi mthong zhes bya ba ni rjes su dpag pas so/_/mi dmigs pa zhes bya ba ni mngon sum gyis so/_/de bzhin du zhe sdang dang gti mug la yang sbyar bar bya'o/_/de ltar 'dod chags pa med pa dang /_zhe sdang ba med pa dang /_gti mug pa
[\[43a.5\]]med pa dang /_sems phyin ci ma log pa de ni mnyam par gzhag pa zhes bya ste/_dmigs pa'i rnam par g.yeng ba ma lus pa dang bral ba'i phyir ro/_/spros pa med pa zhes bya ba ni spros pa thams cad nye bar zhi bar chos nyid nges par rtogs pa'i phyir ro/_/rgal ba pha rol tu phyin pa zhes bya ba ni 'dod
[\[43a.6\]]chags pa la sogs pa 'khor ba'i rgya mtsho'i pha rol tu phyin pa'i phyir ro/_/skam sar phyin pa zhes bya ba ni/_chu bo bzhi'i 'jigs pa las rnam par grol ba'i mya ngan las 'das pa'i skam sar phyin pa'i phyir ro/_/bde bar son pa zhes bya ba ni sdug bsngal thams cad dang bral ba'i mya ngan las 'das pa'i
[\[43a.7\]]lam thob pa'i phyir ro/_/mi 'jigs pa thob pa ni yang 'khor bar ltung ba'i 'jigs pa dang bral ba'o/_/tshul khrims can zhes bya ba ni ngan 'gro thams cad las bzlog pa'i bsil ba'i ting nge 'dzin gyi tshul khrims kyis brgyan pa'i phyir ro/_/ye shes can zhes bya ba ni rnam pa thams cad mkhyen pa'i ye
[\[43b\]]
[\[43b.1\]]shes khong du chud pas ye shes la sbyor ba'o/_/shes rab can zhes bya ba ni phyin ci ma log pa'i chos nyid rab tu rtogs pa'i ngo bo nges par 'byed pa'i shes rab 'di la yod pas zhes byas nas so/_/bsod nams can zhes bya ba ni bsod nams kyi tshogs dang ldan pas so/_/rdzu 'phrul can zhes bya ba ni
[\[43b.2\]]mngon par shes pa lngas rtse zhing rdzu 'phrul gyi cho 'phrul yang dag par ston pa'o/_/dran pa can zhes bya ba ni sngon gyi gnas rjes su dran pa dang ldan pa'o/_/blo gros can zhes bya ba ni rigs pa dang grol ba'i spobs pa dang ldan pa'o/_/rtogs pa can zhes bya ba ni bsam pa ci lta ba'i dbang gis bsgrub pa dang rjes
[\[43b.3\]]su mthun par rtogs pa khong du chud par byed pa nyid do/_/ngo tsha shes pa dang ldan pa zhes bya ba ni bdag dang gzhan gyi dbang du byas nas sdig pa'i las mi byed pa'o/_/bram ze zhes bya ba ni sdig pa'i chos spangs pas gang gi sdig pa ma lus pa'i gnyen po'i phyogs su gyur pa bzod pa'i ngo bo nges par rtogs pa
[\[43b.4\]]la bram ze zhes bya'o/_/khrus byas pa ni nyon mongs pa ma lus pa'i dri ma 'khrud par byed pa'i bzod pa'i chu'i nang du rtag tu zhugs pa'i phyir ro/_/pha rol du song ba zhes bya ba ni rig byed kyi mthar thug pa'i pha rol du song bas so/_/rig par byed ces bya ba ni ji skad gsungs pa'i rang bzhin rig pa'i phyir ro/_/
[\[43b.5\]]gtsang sbra can ni bya ba ma yin pa thams cad spangs pa dang ldan pa'o/_/sangs rgyas kyi sras zhes bya ba ni de bzhin gshegs pa thams cad kyi rigs skyong bar bzod pa'i phyir ro/_/shAkya'i sras zhes bya ba ni shAkya'i rigs su 'khrungs pa shAkya thub pa las nye bar gdags par 'os pa'o/_/tsher ma
[\[43b.6\]]dkrugs pa zhes bya ba ni bdud la sogs pa dang nyon mongs pa'i tsher ma snang ba med par byas pa'o/_/'obs dral ba zhes bya ba ni khro ba la sogs pa'i mtshams bcad pa thag ring du bsal ba byas pa'i phyir ro/_/'obs las brgal ba zhes bya ba ni nyon mongs pa'i sa mtshams las rgal ba'i phyir ro/_/
[\[43b.7\]]zug rngu phyung ba zhes bya ba la phyung ba ni kun nas so/_/nyon mongs pa'i bag chags ni zug rngu'o/_/phyung ba ni phyung nas bskyur ba'o/_/nad med pa ni nyon mongs pa'i gdug pa'i rims nad thams cad dang bral ba'o/_/nyon mongs pa dang tha dad du gyur pas na dge slong ngo /_kun nas dkris pa
[\[44a\]]
[\[44a.1\]]med pa ni kun nas dkris pa dang bral ba'o/_/skyes bu zhes bya ba ni thabs nye bar bstan nas skyes bu bsgrub pa'i phyir ro/_/skyes bu dam pa ni sems can thams cad kyi don byed pas so/_/sems can thams cad kyi gtso bor gyur pas na skyes bu mchog ces bya'o/_/'jigs
[\[44a.2\]]pa thams cad dang bral zhing bdag med pa'i seng ge'i sgra sgrogs pas na skyes bu seng ge'o/_/thams cad du mnyam par bzhag pas na skyes bu glang po che ste glang po langs kyang mnyam par bzhag ces bya ba'i tshig gis so/_/shin tu dul ba'i phyir dang /_nyon mongs pa'i g.yul du 'jigs pa dang bral
[\[44a.3\]]bas skyes bu cang shes zhes bya'o/_/khur khyer ba ni lcid khyer ba ste sems can gyi don dang nges par ldan pa la skyes bu lcid khyer ba zhes bya'o/_/bdud bzhi las rnam par rgyal ba'i phyir dpa' ba ni skyes bu dpa' ba'o/_/grogs la ltos pa med par bdud la sogs pa'i stobs 'joms par byed pas
[\[44a.4\]]skyes bu rtsal po che'o/_/shin tu dri zhim zhing yid du 'ong ba'i me tog bzhin du yon tan me tog gi rang bzhin du gyur pa ni skyes bu me tog ces bya'o/_/pad+ma bzhin du 'khor ba'i 'dam gyi skyon gyis ma gos pa'i phyir skyes bu pad+ma zhes bya'o/_/de nyid dkar po'i chos kyis yongs su gang bas pad+ma kha bye bas
[\[44a.5\]]skyes bu pad+ma dkar po zhes bya'o/_/shin tu gdug pa can gyi sems can rnams 'dul ba mkhyen pa'i phyir skyes bu 'dul ba zhes bya ba'o/_/sems can ma lus pa'i yid du 'ong ba dang bdud rtsi'i 'od 'phro bar byed pas skyes bu zla ba zhes bya ba'o/_/ma smad pa'i yon tan dang ldan pas skyes bu phal
[\[44a.6\]]pa ma yin pa zhes bya'o/_/ji skad bstan pa'i mi mthun pa'i phyogs kyi dri mas gos pa med pas mi gos pa zhes bya ste/_chos zab mo la bzod pa'i dge ba zhes brjod par bya'o zhes thams cad la sbyar bar bya'o/_/de nas bcom ldan 'das kyis zhes bya ba la sogs pas ni sngar bstan pa'i don nyid yang
[\[44a.7\]]tshigs su bcad pas gsungs pa ni/_nam zhig 'jig rten khams 'di 'byung ba dang /_/zhes bya ba la sogs pa la/_gang gi tshe snod kyi 'jig rten gyi khams 'di chags par 'gyur ba'i tshe nam mkha'i steng du rlung gi dkyil 'khor nas brtsams nas ji srid du chu dang gser gyi dkyil 'khor gyi bar
[\[44b\]]
[\[44b.1\]]du 'chags par 'gyur ro/_/nam zhig rim gyis 'jig pa na gzhan med khang la sogs pa thams cad nam mkha'i mthar thug par gyur pas 'jig rten thams cad nam mkhar gyur pa'i tshe zhes gsungs pas 'jig rten 'di nam mkhar 'gyur ro/_/ji ltar sngon bzhin phyis kyang de bzhin te/_/
[\[44b.2\]]zhes bya ba la/_nam mkha'i rang gi ngo bo tsam la ni gzhan du 'gyur ba med la/_nam mkha' yang rang bzhin med pa'i phyir chos thams cad kyang de ltar rtags par bya'o/_/tshigs bcad gnyis pas kyang don 'di nyid bstan zhes bya'o/_/ji ltar bar snang cung zad sprin med las/_/zhes bya ba
[\[44b.3\]]la rang bzhin med par snang ba skad cig mar mthong ba las/_skad cig tu na sprin gyi dkyil 'khor snang /_/zhes bya ba la/_gang nas kyang 'ong ba med cing gar yang 'gro ba med pa'o/_/de bzhin gshegs pa mya ngan 'das pa dag_/ces bya ba la sogs pa la/_de bzhin gshegs pa
[\[44b.4\]]mya ngan las 'das nas da ltar bzhugs pa ma yin na yang gzugs brnyan nam de bzhin gshegs pa'i gzugs yid la byas na sngon ji lta ba bzhin du phyis kyang de bzhin du mthong ba de'i phyir chos thams cad gzugs brnyan lta bu'o zhes bya'o/_/ji ltar dbu ba mang po rdos pa dag_/ces bya ba
[\[44b.5\]]la sogs pas ni phung po lnga snying po med par ston to/_/chu bos khyer ba skyes bus nges mthong ste/_/zhes bya ba la sogs pa la ci 'di la snying po yod dam zhes brtags na/_de la brtags na snying po yod mi snang /_/zhes bya ba la/_skyes bu des dbu ba'i gong bu de la snying po ci yang mi snang ba
[\[44b.6\]]zhes bya ba la/_snying po ci yang mi mthong ba zhes bya ba'i don te/_gzugs kyi phung po ni dbu ba lta bu ste/_gzugs kyi phung po la snying po yod pa ma yin no zhes bya ba'i don to/_/ji ltar char pa thigs chen babs pa na/_/zhes bya ba la sogs pa ni tshor ba'i phung pos skye ba dang 'gag pa nyid
[\[44b.7\]]ston par byed do/_/chu yi chu bur dag ni tha dad 'byung /_/zhes bya bas ni/_char gyi rgyun babs na chu bur 'byung bar 'gyur ro/_/de yang mi brtan zhing snying po yod pa ma yin pa bzhin du tshor ba'i phung po rnam pa gsum dang /_chos thams cad kyang skyes ma thag tu 'gag cing nyams
[\[45a\]]
[\[45a.1\]]pa'i rang bzhin no zhes bya ba'o/_/brda tsam gyi tha snyad la 'jug par byed do/_/zhes bya bas 'du shes kyi phung po rdzas su med par ston pa'o/_/ji ltar 'phrin yig grong gzhan bskur ba las/_/zhes bya ba la sogs pa la/_grong gzhan na gnas pa dag gis 'phrin yig mthong ba
[\[45a.2\]]las ji ltar bris pa'i dge ba dang mi dge ba'i bya ba la sogs pa sgrub par byed pa mthong yang de sgrub par byed pa'i sgra gzhi der 'phos pa yang med do/_/de bzhin du 'pho ba med bzhin du brda tsam gyis ma brtags na nyams dga' ba'i bya ba rnams rang gi blo'i rnam par 'khrul pas 'jug par 'gyur ro
[\[45a.3\]]zhes bya ba yin no/_/thams cad kyang rang gi sems rnam par 'khrul pa tsam yin gyi/_yang phyi rol gyi dngos po ni yod pa ma yin no zhes bya bar/_ji ltar mi dag chang gis myos nas ni/_/zhes bya ba la sogs pa la/_chang gis sems myos par gyur pa ni chang gi nus pas bdag nyid dang
[\[45a.4\]]sa yang 'khor ba 'dra bar mthong ngo /_/de bzhin du mi bden pa la sgro btags pa'i chang gi dbang gis 'khor ba'i 'khor lor 'gro ba drug po 'khor bar 'gyur te/_zo chun gyi 'khrul 'khor bzhin du 'gro zhing 'ongs pas 'khor bar sems kyang don dam pa gang yang 'khor bar yod pa ma yin te/_sa
[\[45a.5\]]g.yo ba dang 'khor bar shes pa dang 'dra'o/_/'dod chags kyang mi bden pa la sgro btags pa'i dbang gis med bzhin du snang bar bstan pa'i phyir/_me long ngos dang 'bru mar snod rnams la/_/zhes bya ba la sogs pa la/_me long ngam/_'bru mar gyi snod du rang gi gdong la bltas pa na
[\[45a.6\]]thig le dang skra 'khyil bas brgyan pa'i gzugs brnyan de la bden pa'i gdong du sgro btags nas 'dod chags kyi stobs kyis bud med du dmigs nas 'dod pa la zhen pa'i byis pa rgyug par byed na yang gdong gzugs brnyan du 'phos pa yang med la gzugs brnyan gdong du 'phos pa yang ma
[\[45a.7\]]yin no/_/gzugs brnyan dang 'dra ba'i chos rnams la rang dang gzhan du rnam par phye zhing bltas nas rang bzhin gyis yod pa ma yin na yang 'dod chags dang /_zhe sdang dang /_gti mug la sogs pa'i nyon mongs pa rnams kun du 'byung ngo /_/sgyu ma dang /_smig rgyu dang /_dri za'i
[\[45b\]]
[\[45b.1\]]grong khyer dang /_gzugs brnyan dang 'dra ba ngo bo nyid kyis stong pa'o zhes nges par rtog par byed na skye bar mi 'gyur ro/_/yid du 'ong ba'i glu dang sil snyan la sogs pa yang 'dod chags la sogs pa'i rgyu ma yin no zhes bstan pa'i phyir/_ji ltar mi dag nags ri'i khrod 'dug nas/_/zhes
[\[45b.2\]]bya ba la sogs pa la/_ji ltar ri'i gcong rong du zhugs pa'i skyes bu bgad pa dang /_ngus pa dang /_glu blangs pa la sogs pa'i sgra bsgrags pa na de bzhin du pha rol gyi ri las kyang brag ca'i sgra 'byung bar 'gyur ba dang brag ca'i sgras sgra byas pa bzhin du chos thams cad kyang brag ca dang 'dra bar rig
[\[45b.3\]]par byas la de dag la mngon par zhen par mi bya'o/_/rmi lam gyi nang du 'dod pa'i yon tan lnga nyams su myong la/_sad pa na dmigs par mi 'gyur ro/_/de lta na yang byis pa'i blo can rnams rmi lam du dmigs pa de la mngon par zhen par 'gyur ro/_/byis pa thams cad kyang de dang 'dra'o/_/
[\[45b.4\]]lha'i dbang po dang rgyal srid kyi dbang phyug la sogs pa la yang mngon par zhen par mi bya'o zhes bstan pa'i phyir/_sgyu ma byed pa dag gis gzugs sprul te/_/rta dang glang po shing rta sna tshogs byas/_/zhes bya ba la sogs pa la/_de bzhin du bu dang chung ma la sogs pa brdzun pas sgro btags
[\[45b.5\]]pa nyid du bsgrub pa'i phyir/_ji ltar bu mo gzhon nu'i rmi lam na/_/zhes bya ba la sogs pa gsungs te/_chags pa'i bde ba nam yang ma myong ba'i gzhon nu ma de'i rmi lam gyi mthar mtshan thams cad kyis brgyan pa gzugs bzang ba'i bu zhig skyes par mthong la/_de yang yon tan gyi
[\[45b.6\]]tshogs ma lus pas brgyan pa'i lang tsho la bab pa'i skabs su gyur la/_de'i rjes la shi bar mthong bas bu skyes pas ni dga' zhing shi nas ma mthong bas ni mya ngan du gyur kyang skyes pa yang med la shi ba yang med do/_/sngon dang phyi ma'i mthar rang bzhin ma rig pa'i 'jig rten rnams kyi dga' ba
[\[45b.7\]]dang mya ngan yang gzhon nu mas rmi lam du bu skyes pa dang shi ba mthong ba dang 'dra ba zhes bya ba yin no/_/ji ltar mtshan mo'i chu yi zla ba dag_/ces bya ba la sogs pa'i don yang rtogs sla'o/_/ji ltar so ga'i nyi ma phyed dus na/_/zhes bya ba la sogs pa la/_so ga'i zla ba phyi ma'i nyi ma phyed
[\[46a\]]
[\[46a.1\]]kyi dus la bab pa na drag cing tsha bar 'jug pa'i nyi ma'i 'od zer tsha sgo can gyi sa'i cha las bab pa'i smig rgyu g.yo ba la chu'i phung por mthong bar 'gyur ro/_/skom pas sems la gnod cing gdung bas chu btung bar 'dod pas 'di na chu mthong ngo zhes rab tu rgyug par byed cing de
[\[46a.2\]]ji lta ji ltar brgyug pa bzhin du smig rgyu de lta de ltar ring du 'gro ba ltar snang ba na de ngal ba dang skom pa dang tsha bas gdungs pa ma yin pa chu'i thigs pa tsam yang mi rnyed de yod pa ma yin pa'i phyir chu de la btung bar lta ga la nus/_ma rig pa dang sred pas rmongs pa'i 'jig rten rnams kyang de bzhin du
[\[46a.3\]]rgyug par byed do zhes bya bas ni 'du shes kyi phung po rang bzhin med par bsgrub pa yin no/_/da ni 'du byed kyi phung po rang bzhin med pa dang snying po med par brjod pa'i phyir/_ji ltar chu shing rlon pa'i sdong po la/_/zhes bya ba la sogs pa gsungs pa la/_chu shing gi sdong po la snying po brtag
[\[46a.4\]]par 'dod pas shun pa rnams so sor bsal nas nang ngam phyi rol gang nas kyang snying por gyur pa ci yang mi mthong ngo /_/de bzhin du 'du byed du rtog pa rnams phra rab tu rnam par phye nas brtags pa na snying por gyur pa'i lhag ma ci yang lus pa med de/_'dir snying por gyur pa ni chos thams cad kyi
[\[46a.5\]]stong pa nyid yin no zhes bya ba'o/_/de'i phyir chos thams cad kyi stong pa nyid bsgoms pas grol bar 'gyur gyi gzugs la sogs pa bsgoms pas ni ma yin no zhes bstan pa'i phyir/_mig dang rna ba sna yang tshad ma min/_/zhes bya ba la sogs pa la/_mig dang rna ba dang /_sna dang /_lce
[\[46a.6\]]dang /_lus dang /_yid kyi rnam par shes pa rang rang gi yul gzugs dang /_sgra dang /_dri dang /_ro dang /_reg bya dang /_chos rnams 'dzin pa'i dbang po de dag gis yul la de dag dmigs pa de kho na nyid kyi ngo bor gal te gyur na ni sems can thams cad kyang 'bad pa med par grol bar
[\[46a.7\]]'gyur ro zhes bstan pa'i phyir/_byis pas de nyid rig gyur na/_/de nyid shes pas ci zhig bya/_/zhes bstan pa yin no/_/dbang po dang dbang po'i don rnams ngo bo nyid kyis bems po'o/_/dge ba dang mi dge ba'i 'bras bu ster bar mi nus par lung du ma bstan pa yin no/_/de'i phyir don dam pa'i rgyu ma yin
[\[46b\]]
[\[46b.1\]]te/_don dam par dge ba ni thar pa'o zhes bya ba'i tshig gis so/_/de'i phyir gang mya ngan las 'das pa don du gnyer ba rnams kyis mya ngan las 'das pa thob pa'i mtshan nyid can gyi 'phags pa'i lam sgom pas rang gi dgos pa gyis shig_/gzhan du na phyi rol gyi don la mngon par
[\[46b.2\]]zhen pa rnams la mya ngan las 'das pa med do zhes bya ba'o/_/don de dag nyid bstan pa'i phyir/_lus la sngon gyi mtha' ma rab brtags na/_/zhes bya ba la sogs pa la/_gzod ma nas zhi ba'i phyir sngon gyi mtha' yang med la/_skye ba yang med pa la nyams pa yang med pas phyi ma'i mtha'
[\[46b.3\]]yang med do/_/de dag gnyi ga med pas dbus kyang yod pa ma yin pas de ni 'dus ma byas kyi rigs zhes bya'o/_/chos kyi dbyings 'dus ma byas kyi bsgom pa ni 'phags pa'i gang zag go zhes bstan par bya ba'i phyir/_mya ngan 'das pa'i chos la chos med de/_/zhes bya ba la/_mya ngan las
[\[46b.4\]]'das pa'i chos rnams nges par grub pa ste chos rnams nyid ye nas med pas mya ngan las 'das pa yod par ga la 'gyur/_yod dang med ces bya bar rtogs pa dang ldan pa rnams kyi sdug bsngal nam yang zhi bar mi 'gyur ro/_/de ltar spyod pa'i sdug bsngal zhi mi 'gyur/_/zhes bya ba la/_de ltar
[\[46b.5\]]spyod par byed na zhes bya ba'i don te/_rgyu ma tshang ba med pa'i 'bras bu nyams par mi rigs so zhes bya ba'i tshul gyis so/_/yod ces pa ni mtha' gcig med pa gnyis zhes bya ba la sogs pa la/_yod pa sngon 'gro med pa ste/_/med pa'ang yod pa sngon 'gro yin/_/de phyir med ces mi brjod cing /_
[\[46b.6\]]yod pa nyid du 'ang brtag mi bya/_/zhes bstan pa yin no/_/de bzhin du/_gtsang dang mi gtsang 'di yang mtha' yin te/_/zhes bya ba la sogs pa la/_yod pa dang /_med pa dang /_gtsang ba dang /_mi gtsang ba la sogs par rtsod par thob par gyur pas ni sdug bsngal nyid rnam
[\[46b.7\]]par 'phel bar 'gyur ro/_/de phyir gnyi ga'i mtha' ni rnam spangs nas/_/zhes bya ba la sogs pa la/_rtsod pa'i gzhir gyur pa'i mtha' gnyis rnam par spangs nas dbus la mngon par zhen pa yang spangs te/_chos zab mo la bzod pa ji skad bstan pa bzhin du bsgom par bya'o zhes bya ba ni mdor
[\[47a\]]
[\[47a.1\]]bsdus pa'i don yin no/_/dran pa nye bar gzhag pa'i gtam byas te/_/zhes bya ba la sogs pa la/_dran pa nye bar gzhag pa'i gtam byas pa nyid kyis de kho na nyid lus kyi mngon sum du byed par mi 'gyur ro/_/de bzhin du bsam gtan gyi gtam dang /_bden pa'i gtam byas
[\[47a.2\]]pa tsam gyis bsam gtan dang bden pa mthong bar mi 'gyur ro zhes thams cad du dregs pa'i nyon mongs pa'i skyon rnams bkru bar bya'o zhes slob par mdzad pa'o/_/tshul khrims bsrung zhing de yis snyems mi bya/_/chos rnams mnyan cing des ni mi bsnyems te/_/zhes bya ba la/_bdag ni tshul
[\[47a.3\]]khrims dang ldan pa'o/_/bdag ni mang du thos pa'o zhes khengs par mi bya'o zhes bya ba'i bar du'o/_/dregs pa sdug bsngal rtsa ba yin par bstan/_/zhes bya ba la/_bsnyems shing nga rgyal byed pa ni sdug bsngal gyi rgyu ste byed pa yin no/_/rgyags par dregs pas sdug bsngal rab tu 'phel/_/zhes
[\[47a.4\]]bya ba la/_rgyags pas dregs shing khengs par gyur pa ni sdug bsngal nyid 'phel bar 'gyur te/_sdug bsngal dang rjes su mthun pa'i phyir ro/_/bzlog nas rgyags pa dang bral bar gyur na ni sdug bsngal thams cad 'gag par 'gyur te/_sdug bsngal dang 'gal ba'i bde ba'i rang bzhin yin
[\[47a.5\]]pa'i phyir ro/_/ji snyed chos mang yongs su chub byas nas/_/zhes bya ba la/_gal te mang du thos pa yin na yang tshul khrims srung bar mi byed cing /_bdag ni mang du thos pa yin no zhes nga rgyal byed na tshul khrims nyams pas de ngan 'gror 'gro ba la thos pa mang pos skyob par mi nus so/_/de
[\[47a.6\]]bzhin du tshul khrims tsam gyis mgu zhing thos pa mang po tshol bar mi byed na de tshul khrims kyi 'bras bu nyams su myong nas de zad pa dang yang ngan 'gror ltung nas sdug bsngal nyams su myong bar 'gyur ro/_/de bzhin du dmigs pa dang bcas pa'i sgom pas kyang nyon mongs pa zad par mi 'gyur ro zhes bya bar/_
[\[47a.7\]]'jig rten pa'i ting nge 'dzin sgom byed kyang zhes bya ba la sogs pa la/_bdag tu mngon par zhen pa sngon du 'gro ba'i 'jig rten pa'i sgom pas kyang /_de nyid nyon mongs phyir yang rab tu ldang /_/bdag tu 'du shes can la/_bdag yod na ni gzhan du 'du shes shing /_/bdag gzhan cha las yongs su 'dzin dang
[\[47b\]]
[\[47b.1\]]ldang /_/de nyid dang ni kun tu 'brel pa las/_/nyon mongs thams cad rab tu skye bar 'gyur/_/zhes bstan pas so/_/dpe bstan pa'i phyir/_lhag spyod kyis ni ting 'dzin 'dir bsgoms bzhin/_/zhes bya ba la/_lhag spyod ni phyogs kyi gos can no/_/de 'dod chags dang bral bar rdzu 'phrul gyis nam
[\[47b.2\]]mkha' la 'gro ba mthong nas de lta bu 'dod pa'i bcos ma'i sems kyis bstan pa 'di la zhugs nas ting nge 'dzin bsgoms pa'i stobs kyis rdzu 'phrul mngon du byas par gyur to/_/de rdzu 'phrul thob nas phyogs kyi gos can gyi bstan pa la yang 'di lta bu'i rdzu 'phrul yod do zhes yang phyogs kyi 'os can du gyur
[\[47b.3\]]nas nam mkha' la song ngo /_/de la dus gzhan zhig na khyod kyis bsgoms pa 'di ni lam ma yin no zhes brtsad pa dang /_rdzu 'phrul las nyams nas sa la lhung ste dmyal bar song bar gyur to/_/de lta bas na bdag med pa bsgoms pa las gzhan gyis grol bar 'gyur ba ma yin no zhes bstan
[\[47b.4\]]pa'i phyir ro/_/gal te bdag med chos la rab rtog cing /_/zhes bya ba gsungs pa la gal te chos thams cad bdag med par sngar ci skad gsungs pa bzhin rnam grangs kyis nges par brtags nas dmigs pa thams cad spangs te/_bsgoms pas chos thams cad bdag med par sgom pa kho na mya
[\[47b.5\]]ngan las 'das pa 'thob pa'i rgyu yin gyi/_rgyu gzhan ni yod pa ma yin no/_/tshul khrims kyi rkang pa dang bral bas 'khor ba las 'bros par 'dod na yang 'gro ba ni med do zhes chom rkun gyi dpe bstan pa'i tshe/_mi zhig chom rkun tshogs kyis rab gtses nas/_/zhes bya ba la sogs pa
[\[47b.6\]]gsungs te/_chom rkun gyis shin tu gtses pas rang gi srog yongs su skyob par 'dod pa dag 'bros par 'dod pa las 'jigs pas bred cing brgyal ba'i rkang pas 'bros pa'i nus pa med par 'gyur ro/_/de bzhin tshul khrims nyams pa rmongs pa'i mi/_/zhes bya ba la sogs pas ni
[\[47b.7\]]dpe bstan pa la sbyor bar byed do/_/tshul khrims nyams pa des 'bros par mi nus pa ste/_tshul khrims kyi rkang pa dang bral ba'i phyir 'khor ba'i khams las bdag nyid 'bros par nus pa ma yin no/_/rgas pa dang 'chi ba dang nad la sogs pa rnam pa sna tshogs pa'i nyon mongs pa'i dgras ngan
[\[48a\]]
[\[48a.1\]]'gro gsum du lhung bar byed do/_/yang bdag med pa legs par bsgoms par gyur pa khros sam gshes kyang bdag dang gzhan gyi cha'i rtog pa dang bral ba'i phyir khro ba la sogs pa skye bar mi 'gyur ro zhes bstan pa'i phyir/_stong par shes pa de la 'khrug pa med/_/ces bya ba'o/_/
[\[48a.2\]]stong pa nyid mi shes pa de la khros pa la sogs pa 'byung ngo zhes bstan pa'i phyir/_'gro mang phung po stong par ston mod kyi/_/zhes bya ba la sogs pa gsungs so/_/tshig gis sgro btags pa tsam gyis stong pa nyid rtogs par mi 'gyur ro zhes bya ba bstan pa'i phyir ro/_/mi shes de dag gzhan
[\[48a.3\]]gyis brgal na yang /_/zhes bya ba la sogs pa la/_gzhan gyis brgal ba na khro bas zil gyis non nas drag cing rtsub pa'i tshig gi mtshon chas gzhan la gnod pa byed pa la 'jug par 'gyur gyis/_ji skad gsungs pa'i stong pa nyid dran par mi 'gyur ro/_/de dag nyid de ma thag pa'i dpes
[\[48a.4\]]bstan pa'i phyir/_mi dag na zhing lus ni sdug bsngal ltar/_/zhes bya ba la sogs pa la/_yun ring po'i dus su nad kyis gnod cing nyam thag par gyur pa'i sdug bsngal gyis zil gyis mnan pa dag nad gso ba'i phyir sman pa la bsten par 'dod nas btsal ba na nad kyi rgyu dang gso ba la mkhas pa
[\[48a.5\]]gzhan la phan pa byed pa la brtson pa snying rje chen po dang ldan pa'i sman pa yang dag par rnyed nas des kyang nad thams cad zhi bar byed pa'i nus pa'i sman nad pa de la byin na nad pa de nad bsal ba'i phyir bsten par mi byed na gang gis nyes zhes bya bar/_sman pas ma lan sman gyis ma nyes te/_/zhes bya ba
[\[48a.6\]]la/_ji ltar rigs pa'i sman bsten na nad sel bar nus kyi ma bsten par ni ma yin no/_/de ni nad pa nyid kyis nyes pa yin te/_sman mi bsten pa'i mtshan nyid can gyi'o zhes bya bas skabs la bab pa dang sbyar ba'i phyir/_de bzhin bstan pa 'di la rab byung ste/_/zhes bya ba la sogs pa la/_de bzhin
[\[48a.7\]]gshegs pa'i bstan pa 'di la rab tu byung nas stobs dang /_byang chub kyi yan lag dang bsam gtan dang /_gzugs med pa la sogs pa thob nas sman bsten pa'i gnas lta bu'i sgom pa gang yin pa la sbyor bar mi byed pa ni sgom pa la rjes su sbyor ba dang bral ba'i mtshan nyid can mya ngan las 'das
[\[48b\]]
[\[48b.1\]]pa'i nad med pa thob par mi 'gyur ro/_/de lta bas na dngos po med pa stong ba'o zhes don dam pa sgom pa la sbyor bar byed pa ni sangs rgyas kyi sras su 'gyur gyi mu stegs pas yongs su brtags pa'i phyogs gcig stong pa nyid ni yongs su spong bar byed de/_'khor ba dang rjes su mthun pa'i phyir ro zhes par
[\[48b.2\]]srid pa thams cad yong ye stong pa ste/_/zhes bya ba la sogs pa bstan to/_/de ni sems can thams cad kyi nad thams cad rjes su 'dzin pa'i brtse ba chen po dang ldan na yang byis pa'i skye bo spang bar bya ba'i rgyu bstan pa'i phyir/_mkhas pa byis pa dag dang rtsod mi byed/_/ces bya ba la sogs pa la mkhas
[\[48b.3\]]pa ni blo dang ldan pa ste/_ji skad gsungs pa'i gsung rab la mkhas pa'o/_/byis pa ni mi shes pa ste/_de dang rtsod par mi byed de/_bzlog nas ri mor byas nas spong ba ni bdag la brten nas sems gdug pa bskyed pas ngan 'gror 'gro bar 'gyur ro zhes bsam pa'o/_/byis pa'i sems
[\[48b.4\]]kyi rgyud rig pas grogs por yang mi byed do/_/grogs po'i grogs po nyid kyang des mi shes te dgra dang 'dra bar 'gyur/_/zhes so so'i skye bo'i grogs la mkhas pa rnams yid rton par mi byed do/_/byis pa dang ni byis par mthun sbyor ba/_/zhes bya ba la sogs pa la/_'dod pa mthun
[\[48b.5\]]pa'i phyir/_ji ltar mi gtsang ba dang mi gtsang bzhin/_/zhes gsungs te/_mi gtsang ba dang mi gtsang ba chen por 'dra bar 'gyur ro zhes bya ba'i don to/_/mkhas pa dag ni mkhas pa'i skye bo dang /_/zhes bya ba la sogs pa la/_yongs su dag pa ni yongs su dag pa dang grogs po zhes bya
[\[48b.6\]]bar/_mthun bzhin 'byor pa mar dang nying khu bzhin/_/zhes gsungs so/_/'khor ba'i skyon ma mthong ba dang /_las dang rnam par smin pa ston pa'i de bzhin gshegs pa'i bka' la ma dad pa'i phyir slob pa nyams pa la sogs par 'gyur ro zhes bya bar/_rab tu rnyed dka' mi nyid thob nas ni/_/zhes
[\[48b.7\]]bya ba la sogs pas ni bslab pa la mi gus pa'i rgyu bstan to/_/bzo yi gnas dag la ni mkhas mi 'gyur/_/zhes bya ba ni 'tsho ba'i don gyi bzo'i gnas la sogs pa la mi mkhas pa'i phyir dbul por gyur la/_'tsho ba med pas 'tsho ba'i phyir de bzhin gshegs pa'i bstan pa la rab tu byung
[\[49a\]]
[\[49a.1\]]nas de lhung bzed dang chos gos la chags par 'gyur zhing sdig pa'i grogs po'i lag tu song bas bslab pa'i gnas la gus par mi byed kyi/_bya ba ma yin pa la sbyor ba lus dang ngag dang sems ma bsdams pas brdzun pa'i tshig smra zhing gzhan gyi skyon smra ba la zhugs pa zas la lhag
[\[49a.2\]]par chags pa zas la tshod zin pa med pa de dag_/sangs rgyas bsod nams kyis ni zas rnyed kyang /_/zhes bya ba la/_sangs rgyas kyi byin gyis rlabs kyis de ltar gyur pa'i zas rnyed nas yang byas pa mi shes pa yin pa'i phyir sangs rgyas kyi byin gyis rlabs kyis bdag cag gis zas la
[\[49a.3\]]sogs pa thob bo snyam du mi sems so/_/de dag kha zas shin tu zhim pa dri dang ro dang ldan pa dag mi rigs pa'i sbyor ba yongs su longs spyod pa/_de dag la ni zas te dug tu 'gyur/_/zhes bya ba la/_de gya nom pa yin na yang dug dang 'dres pa'i zhos bsres pa'i zas za ba dang 'dra bar
[\[49a.4\]]dge ba'i srog gi bar chad byed pa'i rgyu yin pa'i phyir de dag dug gi don du 'gyur ba yin no/_/zhes bstan par glang po che phru gu'i dpes/_ba lang phru gus rtsa ba ma bkrus bzhin/_/zhes gsungs te/_ji ltar glang po che phru gus rtsa ba ma bkrus pa ste/_pad+ma'i rtsa ba 'dam dang bcas pa zos
[\[49a.5\]]na 'chi ba'i rgyur 'gyur ro/_/de lta bas na bdag la phan pa 'dod pas sdig pa'i grogs po spangs pa dang mtha' gcig tu gzhol ba dang /_so so'i skye bo dang 'du 'dzi spangs nas rnal 'byor dang rjes su mthun pa'i dgon par gnas par byas la/_byams pa dang snying rje dang dga' ba dang
[\[49a.6\]]btang snyoms dang ldan pa'i ting nge 'dzin mngon sum du byas nas snying rje chen po'i thabs kyis sems can thams cad la chos zab mo la bzod pa yang ston to/_/de dag gis kyang de las thos nas de bzhin du bsgrub pa la/_'phags pa'i zang zing med pa'i bzod pa 'thob/_/ces bya ba la/_
[\[49a.7\]]'phags pa ni chos zab mo mngon par rtogs pa'o/_/zang zing med pa ni nyes pa thams cad dang bral ba'o/_/thob pa ni ldan pa zhes bya ba'o/_/zab mo'i chos tshul rtogs pas rnam par dag pa'i blo/_/snying rjes 'gro ba'i don byed bzod pa rnams bsgom bya/_/shes rab snying rje'i yon tan rang
[\[49b\]]
[\[49b.1\]]bzhin dam pa 'jam pa'i mgon/_/de nyid kun la blo rgyas blo yis sangs rgyas 'gyur bar gyis/_/chos zab mo la bzod pa'i le'u ste dgu pa'i bshad pa rdzogs so//_//da ni grong khyer du gshegs pa'i le'u le'u snga ma rnams mtshams sbyor sngon du 'gro bas bstan par bzhed nas/_de nas
[\[49b.2\]]yang zhes bya ba la sogs pa la/_nan tan snying por bya'o zhes bya ba ni khyod kyis de ltar bslab par bya'o zhes bya ba nyid do/_/nan tan ni nyams su len pa ste/_sgrub pa gtso bor bya'o zhes bya ba'o/_/bslab par bya ba ni slob pa'i phyir ro/_/de ci'i phyir zhe na zhes bya ba ni/_gang gi phyir nan
[\[49b.3\]]tan nye bar ston zhe na'o/_/nan tan snying por byed pa la bla na med pa yang dag par rdzogs pa'i byang chub kyang rnyed par dka' ba ma yin no zhes bya bas ting nge 'dzin ni shin tu rnyed par dka' ba ma yin no zhes bya ba'i bar du'o/_/de nas zla 'od gzhon nur gyur pa stan las langs te bcom
[\[49b.4\]]ldan 'das ga la ba der logs su thal mo sbyar ba byas nas nan tan gyis ting nge 'dzin la 'jug pa legs par bshad do/_/zhes bya ba la sogs pa nas/_bdag kyang nan tan snying por bgyid do zhes bya ba'i bar du ste/_lus dang srog la ltos pa med par byas nas yang dag par
[\[49b.5\]]rdzogs pa'i byang chub sems can thams cad kyi don du nan tan gyis bsgrub par bya'o zhes bya ba ni bsdus pa'i don to/_/nam mkha' 'dra zhing rdul bral gzugs bzang 'chang /_/zhes bya ba la sogs pa la/_nam mkha' 'dra ba ni chos kyi sku ste/_sgrib pa thams cad mi mnga' bas so/_/
[\[49b.6\]]rdul bral ni phyi dang nang gi 'dod chags kyi rdul dang bral ba'i phyir ro/_/gzugs bzang 'chang ba ni mtshan sum cu rtsa gnyis kyis brgyan pa'i longs spyod rdzogs pa'i sku 'chang ba'i phyir ro/_/lus mi mnga' ni nam mkha' dang mnyam pa'i phyir ro/_/mtshan mi mnga' ni mtshan ma'i mtshan nyid
[\[49b.7\]]med pa ste/_gzugs kyi mtshan nyid med pa'i phyir gzugs kyi sku'i mtshan nyid med pa nyid do/_/shes rab sras po ni gzugs med pa'i mtshan nyid med pa'i shes rab kyi pha rol tu phyin pa bsgoms pa las skyes pa'i phyir ro/_/yang na nam mkha' dang 'dra bas na rdul dang bral lo/_/rdul
[\[50a\]]
[\[50a.1\]]dang bral ba ni gzugs bzang 'chang ba ste/_chos nyid kyi gzugs la gzugs zhes byas nas so/_/gang gi phyir gzugs dang mtshan mi mnga' ba ni shes rab kyi pha rol tu phyin pa'i ngo bo ste/_shes rab pha rol phyin gnyis med/_/ye shes de ni de bzhin gshegs/_/zhes bya
[\[50a.2\]]ba yin no/_/goms par byed pa'i dus la ltos nas de'i sras po nyid do/_/de lta bas na thams cad du dman pa la mos pa rnams kyis gting dpag par dka' ba'i phyir dang /_shin tu zab pa'i yon tan rnams kyi rten du gyur pa'i phyir/_yon tan rgya mtsho rab zab ces bya ba'o/_/de ltar na
[\[50a.3\]]sems can gyi don bya ba ji ltar nges par 'grub ces bya na/_thugs rje can zhes bya ba gsungs te/_dmigs pa med pa'i thugs rje chen po'i sku yin pa'i phyir dang /_sngon sbyangs pa'i nus pa'i stobs kyis sems can gyi don byed pa yang nges par 'gyur zhes bya'o/_/de ltar bstod
[\[50a.4\]]nas rang gi 'dod pa'i don la gsol ba 'debs pa ni/_mtshungs med phyag ni bdag gi spyi bor zhog_/ces pa ste/_phyag zhog ces bya ba ni gsol cig ces pa'o/_/bdag gi mgor te spyi bor ro/_/mtshungs med ni 'dra ba med pa'i don to/_/bcom ldan 'das kyis kyang ji ltar
[\[50a.5\]]gsol ba btab pa'i don yang dag par bsgrub bo zhes bstan pa'i phyir/_phyag g.yas pa zla 'od gzhon nur gyur pa'i spyi bor bzhag go zhes bya ba la/_bcom ldan 'das kyis phyag g.yas pa bzhag ma thag tu skad cig de nyid la zla 'od gzhon nur gyur pa la gzugs thams cad nges par
[\[50a.6\]]ston pa'i ting nge 'dzin te/_rnam pa thams cad kyi gzugs thams cad kyi snang ba skyed par byed pa'o/_/yid ltar mgyogs pa'i ting nge 'dzin ni yid kyi bsam pa tsam gyis thams cad du 'gro zhing 'ong ba'i rdzu 'phrul gyi ngo bo'o/_/nam mkha' mdzod ni 'dod pa tsam gyis 'dod pa'i don thams cad
[\[50a.7\]]nam mkha' las yang dag par 'grub pa'o/_/rdo rje lta bu ni rnam par g.yeng ba thams cad kyis mi phyed pa nyid do/_/dpa' bar 'gro ba ni ting nge 'dzin thams cad kyi yul non pa'o/_/sgrib pa med pa'i mtha' ni sgrib pa thams cad kyi mthar 'gro ba'o/_/de bzhin gshegs pa thams cad ston pa
[\[50b\]]
[\[50b.1\]]ni 'jig rten gyi khams mtha' yas pa na bzhugs pa'i de bzhin gshegs pa rnams mngon sum du mthong ba'i ngo bo nyid do/_/stong pa nyid thams cad kyi dbang bskur ba thob pa ni stong pa nyid thams cad kyi ngo bo shes rab kyi pha rol tu phyin pa mngon sum du byas pa'i shes rab ye shes kyi dbang bskur bas dbang
[\[50b.2\]]bskur ba'o/_/de dag la sogs pa ste gtso bor gyur pa'i ting nge 'dzin gyi sgo dpag tu med pa mngon sum du 'gyur ro/_/gzungs kyi sgo dang /_dga' ba dang /_bde ba gang lha yul gyi dga' ba dang bde ba thob po zhes bya bas ni de bzhin gshegs pa'i phyag gi mthil gyis reg pa'i mthu khyad par du
[\[50b.3\]]'phags par rig par bya'o/_/de dag nyid kyi don tshigs su bcad pas so sor bstan pa'i phyir/_dra bas mdzes 'brel bum pa lcags kyu'i mtshan mnga' zhing /_/zhes bya ba la sogs pa la/_bum pa dang /_lcags kyu dang /_dpal be'u dang /_'khor lo dang /_rgyal mtshan dang /_nya dang /_ba
[\[50b.4\]]dan la sogs pa'i mtshan gyis brgyan pa/_bskal pa mi nyung ba dpag tu med par sbyin pa'i char 'bebs pa la mkhas pa'i phyag g.yas pa gser gyi kha dog can zla 'od kyi mgo la bzhag par gyur pas zla 'od gzhon nu la dpe med pa'i dga' ba dang bde ba dang ldan par gyur pas bcom
[\[50b.5\]]ldan 'das ga la ba der logs su thal mo sbyar ba btud nas tshul dang mthun pa'i tshigs su bcad pas bstod pa/_bla med mi 'jigs sbyin pa khyod la phyag 'tshal lo/_/zhes bya ba la sogs pa la/_sems can thams cad la mi 'jigs pa stsol bas mi 'jigs pa sbyin pa'o/_/
[\[50b.6\]]sems can thams cad la bu gcig pa sdug pa bzhin du brtse bas sbyin pas na sems can gnyen rtsa'o/_/rnam pa sna tshogs pas sems can gyi don la 'jug pas na bden pa'i rtsal mnga' ba'o/_/mnyam pa med pa'i de bzhin gshegs pa de dag thams cad dang mnyam pas mi mnyam mnyam
[\[50b.7\]]pa'o/_/dmigs pa med pa'i snying rje chen po'i rang bzhin gyi sku yin pa'i phyir shin tu thugs rje can no/_/dpa' bo dgra bzhi rnam par btul la phyag 'tshal lo/_/zhes bya ba ni dgra bzhi rnam par btul ba ste/_bdud bzhi'i dgra las rnam par rgyal ba nyid do/_/brtson 'grus kyi stobs kyis
[\[51a\]]
[\[51a.1\]]don dam pa sangs rgyas nyid mngon sum du mdzad pas na brtson pa'o/_/chos nyid kyi sku'i bdag nyid kyi phyir sku mchog go/_shin tu yangs pa ni shes rab ste nam mkha'i dkyil 'khor las shar ba snying rje byams pa'i 'od zer stong dang ldan pa'i rgyal ba'i nyi ma mi shes
[\[51a.2\]]pa'i mun pa sel ba'o/_/skyabs su mchi zhes bya ba ni gus par phyag 'tshal nas bdag la skyabs gzhan ma mchis pas skyabs su mchi'o/_/zhes bcom ldan 'das la gsol ba 'debs pa'o/_/bcom ldan 'das bdag la thugs brtse ba'i slad du zhes bya ba la/_thugs kyis
[\[51a.3\]]dgongs la/_sang bdag gi sdum par byang chub sems dpa'i dge 'dun dang /_nyan thos kyi dge 'dun dang bcas par bshos gsol ba gnang bar mdzad du gsol zhes bya'o/_/de la 'di skad ces bya ste zhes bya ba'i tshigs bcad kyis kyang don de nyid bstan to/_/thugs brtse ba'i phyir
[\[51a.4\]]zhes bya ba ni thugs kyis so/_/gnang ba ni bdag gir mdzad pa'o/_/de'i phyir gsungs pa cang mi gsung bar gyur pas zhes bya'o/_/de nas zla 'od kyis cang mi gsung bas gnang bar rig nas stan las langs te/_bcom ldan 'das la mgo bos phyag 'tshal te song nas rgyal po'i
[\[51a.5\]]khab nas bya rgod kyi phung po'i bar gyi lam thams cad mnyam par byas nas me tog sna tshogs dang /_spos dang /_na bza' dang /_rgyal mtshan dang /_ba dan dang /_rnam par rgyal ba'i ba dan dang /_gar dang /_zlos gar la sogs pa dang /_rol mo rnam pa sna tshogs brgya stong du ma dang
[\[51a.6\]]ldan pas/_skyes pa dang bud med rnams kyang yang dag par brgyan to/_/lam gyi ngos gnyis su yang 'dzam bu chu klung gi gser las byas pa lha rdzas kyi ta la'i phreng ba rgyan rnam pa sna tshogs kyis brgyan pa rnams bkod/_nam mkha' la yang rin po che sna bdun las byas pa'i shing rin po
[\[51a.7\]]che sna tshogs kyi khyad par mar me bzhin du gsal bar byed pa rnams btsugs so/_/sngar bstan pa'i don rnams tshigs su bcad pas rtogs par sla ba'i phyir gsungs pa ni/_lam ni sna tshogs shin tu legs par brgyan/_/zhes bya ba la sogs pa la/_lhug pa'i gzhung bshad pa yin
[\[51b\]]
[\[51b.1\]]pa'i phyir yang bshad par mi bya'o/_/de ltar rin po che rnam pa sna tshogs la sogs pas lam brgyan pas rgyal po'i khab gang yin pa dang /_rang gi khyim gang yin par song nas rang gi khyim du zhugs nas de'i nub mo mang zhing bzang ba gya nom pa dpag tu med pa'i bza' ba dang bca' ba dang myang bar bya ba
[\[51b.2\]]rnams mngon par bsgrubs shing lha'i zhal zas ro brgya dang ldan pa yang tshogs par byas nas nang par snga rab kyi dus su rgyal po'i khab kyang de bzhin du brgyan nas de la rang gi khyim yang rgyan sna tshogs pa du mas brgyan cing rin po che'i stan bye ba khrag khrig brgya stong du ma yang bting ngo /_/de'i
[\[51b.3\]]dbus su lha rdzas kyi seng ge'i khri lha dang mi las 'das pa bshams so/_/a ga ru nag po'i dud pas ni bdugs/_me tog sna tshogs kyis brgyan cing rang gi khyim spras so/_/don 'di dag nyid tshigs su bcad pas bstan par 'dod nas/_zla 'od kyis ni khyim mchog yangs pa
[\[51b.4\]]yang /_/rgya cher thams cad shin tu brgyan par byas/_/zhes bya ba sogs pa la/_rab kyi mthar thug par brgyan par byas pa'o/_/khyim mchog ni khyim gyi gtso'o/_/zla 'od kyis gus pas zhes bya ba ni lhag ma'o/_/lha rdzas seng ge'i khri ni dbus su btsugs zhes bya ba ni dbus su bkod
[\[51b.5\]]pa'o/_/gang la 'jig rten sgron ma bzhugs pa yi/_/zhes bya ba la sogs pa stan bye ba stong phrag mtha' yas pa bting nas byang chub sems dpa'i dge 'dun dang /_nyan thos kyi dge 'dun gyi gdan yang bshams so/_/phyogs dang phyogs mtshams thams cad du dris khyab par byed pa'i
[\[51b.6\]]a ga ru'i bdug pa'i snod kyang bzhag go/_/me tog rnam pa sna tshogs kyang bkram mo/_/gar byed glu len sil snyan sgra dag gis/_/zhes bya ba la/_'dus byas pa'i sgra'i sbyor bas ni mtho ris 'thob par 'gyur ro zhes mngon par zhen pa spang ba'i phyir te/_don la brtan par bya'i yi ge la
[\[51b.7\]]brtan par ni mi bya'o zhes bya ba ste/_don dang sgra la 'brel ba grub pa ci yang med pa'i phyir gang su yang rung ba sgra de dag gis sam lag pa la sogs pa'i brda yang rung bas rab tu bsgrubs pa'i don gyi rjes su 'brang bar bya'o zhes rtogs par bya'i rmongs pa sgra la zhen pa rnams kyis yongs
[\[52a\]]
[\[52a.1\]]su brtags pa'i 'dus byas pa'i sgra la 'bad pa bskyed par mi bya'o zhes bya ba'i don to/_/gar dang glu dang brdungs pa'i sgras nye bar mdzes par byas pa'i khang pa'i mchog ni lha la sogs pa'i sems kyang ngo mtshar du 'dzin cing lha'i gzhal med khang yang zil
[\[52a.2\]]gyis mnan pa'i rnam par rgyal ba'i gnas pas lhag par zla 'od kyi khang pa rnams mthong ngo /_/de nas zla 'od bcom ldan 'das ga la ba der song zhes bya bar sbyar ro/_/nang par shin tu snga ba'i dus su glu dang brdung ba la sogs pa dang bcas par rang gi 'khor gyis yongs su bskor ba'i
[\[52a.3\]]de bzhin gshegs pa'i byin gyi rlabs kyis byin gyis brlabs pa'i byang chub sems dpa' bye ba khrag khrig brgya stong phrag brgyad cu thams cad kyang lha'i me tog man+da ra bas snyim pa bkang ba'o/_/de dag las la la ni skye ba gcig gis thogs pa'i zhes bya ba la skye ba gcig gis thogs
[\[52a.4\]]pa ni nges par skye ba gcig ni bla na med pa yang dag par rdzogs par 'tshang rgya ba zhes bya ba'o/_/'di lta ste zhes bya ba ni de'i dus na nye bar gnas pa'i grangs nges pa bstan par bya ba'i phyir ro/_/'phags pa spyan ras gzigs dbang phyug chen po nas byams pa'i bar byang chub sems dpa'
[\[52a.5\]]bcu gnyis ni skye ba gcig gis thogs pa'o/_/de dag la sogs pa byang chub sems dpa' chen po'i 'khor gyis yongs su bskor cing mdun du bdar te/_rta dang ba glang dang shing rta du ma shin tu brgyan cing ma zhon par khrid pa mang po zhes bya ba la de bzhin gshegs pa la mchod pa
[\[52a.6\]]dang /_bsnyen bkur gyi phyir zhon pa med pa'i gzhon pa'i tshogs de dag dang 'dres nas tshad med pa'i 'khor gyi tshogs chen pos yongs su bskor te/_rgyal po'i khab kyi grong khyer chen po'i chu dron can gyi sgo nas phyir byung ste/_ri'i rgyal po bya rgod kyi phung po ga la ba dang /_bcom ldan
[\[52a.7\]]'das ga la ba der song ste phyin nas zhes bya ba la/_dka' thub kyi stobs kyis yangs shing rgya che ba'i sgo de ni chu dron can gyi sgo'o/_/yang ta po ta zhes bya ba ni bya rgod phung po'i ri'o/_/de la mngon par phyogs pa'i sgo ni chu dron can gyi sgo zhes bya ba'am/_yang na lho phyogs kyi sgo la ming du
[\[52b\]]
[\[52b.1\]]btags pa'o/_/phyin nas bcom ldan 'das la lan gsum bskor ba byas nas phyogs gcig tu 'khod pa'o/_/de nas stan las langs te bcom ldan 'das la thal mo sbyar ba btud de/_dus la bab par gsol ba'i phyir/_bcom ldan 'das gdugs tshod la
[\[52b.2\]]bab bo zhes bya ba la/_dge slong rnams kyi zas kyi dus ni snga dro'i dus lags so zhes bya ba ste/_dus ni dus tshod do/_/sbyar lags pa ni nges par kun zin pa'o/_/gtsang ba ni gus par bshams pa'o/_/da de'i dus la bab bo snyam pa'o/_/bcom ldan 'das kyis de ltar dus la
[\[52b.3\]]bab pa mkhyen te/_thugs la dgongs na byang chub sems dpa'i dge 'dun dang bcas par bdag gi sdum par gdugs tshod gsol ba'i dus la bab bo zhes bya ba'o/_/de dag thams cad tshigs su bcad pas bstan par 'dod nas/_bdag gis grong khyer mchog kun rnam par
[\[52b.4\]]brgyan/_/zhes bya ba la sogs pa la/_grong khyer dang bdag gi khyim yang legs par brgyan/_zhal zas ro brgya dang ldan pa yang tshogs par bshams shing legs par sbyar te/_gsol ba'i dus la bab kyi bcom ldan 'das sras dang bcas pa grong khyer du gshegs su gsol/_
[\[52b.5\]]snang byed nyi ma mun pa'i tshogs sel mthor 'phags pas gdugs tshod kyi dus la bab cing nye bar gyur to/_/de'i phyir/_sras dang thabs cig bdag gi sdum par gshegs su gsol/_/zhes bya ba ni lha zhes bya ba'i don gyis bskul ba'o/_/der sems can mang po'i don chen por
[\[52b.6\]]gyur to/_/ji ltar mar me mdzad kyis khyod la lung bstan pa/_/de bzhin bdag kyang 'jig rten mngon sum lung ston cig_/bdag 'dir lung bstan 'jig rten thos nas ni/_/bla na med pa yang dag par rdzogs pa'i byang chub tu 'gro ba 'di dag thams cad sangs rgyas 'gyur zhes
[\[52b.7\]]sems bskyed par 'gyur zhing /_rim gyis sems can grol ba'i phyir dpag tu med pa'i smon lam gyi go gyon pa'i byang chub sems dpa' dpag tu med pa 'byung bar 'gyur ro/_/de bzhin gshegs pa rnams ni mi gnas pa'i mya ngan las 'das pa yin pa'i phyir/_'di na snod min sems
[\[53a\]]
[\[53a.1\]]can gang yang med/_/ces bya ba ni g.yo ba med pa'i sems kyis byang chub tu sems bskyed par bya'o zhes bya ba'i don to/_/bzhengs shig bzhengs shig ces bya ba ni shin tu rings pas lan gnyis zhus pa'o/_/khyim du gshegs pa'i dgongs pa/_ji ltar bdag gi sdum
[\[53a.2\]]par khyod gshegs pa/_/de bzhin byang chub shing dbang drung bdag mchi/_/zhes bya ba la/_ji ltar bdag gi sdum par khyod gshegs pa bzhin du byang chub kyi shing drung du bdag mchi bar bgyi'o/_/byang chub kyi shing drung der bdag mchis la rdo rje skyil mo krung bcings nas rdo rje'i gdan
[\[53a.3\]]mi phyed cing mi g.yo ba la gnas nas bdud bzhi las nges par rgyal te khyod kyis thob pa bzhin du byang chub thob par bgyi'o/_/longs shig zla 'od rgyal ba'i sras/_/zhes bya ba la sogs pa la/_khyod kyis mngon par 'dod pa bsgrub par bya'o zhes bya ba'o/_/zan la de ni khyim du
[\[53a.4\]]'dong /_/zhes bya ni de skad gsungs nas dus la bab ste gdan las bzhengs nas sham thabs gsol/_chos gos bgos/_lhung bzed bsnams nas dge slong gi dge 'dun chen po dang thabs cig tu bcom ldan 'das chu dron can gyi sgo nas rgyal po'i khab kyi grong khyer chen por
[\[53a.5\]]gdugs tshod kyi phyir gshegs so zhes bya bar 'brel to/_/byang chub sems dpa' dang lha la sogs pas yongs su bskor te mi dang mi ma yin pa rnams kyis ni mchod cing stod par byed pa dang /_sangs rgyas kyi mthu chen po dang sangs rgyas kyi byin rlabs chen po dang /_
[\[53a.6\]]sangs rgyas kyi rdzu 'phrul chen po dang /_cho 'phrul rnam pa sna tshogs dang ldan pas rnam par mi rtog pa'i spyod lam gyi rdzu 'phrul gyis cho 'phrul nyid bstan pa'i phyir ro/_/'od zer bye ba khrag khrig brgya stong ni rab tu gtong zhes bya ba ste/_sku lus kyi cha shas las zhes bya ba ni lhag
[\[53a.7\]]ma'o/_/sil snyan sna tshogs dang /_gdugs sna tshogs dang /_ba dan la sogs pa'i mchod pa'i khyad par dang /_ngang pa dang /_khrung khrung dang /_ngur ba la sogs pa'i bya'i tshogs dpag tu med pa snyan cing yid du 'ong ba'i sgra skad rnam pa sna tshogs pa sgrogs shing nam mkha'i
[\[53b\]]
[\[53b.1\]]dkyil nas 'khor zhing bstod pa'i dbyangs sgrogs par byed do/_/gnod sbyin gyi dbang po gzugs bzang dang /_dbang po'i tog la sogs pa gnod sbyin gyi dbang po bye ba khrag khrig brgya stong du ma dag gis lag pa gnyis gtun shing 'dzin cing gdug pa can rnams skrod par byed do/_/
[\[53b.2\]]phyogs sna tshogs nas lhags pa'i rgyal po dbang che ba/_dbang che bar grags pa rnams rta dang ba lang dang shing rta dang rkang thang rgyan gyis shin tu brgyan pa rnams ma zhon par khrid pas yongs su bskor ba dang /_tshangs pa yang bcom ldan 'das kyi g.yas phyogs na mchod pa dang /_rim
[\[53b.3\]]gro dang /_bsnyen bkur byed cing 'gro'o/_/g.yon nas ni lha'i dbang po 'gro'o/_/nam mkha'i ngos thams cad bar mtshams med par gang ba'i lha'i bu mchod pa sna tshogs thogs pas lag pa sbrel bas/_nam mkha' gang bar gyur nas bcom ldan 'das la mchod pa'i
[\[53b.4\]]las kyi phyir 'khod de zhes bya ba ni ji skad bstan pa rnams kyis bskor nas bcom ldan 'das chu dron can gyi sgo nas gshegs so/_/de la 'di skad ces te zhes bya ba la sogs pas ni sngar bstan pa nyid gsal por bya ba'i phyir/_sangs rgyas de bzhin gshegs pas dus mkhyen
[\[53b.5\]]nas/_/zhes bya ba la sogs pa gsungs pa la/_dus mkhyen nas 'od zer gyi cho 'phrul sna tshogs ston pas sangs rgyas kyi zhing dpag tu med pa snang bar mdzad cing gshegs par gyur to/_/bcom ldan 'das de'i g.yon phyogs nas ni spyan ras gzigs dbang
[\[53b.6\]]phyug dang /_mthu chen thob dang /_mthong ba don yod dang /_spos kyi glang po dang /_lag na rin chen dang /_lag bzangs dang /_rin chen tog dang /_'byung bar dka' ba la sogs pa rnams so/_/g.yas phyogs nas ni byams pa sngon du 'gro ba'i bskal pa bzang po pa
[\[53b.7\]]rnams so/_/zla 'od ni mdun nas 'gro bar byed do/_/'jam dpal ni dpag tu med pa'i byang chub sems dpa'i tshogs kyis yongs su bskor nas g.yon phyogs de nyid nas so zhes bya bas ni shes rab dang byams pa dag gis mngon par 'dod pa'i gnas thob par bya ba nyid yin
[\[54a\]]
[\[54a.1\]]pa'i phyir zhes bya ba yin no/_/'jam dpal gzhon nur gyur pa dang /_byams pa dag g.yon dang g.yas phyogs su gnas par bstan nas 'jam dpal gzhon nur gyur pa'i rjes thogs su ni nyan thos kyi dge 'dun no/_/nyan thos kyi dge 'dun gyi rjes thogs su
[\[54a.2\]]gau ta ma la sogs pa'i drang srong chen po rnams te/_bstan ma thag pa de dag thams cad kyis bcom ldan 'das yongs su bskor ba ni nam mkha' dri ma med pa'i dbus na zla ba'i dkyil 'khor yongs su rdzogs pa la skar ma'i tshogs rnams kyis yongs su bskor ba ltar nye bar
[\[54a.3\]]mdzes par gyur pas bcom ldan 'das grong khyer du gshegs nas nga gang gi tshe dbang po'i phur bu'i sgo them la bcom ldan 'das kyi zhabs gzhag pa de'i tshe sa chen po rnam pa drug tu g.yos par gyur te/_de dag kyang sngar bshad zin to/_/don de nyid yang tshigs su bcad pas bstan
[\[54a.4\]]pa'i phyir/_grong khyer mchog der 'dren pa gshegs pa na/_/zhes bya ba la sogs pa la/_sems can rnams rab tu dga' bar gyur to/_/bkres pa dang skom pa dang bral lo/_/dbang po ma tshang ba rnams kyis ni dbang po tshang ba thob par gyur to/_/yi dgas rnams kyang de bzhin
[\[54a.5\]]gshegs pa'i 'od zer gyis reg pas bde ba thob par gyur to/_/sa yang rnam pa drug tu rab tu g.yos so/_/'on kyang sems can 'ga' la yang gnod par gyur pa med pa ste/_'tshe ba med pa'o/_/nam mkha' la 'gro ba'i lha rnams kyang gdugs rnam pa sna tshogs 'dzin par byed do/_/
[\[54a.6\]]sil snyan bye ba brgya stong du ma dag kyang ma brdungs par nam mkha'i dkyil nas rang sgra snyan pa sgrogs so/_/ljon shing sdong po stong phrag brgya yang de'i tshe me tog rgyas par gyur cing bcom ldan 'das la 'dud par gyur to/_/rta dang /_glang po che dang /_khyu mchog dang /_ri dgas kyi bdag
[\[54a.7\]]po rnams kyang rab tu dga' ba'i sems kyis snyan cing yid du 'ong ba'i sgra sgrogs so/_/phyogs sna tshogs nas 'ongs pa'i sa bdag rgyal po rnams kyang spyi bo sa la btsugs nas phyag 'tshal zhing 'dud do/_/kha cig ni mu tig gi phreng ba dang /_dpung rgyan dang /_rkang gdub dang /_cod
[\[54b\]]
[\[54b.1\]]pan dang /_gdu bu dang /_rna cha la sogs pa'i rgyan gyi khyad par rnams 'thor bar byed do/_/gang yang mchog tu sdug bsngal bar gyur pa'i sems can gnod pa rnam pa sna tshogs kyis nyam thag cing mya ngan gyi zug rngus zug pa de dag ni skad cig de nyid la bde ba dang ldan par gyur to/_/nam
[\[54b.2\]]mkha'i dkyil nas 'gro ba'i bya'i tshogs rnam pa sna tshogs rnams kyang snyan cing yid du 'ong ba'i sgra sgrogs so/_/gang dag gis sgra skad de thos pa de dag kyang 'dod chags dang zhe sdang dang gti mug zhi bar gyur te/_chos zab mo la rjes su mthun pa'i bzod pa thob par gyur to/_/de dag
[\[54b.3\]]sangs rgyas nyid du yang de bzhin gshegs pas lung ston to/_/de'i dus na nyon mongs mi 'byung ste zhes bya ba la/_de bzhin gshegs pa'i byin gyi rlabs kyis nyon mongs pa dang bral nas rab tu dang ba'i sems kyis de bzhin gshegs pa la phyag 'tshal nas byang chub tu
[\[54b.4\]]sems skyed par byed do/_/ba spu'i khung bu re re nas kyang 'od zer stong phrag brgya stong du ma byung ba'i 'od kyis zil gyis mnan pas nyi ma la sogs pa'i lha rnams kyi 'od shes pa med do/_/mi gtsang ba dang /_dri ma dang /_nag nog snang ba med par gyur te nyon mongs pa'i dbang
[\[54b.5\]]gis mi gtsang ba la sogs pa snang bar 'gyur gyi/_gzhan du na nyon mongs pa thams cad bag chags dang bcas par spangs pa la mi gtsang ba la sogs pa snang ba'i skabs lta ga la yod/_zla 'od kyis thams cad yongs su sbyangs pa'i yang phyir ro/_/lha rnams kyis gtor ba'i
[\[54b.6\]]me tog de dag ni sa'i steng du me tog bkram par gyur to/_/mi rnams kyis gtor ba rnams ni nam mkha' la me tog gi gdugs su gyur to/_/gang gi tshe bcom ldan 'das srang gi dbus nas gshegs pa'i tshe sprul pa spros nas sems can rnams la chos ston to/_/'og min gyi mthar
[\[54b.7\]]thug pa'i lha rnams mchod pa sna tshogs kyis lag pa 'brel ba yang 'ongs so/_/de bzhin du gnod sbyin dang /_dri za dang /_mi 'am ci dang /_lto 'phye chen po dang /_drang srong rnams tshar gcad pa dang /_phan 'dogs pa rnams kyang 'dus nas de bzhin gshegs pa'i zhabs la
[\[55a\]]
[\[55a.1\]]phyag 'tshal bar byed do/_/grong dang grong khyer dang /_ri dang nags na gnas pa dang /_chu klung gi lha rnams kyang lhags so/_/de lta bu la sogs pa'i rdzu 'phrul gyi cho 'phrul gyi khyad par dpag tu med pa bskal pa bye ba brgya stong du yang shes par dka' ba zhes bya ba'o/_/
[\[55a.2\]]gtso bo'i yon tan dri ma med par 'jug pa'i mthu rnams ni/_/nam mkha' dang mnyam dpag med 'jam dbyangs blo yi yul gyur pa/_/grong mchog gshegs pa'i sgo them zhabs gzhag tshe na bstan/_/bdag gi blo yis de la 'jug par ji ltar nus/_/skye dang 'chi ba dang ldan bems po
[\[55a.3\]]shin tu sdug bsngal bas/_/skye ba kun du bdag ni 'di 'dra dang 'brel bar/_/bdag gis bsod nams sa bon 'di dang ldan par ma gyur ces/_/bkral ba yin gyis 'jig rten ngo mtshar gyur pa ci yang med/_/grong khyer du gshegs pa'i le'u ste bcu pa'i bshad pa rdzogs so//_//
[\[55a.4\]]da ni mdo sde 'dzin pa'i le'u bstan pa'i phyir/_de nas bcom ldan 'das zhes bya ba la sogs pa la zla 'od gzhon nu'i khyim du gshegs so/_/gshegs nas kyang gdan bshams pa la bzhugs so/_/byang chub sems dpa'i dge 'dun dang /_dge slong gi dge 'dun yang so sor
[\[55a.5\]]gar 'os pa'i stan la 'khod do/_/de nas zla 'od gzhon nur gyur pas bcom ldan 'das byang chub sems dpa'i dge 'dun dang dge slong gi dge 'dun bzhugs par rig nas rang nyid kyis sngar 'dus byas pa'i zhal zas ro brgya dang ldan pas tshim par byas nas/_bdar te zhes bya ba ni ci bzhed pa
[\[55a.6\]]rnams ji ltar bde bar byas nas so/_/bcom ldan 'das bshos gsol nas lhung bzed bzhag ste phyag bcabs par rig nas chos ston gyi yon du ras bcos bu zung bye ba stong phrag brgya ri ba phul lo/_/byang chub sems dpa' rnams la ni ras zung re re'o/_/dge slong rnams la ni chos gos
[\[55a.7\]]gsum gsum phul lo/_/de nas langs te thal mo sbyar ba btud nas bcom ldan 'das la tshul dang mthun pa'i tshigs su bcad pas bstod pa/_skyes pa med cing 'gag pa med/_/ces bya ba la sogs pa la/_sku lus mi mnga' ba ni chos kyi sku la sku med par bstan to/_/ci'i phyir zhe na/_
[\[55b\]]
[\[55b.1\]]skyes pa med pa'i phyir ro/_/de nyid kyis na 'gag pa med do/_/bsam pa'i yul las yang dag par 'das pa'i phyir/_bsam mi khyab ces bya ste/_chos kyi sku'i sgo nas bstod pa'o/_/gzugs dang mtshan ni phun sum tshogs/_/zhes bya ba ni longs spyod rdzogs pa'i sku'i sgo nas
[\[55b.2\]]so/_/shes rab kyis skyes zhes bya ba ni shes rab kyi pha rol tu phyin pa bsgoms pa las nges par byung ba'i phyir ro/_/thabs dang stobs kyi rtsal kyang mnga'/_/zhes bya ba ni dmigs pa med pa'i snying rje chen po'i thabs kyis sems can ma lus pa'i don byed pa'i phyir dang /_don dam par nam
[\[55b.3\]]mkha' dang 'dra ba'i thugs mnga' ba'o/_/ye shes rgya mtsho zhes bya ba ni rnam pa thams cad mkhyen pa nyid kyi rten la phyag 'tshal ba'o/_/de ltar na gtsug lag khang dang /_zhal zas dang /_btung ba dang /_chos ston pa la sogs pa'i bya ba rnams la ji ltar 'jug ce na/_dran pa
[\[55b.4\]]nye bar gzhag pa bzhugs pa'i spyod yul te/_/zhes bya ba la/_gang la dran pa nye bar gzhag pa yod pa de la de skad ces bya'o/_/gzims mal ni dga' ba dang bde ba'o/_/btung ba ni ting nge 'dzin no/_/bshos ni bsam gtan no/_/stong pa nyid ni dgon pa ste/_thams cad du stong
[\[55b.5\]]pa nyid la gnas pa'i phyir dgon pa la brten pa yin no/_/de lta bu'i rang bzhin yin na yang gzugs kyi skur yang ston pa'i phyir/_rgyal ba thugs rje bsnyen pas na/_/zhes bya ba la thugs rje'i gzhan dbang du gyur pas bshos gsol ba dang /_btung ba 'thung ba la sogs par yang ston te/_/
[\[55b.6\]]e ma sangs rgyas bsam mi khyab/_/ces bya ba la sogs pas ni mchod pa tsam gyis mya ngan las 'das par gyur pa ngo mtshar che bar bstan to/_/sangs rgyas 'khor dang bcas par bshos gsol ba'i/_/bsod nams bdag gis gang ni bsags pa des/_/ji ltar khyod bzhin bdag
[\[55b.7\]]kyang sangs rgyas su gyur cig_/ces smon lam btab bo/_/yid kyis zhu ba zhus pa ni ngag gi bya ba la ltos pa med par yang tshig 'jug pa yod do zhes bstan pa'i phyir te/_byang chub sems dpa' mkhas pas ci spyad na/_/zhes bya ba la sogs pa la/_ji ltar zhugs na chos rnams ji lta ba
[\[56a\]]
[\[56a.1\]]bzhin du rab tu shes par 'gyur/_ji ltar na 'jug pa'i mtshan nyid bya ba la 'jug par 'gyur/_skye ba dran par ji ltar 'gyur/_'khor rnams mi phyed par ji ltar 'gyur/_ji ltar spobs pa mtha' yas par 'gyur/_zhes bya ba sogs pa'i zhu ba rnams kyi lan gdab
[\[56a.2\]]pa'i phyir/_zla 'od kyi sems kyi rnam par rtog pa thugs kyis mkhyen nas zla 'od gzhon nur gyur pa la bos nas bka' stsal pa/_chos gcig dang ldan na yon tan 'di dag rab tu thob par 'gyur ro zhes bya ba ni bshad ma thag pa'o/_/chos gcig po gang zhe na/_zhes the tshom bsal
[\[56a.3\]]ba'i phyir dris pa dang /_gzhon nu 'di la zhes bya ba la sogs pas bcom ldan 'das kyis lan 'debs pa'o/_/chos thams cad ming dang bral bar rab tu shes so zhes bya ba ni ming dang skad dang yi ge dang bral bas skye ba dang bral ba/_rgyu dang rkyen dang mtshan nyid mi mthun pa sgro
[\[56a.4\]]btags pa thams cad las dben pa gnyis su med pa'i ngo bo nyid stong pa nyid dang /_mtshan ma med pa dang /_smon pa med pa dang /_rang bzhin gyis 'od gsal ba'i mtshan nyid can sems dang /_yid dang rnam par shes pa dang bral ba/_gzung ba dang /_'dzin pa med
[\[56a.5\]]par chos thams cad rab tu shes so/_/don 'di dag nyid tshigs su bcad pas gsal bar mdzad pa'i phyir/_chos rnams bstan pa gcig po ni/_/zhes bya ba la sogs pa la/_chos rnams thams cad mtshan nyid med/_/ces bya ba ni nges par bstan pa gcig go/_/gang
[\[56a.6\]]gis chos gcig rab tu bstan pa 'di rab tu shes pa des de bzhin gshegs pa'i byin gyi rlabs kyis yang dag pa'i mtha' rab tu shes par 'gyur te/_'dir gang gis ci yang brjod du med pa'o/_/gcig gis kyang ni thams cad shes/_/zhes bya ba la sogs pa la/_yang dag pa'i
[\[56a.7\]]mtha'i ngo bo nyid du gang gis shes pa'o/_/shes nas ming dang rgyu mtshan la sogs pa la chos thams cad sngon gyi mtha' dang phyi ma'i mtha' med pas ma skyes par shes so/_skye ba dran par ji ltar 'gyur/_/zhes bya ba la sogs pa'i lan ni gang gi tshe skye ba dran pa de'i tshe bya ba thams cad
[\[56b\]]
[\[56b.1\]]la rmongs par mi 'gyur ro/_/des na rmongs pa med na yang dag pa'i mtha' yongs su shes so/_/yang dag pa'i mtha' yongs su shes na/_byang chub sems dpa'i 'khor rnams mi phyed par 'gyur ro/_/chos kyi rang bzhin yongs su mi shes pa'i byis pa rnams ni 'khor ba'i sdug bsngal
[\[56b.2\]]nyams su myong bar 'gyur ro/_/chos rnams la mi rtog pa ni rang gi rnam par rtog pas bzos sprul pa'i sgyu ma'i dra ba'i rang bzhin la mkhas pa rmongs par mi 'gyur ro/_/de'i phyir/_stong pa rnyog pa med pa'i chos/_/'di ni mkhas pa'i sa yin te/_/zhes bya ba ni 'di ni byang chub sems dpa'i
[\[56b.3\]]spyod pa'o/_/sangs rgyas kyi chos rnams kyi rgyan ni bcom ldan 'das kyi bstan pa ste/_rang bzhin gyis stong pa nyid ni nyon mongs pa ma lus pa bag chags dang bcas pa rab tu spong bar byed pa'i phyir ro/_/gang gi tshe byang chub sems dpa' nyon mongs pa bag chags dang bcas pa rab
[\[56b.4\]]tu spangs par gyur pa de'i tshe gzugs dang /_sgra dang /_dri dang /_ro dang /_reg bya dang /_chos rnams la zhen par mi 'gyur ro/_/de mi gnas pa'i sbyor bas sangs rgyas kyi rigs la gnas nas dge ba'i bshes gnyen la brten te/_sbyin pa dang /_tshul khrims dang /_bzod pa
[\[56b.5\]]dang /_brtson 'grus dang /_bsam gtan dang /_shes rab kyis sangs rgyas nyid thob par 'gyur ro/_/de la lha klu rtag tu bkur sti byed/_/ces bya ba la sogs pas ni chos la gus pa nyid kyis chos nyid la rab tu zhugs pa'i byang chub sems dpa' la thams cad mchod pa byed par
[\[56b.6\]]'gyur ro/_/de bzhin gshegs pa rnams kyang rab tu dgyes pa'i thugs kyis zab cing rgya che ba'i chos rnams rab tu ston par 'gyur ro/_/gang gis stong nyid shes de byang chub sems/_/zhes bya ba ni stong pa nyid la gnas pa'i byang chub sems dpas sems can gyi khams dpag tu med pa 'dul
[\[56b.7\]]ba'i phyir stong pa nyid dang rab tu ldan pa'i chos ston par 'gyur ro/_/de thos nas bla na med pa'i sangs rgyas kyi ye shes mngon par bsgrub par bya ba'i phyir 'jug par 'gyur ro/_/de nas de bzhin gshegs pa mthong bar 'gyur ro/_/des kyang de dag la chos ston par 'gyur ro/_/chos kun
[\[57a\]]
[\[57a.1\]]sgyu ma lta bur shes par gyis/_/ji ltar bar snang rang bzhin stong pa ltar/_/zhes bya ba la/_gzod ma nas ma skyes pa'i nam mkha' ni thogs pa dang bcas pa'i dngos po'i don byed pa tsam gyi phyir rang bzhin gyis stong pa'o/_/de ltar chos thams cad rang bzhin gyis stong
[\[57a.2\]]par shes nas zhen pa med pas thams cad du sems can thams cad kyi don byed par 'gyur ro/_/de dag gi yang rang bzhin de 'drar shes/_/zhes bya ba la/_shes pas gdul bya'i skye bo rnams la mngon par bltas nas sangs rgyas kyi zhing mtha' yas pa'i sems can gdul bya rnams
[\[57a.3\]]gdul ba'i phyir de bzhin gshegs pa'i sprul pa rnams spros te/_de dag tu sangs rgyas kyi mdzad pa mdzad de mya ngan las 'das kyang skye ba dang 'gag pa ci yang med do/_/de ltar chos kun la yang rab brtags te/_/zhes bya ba la/_byang chub tu sems bskyed nas sangs rgyas kyi gdung
[\[57a.4\]]rgyud mi gcad pa'i phyir zhugs nas mtshan sum cu rtsa gnyis dang /_dpe byad bzang po brgyad cus brgyan pa'i sku chen por gyur nas/_bdud thams cad kyis mi g.yo ba'i yid dang /_sems can thams cad la bu gcig pa ltar brtse ba'i lhag pa'i bsam pa dang /_gsol
[\[57a.5\]]ba 'debs pa med bzhin rtag tu nye bar gnas pa'i dge ba'i bshes gnyen zhes bya'o/_/spobs pa mi zad pas mdo sde dpag tu med pa'i don shin tu phra ba rab tu ston pa la mkhas pas nges pa'i tshig so sor yang dag par rig pa'i stobs kyis sems can thams cad gdul ba la
[\[57a.6\]]mkhas pa'o/_/ma tshang ba med pa'i stobs kyis shugs 'chang zhing /_/zhes bya ba la sogs pa la/_shin tu phra ba'i chos kyi rang bzhin rtogs pa'i phyir ma tshang ba med pa'i stobs te/_stobs bcu thob par 'gyur ro/_/lha dang mi dang lha ma yin du bcas pa'i 'jig rten rnams la yang yid
[\[57a.7\]]du 'ong bar 'gyur ro zhes bya ba la sogs pa ni mthong ba'i chos kyi phan yon dang yon tan gyi tshogs ston te go sla'o/_/bskal pa stong mang de yi bsod nams stobs/_/zhes bya ba la sogs pa la/_mdo sde 'dzin pa'i bsod nams ni mtha' yas shing smra bar mi nus te/_dpag tu med pa'i phyir
[\[57b\]]
[\[57b.1\]]ro/_/mdo sde 'dzin pa'i bsod nams kyi che ba'i bdag nyid brjod pa'i phyir/_skyes bu la la bsod nams 'dod pas 'dir/_/zhes bya ba la sogs pa la/_ji ltar skyes bu bsod nams 'dod pa 'ga' zhig gis de bzhin gshegs pa rnams la bskal pa bye ba khrag khrig brgya stong
[\[57b.2\]]dpag tu med par bsnyen bkur dang kun tu spyod pas bsnyen bkur byas la/_gzhan bsod nams 'dod pa zhig gis chos zab mo'i tshul 'di las sems shin tu dang bas tshigs su bcad pa gcig cig phyi mi 'dus te dam pa'i chos 'jig pa'i dus su 'dzin na/_de la snga ma'i bsod
[\[57b.3\]]nams char mi phod/_/ces bya ba la/_sngar bstan pa'i de bzhin gshegs pa la mchod pa dang bsnyen bkur byas pa'i bsod nams kyi char yang mi phod do zhes bya ba'i don te/_gtso bo nyid du gyur pa'o/_/de phyir bye brag 'di 'phags de 'dra ste/_/zhes bya ba la sogs pas ni nye
[\[57b.4\]]bar sdud pa'o/_/bsod nams dpag med dpe las 'das gyur pa/_/nam mkha' dang mnyam 'dir ni thob gyur pas/_/tshig gi bdag po 'jom mchog 'dra gyur pa/_/de ni byang chub sems dpa' de rgyal sras/_/mdo sde 'dzin pa'i le'u ste bcu gcig pa'i bshad pa rdzogs
[\[57b.5\]]so//_//da ni ting nge 'dzin rjes su bslab pa'i le'u/_gzhon nu de la zhes bya ba la sogs pa gsungs te/_mdo sde 'dzin pa'i le'ur phan yon bstan pa sngon du 'gro ba'i tshig gis/_gzhon nu sems ni ngo bo nyid med pa/_gzugs med pa/_bstan du med pa zhes bya
[\[57b.6\]]ba la sogs pa la/_ngo bo nyid med pa'i phyir gzugs med pa'o/_/gzugs med pa'i phyir 'di ni 'di'o 'di ni 'di'o zhes nges par bstan par mi nus so/_/sems ci lta ba sangs rgyas kyi yon tan yang de lta bu'o/_/de bzhin gshegs pa yang de lta bu'o/_/chos thams cad
[\[57b.7\]]kyang de lta bu'o/_/zhes bya bar rab tu shes pa'i byang chub sems dpa' gang yin pa de ni nges par brtags pa la mkhas par 'gyur ro/_/de ni khams gsum las byung ba la mkhas pa'o/_/ji skad smras pa de bzhin byed pa'o/_/khams gsum la ma chags pa'o/_/khams
[\[58a\]]
[\[58a.1\]]gsum las yang dag par 'das pa'o/_/'dod pa dang /_gzugs dang /_gzugs med pa dang /_nyon mongs pa dang /_sgra dang yi ge la mngon par zhen pa dang bral ba de ni chos kyi tshul la mkhas so/_/chos thams cad kyi tshul rnam par dgod pa'i ye
[\[58a.2\]]shes la mkhas pa'i blo dang yang dag par ldan pa'i phyir gzhan gyis zil gyis non par mi 'gyur ro/_/chos kyi rnam grangs 'di bshad pa'i tshe/_lha dang mi'i skye dgu sngon yongs su sbyong ba byas pa khrag khrig phrag dgu bcu rtsa brgyad kyis zhes bya ba ni sbyang ba byas pa bye ba brgya stong
[\[58a.3\]]chos zab mo la bzod pa'i stobs kyis zhes bya ba'i bar du'o/_/gzungs ni shes rab bo/_/sgrib pa med pa'i bzod pa so sor thob par gyur to/_/de dag bcom ldan 'das kyis lung bstan pa ni sangs rgyas su de bsam pa nges pa'i phyir ro/_/de la 'di skad ces bya ste/_zhes bya ba
[\[58a.4\]]la sogs pa'i tshigs su bcad pas ni don de nyid slar yang bstan pa'o/_/byang chub sems dpa' blo ldan gang /_/zhes bya ba la sogs pa la byang chub sems dpa' gang bla na med pa yang dag par rdzogs par 'tshang rgya bar 'dod pas chos thams cad chos nyid du mtshan nyid gcig par shes
[\[58a.5\]]pa'i phyir sna tshogs kyi 'du shes dang bral ba'i sems brten pos chos thams cad kyi rang bzhin mnyam pa nyid rnam par spros pa'i ting nge 'dzin rdzogs par bya ba'i phyir rjes su bslab par bya'o/_/de bzhin gshegs pa ni chos kyi sku yin gyi gzugs kyi sku ni ma yin te/_sgro
[\[58a.6\]]btags pa'i rtog pa thams cad rab tu spangs pa'i phyir ro/_/bsam gyis mi khyab pa'i chos kyi sku mthong ba ni sangs rgyas mthong ba'o/_/ting nge 'dzin mthong ba'o/_/de bzhin du chos thams cad nam mkha'i ngo bo nyid do zhes rnam par rig nas khams gsum la mi brten pa'i
[\[58a.7\]]sems ni bdud dang rnam par rtog pa thams cad kyis mi bskyod pa'i sems kyis ting nge 'dzin gyi bde ba la gnas pa'o/_/skye ba med cing 'gag pa med par chos rnams rang bzhin rtogs na yang /_de bzhin gshegs pas gsungs pa'i tshul khrims kyi bslab pa'i
[\[58b\]]
[\[58b.1\]]gnas rnams ma nyams pas gang du sems can gyi don mthong ba der smon lam gyi dbang gis skye bar 'gyur te/_tshul khrims dang ldan pa'i smon lam 'grub par 'gyur zhes gsungs pa'i phyir ro/_/bzod pa sgom par byed/_brtson 'grus rtsom par byed/_bsam gtan las mi
[\[58b.2\]]nyams/_chos rab tu 'byed pa'i mtshan nyid can gyi shes rab la slob pa ni ting nge 'dzin la rjes su slob pa yin no/_/ting 'dzin sems la nges rtog pa/_/kun du rnam par mi rtog nyid/_/de la yang dag rjes slob pa/_/bsgrub pa zhes 'dir bshad pa yin/_/ting nge 'dzin la rjes su
[\[58b.3\]]slob pa'i le'u ste bcu gnyis pa'i bshad pa rdzogs so//_//ting nge 'dzin la slob pa'i rjes su ting nge 'dzin gyi rang gi ngo bo nye bar bstan pa'i phyir/_ting nge 'dzin nges par bstan pa la mkhas par bya'o zhes bya ba la sogs pa gsungs te/_gang chos thams cad kyi ji lta ba bzhin nyid dang zhes
[\[58b.4\]]bya ba ni ji lta ba bzhin ni rang bzhin gyis stong pa nyid bzhin no/_/de ni mi rtog pa log par mthong ba ma yin pa gang gis kyang nye bar ma bskyed pa ste/_skye ba med cing 'gag pa med pa nyid do/_/sems dang sems las byung ba dang /_chos dang chos can dang /_las dang bya ba la sogs pa'i
[\[58b.5\]]yid la byed pa rgyun chad pa/_phung po la sogs pa rjes su mi dmigs pa dmigs su med pa'i ngo bo nyid dran pa dang /_blo gros dang /_rtog pa dang /_khrel yod pa dang /_brtan pa dang /_cho ga dang /_spyod yul dang /_nan tan gyi gnas su gyur pa/_byang chub sems dpa'
[\[58b.6\]]thams cad kyi slob pa ting nge 'dzin las rab tu byung ba'o/_/de bzhin du sangs rgyas kyi yon tan gyi rten du gyur pa la de ni ting nge 'dzin nges par bstan pa zhes bya'o/_/nges par bstan pa 'di la rab tu gnas pa ni ting nge 'dzin dang bral bar mi 'gyur ro/_/sangs rgyas thams cad kyi
[\[58b.7\]]yon tan dang mngon par mi 'bral te/_sems 'khrul pa med pa yin/_lhun gyis grub pa yin/_sems can ma lus pa'i don byed par nus par 'gyur ro zhes bya ba'o/_/de nas zhes bya ba la sogs pas ni bcom ldan 'das kyis ting nge 'dzin gyi rang gi ngo bo gsungs te/_ting
[\[59a\]]
[\[59a.1\]]'dzin mnyam pa med pa'i sa/_/zhes bya ba la sogs pa la/_mnyam pa med pa ni stong pa nyid do/_/zhi ba ni rang bzhin gyis zhi ba'o/_/phra ba ni rags pa la dmigs pa'i blos rtogs par mi nus pa'o/_/de nyid kyi phyir mthong dka'o/_/gang gi phyir 'du
[\[59a.2\]]shes thams cad bcom pa ste de'i phyir ting nge 'dzin zhes bya'o/_/stong pa nyid ni spros pa thams cad dang bral ba'o/_/de'i phyir ting nge 'dzin zhes bya'o/_/de dag rgya cher bstan pa'i phyir/_rtog pa med cing rnam rtog med/_/ces bya ba la sogs pa la/_gzung ba dang 'dzin pa'i
[\[59a.3\]]rnam par rtog pa rnam par spangs pa ni gzhi med pas bstan du med pa'o/_/sems kyang dmigs pa med pa ste/_/de phyir ting nge 'dzin zhes bya ba la/_mnyam par gzhag par gyur kyang rlom sems med pa ni/_rlom sems med pa ji bzhin pa de ni ting nge 'dzin zhes bsgrags
[\[59a.4\]]so/_/chos ni rdul tsam yang yod med pas yod pa ma yin pa la dmigs par ga la 'gyur/_chos rnams dmigs su med pa ste/_/de phyir ting nge 'dzin zhes bya/_/zhes bya ba la/_sems kyis dmigs pa med pa zhes bya ba de yang rnam par rtog pa'o/_/chos de rnam par
[\[59a.5\]]ma brtags pa/_/zhes bya ba ni sems dang sems las byung ba'i chos rnams kyang zhes byas nas so/_/sgra yis don rnams rab bstan te/_/sgra de nyid kyang dngos po med/_/mi bden pa yi sgra de yis/_/gang du ci zhig ston par byed/_/sgra ni brag ca lta bu ste/_/'khrul pa 'ba'
[\[59a.6\]]zhig tsam nyid do/_/zhes bya'o/_/chos 'di rnams ni mi gnas te/_/zhes bya ba la/_gnas dang /_gnas pa dang /_gnas pa po rnams mi dmigs pa ni gnas pa med pa nyid gnas pa po zhes bya ba'i sgras brjod do/_/de bzhin du/_'gro zhing 'chi 'phor brjod pa yi/_/zhes bya ba
[\[59a.7\]]la sogs pa la/_'chi 'pho dang 'gro ba dang bral ba ni ting nge 'dzin gyi ngo bo nyid yin no zhes brjod do/_/mnyam par bzhag pa'o zhes bya ba dang /_mnyam par ma bzhag pa'o snyam pa'i rlom sems te/_rlom sems ma lus pa dang bral ba'i byang chub sems dpa' ni shin tu mnyam par
[\[59b\]]
[\[59b.1\]]gzhag pa nyid kyis bla na med pa yang dag par rdzogs pa'i byang chub thob par byed pa'o/_/zhi gnas dang lhag mthong mnyam pa nyid du 'jug pa'i byang chub sems dpa' ni ting nge 'dzin bsgom pa dang mngon par ldan pa zhes bya ba'o/_/yi ge dag gis 'jug par mi
[\[59b.2\]]nus te/_/zhes bya ba la/_chos nyid la zhugs pa la yi ge'i nyams su myong ba yod par mi 'gyur te/_/yi ge dang skad dang sgra thams cad dang bral ba bsgom pa tsam gyis rtogs par bya ba'o/_/byang chub sems dpa' gang zhig ji skad bshad pa'i ting nge 'dzin bsgom pa la mngon
[\[59b.3\]]par dga' bas sems gzhan ma yin pa ni nam mkha' dang mnyam pa'i sems so/_/gal te zhing 'di bskal pas tshig gyur kyang /_/zhes bya ba la sogs pas ni ting nge 'dzin gyi nus pa ston pa yin no/_/gal te sangs rgyas kyi zhing 'di bskal pa sreg pa'i mes bsregs pas snod
[\[59b.4\]]kyi 'jig rten thal ba bzhin du mngon sum du byas par gyur kyang ri'i mchog gi dbus su zhugs pa de mes mi tshig go/_/ci'i phyir bsreg bya'i dngos po yin na mi 'tshig ce na/_nam mkha' sngon chad nam yang mi 'tshig bzhin/_/zhes bya ba la sogs pa gsungs te/_bskal pa mi nyung
[\[59b.5\]]bar 'jig pa'i bskal pa'i mes 'jig rten gyi khams 'di bsregs kyang nam mkha' ni tshig par mi 'gyur te/_ngo bo nyid med pa'i phyir ro/_/de bzhin du nam mkha' dang mnyam pa'i ting nge 'dzin la snyoms par zhugs pa yang nam mkha' bzhin dmigs pa thams cad dang bral ba la
[\[59b.6\]]yang bsreg par bya ba'i ngo bo mi dmigs pa'i phyir de tshig par mi 'gyur ro/_/gal te sangs rgyas zhing 'di 'bar gyur kyang /_/zhes bya ba la/_sangs rgyas kyi zhing 'di bskal pa'i mes sreg par byed pa na ting nge 'dzin la gnas pas bskal pa'i me rab tu zhi bar bya ba'i phyir yid kyis sam
[\[59b.7\]]tshig gis kyang rung /_bskal pa bsreg pa'i me rab tu zhi bar gyur cig_/ces bya ba brjod pa na skad cig de nyid la ma lus par rab tu zhi bar 'gyur gyi gzhan du ni ma yin no/_/sngags la sogs pa'i stobs kyis 'byung ba chen po bzhi ni gzhan du 'gyur yang srid de/_de'i gnyen
[\[60a\]]
[\[60a.1\]]po'i phyogs yin pa'i phyir ro/_/stong pa nyid la ni gnyen po'i phyogs med pa'i phyir/_gzhan du 'gyur ba med do/_/de yi rdzu 'phrul stobs kyang mtha' yas 'gyur/_/zhes bya ba ni ting nge 'dzin gyi mthus sangs rgyas kyi zhing dpag tu med par 'gro ba dang 'ong ba la
[\[60a.2\]]sogs pa'i mtshan nyid can rdzu 'phrul rnam pa sna tshogs la byang chub sems dpa' de mngon sum du phyogs par 'gyur ro/_/spobs pa mtha' yas pas chos mtha' yas pa nyan pa dang /_sprul pa mtha' yas pa spro bar byed pa dang /_yon tan gyi tshogs mtha' yas pa nges par
[\[60a.3\]]bsgrubs pa'i phyir/_de tshe rdzu 'phrul khyad par thob/_/ces bya ba la sogs pa la/_nam zhig nyon mongs med gyur pa/_/de tshe rdzu 'phrul thob 'gyur te/_/gang gi tshe ting nge 'dzin gyi mi mthun pa'i phyogs su gyur pa nyon mongs pa rnam par spangs par gyur pa de'i tshe rdzu 'phrul la dbang thob par gyur
[\[60a.4\]]pa na ji ltar 'dod pa bzhin rdzu 'phrul gyi cho 'phrul ston par 'gyur bas brtags pa'i dri ma thams cad spangs par gyur pa'i byang chub sems dpa'i ting nge 'dzin la bslab par bya'o/_/snod kyi 'jig rten rnam pa sna tshogs pa/_/'jig pa'i dus kyi mes bcom phyer byas kyang /_nam mkha'
[\[60a.5\]]bcom zhing phye mar byed mi nus/_/de bzhin ting 'dzin brtan thob rnal 'byor pa/_/ting nge 'dzin nges par bstan pa'i le'u ste bcu gsum pa'i bshad pa rdzogs so//_//da ni lung bstan pa'i mtshan ma 'dzum pa yang dag par bstan pa'i le'u rab tu bsgrub pa'i phyir/_de nas zhes
[\[60a.6\]]bya ba la sogs pa gsungs pa la/_de nas zla 'od gzhon nur gyur pa la bcom ldan 'das kyis skabs phye ba dang /_bcom ldan 'das la tshigs su bcad pas bstod pa ni yang dag pa'i yon tan brjod pa sngon du 'gro bas 'dzum pa mdzad pa yongs su zhu ba'i phyir/_sdug bsngal gtses pa'i
[\[60a.7\]]sems can gzigs nas ni/_/zhes bya ba la sogs pa la/_'dod chags dang /_zhe sdang dang /_gti mug rnams kyis kun nas dkrugs pa'i sems can rnams la gzigs nas de dag nye bar gzung bar bya ba'i phyir byang chub tu thugs bskyed par mdzad de/_sangs rgyas su gyur
[\[60b\]]
[\[60b.1\]]nas sems can ma lus pa rab tu dgrol bar bya'o zhes bya'o/_/dpa' bos bskal pa bye ba mang spyad de/_/zhes bya ba la/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab rnams bskal pa mi nyung bar goms par mdzad pa'i
[\[60b.2\]]sbyin pa re zhig gsungs pa/_glang po dang /_mgyogs 'gro dang /_shing rta'i mchog dang /_grong khyer gyi mchog dang /_rgyal srid kyi mchog dang /_khyim dang /_chung ma dang /_bu dang /_lag pa dang /_rkang pa dang /_yan lag gi mchog la sogs pa yang byang chub kyi phyir
[\[60b.3\]]sbyin pa btang ngo /_/khyed kyi tshul khrims dri med rnam dag ste/_/zhes bya ba la tshul khrims 'chal pa'i dri ma spangs pas/_bdag nyid gtong zhing tshul khrims yongs mi nyams/_/zhes pa ni skyes pa'i rabs bzhin no/_/lus dang ngag dang yid kyang rab tu bsdams/_/bde
[\[60b.4\]]gshegs sems dul khyod la phyag 'tshal lo/_/bzod la dgyes shing zhes bya ba la sogs pa la/_/sdug bsngal dang du len pa dang /_gzhan gnod pa byed pa la ji mi snyam pa dang /_chos la nges pa'i bzod pa rnams la rab tu gnas pa'i phyir lus dum bur byas
[\[60b.5\]]kyang khro ba mi 'byung ste/_bdag tu 'du shes med pa'i phyir ro/_/snying rje chen pos yongs su bsgos pa'i rgyud yin pa'i phyir bcad cing bcad pa nas 'o ma'i rgyun 'dzag par gyur pa'i ngo mtshar che ba khyod la phyag 'tshal lo zhes bya ba'o/_/stobs bcu dang ldan pa'i phyir thogs pa
[\[60b.6\]]med pa'i ye shes kyis chos thams cad rang bzhin med par rtogs na yang thugs rje chen pos bskul ba'i phyir/_sems can 'di dag ni phyin ci log tu zhugs pa'o zhes rjes su brtse ba'o/_/chos thams cad ni bdag dang bdag gi ba dang bral bas stong pa'o zhes rab tu shes na
[\[60b.7\]]yang 'jig rten rnams de kho na nyid kyi lam las nyams par gzigs nas de dag gi phyin ci log spang bar bya ba'i phyir chos rnams rang bzhin gyis bdag med pa'i lam rab tu bstan nas sangs rgyas kyi byang chub la rab tu 'god par byed do zhes pa ni snying rje'i thabs la mkhas pa zhes
[\[61a\]]
[\[61a.1\]]gsungs so/_/zla ba skar mar bcas pa'i mkha' ltung zhing /_/zhes bya bas ni phyin ci ma log pa gsungs pa nyid du bstan te/_gal te nam mkha' ltung ba'am sa la sogs pa'i 'byung ba rnams gzhan du 'gyur ba ni srid kyi bcom ldan 'das kyi
[\[61a.2\]]bka' ni gzhan du gsung bar mi 'gyur te/_de'i rgyu rmongs pa mi mnga' ba'i phyir ro/_/dmigs pa'i lta ba la mngon par zhen pa'i sems can gzigs nas de dag gi rmongs pa'i mun pa bsal ba'i phyir zab mo rang bzhin gyis zhi ba stong pa nyid ston par mdzad de/_
[\[61a.3\]]dmigs pa med pa'i bslab pa la legs par bslabs pa'i phyir ro/_/khyod la 'khrul pa yod mi mnga'/_/zhes bya ba la/_phyin ci log tu ston pa'i 'khrul pa mi mnga' bar gsungs pa ni/_bdag tu 'du shes gang gnas pa/_/de dag 'khrul par 'gyur te/_mi
[\[61a.4\]]mkhas pa zhes pa rmongs pa yod pa'i phyir ro zhes bya ba'i don to/_/bdag med pa shes pa rnams ni bdag med pa nyid ston par mdzad de/_de'i phyir yang dag pa gsungs pa/_yang dag pa'i chos la rab tu gnas pa yang dag par bden pa la gnas pa/_yang dag par spyod
[\[61a.5\]]pa/_yang dag par smon pa/_yang dag pa'i rgyu mthun pa/_yang dag pa'i tshig smra ba/_yang dag spyod pa phun sum tshogs/_/yang dag mtha' la shin tu bslabs/_/yang dag bsam pa yang dag spyod/_/yang dag mkhyen la phyag 'tshal lo/_/zhes bya bas yang dag
[\[61a.6\]]pa gsungs par bstod nas ye shes gsungs pa nyid du bstod pa'i phyir/_khyod kyi shes rab mnyam pa med/_/ces bya ba la sogs pa la/_rnam pa thams cad mkhyen pa'i ye shes kyi khyad par gsung ba nyid kyis na/_ye shes gsung la phyag 'tshal lo/_/zhes bya ba yin
[\[61a.7\]]no/_/byams pa gtso bor gyur pa nyid du bstod pa/_sems can kun gyi bshes gnyen khyod/_/ces bya ba la sogs pa la/_dmigs pa med pa'i snying rje chen po'i rang bzhin shin tu goms par byas pas 'gro ba ma lus pa'i don bya ba'i phyir rab tu gnas pa'i ri rab
[\[61b\]]
[\[61b.1\]]bzhin du mi g.yo ba/_'khor gyi dkyil 'khor thams cad zil gyis mnan nas bdag med pa'i seng ge'i sgra nges par bsgrags pas mu stegs pa rnams seng ges wa ji lta ba bzhin du gdug pa'i sems dang ldan pa gdul dka' ba drag po chen po yang thabs kyi stobs
[\[61b.2\]]kyis khyod kyis 'dul zhes bya ba la sogs pa yin no/_/sngar bstan pa'i don nyid sdud par byed pas tshigs su bcad pas bstan par bya ba'i phyir/_'khrul pa med pa'i chos tshig khyod ston te/_/zhes bya ba la sogs pa gsungs pa yin no/_/de ltar stobs bcu bden
[\[61b.3\]]pa gsung la bstod nas ni/_/zhes bya ba la sogs pa la/_stobs bcu dang ldan pa la bdag gis bstod pa bgyid pa'i bsod nams nye bar bsags pa des shAkya seng ge ji lta ba bzhin du bdag kyang sangs rgyas su gyur cig ces zla 'od kyis smon lam btab pa'o/_/de nas
[\[61b.4\]]zla 'od kyi bsam pa mkhyen nas bcom ldan 'das 'dzum pa mdzad do zhes bya ba la sogs pa la/_stobs bcu'i sras kyi thu bo byams pas de zhus te/_/zhes bya ba la/_byang chub sems dpa' chen po byams pas 'dzum pa mdzad pa'i rgyu zhus pa ni/_'dren pas gang gi slad du
[\[61b.5\]]'di ltar 'dzum pa mdzad/_/ces bya ba la/_'dzum pa mdzad ma thag tu sa chen po yang g.yos so/_/lha la sogs pa nam mkha'i dkyil na gnas pa rnams kyang dga' ba'i sems kyis bcom ldan 'das la blta zhing gnas so/_/bde gshegs zil gyis ma non de
[\[61b.6\]]lung bstan du gsol/_/zhes bya bas ni zhus pa'o/_/bskal pa mi nyung bar sbyin pa la sogs pa'i pha rol tu phyin pa la goms par byas pas sems can thams cad kyis sems kyi spyod pa mkhyen pa la bcom ldan 'das thogs pa med par 'jug pas de'i phyir lung bstan du gsol/_
[\[61b.7\]]mi yi gtso bo la ni gang gis mchod/_/ces bya ba la sogs pa la/_bsod nams nye bar bsags pa'i phyir zhus pa'o/_/pad+ma bye ba 'dab ma bye bar ldan/_/zhes bya ba la sogs pas ni byang chub sems dpa'i gdan te/_de la byang chub sems dpa' chos smra ba mang po mchis
[\[62a\]]
[\[62a.1\]]pas mgon po la de'i slad du zhu'o/_/gang gis de bzhin gshegs pa la rab tu mchod na su zhig gis mchod par bgyis pas/_sangs rgyas byang chub ji ltar thob par 'gyur/_/zhes bya ba dang /_gang gis phra zhing shin tu blta dka'i chos/_/zhes
[\[62a.2\]]bya ba la sogs pa la gang chos shin tu phra ba stong pa zhi ba'o zhes rig nas bsgom pa de dag gi slad du bdag zhu'o/_/'das pa dang ma 'ongs pa dang /_da ltar gyi sems can thams cad kyi sems kyi spyod pa la 'khrul pa'am bsnyel ba khyod la mi mnga' bas 'dzum pa mdzad pa
[\[62a.3\]]ci'i phyir gsungs shig pa'o/_/'jig rten gyi khams sna tshogs nas byang chub sems dpa' thams cad gus pa dang bcas par 'ongs pa la spos kyi glang po ni sangs rgyas mi bskyod pa'i zhing nas so/_/bde ba can nas ni mthu chen thob dang spyan ras gzigs dbang
[\[62a.4\]]phyug go/_/rje btsun 'jam dpal la ni yul nges pa bstan pa med de sangs rgyas kyi zhing thams cad kyi de bzhin gshegs pa thams cad kyi spyan snga na chos nyan pa'i phyir bdag nyid kyi lus rab tu ston pas so zhes bya bas so/_/de bzhin du byang chub sems dpa' che ba'i
[\[62a.5\]]bdag nyid can rnams 'dir 'dus pa la snod ma yin pa ni gang yang ma mchis pas rgyu ma mchis par de bzhin gshegs pa 'dzum pa mi mdzad na 'dzum pa mdzad pa'i dgos pa bcom ldan 'das bshad du gsol/_byams pa bskyed cing dga' ba 'phel bar bgyid/_/ces bya ba la
[\[62a.6\]]sogs pa la/_de bzhin gshegs pa'i bka' ni nyon mongs pa thams cad zhi bar byed pa yon tan thams cad skyed par byed pa ste/_de lta bur gyur pa'i gsung gi dbyangs kyis thugs rje can gyis seng ge'i sgra bsgrag tu gsol/_'jig rten phan pa khyod kyi gsung gcig
[\[62a.7\]]las zhes bya ba la sogs pa la/_gcig cig bstan pa'i sgra las mos pa sna tshogs can rnams la skad sna tshogs kyis sems can thams cad bdag la ston to snyam du rang rang gi bsam pas rtogs so/_/de lta bus na gang gis 'dzum pa mdzad pa khyod kyis gsungs pa'o/_/
[\[62b\]]
[\[62b.1\]]sems can thams cad kyi nyon mongs pa rab tu zhi bar byed pa'i gsung ni dga' ba skyed par byed kyi 'dod chags ni ma yin no/_/byams pa skyed par byed kyi zhe sdang ni ma yin no/_/shes rab skyed par byed kyi gti mug ni ma yin no/_/sangs rgyas kyi gsung ni 'khor gyi dkyil
[\[62b.2\]]'khor las phyi rol du mi 'da' zhing thams cad kyi the tshom gcod pa'o/_/sa 'di gas par 'gyur yang srid/_rgya mtsho skems par 'gyur yang srid/_zla ba dang nyi ma ni ltung yang srid kyi yang de bzhin gshegs pa'i gsung ni gzhan du 'gyur zhing gsung ba ma yin no/_/bskal
[\[62b.3\]]pa bye ba brgya stong dpag tu med par sangs rgyas nyid kyis de bzhin gshegs pa'i yon tan brjod kyang mthar thug par mi 'gyur na/_gang gi don du 'dzum pa mdzad par gyur/_/ces bya ba'o/_/'dzum pas phye ba'i zhal mdzes rgyas pa don gyi dgongs pa can/_/nam
[\[62b.4\]]mkha' dang mnyam mi g.yo stong pa gcig tu zhi ba nyid/_/su yi sems kyis rnam bsgoms thub pa'i dbang pos bstan du gsol/_/sna tshogs kyis stong khyod ni sna tshogs nyid du mthong bar 'gyur/_/'dzum pa mdzad pa bstan pa'i le'u ste bcu bzhi pa'i bshad pa rdzogs so//_//
[\[62b.5\]]'dzum pa'i rgyu zla 'od lung ston pa gsol ba ni de nas de'i tshe zhes bya ba la sogs pa la/_zla 'od gzhon nur gyur pa 'di nyid kyis/_/zhes bya ba la sogs pa la zla 'od gzhon nur gyur pa 'di ni dri ma med pa'i 'od ces bya ba'i rgyal bar 'gyur ro zhes bya bar sbyar ro yang dag pa'i yon tan
[\[62b.6\]]gyis bcom ldan 'das la yang dag par bstod pas 'jig rten thams cad kyis rab tu bsngags par 'gyur ro/_/bya rgod kyi phung po'i ri 'di nyid du sngon sangs rgyas bye ba brgya stong mang po la ting nge 'dzin gyi ngo bo rab tu shes par bya ba'i phyir bsnyen bkur byas so/_/de ni phyi ma'i dus
[\[62b.7\]]na/_ting 'dzin 'di ni shin tu rgyas byed 'gyur/_/zhes bya ba la/_'di ni zhes pa ni ting nge 'dzin 'di nyid do/_/rgyas byed ces bya ba ni/_rgyas par byed par 'gyur ba'o/_/sangs rgyas bye ba mang pos yongs bzung ste/_/zhes bya ba ni/_de bzhin gshegs pa thams cad kyis
[\[63a\]]
[\[63a.1\]]rjes su bzung bas nye bar bsags pa'i bsod nams dang ye shes kyi tshogs nyid bstan to/_/'dren pa rnams la mchod pa mchog byed 'gyur/_/zhes bya ba ni/_mchod pa khyad par du 'phags pa byed par 'gyur ba'o/_/lag mthil skyu ru 'bru lnga bzhag pa
[\[63a.2\]]bzhin/_/zhes bya ba ni/_lag mthil na 'dug pa'i skyu ru ra'i 'brus bu bzhag pa dang 'dra bar 'das pa dang ma 'ongs pa dang da ltar byung ba'i shes bya'i dkyil 'khor la phyin ci ma log par lta bar byed do/_/zla 'od gzhon nus ma 'ongs pa na sangs rgyas bye ba phrag stong dang /_
[\[63a.3\]]de'i phyi nas gang+gA'i klung gi bye ma snyed kyi bde bar gshegs pa rnams la mchod pa byas nas zhes bya ba ni mchod pa byas nas bla na med pa'i thams cad mkhyen pa'i ye shes thob nas/_dri ma med pa'i 'od ces bya ba'i de bzhin gshegs par 'gyur ro zhes bya ba'o/_/bdag nyid lung
[\[63a.4\]]bstan pa thob nas/_shing ta la bdun tsam du 'phags nas nam mkha' la 'dug ste/_ched du brjod pa 'di ched du brjod do/_/e ma rgyal ba chos mchog ston mdzad pa/_/zhes bya ba la sogs pa la/_bsam gyis mi khyab pa'i chos ston pa'i phyir dang /_ye shes brten pa'i phyir
[\[63a.5\]]dang /_nyon mongs pa'i bag chags dang bcas pa spangs pa'i phyir dang /_bdud kyi phyogs las rgyal ba'i phyir bcom ldan 'das la bstod pas bdag nyid rab tu dga' ba bstan pa'i phyir gsungs pa/_gter mchog dam pa bdag gis deng thob ste/_/zhes bya ba la/_gter gyi
[\[63a.6\]]mchog ni chos kyi gter te mi zad pa'i ye shes kyi gter ro/_/de bdag gis rnyed pas ngan 'gro log par ltung ba thams cad spangs pa'o/_/the tsom gyi yid bdag la ma mchis so/_/sangs rgyas su 'gyur ram mi 'gyur snyam pa yang ma mchis kyi/_nges par sangs rgyas nyid du
[\[63a.7\]]'gyur ba'o/_/gser gyi kha dog ltar mdzes shing mtshan thams cad kyis brgyan pa'i phyag bdag gi spyi bor rab tu bzhag nas sangs rgyas nyid du bdag dbang bskur ro zhes bya ba'o/_/gang la ri bong 'dzin 'dra'i dri ma med pa'i mdangs mnga' ba/_/gcig tu dri ma rab tu zhi bar byed pas
[\[63b\]]
[\[63b.1\]]mdzes gyur cing /_/chos la bdag med rtogs pa'i blo ni dri ma med zhugs phyir/_/de nyid ma lus rig pa sangs rgyas byang chub tu lung bstan/_/'dzum pa lung bstan pa'i le'u ste bco lnga pa'i 'grel pa rdzogs so//_//'khor ba'i nyon mongs pa'i nad rab tu zhi bar
[\[63b.2\]]bya ba nyid la ting nge 'dzin bla na med pa'i sman pa chen po yin no zhes bya bar sngon byung ba'i le'u bstan pa'i phyir/_de nas yang bcom ldan 'das kyis zhes bya ba gsungs te/_sems can thams cad srid pa'i sdug bsngal thams cad las thar bar bya bar 'dod pas chos thams cad kyi
[\[63b.3\]]rang bzhin mnyam pa nyid rnam par spros pa'i ting nge 'dzin gyi rgyal po 'di mnyan par bya zhes bya ba nas/_gzhan dag la yang rgya cher yang dag par rab tu bstan par bya zhes bya ba'i bar du sbyar ro/_/de ci'i phyir zhe na zhes bya ba ni gang gi phyir ting nge 'dzin thos pa la sogs pas srid pa'i sdug
[\[63b.4\]]bsngal las grol bar 'gyur zhes bya ba'i som nyi bsal ba/_gzhon nu ting nge 'dzin 'di ni ngan song thams cad las 'da' bar byed pa/_nad thams cad las rab tu thar bar byed pa yin zhes bya ba ni lan no/_/de nas bcom ldan 'das kyis tshigs su bcad pa'i dbyangs kyis sngon byung ba'i
[\[63b.5\]]gtam bstan pa 'di yang dag par rab tu bstan to zhes bya ba ni sngon byung ba'i gtam gsungs pa ste/_sngon chad spyad pa spyod pa dran pa ni/_/zhes bya ba la sogs pa ni sngon byang chub sems dpa'i spyad pa spyod pa nyams su myong ba de nyid dran pa'o/_/de dag nyid bstan pa/_seng ge rgyal mtshan zhes bya ba'i de
[\[63b.6\]]bzhin gshegs pa'i bstan pa la/_tshangs pas byin zhes bya ba'i dge slong mkhas pa chos smra ba chen po byung ngo /_/nga ni de'i tshe blo gros rgyal po zhes bya ba'i rgyal po'i bur gyur pa la gso bar dka' ba'i nad kyis yongs su sdug bsngal bar gyur pa ste/_sman pa lnga brgya kun kyang nad dang rgyu dang gso
[\[63b.7\]]ba la mkhas pa thams cad kyis de'i nad gso ba'i phyir brtson pa'i yid kyis gso bar byed kyang gso bar ma nus so/_/de nas chos smra ba'i dge slong des nga nad chen pos nyam thag pa thos nas nad 'dri ba'i phyir nga'i drung du 'ongs pa dang /_nad 'di ni shin tu mi bzad pa ste sman gyis gso bar mi nus so
[\[64a\]]
[\[64a.1\]]snyam du rig nas ting nge 'dzin 'ding la bshad par gyur to/_/de nas ting nge 'dzin thos pa dang nga chos smra ba dang /_chos la dga' ba skyes par gyur pas nam mkha' dri ma med pa lta bu chos nyid kyi ngo bo rtogs nas/_sprin dang khug sna la sogs pa dang bral ba ltar nad thams cad
[\[64a.2\]]dang bral bar gyur to zhes bya ba'i ting nge 'dzin la rnal 'byor du bya'o/_/de'i tshe chos smra bar gyur pa de ni de bzhin gshegs pa dgra bcom pa yang dag par rdzogs pa'i sangs rgyas mar me mdzad yin no/_/rgyal po'i bu blo gros rgyal por gyur pa de ni bcom ldan 'das shAkya thub pa yin no/_/
[\[64a.3\]]ting nge 'dzin nyams su myong ba'i mthu gsungs pa/_de bas gzhon nu khyod kyis phyi dus na/_/zhes bya ba la sogs pa la/_ma 'ongs pa'i sems can gyi spyod pa rab tu mthong nas bag yod pa'i gnas pas gnas par bya'o zhes slob par byed do/_/phyi ma'i dus na dge slong mang po dag ces
[\[64a.4\]]bya ba la/_dge slong 'dod pa can/_gdug pa can/_ma bsdams pa/_sdig pa'i sems dang ldan pa mang po dag ting nge 'dzin 'di rab tu spong bar 'gyur ro/_/de bzhin du phrag dog can gzhan gyi rnyed pa mi bzod pa/_dbang po g.yo ba/_dbang po ma bsdams pa'i rang bzhin can/_khyim
[\[64a.5\]]gzhan la chags pa/_rtag tu rnyed pa'i ched du kha gsag dang /_tshul 'chos pa ched du byed pa de dag gis ting nge 'dzin 'di rab tu spong bar 'gyur ro zhes thams cad du sbyar bar bya'o/_/lag pa dang ni rkang pa rnam par rdob/_/ces bya ba la/_bya ba ma yin pa la shin tu zhugs pa rnams
[\[64a.6\]]ting nge 'dzin rab tu spong ba 'byung bar 'gyur ro/_/gcig la gcig ni mgul 'khyud lag pa sbrel/_/zhes bya ba la/_'di dag gis ni spyod lam mi 'dra bas 'jug pa nyid du ston par byed do/_/grong du spyod lam gzhan du sgyur bar byed/_/ces bya ba dang /_mi rigs sbyor ba'i mtshan nyid
[\[64a.7\]]'di dag ste/_/zhes bya ba la/_mi rigs par sbyor ba'i mtshan nyid ni 'di dag yin no zhes shes par byas la spang bar bya'o/_/gang dag tshul khrims gnas shing yon tan ldan/_/zhes bya ba la sogs pa la/_gang dag tshul khrims la sogs pa'i yon tan thams cad kyis brgyan pa de la
[\[64b\]]
[\[64b.1\]]yongs su brnyas par 'gyur ro/_/gang yang gdug pa'i sems dang ldan pa de dag la ni mchod par 'gyur ro/_/de lta bas na gzhon nu khyod kyis so so'i skye bo la yid brten par mi bya'o zhes bya ba'o/_/nga ni yon tan dag gi bsngags brjod na/_/zhes bya ba la/_dge slong dag ni
[\[64b.2\]]ji skad bstan pa'i yon tan dag la mi spyod de/_byang chub po zhes bya ba'i sgra tsam gyis nan tan snying por byed pa dang bral ba'i phyir byang chub mi 'thob kyi/_nan tan snying por byed pa la ni byang chub thob par dka' ba ma yin no zhes bya bas thams cad du nan tan snying por bya'o zhes bya ba'i don
[\[64b.3\]]to/_/ting 'dzin ye shes rdo rje yis/_/'dod chags zhe sdang rmongs chen gyi/_/nad rnams phye mar btag bya ba/_/'di la brtag par bya ba med/_/sngon byung ba'i gtam gyi le'u ste bcu drug pa'i 'grel pa rdzogs so//_//sangs rgyas mang po mngon sum du bya ba'i sgo'i ting
[\[64b.4\]]nge 'dzin nye bar bstan par bzhed nas/_de nas gtam 'di mthar phyin pa dang zhes bya ba la sogs pa la/_sngon gyi gtam gyi sbyor ba mthar phyin pa dang /_byams pas bcom ldan 'das la yid kyis tshigs su bcad pas zhu ba zhus pa zhes bya ba la/_bya rgod kyi phung por mchi bar gnang ba
[\[64b.5\]]gsol ba'i phyir/_rtag tu sangs rgyas gnas par bde gshegs mchi/_/zhes bya ba ni de bzhin gshegs pa mchod pa'i slad du'o/_/de bzhin gshegs pa yang thugs kyis lan 'debs pa ni/_ma pham bdud rnams pham byas khyod song shig/_/ces bya ba la/_ma pham pa zhes bya ba ni
[\[64b.6\]]byams pa'i ming gi rnam grangs so/_/der song na 'gro ba ma lus pa'i don chen por 'gyur ro zhes bya ba ste/_bcom ldan 'das kyis byams pa la bskul ba'o/_/yid kyis bskor ba byas nas bya rgod phung po ga la ba der nye bar song ste/_nye bar song nas sngon bzhin du nye bar mkho ba'i mchod
[\[64b.7\]]pa thams cad kyis brgyan cing sprul nas/_skad cig de la zla 'od kyi khyim du zhugs par gyur to/_/zhugs nas bcom ldan 'das la yid kyis bskor ba byas nas rang gi stan la nye bar 'dug nas rig par byed pa ni/_ri yang lha rdzas yangs shing rgya che ba/_/zhes bya ba la sogs pa la/_gang
[\[65a\]]
[\[65a.1\]]gi phyir bcom ldan 'das kyis bdag brdzangs pa'i don de thams cad bdag gis bsgrubs lags so zhes gsol to/_/ri yang rin chen sna tshogs rnam par bkram/_/zhes bya ba ni bdag gis ri brgyan pa yang bgyis so/_/dbus su rin chen seng ge'i khri yang
[\[65a.2\]]btsugs/_/zhes bya ba'o/_/de nas bcom ldan 'das kyis chos bstan pa'i gtam gyis yang dag par bstan/_yang dag par gzengs bstod/_yang dag par sbyar nas gdan las bzhengs te rdzu 'phrul gang gis gshegs pa de lta bu'i sangs rgyas kyi rdzu 'phrul gyis rgyal po'i khab nas
[\[65a.3\]]byung ste/_chu dron can gyi sgo nas bya rgod kyi phung po'i ri ga la ba der gshegs nas byams pas sprul pa'i seng ge'i khri la bzhugs nas dge slong gi dge 'dun gyis yongs su bskor te 'khor rgya mtsho lta bu la chos ston to/_/de nas zla 'od bcom ldan 'das ga la ba der logs su thal mo sbyar ba
[\[65a.4\]]btud nas bcom ldan 'das la 'di skad ces gsol to/_gal te zhus nas zhu ba lung bstan pa'i slad du zhes bya ba la sogs pa la/_gzhon nu de bzhin gshegs pas khyod la rtag tu skabs phye yis ci dang ci 'dod pa dris shig ces bya ba ni skabs sbyin pa'i tshig go/_/bcom ldan 'das la 'di
[\[65a.5\]]skad ces gsol to/_/bcom ldan 'das byang chub sems dpa' chos du dang ldan na ting nge 'dzin 'di thob par 'gyur zhes bya ba la sogs pa la/_chos mang po la the tshom za ba bzlog pa'i phyir zhus so/_/gzhon nu chos bzhi dang ldan na zhes bya bas ni grangs nges pa bstan to/_/de lta na yang ma shes
[\[65a.6\]]nas/_bzhi gang zhe na zhes zhus pa'o/_/gzhon nu 'di la zhes bya ba la sogs pas ni lan yin te/_de yang zhes bya ba ni sems can gyi don dang /_de bzhin nyid la shin tu dga' bas zhes byas nas so/_/'grogs na bde ba ni bde ba nyid do/_/dul zhing dul ba'i sa thob pa yin zhes bya ba ni pha
[\[65a.7\]]rol gyis spyos sam spyos pa'i tshig nyes par smra zhing zhes bya ba la sogs pa thams cad bzod pa'o/_/rang gi las la lta ba nga rgyal bcom pas chos 'dod pa'o zhes bya ba rnams bsdoms nas chos gcig ces bya'o/_/gzhan yang zhes bya bas ni chos gnyis pa ston par byed do/_/tshul
[\[65b\]]
[\[65b.1\]]khrims dang ldan pa yin zhes bya bas ni tshul khrims spyir bstan pa yin la/_dbye ba khyad par du bstan pa ni/_tshul khrims yongs su dag cing zhes bya ba la sogs pa ste/_tshul khrims dang mi mthun pa med pa rnam par dag pa'i tshul khrims so/_/blangs pa'i bslab pa'i gnas rnams ma
[\[65b.2\]]nyams pas/_tshul khrims ma zhig pa'o/_/ltung ba phra mo yang mi 'byung bas tshul khrims la skyon med pa'o/_/dmigs pa'i lta ba dang bral ba dang khams gsum la rten pa med pa'i phyir mi gnas pa'i tshul khrims zhes bya'o/_/tshul khrims dang brtul zhugs mchog tu 'dzin pa med
[\[65b.3\]]pa'i phyir mchog tu mi 'dzin pa'i tshul khrims so/_/'khor gsum yongs su dag pa nyid yin pas/_tshul khrims mi dmigs pa'o/_/de ltar gzhon nur gyur pa'i tshul khrims ni/_'phags pas bstod pa'i tshul khrims dang /_mkhas pas bstod pa'i tshul khrims zhes brjod do/_/
[\[65b.4\]]chos gnyis po 'di dang ldan na ting nge 'dzin 'di 'thob par 'gyur ro/_/gsum pa ni gzhan yang gzhon nu zhes bya ba la sogs pas gsungs te/_khams gsum la sems skrag pa dang sems dngangs par 'gyur te/_de la zhen pa bzlog pa'i phyir ro/_/sems skyo ba ni de'i phyir don du mi gnyer
[\[65b.5\]]ro/_/don du mi gnyer bas mngon par mi dga'o/_/mngon par mi dga' bas ma chags ma zhen pa'o/_/ma chags ma zhen pas khams gsum la yid skyo na yang snying rje chen po yongs su bzung bas khams gsum gyi sems can sdug bsngal can rnams dgrol bar bya'o zhes spro ba bskyed
[\[65b.6\]]de/_ngan 'gror 'gro ba yang byang chub sems dpa' 'dod par bya ba yin no/_/bzhi pa ni gzhan yang zhes bya ba la sogs pa yin te/_dad pa can du 'gyur te/_bden pa dang dkon mchog la sems rab tu dad pa'o/_/dad pa dang ldan pas chos yongs su tshol bas mi ngoms pa yin te/_dad
[\[65b.7\]]ldan yin phyir chos la brten/_/zhes pas mang du thos par 'gyur ro/_/shes rab ldan phyir de nyid rig_/ces bya bas ci ltar thos pa'i chos rnams gzhan dag la yang dag par rab tu ston to/_/sems can 'di dag gis chos 'di thos na phyir mi ldog par gyur nas bla na med pa yang
[\[66a\]]
[\[66a.1\]]dag par rdzogs pa'i byang chub par 'gyur zhes bya'o/_/chos bzhi po 'di dag dang ldan pa'i byang chub sems dpas ting nge 'dzin 'di thob par 'gyur ro/_/myur du bla na med pa yang dag par rdzogs pa'i byang chub mngon par rdzogs par 'tshang rgya'o zhes bya ba la/_
[\[66a.2\]]yang dag par rdzogs pa'i byang chub dang nye bar 'gyur ba'i rgyu gsungs so/_/de nyid kyi phyir de bzhin gshegs pa mang pos bshad pa ste/_ngas kyang de bzhin gshegs pa mang po'i thad nas thos nas gzhan la rgya cher yang dag par rab tu bstan to zhes bya ba la/_de nas bcom ldan 'das kyis
[\[66a.3\]]sangs rgyas mang po nges par brjod pa'i ting nge 'dzin gyi sngon byung ba'i gtam bstan pa 'di zhes bya ba ni rang nyid kyis mnyes par byas pa'i de bzhin gshegs pa rnams tshigs su bcad pas bstod pa ni/_dran pa bskal pa gzhal med dpag yas na/_/zhes bya ba la sogs pa la/_
[\[66a.4\]]'das pa'i dus kyi bskal pa grangs med pa 'das pa na/_dbyangs kyi yan lag sgra zhes bya ba'i de bzhin gshegs pa byung ste/_de'i sku tshe'i tshad brgya phrag drug cur gyur to/_/zhes bya ba ni grangs nges par bstan te/_skyo ba med par bstan pa'i dus bstan pa'i phyir ro/_/de
[\[66a.5\]]bzhin du gzhan dag gis kyang grangs nges par blta bar bya'o/_/dbyangs kyi yan lag sgra dang por byas pa nas/_tshangs pa'i snyan pa bskal pa gcig la sangs rgyas nyis brgya byung ngo /_/yang mtha' yas dbyangs nas brtsams nas chos kyi rang bzhin 'phags kyi bar du sangs rgyas brgya
[\[66a.6\]]rtsa brgyad byung ste/_de bzhin gshegs pa thams cad kyi sku tshe'i tshad ma bstan yang /_tshogs dang chos kyi sku dang ni/_/'gro ba'i don ni spyod pa yis/_/sangs rgyas thams cad mnyam pa ste/_/sku tshe rigs dang tshad kyis min/_/zhes bya ba'i tshig gis yon tan dman par the tshom mi
[\[66a.7\]]bya'o/_/byang chub phyir ni 'di dag ngas mchod de/_/zhes bya ba ni bla ma bsten pa dang /_chos nyan pa la lhod pa med pa'i brtson 'grus kyis bsgom par bya'o zhes bstan to/_/dgos pa gzhan yang bstan ma thag pa'i chos kyi rang bzhin sangs rgyas 'phags kyi mtshan gang nyan pa de ni
[\[66b\]]
[\[66b.1\]]myur du ting nge 'dzin thob par 'gyur ro/_/'di ni mtshan pa yin te/_sangs rgyas gzhan rnams kyi mtshan bsgrags pa yang de bzhin du 'gyur ro/_/sangs rgyas 'di dag gi yang pha rol na/_/zhes bya ba la/_mi dbang dbyangs zhes bya ba'i de bzhin gshegs pa byung ste de bzhin gshegs
[\[66b.2\]]pa de'i nyan thos kyi dge 'dun ni bye ba brgya phrag gsum mo/_/byang chub sems dpa'i dge 'dun ni/_bye ba khrag khrig stong phrag brgyad cu yon tan dpag tu med pa dang ldan pa byung ngo /_/nyan thos dang /_byang chub sems dpa' dang /_lha la sogs pa'i 'khor la de bzhin gshegs pa
[\[66b.3\]]mi dbang dbyangs zhes bya ba de chos ston to/_/de'i chos bstan pa thos pa rnams phyir mi ldog par gnas par gyur to/_/der rgyal po dpal gyi stobs zhes bya ba byung ste/_de la bu ni lnga brgya'o/_/btsun mo'i 'khor ni bye ba brgya phrag brgyad cu'o/_/bu mo ni bye ba stong phrag bcu
[\[66b.4\]]bzhi'o/_/rgyal po de ston zla tha chungs kyi nya la yan lag brgyad pa'i gso sbyong dang ldan pas bu dang btsun mo dang bu mo dang /_de las gzhan pa'i 'khor bye ba khrag khrig bcu dang bcas par bcom ldan 'das gang na ba der nye bar song ngo /_/nye bar phyin pa dang thal mo sbyar ba byas nas
[\[66b.5\]]bcom ldan 'das kyi mdun du 'dug pa dang /_de'i bsam pa mkhyen nas ting nge 'dzin 'di ston par mdzad do/_/rgyal po des ting nge 'dzin 'di thos pa dang rgyal srid kyi dbang phyug spangs nas ji ltar 'ongs pa'i 'khor rnams dang bcas par rab tu byung bar gyur to/_/de rab tu byung nas kyang lo brgyad
[\[66b.6\]]kyi bar du 'chag pa la mngon par brten nas/_ting nge 'dzin la sogs pa'i sems dang mnyam par gzhag pa nyid kyis dus byas par gyur to/_/rgyal po de'i rigs su byung ba rdzus te skyes pa bzhin du mngal gyi dri mas ma gos pa gcig skyes te/_de'i pha ni brtan pa'i stobs zhes bya'o/_/
[\[66b.7\]]ma ni blo gros chen mo zhes bya'o/_/rgyal bu gzhon nu de skyes pa tsam nyid na tshig 'di skad ces rgyal ba de chos 'chad dam ci bzhugs sam zhes bya ba ni de ltar 'tsho 'am zhes bya ba'o/_/ting nge 'dzin rab tu 'chad dam zhes bya ba la sogs pa la/_de bzhin gshegs pas de dag gi bsam pa
[\[67a\]]
[\[67a.1\]]mkhyen nas ting nge 'dzin 'chad dam zhes pa'o/_/rkyen rnams med pa ni rkyen rnams dang bral ba ste/_rten cing 'brel par 'byung bas ni rkyen dang bral ba'o/_/chos rnams kun zhes bya ba ni chos thams cad chos thams cad kyi rang bzhin mnyam pa nyid rnam par spros
[\[67a.2\]]pa'i ting nge 'dzin gyi phyag rgyas btab pa nyid de chos nyid kyi ngo bo nyid mi g.yo bar byas pa'o/_/de lta bu'i ting nge 'dzin de rgyal bas 'chad dam ci zhes thams cad du sbyar bar bya'o/_/byang chub sems dpa'i nor bla na med pa'o/_/lus dang ngag dang yid dang lta ba rnam par
[\[67a.3\]]dag pa'o/_/dmigs pa thams cad las yang dag par 'da' ba'o/_/skye ba med pa mngon sum du bya ba la 'jug pa'o/_/so so yang dag par rig pa la 'jug pa'i ye shes so/_/phung po dang khams dang skye mched la mkhas pa'o/_/yi ge rab tu dbye ba shes pa'o/_/rdzas su
[\[67a.4\]]mngon par zhen pa las yang dag par 'da' ba'o/_/dga' ba dang rab tu dga' ba 'thob pa zhes bya ba la sogs pa dang gzhan yang de bzhin gshegs pa'i yon tan mang ngo /_/ting nge 'dzin bsgoms pa las byung ba'i de bzhin gshegs pas mkhyen pa de dag thams cad ting nge 'dzin
[\[67a.5\]]gyi mthu yin no zhes bya ba'o/_/gzhon nu de'i tshigs bcad de thos nas zhes bya ba la sogs pa la/_gzhon nu des de bzhin gshegs pa'i yang dag pa'i yon tan ji lta ba brjod pa'i tshigs su bcad pa thos nas khrag khrig stong phrag brgyad kyis ni sgra'i rjes su 'gro ba'i bzod pa
[\[67a.6\]]thob par gyur to/_/de nas rgyal po stobs brtan gyis gzhon nu de la smras pa de bzhin gshegs pa de da ltar yang bzhugs so/_/'on kyang khyod la dri bar bya'o/_/su las khyod kyis ting nge 'dzin 'di thos/_/zhes bya ba la/_gzhon nus gang las thos pa gzhon nus smras pa/_rgyal po gsan
[\[67a.7\]]du gsol zhes bya ba la sogs pa la/_bskal pa gcig la yang de bzhin gshegs pa dpag tu med pa mthong ste de dag la bdag gis bsnyen bkur byas shing ting nge 'dzin yongs su bsgom pa'i phyir ting nge 'dzin gyi rang gi ngo bo yongs su zhus so/_/de nas bzung nas bskal pa bye ba brgya
[\[67b\]]
[\[67b.1\]]stong du yang skyes so cog tu skye ba dran zhing mngal gyi dri mas ma gos par rdzus te skye bar 'gyur ro/_/de'i phyir ma rmongs shing dran pa 'dus byas pa'i phyir ting nge 'dzin bsgom pa dang nam yang ma bral lo/_/chos dang chos smra ba la gus pa dang bcas pa dang ri mo dang bcas par byas so/_/
[\[67b.2\]]gus pa dang bcas pa dang ri mo dang bcas pas gus pa dang ri mor bgyis pas bdag gi snyan pa dang /_grags pa dang /_yon tan 'phel bar 'gyur ro/_/'thab pa dang /_rtsod pa dang /_mi mthun pa la yang sems kyi rgyud ting nge 'dzin gyis yongs su bsgos par gyur pas khro ba la
[\[67b.3\]]sogs pa dang bral nas sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa dang ma bral ba nyid du bzod pa rab tu gnas nas de bzhin gshegs pa sgra'i yan lag dbyangs kyi spyan sngar bdag gis bzod
[\[67b.4\]]pa'i stobs kyis rtag tu gnas par bgyi'o zhes dam bcas so/_/rtag tu ni dus thams cad du bzod pa'i stobs kyis gnas par bgyi'o zhes pa'o/_/bdag bzod pa'i stobs de la gnas pa ni bdud kyis bdag la gtse ba rnam pa sna tshogs byas na yang bdag gi sems 'khrugs
[\[67b.5\]]par ma gyur to/_/de lta bu'i yon tan dpag tu med pa bsgrags pa yang byang chub 'dod pa'i byang chub sems dpa' de ltar bslab par bya'o zhes bya ba'i don to/_/sngon gyi bskal pa du mar 'di bas ches mang ba'i dka' ba spyad pa ngas dran te/_de dang de brjod par mi nus so/_/da ni
[\[67b.6\]]bdag bde bar gshegs pa'i drung du mchi'o zhes bya ba la des dus de nyid kyi tshe mngon par shes pa lnga bsgrubs nas rdzu 'phrul gyis de bzhin gshegs pa'i thad du song ste/_phyin nas bcom ldan 'das kyi zhabs la mgo bos phyag byas nas mdun du 'dug par gyur te zhes bya ba la sogs
[\[67b.7\]]pa la/_nga ni rgyal po dpal gyi stobs su gyur/_nga'i bu rnams ni chos skyong bar gyur pa de dag go/_/bu mo gang yin pa de dag ni mya ngan las 'das so/_/rgyal po stobs brtan ni zas gtsang ma'o/_/skyed pa'i ma gang yin pa de ni lha mo sgyu ma'o/_/de ltar smon lam gyi stobs kyis de
[\[68a\]]
[\[68a.1\]]dang der skye ba bzung ngo /_/ngas de ltar brtson 'grus brtsams pas ting nge 'dzin bsgrubs so/_/byang chub sems dpa' rnams kyis kyang de bzhin du brtson 'grus brtsams la ting nge 'dzin 'di bsgrub par bya'o zhes bya ba yin no/_/sangs rgyas dpag tu med pa nyer
[\[68a.2\]]bsten nas/_/ting 'dzin rgyal po nga yis bde bar thob/_/ma bslabs pa dag bslab phyir rab bstan te/_/de nas nga ni bde gshegs thub dbang gyur/_/sangs rgyas mang po las ting nge 'dzin gyi sgo nges par bsgrubs pa'i le'u ste bcu bdun pa'i 'grel pa rdzogs so//_//
[\[68a.3\]]ting nge 'dzin rjes su yongs su gtad pa'i le'u bstan par bzhed nas/_de nas yang bcom ldan 'das kyis zhes bya ba la sogs pa gsungs te/_byang chub sems dpa' gang ting nge 'dzin 'di 'dzin pa dang zhes bya ba nas/_gzhan dag la yang rgya cher rab tu ston pa zhes bya ba'i bar na
[\[68a.4\]]gnas pa/_de la yon tan gyi phan yon bzhir rig par bya ste zhes bya ba la bsod nams zil gyis mi non par 'gyur zhes bya ba ni khams gsum na spyod pa'i sems can rnams kyi bsod nams pas bsod nams lhag pa'i phyir ro/_/bdud dang mu stegs la sogs pa phas kyi rgol ba
[\[68a.5\]]thams cad kyis mi rdzi ba'i ye shes kun tu rtogs pa'i phyir ro/_/'di nyid kyi phyir ye shes dpag tu med par 'gyur/_spobs pa mtha' yas par 'gyur te zhes bya ba'o/_/tshigs su bcad pas phan yon rgyas par bstan pa bshad pa'i phyir gsungs pa ni/_bskal pa bye ba mtha' yas dpag
[\[68a.6\]]tu med/_/stobs bcus de yi phan yon brjod na yang /_/zhes bya ba'i bar du ste/_de bzhin gshegs pa nyid kyi rnam pa thams cad mkhyen pa'i stobs kyis thams cad mkhyen par spyod kyi/_phan yon mthar thug par brjod pa lta zhog cha tsam bgrang bar yang mi nus te/_ji ltar rgya mtsho chen po
[\[68a.7\]]las chu thigs pa gcig blangs pa bzhin no zhes bya ba la/_zla 'od kyis phan yon shin tu rgya che ba thob pas sems shin tu dga' nas thos pa yang shin tu rnyed par dka'o snyam du bsams te/_bcom ldan 'das la zhus pa ni/_/phyi ma'i dus na su dag ni/_/zhes bya ba la sogs pa la/_bcom
[\[68b\]]
[\[68b.1\]]ldan 'das kyis bka' stsal pa/_gzhon nu bshad kyis mnyan par gyis/_/zhes bya ba la sogs pa la/_gang dag chos nyid la nan tan gyis zhugs pa de de bzhin gshegs pa la mchod pa yin/_byams pa'i sems dang ldan pa yin/_bslab pa la gus pa yin te mdo 'di nyid nyan par 'gyur
[\[68b.2\]]ro/_/gang dag sngon de bzhin gshegs pa la mchod pa byas pa de dag nyan par 'gyur ro/_/gang yang sngon gyi tshe rabs su mu stegs can du gyur pa de dag ma dad nas spong bar 'gyur ro/_/nga'i bstan pa la rab tu byung ba rnyed pa dang bkur sti 'dod pa de dag kyang rab tu spong bar byed do/_/gang
[\[68b.3\]]gis 'dzam bu'i gling gi mchod rten thams cad bshig pa bas yang gzhan zhig gis mdo sde 'di spangs na/_'di'i sdig khyad par du 'phags shing che'o/_/de bzhin du gang gis gang+gA'i klung gi bye ma snyed kyi dgra bcom pa bsad pa bas gang mdo sde 'di spong bar byed pa de'i sdig pa shin tu che ba yin
[\[68b.4\]]no/_/khyed la su dag spro ba yod/_/ces bya ba la/_phyi ma'i dus mi bzad pa na dam pa'i chos 'jig pa'i tshe mdo sde 'di 'chad par spro ba khyed las su yod ces bka' stsal ba dang /_zla 'od kyis zhus pa de bzhin gshegs pa mya ngan las 'das nas bdag gi lus dang srog la yang ltos pa med par
[\[68b.5\]]gcig tu chos la dga' bas/_mdo sde 'di rgya cher rgyas par bgyi'o zhes zhus so/_/gzhan byang chub sems dpa' chos smra ba brgyad brgya yang stan las langs te bdag cag gis kyang phyi ma'i dus na mdo sde rin po che 'di gzung bar bgyi'o zhes bya ba'o/_/lha la sogs pa rnams kyang
[\[68b.6\]]bcom ldan 'das la thal mo sbyar nas bdag cag gis kyang chos 'dzin pa bsrung bar bgyi'o zhes gsol to/_/mdo sde 'di rab tu bshad pa na gang+gA'i klung gi bye ma snyed kyi grangs dang mnyam pa'i sangs rgyas kyi zhing rab tu g.yos par gyur to/_/sangs rgyas kyi zhing de dag nas 'ongs pa de dag kyang de bzhin
[\[68b.7\]]gshegs pa'i byin gyi rlabs kyis chos 'di lta bu thos nas sems can bye ba dpag tu med pa sangs rgyas kyi ye shes la rab tu gnas par gyur to/_/sangs rgyas kyi zhing 'di na gnas pa mang po yang byang chub tu sems bskyed de de bzhin gshegs pa la mchod pa byas nas sangs rgyas nyid du
[\[69a\]]
[\[69a.1\]]lung bstan pa nges par thob par gyur to/_/de bzhin du dge slong dang /_dge slong ma dang /_dge bsnyen dang /_dge bsnyen ma rnams kyis kyang mdo sde rin po che 'di thos nas nges par sangs rgyas kyi byang chub tu lung bstan to zhes bya ba yin no/_/gang su dag phyi ma'i dus
[\[69a.2\]]na mdo sde 'di nyan pa de dag kyang nges par sangs rgyas nyid du 'gyur ro zhes bya ba nyid yin no/_/ting 'dzin rgyal po ma lus don ldan pa/_/byang chub mchog gtso'i rgyur gyur rab brtan pas/_/rgyal ba kun gyis rjes gdams rab gtad de/_/'gro ba kun gyi dngos grub cher 'byung shog//
[\[69a.3\]]ting nge 'dzin yongs su gtad pa'i le'u ste bco brgyad pa'i bshad pa rdzogs so//_//sangs rgyas kyi chos bsam gyis mi khyab pa nges par bstan pa bshad par bzhed nas/_de nas yang bcom ldan 'das kyis zhes bya ba la sogs pa gsungs te/_gzhon nu de lta bas na byang
[\[69a.4\]]chub sems dpa' chos thams cad kyi rang bzhin mnyam pa nyid rnam par spros pa'i ting nge 'dzin gyi yon tan gyi rjes su bsngags pa thos nas mi skrag par 'dod pas bsam gyis mi khyab pa'i sangs rgyas kyi chos rnams la mkhas par bya'o/_/gzhan du na shin tu zab pa'i chos thos na kun
[\[69a.5\]]du rmongs par 'gyur ro/_/sangs rgyas kyi chos bsam gyis mi khyab pa thos na mi skrag_/mi dngang /_dngang bar mi bya'o zhes bya ba la sogs pa la chung ngu dang /_'bring dang chen po'i dbye bas mi skrag pa la sogs pa'i tshig gsum gyi don blta bar bya'o/_/bcom ldan 'das ji ltar na
[\[69a.6\]]byang chub sems dpa' sangs rgyas kyi chos bsam gyis mi khyab pa la mkhas par 'gyur ba lags zhes bya ba ni zla 'od kyis bcom ldan 'das la zhus pa'o/_/chos thams cad rang bzhin gyis mnyam pa nyid rnam par spros pa'i ting nge 'dzin 'di nyan cing thos nas zhes bya ba la sogs pa
[\[69a.7\]]nas gzhan dag la yang rgya cher yang dag par rab tu ston na zhes bya ba'i bar du'o/_/gzhon nu byang chub sems dpa' de sangs rgyas kyi chos bsam gyis mi khyab pa nges par bstan pa la mkhas par bya'o zhes bya ba'o/_/sangs rgyas kyi chos thams cad bsdus pa'i ngo bo chos thams
[\[69b\]]
[\[69b.1\]]cad kyi rang bzhin mnyam pa nyid rnam par spros pa'i ting nge 'dzin zhes bya ba 'di lta bu'i mchog tu gyur pa'i phan yon zla 'od kyis thos pas/_ting nge 'dzin gyi rgyal po 'di rab tu thob par gyur to/_/byang chub sems dpa' sems dpa' chen po gzhan rab tu mang pos kyang mngon par shes pa'i
[\[69b.2\]]shes pa thob par gyur to/_/zhes bya ba la sogs pa la ting nge 'dzin 'di'i mthu lhag par gyur pa'i dbang gis sa g.yo ba dang /_lha la sogs pas me tog gi char 'bebs pa la sogs pa'i ngo mtshar ni sems can dpag tu med pa'i don byed par shes par bya'o zhes bya ba'o/_/de nas de nyid du
[\[69b.3\]]dri za'i bu gtsug phud lnga pa zhes bya ba sil snyan lnga brgya dang bcas par nam mkha'i dkyil nas babs nas bcom ldan 'das kyi spyan sngar 'dug par gyur te bsnyen bkur dang g.yog byed do/_/bcom ldan 'das kyis rdzu 'phrul mngon par 'du bya ba bstan pa nyid kyis zla 'od kyi sems
[\[69b.4\]]sangs rgyas kyi chos la gcig tu gzhol bar nges par bstan pa la mkhas pa thob par bya ba dang gtsug phud lnga pa can yang rgyud la mkhas pa thob par bya ba'i phyir ro/_/de nas pi wang dang sil snyan rnams las bsam gyis mi khyab pa'i sangs rgyas kyi chos 'di la nges par gzhol bar
[\[69b.5\]]'gyur ba'i tshigs su bcad pa'i sgra sangs rgyas kyi byin gyi rlabs kyis byung bar gyur te/_skra gcig khyon la sangs rgyas mang po ni/_/zhes bya ba la sogs pa la rmi lam gyi nang du lha la sogs pa'i bde ba nyams su myong ba dang /_bzhon pa sna tshogs dang /_gzhal yas khang la
[\[69b.6\]]sogs pa mthong yang khyim der de dag zhugs pa yang ma yin de nas phyir byung ba yang med do/_/de bzhin du rang gi sems tsam las tha mi dad pa'i dngos po don gyis stong pa dmigs su med pa/_rmi lam du snang ba ltar ma rig pa'i bag chags kyis bsgos pa'i sems nyid phyin ci log
[\[69b.7\]]tu dmyal ba la sogs par rab tu snang ngo /_/byang chub kyi sems dang /_pha rol tu phyin pa'i bag chags kyis bsgos pa'i sems la ni de bzhin gshegs pa la sogs par snang bar 'gyur ro zhes bya'o/_/skra gcig khyon la ste/_spu'i khung bur sangs rgyas mang po gang+gA'i klung gi
[\[70a\]]
[\[70a.1\]]bye ma'i grangs dang mnyam par rab tu snang ngo /_/sangs rgyas kyi zhing yang de snyed nyid de phan tshun ltos pa med pa nyid du gnas so/_/'gro ba lngar skyes par gyur pa'i dmyal ba dang /_dud 'gro dang /_yi dgas dang /_lha dang /_mi rnams kyang ngo /_/'dres pa med
[\[70a.2\]]cing gnod par mi 'gyur te zhes bya ba ni 'dres shing 'dus pa yang med/_gcig la gcig gnod pa yang med de/_rang rang gi dbang du snang ba tsam gyis mthar thug pa'i phyir ro/_/ri dang /_chu klung dang /_nags tshang tshing la sogs pa rnams kyang gcig la gcig dogs pa med par
[\[70a.3\]]shes so/_/'gro ba lngar snang ba spyir bstan nas rgyas par so sor bstan pa'i phyir/_de yi gnas su ri bo du ma ste/_/zhes bya ba la sogs pa la/_khor yug dang /_khor yug chen po dang /_ri dang /_ri rab dang /_btang bzung dang /_btang bzung chen po dang /_'bigs byed
[\[70a.4\]]dang /_bya rgod kyi phung po la sogs pa'i ri rnams kyang ngo /_/de bzhin du dmyal ba tsha ba dang /_rab tu tsha ba dang /_thig nag la sogs pa rnams dang /_der skyes pa rnams la sdug bsngal gyi rnam pa rab tu snang zhing sdug bsngal nyams su myong ngo /_/de yi gnas na lha yi gzhal med
[\[70a.5\]]khang /_/zhes bya ba la/_lha rnams gzhal med khang na gnas shing bde ba nyams su myong ngo /_/de yi gnas su sangs rgyas rnams skye zhing /_/zhes bya ba la/_sangs rgyas rnams skye zhing chos kyi 'khor lo bskor ba la sogs pa'o/_/ye shes bral ba dag gis de mi mthong /_/zhes bya
[\[70a.6\]]ba ni sangs rgyas mthong ba'i dge ba'i rtsa ba dang bral ba rnams kyis so/_/de'i gnas nyid na dam pa'i chos nub cing de bzhin gshegs pa mya ngan las 'das par yang thos so/_/de bzhin du/_'dren pa bzhugs te chos kyang ston zhes bya ba la sogs pa la/_de la kha cig ni dpag tu med par tshe
[\[70a.7\]]'du byed pa'o/_/kha cig ni thung ba nyid du'o/_/gnas der la la 'di snyam du 'du shes te zhes bya ba la/_kha cig ni 'di snyam du bdag gis de bzhin gshegs pa mchod pa byas so zhes 'du shes shing /_'du shes su 'dzin pas dga' ba'i 'du shes 'jug par gyur kyang ma skyes pa la
[\[70b\]]
[\[70b.1\]]mchod par nus pa ma yin no/_/mthong ba la sogs pa'i tha snyad rnams ji ltar yin zhe na/_rmi lam gyi dpes thams cad grub bo zhes bya bar/_mi dag bdag gi khyim na rmi lam bzhin/_/zhes bya ba la/_rang gi khyim na nyal ba zhig gis rmi lam du lha la sogs pa'i bde ba nyams su myong zhing 'dod pa'i yon tan lngas ngoms
[\[70b.2\]]pa med pa nyid las sad par gyur na 'dod pa'i yon tan lnga mthong ba med do/_/rmi lam du mthong ba de nyid ma skyes pa mi bden pa'o zhes shes so/_/de bzhin du mthong ba dang /_nyams su myong ba dang /_rnam par shes pa'i tha snyad rnams kyang brdzun pa'i bag chags kyis sprul pa yin gyi don dam pa ni ma yin no zhes
[\[70b.3\]]bya ba la ting nge 'dzin gyi ngo bo nges par rtogs nas chos nyid de kho na nyid la g.yo bar mi 'gyur ro zhes bya ba'o/_/yul rnams la sdug pa dang mi sdug pa'i char 'byed pa dang bral ba de ni 'dzin pa dang /_dor ba med pas bse ru bzhin du the tshom med par lam gang yin pa de rnam
[\[70b.4\]]par sgom par byed pa'o/_/chos thams cad stong pa'o zhes ye shes nges par bsgrub pa/_de yi spobs pa dag ni mtha' yas 'gyur/_/zhes bya ba'o/_/sdug pa dang mi sdug par kun du chags pa med pa de la ni sdug pa dang bral ba'i sdug bsngal dang mi sdug pa dang phrad pa'i
[\[70b.5\]]sdug bsngal gyi mthar byas 'di gnyis rab tu spangs nas ni chos nyid gcig pu la brten par bya'o/_/gang zhig chos 'di thos nas chags byed cing /_/zhes bya ba la/_mya ngan las 'das pa dang rjes su mthun pa ni chos nyid yin no zhes thos na rjes su chags pa'i dbang gis mngon par
[\[70b.6\]]zhen no/_/chos ma yin pa ni dmyal ba la sogs pa'i rgyu yin no zhes khong khro ba skyed par byed do/_/chos dang chos ma yin pa mnyam pa nyid du ma rtogs pas nga rgyal dang rgyags pa'i dbang gis sdug bsngal nyams su myong bar 'gyur zhes bya'o/_/mnyam pa nyid la gnas pa rnams ni
[\[70b.7\]]sdug pa dang mi sdug pa las grol ba nyid du gnas pa yin no/_/de dag ni tshul khrims yongs su dag pa dang /_bzod pa dang /_brtson 'grus dang /_bsam gtan dang /_shes rab la rab tu gnas pa zhes bya'o/_/gang dag phyin ci log gi lam la zhugs pa de dag ni bdud kyi zhags pas
[\[71a\]]
[\[71a.1\]]bzung ba zhes blta bar bya'o/_/zla 'od gzhon nus tshigs su bcad pa'i don khong du chud pas bsam gyis mi khyab pa'i sangs rgyas kyi chos zab mo rnams la gcig tu nges pas nges par brten pa la mkhas pa thob par gyur to/_/dri za'i bu gtsug phud lnga pa can
[\[71a.2\]]gyis kyang sgra'i rjes su 'jug pa'i bzod pa thob par gyur to/_/zhes bya ba ni de bzhin gshegs pa'i byin gyi rlabs kyis chos nyid rab tu rtogs par gyur zhes bya ba'i don to/_/ri bong 'dzin pa'i 'od ltar dkar ba'i dka' 'grel grags pa'i mdangs ldan pa/_/'jam dpal
[\[71a.3\]]dbyangs kyi zhabs kyi pad+ma la gus tsam gyis rab bsgrubs la/_mdo sde'i dbang po'i rgyal po las skyes skye bo ma lus phan don du/_/gal te legs par mthong na ye shes pa la brten pa'i don/_sangs rgyas kyi chos bsam gyis mi khyab pa nges par bstan pa'i le'u ste bcu dgu
[\[71a.4\]]pa'i 'grel pa rdzogs so//_//dbang po tog gi rgyal mtshan rgyal po'i le'u nges par bstan par bzhed nas/_de nas yang bcom ldan 'das kyis zhes bya ba la sogs pa gsungs te/_dge ba'i rtsa ba dang /_bslab pa dang /_yon tan gyi chos gdon mi za zhing tshul khrims
[\[71a.5\]]shin tu yongs su dag par bya'o zhes bya ba la/_tshul khrims la rab tu gnas nas sangs rgyas kyi yon tan thams cad mchog tu mthar thug par nges par sgrub par byed do/_/tshul khrims kyi rab tu dbye ba bstan pa'i phyir/_'du 'dzi med pa mang zhing zhes bya ba la/_dben pa la dga' ba'i
[\[71a.6\]]tshul khrims rnam par dag par 'gyur ro/_/sdig pa'i grogs po yongs su spangs pa dang /_dge ba'i bshes gnyen la brten pa dang /_dam pa'i chos nyan pa dang /_yongs su 'dzin pa dang /_'chang ba dang /_mngon par dga' bas snying rje chen pos sems can thams cad
[\[71a.7\]]nges par gzung ba'i phyir byang chub tu sems bskyed pa la sogs pa thams cad tshul khrims kyi yan lag yin no zhes bya ba'o/_/brtson 'grus brtsams shing lus dang srog la mi lta bas rgyun mi 'chad par dge ba'i bshes gnyen btsal bar bya'o/_/g.yo med pa ni bcos ma
[\[71b\]]
[\[71b.1\]]ma yin pa'i sems kyis dge ba'i bshes gnyen las snying rje chen po la 'jug pa'i chos kyi rnam grangs 'di mnyan par bya/_gzung bar bya zhes bya ba nas/_gzhan dag la yang rgya cher yang dag par bstan par bya'o zhes bya ba'i bar du'o zhes bya ba la/_gang gi tshe dge ba'i bshes
[\[71b.2\]]gnyen tshol ba dang /_sri zhu bya ba dang /_g.yog bya ba la yid mi skyo bar gyur pa de'i tshe bde bar bla na med pa yang dag par rdzogs pa'i byang chub mngon par 'tshang rgya bar 'gyur te/_bla na med pa yang dag par rdzogs pa'i byang chub kyang dge ba'i bshes gnyen la rag las pa nyid yin na
[\[71b.3\]]snying rje chen po la 'jug pa'i chos kyi rnam grangs 'di lta smos kyang ci dgos zhes bya ba'o/_/sngon byung ba bstan pa tshigs su bcad pa'i dbyangs kyis yang dag par rab tu bstan zhes bshad pa ni/_'das pa'i bskal pa bye ba mang po ste/_/zhes bya ba la sogs pa la/_'das pa'i
[\[71b.4\]]bskal pa dpag tu med pa na de bzhin gshegs pa dbang po tog gi rgyal mtshan rgyal po zhes bya ba des ting nge 'dzin bshad de/_chos thams cad bdag dang /_srog dang /_gang zag dang /_shed las skyes dang /_shad bu la sogs pa'i byed pa pos stong pa sgyu ma dang /_
[\[71b.5\]]smig rgyu dang /_gzugs brnyan dang /_chu'i zla ba dang 'dra ba la 'chi ba'i dus byed pa na sems can dang srog la sogs pa 'jig rten pha rol du 'gro ba yang med la las dang 'bras bu rnam par nyams pa yang med de/_ji ltar me long gi dkyil du bzhin gyi kha dog nag po dang /_dkar
[\[71b.6\]]po dang /_thig le dang /_'dab ris la sogs pa mthong ba dang 'dra bas las dang 'bras bu'i snang ba yang sems [(]gyi [,]kyi [)]rgyud la de dang 'dra'o zhes bya ba yin no/_/rigs pa'i tshul gyis sgo ste khyab byed du khas blangs pas skye ba dang /_'chi ba dang /_'jig rten pha rol du 'gro ba
[\[71b.7\]]dang /_byed pa po dang /_spyod pa po la sogs pa mi rigs so zhes bya ba yin te/_gang la yi ge'i tshig kyang mi dmigs pas stong pa nyid kyi phyir ro/_/sangs rgyas byang chub nyid na bcom ldan mkhyen/_/zhes bya ba ni de bzhin nyid kyi ting nge 'dzin to/_/de lta bu'i ting nge
[\[72a\]]
[\[72a.1\]]'dzin bcom ldan 'das kyis bshad pa'o/_/de nas bdag gis ting nge 'dzin 'di thos nas nyon mongs pa'i nad ma lus pa rab tu zhi bar byed pa'o/_/byang chub sems dpas bsgrubs pa'i nor yin te/_/zhes bya ba la sogs pas ni ting nge 'dzin gyi yon tan gyi
[\[72a.2\]]khyad par bstan pas 'bras bu'i khyad par 'dod pa rnams 'jug par bya ba'i phyir ro/_/de na dge slong chos smra 'dug pa dag_/ces bya ba la/_der chos 'chad pa'i tshe tshul khrims kyi spyod pa phun sum tshogs pas chos 'di thos nas sangs rgyas nyid dang rjes su mthun pa'i sems bskyed
[\[72a.3\]]par gyur to/_/de'i bsam pa mkhyen nas khyod byang chub tu sems bskyed de/_rim gyis pha rol tu phyin pa thams cad yongs su rdzogs par byas nas sangs rgyas nyid du nges par 'gyur ro zhes chos smra ba'i dge slong lung bstan pa de ni gzhan ma yin gyi nga nyid yin no zhes bya bas ni thams cad
[\[72a.4\]]du ting nge 'dzin btsal ba dang /_dge ba'i bshes gnyen la gcig tu brten par bya'o zhes bstan par 'gyur ro/_/gus pas ting 'dzin thos nas rnam par bsgoms/_/sangs rgyas gyur nas 'gro ba'i don bya zhes/_/de ltar ba sems nas bdag gzhan don gyi blos/_/de yi
[\[72a.5\]]dka' 'grel don byed grags pas byas/_/dbang po tog gi rgyal mtshan gyi rgyal po'i le'u ste nyi shu pa'i 'grel pa rdzogs so//_//dmigs pa'i lta ba can gyi sdig pa'i grogs po yongs su spang bar bya ba'i ched du sngon byung ba nye bar bstan par bya ba'i phyir/_/de nas bcom ldan 'das
[\[72a.6\]]kyis zhes bya ba la sogs pa gsungs te/_gzhon nu de lta bas na zhes bya ba nas brtsams te sngar bstan pa'i rjes su 'brel bar/_de nas bcom ldan 'das kyis de'i tshe sngon byung ba'i gtam gyi rgyud tshigs su bcad pa'i dbyangs kyis yang dag par rab tu bstan pa zhes bya ba la/_de dag nyid
[\[72a.7\]]bstan par bya ba'i phyir/_sngon byung 'dzam bu'i gling zhes bya ba 'dir/_/zhes bya ba la sogs pa la/_sngon byung ba 'dzam bu'i gling 'dir tshong dpon gyi khye'u gnyis byung ste zhes bya ba ni/_tshong dpon gyi khye'u gnyis de bzhin gshegs pa'i bstan pa la rab tu byung bar gyur to/_/rab tu byung
[\[72b\]]
[\[72b.1\]]nas kyang 'dzin pa thams cad rnam par spangs nas bse ru ltar bsam gtan dang rjes su mthun pa'i nags su gnas nas bsam gtan gyi dga' ba dang /_bde ba nyams su myong nas rdzu 'phrul dang ldan zhing bsam gtan thob par gyur te/_sems can rnams kyi dbang po dang bsam
[\[72b.2\]]pa rnam par shes nas phan tshun chos kyi 'brel pa'i gtam byed cing gnas so/_/de nas rgyal po stobs dang bcas pa ri dgas shor du song ba las/_de dag dang nye ba'i dgon par song ngo /_/mi'i bdag pos de dag mthong nas rab tu dga' ba skyes so/_/mngon par phyag 'tshal nas
[\[72b.3\]]mdun du 'dug pa dang /_de'i bsam pa dang rjes su mthun pa'i gtam rgyal po de la smras pa rgyal rigs nyon zhes bya ba la sogs pa la/_sangs rgyas 'byung ba mchog tu rnyed par dka'i/_/zhes bya ba la/_sangs rgyas 'byung ba ni shin tu dkon pa yin pas de'i phyir bag yod par gyur
[\[72b.4\]]pas chos bsrung ba la 'bad par gyis shig ces bya ba'o/_/tshe 'di ri'i chu bo bzhin du myur du 'gro zhing mi gnas pa bzhin du na ba dang /_rga ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde bas nye bar gtses pa de'i tshe
[\[72b.5\]]chos ma gtogs pa'i skyabs gzhan med do/_/de'i phyir chos skyong bar gyur pas phyi ma'i dus shin du 'jigs su rung ba de'i tshe de bzhin gshegs pa'i bstan pa 'jig pa na/_ji ltar 'jig par mi 'gyur ba de ltar mdzod cig_/ces de dag gi rnam pa mang pos mi'i bdag po la gdams
[\[72b.6\]]so/_/de nas gdams ngag thos pas dga' ba dang yid bde ba skyes nas de dag gi rkang pa la mngon par phyag 'tshal nas/_rang gi pho brang du song ngo /_/gzhan dmigs pa'i lta bas shin tu g.yen spyo ba'i dge slong mang po/_/rnyed pa dang /_bkur sti 'dod pa rnams/_de'i khab tu zhugs pa
[\[72b.7\]]dang /_de dag gi dbang po ma bsdams par mthong nas/_mi'i bdag po des de dag la gus par ma byas so/_/de nas dge slong mang po brkam zhing chags/_/zhes bya ba la/_shin tu brkam pa chags pa can/_de bzhin gshegs pa'i bstan pa las nyams pa de dag gis mi'i bdag po de
[\[73a\]]
[\[73a.1\]]phyin ci log tu 'dzin du 'jug go/_/chos smra ba gnyis po 'di ni chad par lta ba yin te/_mya ngan las 'das pa'i lam ston pa yang ma yin la/_phung po dang /_khams dang /_skye mched rnams ston par 'dod pas/_dge ba dang mi dge ba'i las kyang med la/_de med
[\[73a.2\]]pas/_mtho ris dang /_ngan song la sogs pa'i 'bras bu nyid kyang ring ba nyid du spangs pa yin no/_/gal te ma bsad na yang yul gzhan du spangs shig_/de ltar gyur na de bzhin gshegs pa'i bstan pa ring du gnas par 'gyur ro/_/zhes zer ro/_/de dag gi tshig gis mi'i bdag
[\[73a.3\]]po the tshom skyes shing bsad pa'i bsam pa yang byung ba dang mi'i bdag po de la rtag tu rjes su 'brel ba'i lha zhig yod pas mi'i bdag po 'di lta bu'i sems ma skyed cig_/sdig pa'i grogs po'i tshig gis sdig pa'i sems ma skyed cig_/ces bskul ba dang /_rgyal po de lha'i tshig gis
[\[73a.4\]]bskul bas de bzhin gshegs pa'i bstan pa las mi g.yo ba'i dran pa yang byung ngo /_/de'i spun zla dge slong de dag gis log par 'dzin du bcug pas bsad par bya'o snyam nas de stobs dang bzhon pa dang bcas par gang na chos smra ba gnyis gnas pa der phyin pa dang /_nags
[\[73a.5\]]de na rtag tu gnas pa'i lha dang gnod sbyin la sogs pa rnams kyis so phag gi char phab pas so phag gi char gyis phye mar byas nas mnar med par song bar gyur to/_/dge slong mang po de dag kyang dmyal bar song bar gyur to/_/de lta bas na chos zab mo spang bar mi bya ste/_dmyal
[\[73a.6\]]bar 'gro bas 'jigs pa'i phyir ro zhes bya ba yin no/_/gzhon nu khye'u mchog gnyis po byung ba yang zhes bya ba la sogs pas 'di nyid ston to/_/chos smra ba gnyis po de gzhan yin par mi blta ste/_'on kyang gcig ni de bzhin gshegs pa mar me mdzad yin no/_/gnyis pa ni nga
[\[73a.7\]]yin no/_/rgyal po de ni byams pa yin no/_/lha mo de ni zla 'od yin no/_/de'i nu bo de ni lha sbyin yin no zhes bya ba'o/_/rmongs pa'i dra ba ma lus nyes pa'i gzhi/_/bdag med rdo rjes rnam par brtags pa'i phyir/_/'jig rten bde gshegs sras su 'gro gyis la/_/de nas nyes
[\[73b\]]
[\[73b.1\]]bral thub pa'i dbang por gyur/_/sngon byung ba'i le'u ste nyi shu rtsa gcig pa'i 'grel pa rdzogs so//_//de bzhin gshegs pa ni chos kyi sku'o zhes bsgrub pa'i phyir/_de nas yang bcom ldan 'das kyis zhes bya ba la sogs pa gsungs te/_byis pa rnams ni rtag tu chags byed de/_/
[\[73b.2\]]zhes bya ba la/_phyi dang nang rnag gi rang bzhin can gyi lus la mngon par zhen par byas nas byis pa rnams phan pa dang /_mi phan pa la yongs su rtog par mi bzod pa g.yo ba'i srog dang bde ba la mngon par zhen pas sdig pa byas nas dmyal bar nges par 'gro bar 'gyur ro/_/
[\[73b.3\]]gang yang mngon par zhen pa dang bral ba de dag ni bdud dag las rgyal nas byang chub kyi shing chen po'i rtsa bar/_rab tu sad pas byang chub tu mngon par rdzogs par sangs rgyas par 'gyur ro zhes bya ba'o/_/de bzhin gshegs pa la gzugs kyi skur mi blta'o/_/de ci'i
[\[73b.4\]]phyir zhe na zhes bya ba ni/_gzugs kyi skus mngon par rdzogs par sangs rgyas pa yin la/_de'i phyir sku gang gis mngon par sangs rgyas pa de nyid skur blta bar bya'o zhes bya ba'i the tshom yongs su spong bar byed pa ste/_chos kyi skus bsgos pa ni gzugs kyi sku yin la/_chos kyi
[\[73b.5\]]sku ni gzugs kyi skus bsgos pa ma yin te/_de bzhin gshegs pa rnams byung yang rung de bzhin gshegs pa rnams ma byung yang rung /_chos rnams kyi chos nyid ni de bzhin du gnas pa'i phyir ro zhes bya bas so/_/gzhon du de la byang chub sems dpa' de bzhin gshegs pa'i
[\[73b.6\]]sku la smon par 'dod pa dang shes par 'dod pas/_ting nge 'dzin 'di nyid gzung bar bya zhes bya ba la sogs pas ni chos kyi sku'i ngo bo nyid ting nge 'dzin 'di yin no zhes bya ba'i don to/_/de bzhin gshegs pa'i sku ni bsod nams brgyas bsgrubs pa'o zhes bstan pa ni gzugs kyi sku
[\[73b.7\]]zhal gyis bzhes nas gsungs pa yin no zhes bya bar/_bsod nams brgya pa las skyes pa'i blo dang don gcig tu bstan pa zhes bya ba gsungs te/_bsod nams brgya pa'i mtshan nyid can gyi rgyu las byung ba'i chos kyi skus bskyed pas na bsod nams brgyas bsgrubs pa zhes brjod do/_/don dam
[\[74a\]]
[\[74a.1\]]pa ni mtshan ma med pa'i phyir mtshan nyid thams cad dang bral ba nyid do/_/zab pa ni dmigs pa'i lta ba can rnams kyis rtogs par dka' ba'i phyir ro/_/tshad med pa ni mngon sum dang /_rjes su dpag pa dang /_lung gi tshad mas rtogs par byar med pa'i phyir ro/_/
[\[74a.2\]]mtshan ma med pa'i ngo bo nyid ni rang gi mtshan ma yang med pa nyid do/_/mtshan ma thams cad rnam par bsgom pa ni pha rol tu phyin pa la sogs pa thams cad rab tu bsgom pa nyid do/_/mi g.yo ba ni mi gnas pa'i mya ngan las 'das pa'i ngo bo nyid kyis thams cad du nges par gnas pa nyid dang /_shin tu
[\[74a.3\]]nam mkha'i ngo bo nyid do/_/mig lnga'i yul las yang dag par 'das pa ni mthong ba med pa'o/_/de bzhin nyid dang /_yang dag pa'i mtha'i ngo bo nyid ni chos kyi skur rab tu shes par bya ste/_mngon par zhen pa med pa'i rnal 'byor gyis so/_/bsam gyis mi khyab pa ni sems kyi sa las yang
[\[74a.4\]]dag par 'das pa'i phyir dang /_rnam par spros pa thams cad nges par bral ba'i phyir bde ba dang sdug bsngal la sogs pas mngon par mi g.yo ba'o/_/gnas med pa ni gzung ba'i gnas med pa'i phyir ro/_/sangs rgyas kyi ye shes la smon par 'dod pa rnams kyi sgra las shin tu 'das
[\[74a.5\]]pa zhes bya ba ni sgra'i rjes su 'gro ba'i shes rab la zhen par mi bya ste/_so sor rang gi rig pa yin pa'i phyir ro/_/snying po ni 'dod chags la sogs pa'i dri ma'i ngo bo dang bral ba nyid do/_/dbyer mi phyed pa ni zhe sdang gi mtshon chas so/_/brtan pa ni gti mug gi rlung gis mi bskyod pa nyid do/_/'o na ji
[\[74a.6\]]ltar bsgrub par bya zhe na/_stong pa nyid du bstan pas nges par bstan pa zhes bya ba gsungs te/_stong pa nyid ces bya ba'i sgras ni chos kyi sku ston par byed pa yin par shes par bya'o/_/ma skyes pas ni chos kyi sku skyed par byed pa'i rgyu med pas skye ba las yang dag par 'das pa yin no/_/rtag pa
[\[74a.7\]]ni tha snyad tsam du mi 'gyur ba'i rtag pa nyid do/_/bye brag med pa ni 'jig rten la bsgrub pa'i phyir mya ngan las 'das pa zhes sgra'i sbyor ba 'byung ba ste/_mya ngan las 'das pa la sangs rgyas dang nyan thos dang /_rang sangs rgyas kyi mya ngan las 'das pa'i bye brag med pa nyid do/_/sgras mya ngan las 'das
[\[74b\]]
[\[74b.1\]]pa ni sgras brjod du med pa'o/_/dbyangs kyis zhi ba ni brag ca'i sgra dang 'dra bar brjod pa dang /_brjod bya'i rnam par rtog pa zhi bas zhi ba'o/_/tha mal pa'i sgras ni dngos po dang dngos po med pa dang /_gnyi ga yang rnam par rtog pa tsam nyid kyi phyir brda ste/_brda de brda tsam gyis
[\[74b.2\]]thams cad du tha snyad du byed pa'o/_/don dam pa ni ji lta ba'i tshig gis bstan par bya ste/_yang dag pa dang /_bden pa dang /_de bzhin nyid dang /_don dam pa zhes bya ba'i rnam grangs so/_/bsil ba dang yongs su gdung ba med pa zhes bya ba ni nyon mongs pa'i tsha ba'i yongs
[\[74b.3\]]su gdung ba med pa'i phyir ro/_/smad du med pa ni gang gis kyang smad du med pa de'i phyir smad du med pa zhes bya'o/_/kha dog bstan pas mu med pa zhes bya ba ni yon tan brjod pa la mtha' med pa'i phyir ro/_/gzhon nu de ni de bzhin gshegs pa'i sku zhes bya'o zhes bya ba ni ngo bo nyid dang /_ma bcos pa
[\[74b.4\]]zhes bya ba'i don to/_/sku 'di nyid kyi khyad par tshigs su bcad pa'i dbyangs kyis bstan par bya ba'i phyir/_/'di 'dra'i 'jig rten mgon po'i sku/_/zhes bya ba ni yang dag par bden pa'i sku shes par 'dod pa des ting nge 'dzin 'di bsgom par bya ste/_ting nge 'dzin gyi ngo bo nyid ni sku yin pas
[\[74b.5\]]ting nge 'dzin gyi ngo bo gang gis mthong ba des de bzhin gshegs pa'i sku bsod nams dang ye shes kyi tshogs las nges par byung ba mthong ba yin no/_/sangs rgyas sku ni dag pa ste/_/'on kyang gsal zhes bya ba la/_rang bzhin gyis 'od gsal ba nyid de/_rmongs pa'i mun pa med pa'i phyir ro/_/
[\[74b.6\]]bar snang mtshungs pa ni spros pa med pas so/_/gal te mtshan sum cu rtsa gnyis dang ldan pa'i de bzhin gshegs pa'i mngon par byang chub sku mnga' na ji ltar bar snang mtshungs pa'i sku yin zhe na/_sangs rgyas byang chub ci 'dra ba/_/zhes bya ba la sogs pa la/_ci ltar sku gzod ma nas zhi
[\[74b.7\]]ba yin pa de ltar mtshan rnams kyang yin la sangs rgyas kyi zhing rnams kyang de dang 'dra'o/_/stobs dang byang chub kyi yan lag la sogs pa rnams kyang chos nyid kyi ngo bo nyid kyis 'di ltar mtshan nyid med par mtshan nyid gcig pa zhes bya'o/_/sus kyang sha yi mig gis ni/_/nam yang mthong
[\[75a\]]
[\[75a.1\]]bar mi nus so/_/zhes bya ba la sogs pa la/_mig gi yul gyi spyod yul ma yin pa'i phyir ro/_/mang po dag ni 'di skad smra/_/ngas ni 'jig rten 'dren pa mthong /_/zhes bya ba ni sku yang gser gyi kha dog la ste/_de bzhin gshegs pa mthong ngo zhe na/_sangs rgyas dag
[\[75a.2\]]gi byin rlabs dang /_/zhes bya ba la/_chos kyi sku'i dbang gis mtshan sum cu rtsa gnyis kyis brgyan pa'i sku mthong bar gyur na yang tshad dang chu dang zheng 'di tsam mo zhes sus kyang gzhal bar mi nus so/_/de'i phyir de bzhin gshegs pa'i sku ni bsam gyis mi khyab pa zhes bya'o/_/gal te tshad
[\[75a.3\]]kyang rnyed gyur na/_/zhes bya ba la/_kha dog dang dbyibs so sor nges pa'i bdag nyid yin na lha dang mi la sogs pa dang khyad par med par 'gyur ro/_/mnyam par gzhag pa'i sems kyi ni/_/zhes bya ba ni spros pa thams cad dang nye bar bral ba'i sems ni mnyam par gzhag pa'o/_/de'i
[\[75a.4\]]rnam par smin pa'i sems kyang de dang 'dra ba ste/_dkar po'i chos mang pos nges par bsgrubs pa dge ba'i chos thams cad gcig tu bsdus shing bsdoms pa'i ting nge 'dzin rgya che ba nga'i sku ni mi snang ngo zhes bya ba la/_ting nge 'dzin gyi ngo bo yin pa'i phyir gzhan gyis mi mthong ngo /_/gang gi sems
[\[75a.5\]]ni ci 'dra ba/_/zhes bya ba la/_gang thams cad la mngon par zhen pa med pa'i sems don rnam par rtog pa med pa'o/_/ming dang gzugs kyang de 'dra ste/_/zhes bya ba phung po lnga'i rang gi rang bzhin yang rnam par dag pa'o/_/de'i phyir sems kyi ngo bo nyid med pas ming dang gzugs kyang ngo bo
[\[75a.6\]]nyid med pa zhes bya ba'o/_/sdig pa'i 'du shes gsum po dag_/ces bya ba ni 'dod chags dang /_zhe sdang dang /_gti mug gi bdag nyid can dang /_ming dang /_rgyu mtshan dang /_kun du rtog pa'i bdag nyid can bdag dang /_bdag gi dang /_gnyi ga'i 'du shes rab tu spangs pas yid
[\[75a.7\]]bzhin gyi nor bu rin po che bzhin du chos kyi sku las gdul bya'i skye bo rnams la skal ba ci lta ba bzhin du don sgrub par byed pa'o/_/dpa' bo chen po chos kyi sku/_/zhes bya ba la/_chos nyid kyi bdag nyid yin pa'am byang chub kyi phyogs la sogs pa'i chos kyi bdag nyid kyi sku ni chos kyi sku zhes
[\[75b\]]
[\[75b.1\]]bya'o/_/gzugs kyi sku yang de bzhin gshegs pa'i sprul pa'i skus 'gro ba ma lus pa'i don byed pa lta bu'o/_/sprul pa yang sprul pa'i sprul pa lta bu'o zhes bya bas chos thams cad rang bzhin med pa yin na yang sku gsum rnam par gzhag pa dang mi 'gal bar de bzhin gshegs
[\[75b.2\]]pa ni chos kyi sku'o zhes bya ba 'di nges pa yin par rtogs par bya'o/_/lhag ma ni go sla'o/_/rab 'byam rgya chen dpag med na/_/chos kyi sku yi byin rlabs las/_/sangs rgyas yid bzhin nor bu ltar/_/'byung ste nam mkha' dag dang 'dra/_/mi shes rab rib kyis bsgribs pa/_/rab rib
[\[75b.3\]]dregs pa sel byed pa/_/dri med mig sman dka' 'grel 'di/_/'jam dpal grags pas byas pa yin/_/chos kyi sku'i le'u ste nyi shu rtsa gnyis pa'i 'grel pa rdzogs so//_//da ni longs spyod rdzogs pa'i sku yang zab cing rgya che ba yin no zhes bstan pa'i phyir/_gzhon nu de la de bzhin
[\[75b.4\]]gshegs pa'i sku ni zhes bya ba la sogs pa gsungs te/_de bzhin gshegs pa'i sku ni mtshan ma dang las kyis kyang shes par sla ba ma yin te zhes bya ba ni sngon po dang /_ser po la sogs pa'i mtshan ma'i bya bas kyang shes par sla ba ma yin no/_/de nyid bstan pa'i phyir sngon po 'am zhes bya ba
[\[75b.5\]]la sogs pa gsungs so/_/de la rang bzhin gyis sngon po ni sngon po'o/_/kha dog sngon po zhes bya ba ni sbyor ba las byung ba'i sngon por snang ba'i sngon po'o/_/sngon po lta bur ston pa zhes bya ba ni dpe'i ngo bos bstan par mi nus pa'o/_/sngon po 'byung ba zhes bya ba ni 'od
[\[75b.6\]]sngon por snang bas so/_/thams cad du 'am gyi sgra ni phan tshun gyi khyad par yang dag par bstan pa 'am rnam par rtog par blta bar bya'i bsdu ba ni ma yin no/_/de bzhin du ser po la sogs pa la yang brjod par bya'o/_/tshangs pa 'am lha 'am zhes bya ba ni nges par gzung bar
[\[75b.7\]]mi nus pa'o/_/de lta na yang kha dog de dang des 'dul ba'i gdul bya'i skye bo rnams la de dang der snang ba skyed par byed do/_/de bzhin gshegs pa'i sku ni dag pa ste/_mtshan ma dag gis bsam par mi nus pa dang /_mtshan ma thams cad dang bral bas bsam gyis mi khyab par
[\[76a\]]
[\[76a.1\]]bstan to/_/gzugs kyi sku'i nges pa yang yongs su gzung ba dang /_tshad gzung bar ni lha dang bcas pa'i 'jig rten gyis kyang sla ba ma yin na yang chos kyi sku lta smos kyang ci dgos/_don de dag nyid tshigs su bcad pas gsal por bstan pa'i phyir/_'jig
[\[76a.2\]]rten khams kyi rdul phran dang /_/zhes bya ba la sogs pa la 'jig rten gyi khams thams cad kyi rdul phra rab ni bgrang bar nus kyang srid/_skra'i rtse mo brgyar gshags pas rgya mtsho chen po'i chu'i thigs pa bgrang bar nus kyang srid kyi de bzhin gshegs pa'i yang dag pa'i yon tan bsngags
[\[76a.3\]]pa brjod par ni mi nus so/_/de'i phyir 'jig rten gyi khams ma lus pa'i 'byung ba chen po lnga'i rdul phra rab ji snyed yod pa de bas kyang sems can gcig gi sems kyi spyod pa mang bar mthong ngo /_/de bzhin du sems can thams cad kyi sems kyi spyod pa'i khyad par de dag
[\[76a.4\]]kyang nga'i yang dag pa'i yon tan gyi bsngags pa'i dper bzod pa ma yin no/_/de bzhin du mtshan ma dang las kyis kyang de bzhin gshegs pa ni 'di lta bu'o zhes shes par nus pa ma yin no/_/gang gi phyir/_sangs rgyas mtshan ma bral ba ste/_/chos kyi sku yis rab tu phye/_/zab
[\[76a.5\]]cing dpag tu med pa ste/_/de phyir sangs rgyas bsam mi khyab/_/ces bya ba dang /_chos rnams de dag dpag tu med/_/bskal pa bye bar bsnyen pas na/_/de phyir nga yi lus kyang ni/_/'od gsal bsam du med pa grub/_/ces bya ba ni brtags pa thams cad las 'das pa yin na
[\[76a.6\]]yang gdul bya rnams kyis ni de bzhin gshegs pa ni 'di lta bu'o zhes brtags so/_/chos dang longs spyod sprul sku yang /_/tha snyad du ni nyer brtags nas/_/dbye ba byas kyi chos sku yi/_/ngo bo nyid kyis dbye ba med/_/de bzhin gshegs pa'i sku nges par bstan pa'i le'u ste nyi shu rtsa
[\[76a.7\]]gsum pa'i 'grel pa rdzogs so//_//so so yang dag par rig pas bsgos pa ni ting nge 'dzin to/_/ting nge 'dzin gyis yang dag par bsgos pa ni sangs rgyas kyi byang chub po zhes rab tu bstan pa'i phyir/_de nas yang bcom ldan 'das kyis zhes bya ba la sogs pa gsungs te/_gzhon nu
[\[76b\]]
[\[76b.1\]]de lta bas na bdag gis so so yang dag par rig pa bzhi mngon sum du bya bar 'dod pa zhes bya ba la/_/gzhon nu byang chub sems dpa' des ting nge 'dzin 'di gzung bar bya zhes bya bar 'brel to/_/gang gi phyir nye bar bstan par bya ba nyid ni don so so yang dag par rig pa dang /_chos
[\[76b.2\]]so so yang dag par rig pa dang /_spobs pa so so yang dag par rig pa dang /_nges pa'i tshig so so yang dag par rig pa'o/_/gzhon nu de la chos so so yang dag par rig pa gang zhe na/_mdor ji ltar bstan pa de bzhin du ma bshad kyi chos la don nan tan gyis bsgrub par bya ba'i phyir ro/_/ji srid gzugs
[\[76b.3\]]kyi tha snyad yod pa de srid du de bzhin gshegs pa'i bsngags pa brjod pa yang de snyed do zhes bya ba la ming dang /_gdags pa dang /_tha snyad dang /_sgra 'jug pa zhes bya ba bye brag go zhes bya ba'i bar du'o/_/de bzhin du tshor ba dang /_'du shes dang /_'du byed rnams dang /_rnam par shes pa
[\[76b.4\]]zhes bya ba la/_tshor ba la sogs pa'i tha snyad kyang bsam gyis mi khyab pa'o/_/de bzhin du de bzhin gshegs pa'i bsngags pa brjod pa'i tha snyad kyang zhes bya ba ni de bzhin gshegs pa'i sku ni ngag gi brjod pa'i spyod yul las 'das pa'o zhes bstan pa yin no/_/gzhon nu de ltar 'dus
[\[76b.5\]]byas la yang nyes pa grangs med/_mya ngan las 'das pa la yang phan yon grangs med de zhes bya ba ni de bzhin gshegs pa'i bsngags pa brjod pa zhes bya ba'i don to/_/gang gi phyir 'du byed brjod pa bsam gyis mi khyab pa zhes bya ba la/_sems can dpag tu med pa'i bsam
[\[76b.6\]]pa yongs su shes pas 'dus byas pa'i 'du byed kyi brjod pa nyid do/_/dbyangs brjod pa bsam gyis mi khyab pa ni yan lag drug cu dang ldan pa'i gsung ni bsam du mi nus pa'i phyir ro zhes byas nas so/_/kun nas nyon mongs pa bsam gyis mi khyab pa ni kun nas nyon mongs pa sgrub par byed
[\[76b.7\]]pa'i sbyor ba las byung ba'i sgra bsam gyis mi khyab pa nyid do/_/rnam par byang ba brjod pa bsam gyis mi khyab pa zhes bya ba la/_kun nas nyon mongs pa'i rgyu 'dod chags la sogs pa bshad pa yang rnam par byang ba'i rgyu yin te/_thabs kyi khyad par la 'jug pa'o zhes brjod pas rnam par byang
[\[77a\]]
[\[77a.1\]]ba'i dgongs pa bsam gyis mi khyab pa rab tu ston to zhes bya ba'o/_/gzhon nu de dag ni de bzhin gshegs pa'i bsngags pa brjod pa bsam gyis mi khyab pa brjod pa bzhi'o/_/zhes bya ba ni yon tan ston pa'i rnam grangs so zhes bya ba'i don to/_/bsam gyis mi
[\[77a.2\]]khyab par bstan pa ste/_zhes bya ba ni de dag nyid bzhi pa sgrub pa lnga bcu rtsa bdun gyis rgya cher bstan par bya zhes bya ba'i don to/_/da ni rnam par dbye ba bstan pa'i phyir/_gzhon nu 'di dag ni byang chub sems dpa' rnams kyi tshul bzhi ste zhes bya ba la sogs pa la/_'du byed kyi tshul bsam gyis mi
[\[77a.3\]]khyab pa ni 'du byed yongs su shes pa sngon du 'gro bas sems can rnams mya ngan las 'das par 'khrid par byed pas 'du byed kyi tshul gyi lam zhes bya ste/_de ni de bzhin gshegs pa las gzhan gyis bsam par mi nus pas bsam gyis mi khyab pa'o/_/'du byed yongs su bshad pa'i tshul
[\[77a.4\]]bsam gyis mi khyab ces bya ba la/_chos bstan pa'i tshul ni yongs su bshad pa'i tshul te/_'du byed ji ltar gnas pa bzhin yongs su bstan pas khyad par gyis rnam par gzhag pa'i phyir chos ston pa ni yongs su bshad pa'i tshul bsam gyis mi khyab pa zhes bya ste/_snga ma bzhin no/_/
[\[77a.5\]]kun nas nyon mongs pa'i tshul bsam gyis mi khyab pa zhes bya ba ni nyon mongs pa dang /_las dang skye ba'i kun nas nyon mongs pa rnams yang dag pa'i rtog pa la sogs pas spang bar bya ba ci lta ba bzhin du spong bar byed pa de rab tu ston pa'i thabs kyi khyad par gyi tshul lo/_/rnam par byang
[\[77a.6\]]ba'i tshul bsam gyis mi khyab pa zhes bya ba ni rnam par byang ba'i tshul ni rnam par grol ba'i lam ste/_chos thams cad bdag med pa nyid du mnyam par rtogs pa nyid ni grol ba'o/_/der thabs du mas 'dren cing khyer bar byed pas na tshul zhes bya'o/_/bsam gyis mi khyab pa ni snga ma bzhin
[\[77a.7\]]no/_/rigs pa bzhi ste zhes bya ba la/_rigs pa ni rjes su dpag pa ste 'dus byas kyi dngos po la rigs pa 'jug gi_/'dus ma byas la ni ma yin no/_/de la kun nas nyon mongs pa dang /_rnam par byang ba'i bsam pa dang yongs su bshad pa 'jug ste/_rjes su dpag pa dang /_
[\[77b\]]
[\[77b.1\]]mngon sum dang /_lung la sogs pa'i bsam pa 'jug gi 'dus ma byas ni ma yin no/_/thams cad du 'du byed kyi yon tan dang /_skyon bsam gyis mi khyab pa rab tu bsgrub pa'i phyir rgol ba la sogs pa'i tshig nas nye bar bzung nas sgor 'jug pa'i thabs ni rnam pa bzhi'o/_/nges
[\[77b.2\]]par bstan pa ni bshad pa'i bye brag yin te/_'du byed dang /_yongs su bshad pa dang /_kun nas nyon mongs pa dang /_rnam par byang ba dang bzhi po thams cad du bshad par bya'o/_/sgra ni brjod pa'o/_/tshig gi lam ni dgongs pa can gyi tshig go/_/dgongs te bshad pa bzhi ni
[\[77b.3\]]sems can la dgongs pa dang /_chos nyid la dgongs pa dang /_bstan pa la dgongs pa dang /_dus la dgongs pa'o/_/lha la nges par rtog pa bzhi la ni/_rnam par dag pa'i lha la rtog pa dang /_zag pa med pa'i lha la rtog pa dang /_byang chub sems dpa'i lha la rtog
[\[77b.4\]]pa'o/_/nges par bsams nas rtog pa ni nges par rtog pa'o/_/mi'i lus thob pa la dmigs nas khyad par can gyi dge ba'i las la kun tu spyod pa ni mi la rtog pa zhes bya'o/_/'di dag thams cad ni ming tsam mo zhes rtog pa ni ming la nges par rtog pa'o/_/rtog pa'i bye brag gis
[\[77b.5\]]'jug par bya ba la zhugs pas gong nas gong du shin tu 'das pa'i khyad par ro/_/rdo rje'i tshig ni mi phyed pa'i gnas la rab tu gnas pas na rdo rje'i tshig go/_/yi ge oM dang swA hA la sogs pa gang dag gis gros su byed cing rab tu sad par byed pas lha mngon du phyogs par byed pas sngags
[\[77b.6\]]kyi tshig ces bya'o/_/sbyin pa la sogs pa ni sdud pa sgrub pa'o/_/sdig pa ni spong ste rims nad byang ba bzhin no/_/mdor bstan pas na mdo sde ste/_bsdus te bshad pas don rgyas par ston pa'o/_/mdo sde'i mtha' ni mdo sde ma lus pa'i mthar thug pa zhes bya ba'i don to/_/mdo
[\[77b.7\]]sde mthar thug pa'i gnas ni thabs zab mo zab mo'i gnas su gyur pa'am don yang rung ba'o/_/gdags par bya ba la btags pa ni tha snyad kyis nges par rnam par gzhag pa byas pa'o/_/snang ba rab tu sgrub par byed pa'i tshig ni snang ba'i tshig ces bya'o/_/ye shes gsal bar byed pas ni
[\[78a\]]
[\[78a.1\]]gsal ba'i tshig ces bya'o/_/spyod pa'i khyad par rab tu bsgrub pa'i tshig ni spyod pa'i tshig ces bya'o/_/spyod pa ni sbyin pa la sogs pa la 'jug pa'o/_/de rab tu sgrub par byed pa ni ngag gi rang bzhin no/_/yi ge'i tshogs ni tshig go/_/tshig gi tshogs ni ngag go zhes
[\[78a.2\]]bya bas so/_/bsam pa sna tshogs pa'i tshig rnams shes par dka' bas na bsam gyis mi khyab pa'i tshig ces bya'o/_/sngon gyi mtha'i dang phyi ma'i mtha' dang /_dbus med par rab tu sgrub par byed pa'i tshig ni mtha' yas pa'i tshig go/_/su yang gang nas kyang 'gro ba dang /_
[\[78a.3\]]'ong ba dang /_rgyu ba med pa ni rgyu ba med pa zhes bya'o/_/yongs su ni kun du'o/_/de ni mtha' ste/_rtag pa dang chad pa'i mtshan nyid do/_/gang la de dag med pa de ni mtha'o/_/de rjod par byed pa'i tshig de dag ni mu med pa'i tshig ces bya'o/_/'dra bar gyur pa'i chos med pas na
[\[78a.4\]]yon tan la sogs pa gzhal bar mi nus pa'i phyir gzhal du med pa'i tshig ces bya'o/_/bgrang bar bya ba med pas grangs kyang med de yul med pa'i phyir des na grangs med pa'i tshig ces bya'o/_/tshad mas yongs su gcad par bya ba ni gzhal bya yin na tshad ma'i yul ma yin
[\[78a.5\]]pa'i phyir tshad med pa'i tshig ces bya'o/_/shes pa'i dmigs pa ni shes pa'i tshig ste/_dmigs pa med pa nyid kyi phyir bsam gyis mi khyab pa ste yul med pa nyid kyi phyir ro/_/shes pa bsags pa ni bsod nams dang ye shes kun nas bsdus pa ste/_byang chub kyi sems nas
[\[78a.6\]]brtsams te sangs rgyas nyid kyi bar du yang dag par bsags pas na bsags pa'o/_/shes pa'i rigs pa ni shes pa skye ba'i gnas te thos pa dang /_bsam pa dang /_bsgom pa'i mngon sum du byed pa'i rgyur gyur pa'o/_/sngon yongs su myong ba'i dpag tu med pa'i don rnams
[\[78a.7\]]bsags pa snang ba ni spobs pa bsags pa zhes bya'o/_/mdo sde ma lus pa bsdus shing bsags pa ni mdo sde'o/_/'jig rten pa dang /_'jig rten las 'das pa dang /_zag pa dang bcas pa dang /_zag pa med pa dang /_'jig rten las 'das pa yang drang ba'i don gyi mdo sde dang nges
[\[78b\]]
[\[78b.1\]]pa'i don gyi mdo sdes bsdus pa dang /_bya ba dang /_spyod pa dang /_rnal 'byor la sogs pa'i dbye bas tha dad pa'i gsang sngags thos pa ni mang du thos pa zhes bya'o/_/tshul khrims dang /_thos pa dang /_shes rab dang /_ting nge 'dzin rnams ni nor bzhi zhes bya'o/_/
[\[78b.2\]]bslab pa ni bzhi ste/_lhag pa'i tshul khrims dang /_lhag pa'i shes rab dang /_lhag pa'i sems dang /_mi dge ba thams cad spangs pa'i sdom pa'i bslab pa'o/_/spyod yul bzhi ni sa dang /_pha rol tu phyin pa dang /_thams cad mkhyen pa dang /_ting nge 'dzin gyi
[\[78b.3\]]yul zhes bya'o/_/las bzhi ni/_lus kyi las dang /_ngag gi las dang /_yid kyi las dang /_sangs rgyas thams cad kyi chos yongs su rdzogs par byed pa'i las dang bzhi'o/_/spobs pa bzhi ni/_myur ba'i spobs pa dang /_shin tu myur ba'i spobs pa dang /_rgyun mi
[\[78b.4\]]'chad pa'i spobs pa dang /_rjes su ma bstan pa'i spobs pa'o/_/lam bsgom pa ni bzhi ste/_nyan thos kyi lam bsgom pa dang /_rang sangs rgyas kyi lam bsgom pa dang /_byang chub sems dpa'i lam bsgom pa dang /_de bzhin gshegs pa'i khyad par gyi lam bsgom pa'o/_/
[\[78b.5\]]kun nas nyon mongs pa shes pa bzhi ni las kyi kun nas nyon mongs pa shes pa dang /_skye ba'i kun nas nyon mongs pa shes pa dang /_nyon mongs pa'i kun nas nyon mongs pa shes pa dang /_'gro ba'i kun nas nyon mongs pa shes pa'o/_/'bras bu yod pa'i shes pa bzhi ni/_
[\[78b.6\]]'chad pa 'bras bu yod pa'i shes pa dang /_lung bstan pa 'bras bu yod pa'i shes pa dang /_bag la nyal 'joms pa 'bras bu yod pa'i shes pa dang /_yang dag par rdzogs pa'i byang chub rtogs pa 'bras bu yod pa'i shes pa'o/_/ma rig pa shes pa bzhi ni/_ma rig pa skye ba shes
[\[78b.7\]]pa dang /_ma rig pa'i rang gi ngo bo shes pa dang /_ma rig pa'i 'jug pa shes pa dang /_ma rig pa 'gag pa shes pa'o/_/sdug bsngal shes pa bzhi ni/_sdug bsngal gyi sdug bsngal shes pa'i sdug bsngal shes pa dang /_yongs su 'gyur ba'i sdug bsngal gyi sdug bsngal shes
[\[79a\]]
[\[79a.1\]]pa dang /_'du byed kyi sdug bsngal gyi sdug bsngal shes pa dang /_'khor ba'i phung po lnga'i sdug bsngal shes pa'o/_/yid mi bde ba shes pa bzhi ni/_rnyed pa med pa'i yid mi bde ba shes pa dang /_mi bsngags pa'i yid mi bde ba shes pa dang /_mi shes pa'i
[\[79a.2\]]yid mi bde ba shes pa dang /_mngon par rtogs pa ma thob pa'i yid mi bde ba shes pa'o/_/dbul po shes pa bzhi ni/_shes pas dbul ba shes pa dang /_tshig gis dbul ba shes pa dang /_sgrub pas dbul ba shes pa dang /_thabs kyis dbul ba shes pa'o/_/skye ba shes
[\[79a.3\]]pa bzhi ni/_bsams bzhin du skye ba shes pa dang /_las kyi skye ba shes pa dang /_mngal nas skye ba shes pa dang /_mngal ma yin pa nas skye ba shes pa'o/_/nang shes pa bzhi ni/_phung po shes pa dang /_skye mched shes pa dang /_khams shes pa dang /_bde ba dang sdug
[\[79a.4\]]bsngal gyi tshor ba shes pa'o/_/phyi rol shes pa bzhi ni/_phyi rol nyid lta bur de dag nyid sgro btags nas phung po la sogs pa bzhi po shes pa'i shes pa'o/_/ngo tsha shes pa'i shes pa bzhi ni bdag la ltos nas 'dzem pa ni ngo tsha shes pa'o/_/des bya ba ma yin pa mi byed
[\[79a.5\]]pa'i shes pa dang /_bya bar 'os pa rnams mi 'dor ba'i shes pa dang /_dam bcas pa des bsgrub pa'i shes pa dang /_sangs rgyas dang byang chub sems dpa' rnams mi slu ba'i shes pa'o/_/bden pa shes pa bzhi ni/_byang chub tu sems bskyed pa mi 'dor ba'i bden pa shes pa dang /_
[\[79a.6\]]tshogs yongs su rdzogs par byed pa'i bden pa shes pa dang /_sems can mi slu ba'i bden pa shes pa dang /_sangs rgyas nyid mngon sum du bya ba'i bden pa shes pa'o/_/srid pa shes pa bzhi ni/_'dod pa'i srid pa shes pa dang /_gzugs kyi srid pa shes pa dang /_gzugs
[\[79a.7\]]med pa'i srid pa shes pa dang /_ma rig pa'i lta ba'i srid pa shes pa'o/_/dngos po shes pa bzhi ni/_'dus byas kyi dngos po shes pa dang /_'dus ma byas kyi dngos po shes pa dang /_lung du bstan pa'i dngos po shes pa dang /_lung du ma bstan pa'i dngos po shes pa'o/_/gang
[\[79b\]]
[\[79b.1\]]zag shes pa bzhi ni/_phung po gang zag tu shes pa dang /_brjod du med pa'i gang zag shes pa dang /_las 'dzin pa'i gang zag shes pa dang /_gang zag 'ba' zhig pa shes pa'o/_/dmigs pa shes pa bzhi ni/_bdag gi dmigs pa shes pa dang /_sems can gyi dmigs pa shes pa
[\[79b.2\]]dang /_sred pa'i dmigs pa shes pa dang /_chos kyi dmigs pa shes pa'o/_/bsam gyis mi khyab pa'i ye shes 'di dag gis bstan pa yang bsam gyis mi khyab pas mthar phyin par bstan par sla ba ma yin no/_/gzungs bzhi ni/_'du byed thams cad mtha' yas par bshad pa brjod pa de la
[\[79b.3\]]gang shes pa 'di ni gzungs dang po'o/_/dbyangs mtha' yas par brjod pa de la gang shes pa 'di ni gzungs gnyis pa'o/_/kun nas nyon mongs pa mtha' yas par bshad pa brjod pa de la gang shes pa 'di ni gzungs gsum pa'o/_/rnam par byang ba'i yon tan gyi phan yon mtha'
[\[79b.4\]]yas par brjod pa de la gang shes pa 'dir gzungs bzhi pa ste/_tshig gi gzungs dang /_don gyi gzungs dang /_sngags kyi gzungs dang /_mngon par rtogs pa'i gzungs so/_/shes rab dang dran pa gnyis ni gzungs thams cad kyi rgyu yin pa'i phyir gzungs zhes
[\[79b.5\]]bya'o/_/tshul bzhi zhes bya ba nas brtsams nas gzungs 'di dag la thug gi bar du 'du byed dang /_yongs su bshad pa dang /_kun nas nyon mongs pa dang /_rnam par byang ba zhes bya ba dag gis thams cad du bstan pa 'di dag ni 'du byed kho na la brten par nges so zhes bya ba'i
[\[79b.6\]]don to/_/'di ltar zhes bya ba ni sngar bstan pa rnams so/_/gzungs gang yin pa de ni shes pa'o/_/shes pa ni chos so zhes bya ba la/_chos shes pas nan gyis yang dag par rig pa gang yin pa de ni chos so so yang dag par rig pa'o/_/don gang zhig chos shes pas ji lta ba
[\[79b.7\]]bzhin du nges par byas pa ni don so so yang dag par rig pa zhes bya'o/_/chos shes pas nges par byas pa'i don gang yin pa sems can thams cad dga' bar bya ba'i phyir skad sna tshogs kyis nges pa'i tshig gis chos ston pas so so rang gis rig pa'i ye shes skyed pa ni nges pa'i
[\[80a\]]
[\[80a.1\]]tshig so so yang dag par rig pa zhes bya'o/_/chos shes pas tha snyad kyis ston par byed pa'i dus su rigs pa dang grol ba'i spobs pa nyid dang /_tshig 'dres pa med pa nyid dang /_tshig zhum pa med pa nyid dang /_spobs pa mtha' yas pa nyid kyis so so yang dag
[\[80a.2\]]par rig pa ni spobs pa so so yang dag par rig pa zhes bya'o/_/de ltar so so yang dag par rig pa bzhi rgyas par bstan nas bde bar rtogs par bya ba'i phyir tshigs su bcad pas/_de nas bcom ldan 'das kyis zhes bya ba la sogs pa gsungs te/_sangs rgyas ye shes ji snyed pa/_/
[\[80a.3\]]gzugs su btags pa'ang de snyed de/_/zhes bya ba la/_de dag thams cad sngar bstan zin pas yang brjod par mi bya'o/_/ngo mtshar bsam gyis mi khyab chos/_/so so yang dag rig dbye bas/_/'gro ba'i mgon po rdzogs sangs rgyas/_/rkang gnyis mchog gis rab tu bstan/_/de
[\[80a.4\]]bzhin gshegs pa bsam gyis mi khyab pa bstan pa'i le'u ste nyi shu rtsa bzhi pa'i 'grel pa rdzogs so//_//so so yang dag par rig pa la 'jug pa'i skabs dbye bas so so yang dag par rig pa'i rnam par dbye ba rgya cher bstan pa'i phyir/_gzhon nu de la byang chub sems dpa'
[\[80a.5\]]ji ltar chos so so yang dag par rig pa la spyod na zhes bya ba gsungs te/_gzugs la sogs pa'i phung po'i ngo bos sam/_de las gzhan pas sam/_de dag gi rang bzhin stong pa nyid kyis spyod na so so yang dag par rig pa lags/_zhes zhus pa'i lan du gzhon nu 'di la byang chub
[\[80a.6\]]sems dpa' chos rnams la chos kyi rjes su lta bas gzugs las gzhan du byang chub yang dag par rjes su mi mthong zhes bya ba la/_ma skyes pa'i gzugs la gzugs kyi ngo bo med pas brtags pa'i gzugs la'am/_gzugs kyis sam/_gzugs las kyang byang chub yang dag par rjes
[\[80a.7\]]su mi mthong ste/_brtags pa'i gzugs ni sgyu ma dang sprul pa'i gzugs dang 'dra bas byang chub yang dag par rjes su mi mthong ngo /_/chos nyid kyi gzugs las gzhan du yang byang chub yang dag par rjes su mi mthong ste/_sgro btags pa thams cad dang bral ba'i phyir chos nyid kyi gzugs ni
[\[80b\]]
[\[80b.1\]]gzugs med pa nyid do/_/de'i phyir gzugs nyid byang chub byang chub nyid gzugs so zhes bya bas gnyis su med cing gnyis su byar med do/_/de bzhin du tshor ba dang /_'du shes dang /_'du byed dang /_rnam par shes pa nyid gzugs so/_/gzugs nyid rnam par shes pa
[\[80b.2\]]zhes bya'o/_/gzugs kyi ngo bo gang yin pa dang /_de bzhin gshegs pa gang yin pa 'di ni gnyis su med de/_chos nyid kyi gzugs la dbye ba med pa'i phyir ro/_/byang chub sems dpa' sems dpa' chen po de ltar lta na chos so so yang dag par rig pa la spyod do/_/don de
[\[80b.3\]]dag nyid tshig su bcad pas rgya cher bstan pa'i phyir/_de nas bcom ldan 'das kyis zhes bya ba la sogs pa gsungs te/_gzugs kyis kyang ni byang chub bstan/_/byang chub kyis kyang gzugs bstan te/_/zhes bya ba la/_gzugs kyi chos nyid ni byang chub bo/_byang chub nyid kyang
[\[80b.4\]]gzugs so zhes bya ba'o/_/mi mtshungs pa yi sgra rnams kyis/_/chos kyi bla ma rab tu bstan/_/zhes bya ba la/_gzugs nyid byang chub po zhes bya ba mi 'dra ba'i sgras bstan na yang gzugs la byang chub med de/_skye ba med pa'i phyir ro/_/chos kyi bla ma rab tu bstan zhes bya ba ni ma skyes
[\[80b.5\]]pa'i chos ni bstan par bya ba dang /_ston pa dang /_bstan pa dang /_bral ba yin na yang gdul bya'o bsam pa'i dbang gis ston par byed de zhes rjod par byed do/_/gzugs dang byang chub mnyam pa ste/_/tha dad bya ba der mi rnyed/_/ces bya ba la/_sna tshogs su char dbye ba btags
[\[80b.6\]]pa/_dmigs pa rnyed par mi 'gyur ro/_/mya ngan 'das pa zab par yang /_/zhes bya ba la sogs pa la/_mya ngan las 'das pa ni dmigs pa thams cad dang bral ba'i ngo bo nyid yin pas shin tu zab pa nyid do/_/de lta na yang sgra yis rab tu ston par byed la/_mya ngan las 'das pa dang sgra yang mi
[\[80b.7\]]dmigs te/_sgra dang mya ngan las 'das pa 'di dag gnyis su med cing tha mi dad do/_/de bzhin stong pa'i chos rnams la/_/mya ngan 'das pa rab tu bstan/_/zhes bya ba ni gzhan du na pha rol la rtogs pa skye bar mi 'gyur ro/_/chos rnams thams cad rang bzhin gyis/_/mya ngan 'das
[\[81a\]]
[\[81a.1\]]dang mtshungs mnyam pas/_/zhes bya ba la/_gzod nas zhi zhing ma skyes pa/_/rang bzhin gyis ni mya ngan 'das/_/chos rnams thams cad ces bya bas so/_/sangs rgyas kyi ni sku mthong nas/_/zhes bya ba la sogs pa la/_de bzhin gshegs pa'i
[\[81a.2\]]gzugs kyi sku mthong ba na de bzhin gshegs pa'i sku mthong ngo zhes smra na yang de bzhin gshegs pa gzugs kyi skur mthong bar nus pa ma yin te/_chos kyi skur nges pa'i phyir ro/_/'o na gzugs kyi skur rnam par gzhag pa ji ltar yin zhe na/_gzugs kyi mtshan nyid ci 'dra bar/_/
[\[81a.3\]]gzugs kyi ngo bo nyid shes te/_/rang bzhin med cing ma skyes pa/_/sgyu ma sprul pa'i gzugs bzhin no/_/gzugs kyi rang bzhin ma shes pas/_/bdag gis lus zhes bdag tu mthong /_/de bzhin du phung po lnga po rnams la/_bdag gis chos rnams kyi mtshan nyid mtshan
[\[81a.4\]]nyid med par mtshan nyid gcig par shes pa ni mtshan nyid do/_/zhes shes nas/_chos kyi sku la rab tu gnas nas chos ston to/_/chos kyi sku la mi brten par de spros pa thams cad nye bar zhi ba'i rang bzhin nyid yin pas chos nyid de ni sangs rgyas rnams kyis kyang tshig gis brjod par
[\[81a.5\]]mi spyod do/_/de bzhin du 'di lta bu'i chos zab mo'i ngo bo mi shes par sangs rgyas kyi sgra thos pas bdag gis de bzhin gshegs pa mthong ngo zhes tshig tsam du smra yang sgra tsam gyis de bzhin gshegs pa mthong ba ma yin no/_/de tsam gyis de bzhin gshegs pa mthong na ni sems
[\[81a.6\]]can thams cad kyang sangs rgyas kyi sgra thos pas sangs rgyas su 'gyur na de lta bu ni med do/_/de lta bas na de bzhin gshegs pa chos kyi skur mthong ba des sangs rgyas mthong zhes bya'o/_/de'i phyir chos kyi sku dang /_stong pa nyid dang /_gzugs thams cad du mtshan nyid gcig pa
[\[81a.7\]]yin no/_/des na/_gang gis gzugs rnams rab shes pa/_/des ni stong nyid rab tu shes/_/gang gis stong nyid rab shes pa/_/des ni 'dres pa rab tu shes/_/zhes bya ba la sogs pa dang /_rnam pa 'di ni mi shes pas/_/dmigs pa can rnams rab tu brlag_/
[\[81b\]]
[\[81b.1\]]ces bya'o/_/bdag la sogs pa'i dngos po med pa la dngos por 'du shes pa dang /_mya ngan las 'das pa don dam par yod pa'i chos nyid kyi gzugs la med par 'du shes pa don ma yin pa la don du mngon par zhen la/_shes kyi khe yis bslus pa dag_/'bras bu
[\[81b.2\]]med pa la 'bras bur mngon par zhen pa dag nga'i bstan pa las shin tu 'khyams nas dge sbyong gi nor dang bral ba don dam pas dbul bas/_le lo can tshul khrims nyams pas rnam par gnas pa dag 'di ni sangs rgyas kyi bstan pa ma yin no/_/zhes smra bar byed do/_/la
[\[81b.3\]]la dag ni 'di skad du/_/bdag cag byang chub zhugs zhes zer/_/zhes bya ba la/_sgra tsam gyis dga' ba yin gyi yang 'di'i chos nyid la rab tu gnas pa ni ma yin no/_/rnyed pa la dga' bar 'gyur gyi chos 'dod pa ni ma yin no/_/khengs pa dang bag med pas zil gyis
[\[81b.4\]]mnan pas mchod rten dang gtsug lag khang la sogs pa byed cing /_grags pa 'dod pa/_dmigs pa'i lta ba can lta ba la mngon par zhen pa/_gzhan gyi bud med la chags shing brgyal ba/_rab tu byung ba'i bsam pa tsam yang rnyed par dka' ba de dag khyim pa rnams la
[\[81b.5\]]'dod pa rnams ni me lce lta bu'o zhes ston par byed cing de dag gi bu mo dang chung ma dag la mngon par chags shing rigs sun par byed par 'gyur ro zhes bya ba la/_de dag rnga dang /_dung dang /_rdza rnga la sogs pas nga la mchod par byed cing bsgrub pa'i mchod pa dang bral ba yin
[\[81b.6\]]no/_/de bzhin gshegs pa la bsgrub pa'i mchod pas mchod na mchod par 'gyur ro/_/tshul khrims dang /_spyod pa dang /_spyod yul phun sum tshogs pa mthong na bdag cag ji lta ba 'di dag kyang de dang 'dra ba yin no/_/tshul khrims kyang de lta bu zhes zer ro/_/tshul khrims
[\[81b.7\]]kyi bsngags pa brjod pa thos na 'di dag sangs rgyas kyi bka' ma yin no zhes ngo tsha dang bral bas spong bar byed do/_/sangs rgyas kyi byang chub dang de'i rgyur gyur pa'i chos spangs pas mnar med par mchog tu gzhol bar 'gyur te/_dmyal ba thob par byed pa'i rgyu gang yin pa de sangs rgyas nyid
[\[82a\]]
[\[82a.1\]]thob par byed pa'i rgyu ni ma yin no/_/de lta bas na bdag byang chub la gnas par bya'o zhes bya ba'i tshig tsam gyis byang chub sems dpar gyur pa ma yin pa de dag khyed bstan par yang mi bya'o/_/gal te phrad par gyur na smra ba dang /_gtam dang rim gro gyis la
[\[82a.2\]]de dag gi sems bsrung ba'i phyir lo grangs du lon pa dris la de dag rgan par gyur na rkang pa la mgo bos phyag 'tshal ba la sogs pas bsnyen bkur bya zhing khong khro ba cung zad kyang mi skyed de/_byams pa'i sems kyis byang chub thob par 'gyur ba yin no/_/gang yang de dag gi
[\[82a.3\]]'khrul pa dpag tu med par snang bar gyur na yang de lta na yang brjod par mi bya ste/_gang gis las gang ji ltar spyad pa de'i 'bras bu de dang mthun par 'byung ba nyams su myong bar 'gyur ro zhes shes nas/_bzhin gyi zla ba 'dzum bzhin du/_/rgan rabs dang ni gsar
[\[82a.4\]]bu la/_/rtag tu gsong por smra ba dang /_/des shing nga rgyal bcom par bya/_/rab tu dang ba'i sems kyis sems can thams cad rjes su gzung bar zhugs pas chos gos dang bsod snyoms la sogs pas rjes su gzung bar 'os pa rnams kyis gyis shig ces slob par byed
[\[82a.5\]]do/_/khyod la chos mnyan pa'i phyir 'ga' zhig gis gsol ba btab na/_de spro ba bskyed par bya ste khyod nyid mkhas pa chen po yin na khyod kyi drung du bdag gis ji ltar smra bar nus zhes brjod par bya'o/_/gal te de dag gi nang nas 'ga' zhig snod du gyur pa yod na bdag
[\[82a.6\]]nyid kyis bshad par bya'o/_/de la tshul khrims 'chal pa mang du gnas par gyur na der tshul khrims kyi gtam mi bya'o/_/sbyin pa'i gtam bya'o/_/gang gis tshul khrims dang spyod pa phun sum tshogs pa mang du gnas par gyur na de'i tshe tshul khrims kyi gtam bya'o/_/gal
[\[82a.7\]]te 'khor yongs su dag par gyur na sbyin pa dang /_/tshul khrims dang /_bzod pa dang /_brtson 'grus dang /_bsam gtan dang /_shes rab la sogs pa sangs rgyas kyi yon tan thams cad dang ldan pa'i gtam bya'o/_/sbyin pa la sogs pa 'ba' zhig gis mgu bar mi 'gyur
[\[82b\]]
[\[82b.1\]]na byang chub ni bsam gtan dang /_ting nge 'dzin gyis bsgrub par bya'o zhes ting nge 'dzin bsgom pa la mngon par sbyor bar bslab par bya'o/_/bsod nams dang ye shes kyi tshogs yongs su rdzogs par bya ba'i phyir nye bar mkho ba'i mchod pa thams cad kyis sangs rgyas dang
[\[82b.2\]]byang chub sems dpa' thams cad la mchod par bya'o/_/de lta bas na byang chub tu sems yang dag par bskyed nas nan tan snying por byed pa sangs rgyas kyi chos thams cad nges par bsgrub pa'i phyir mdo sde 'di don dang gzhung dang bcas par gzung bar bya zhes bya
[\[82b.3\]]ba yin no/_/'di'i phan yon rgya cher bstan pa ni snga ma bzhin du shes par bya'o zhes bya ba yin no/_/sangs rgyas dpag med 'byung ba'i chos nyid nyid/_/sangs rgyas kyis bsngags ting 'dzin rgyal po 'dir/_/grags pa cung zhig tsam zhig bdag gis bstan/_/shin tu phra
[\[82b.4\]]ba bdag 'dra sus rtogs nus/_/so so yang dag par rig pa la 'jug pa'i le'u ste nyi shu rtsa lnga pa'i 'grel pa rdzogs so//_//da ni thabs la mkhas pa bstan par bzhed nas de nas yang bcom ldan 'das kyis zhes bya ba la sogs pa gsungs te/_gzhon nu ji
[\[82b.5\]]ltar na byang chub sems dpa' thabs la mkhas pa yin zhe na zhes bya ba'i lan gdab pa'i phyir gzhon nu 'di la byang chub sems dpa' zhes bya ba la sogs pa la/_sems can thams cad la nye du'i sems nye bar bzhag nas sems can thams cad kyi bsod nams kyi phung po ci
[\[82b.6\]]yod pa sems kyis mngon par brtags nas shin tu legs so bya bas rjes su yi rang bar bya ste nyin lan gsum/_mtshan lan gsum du nyin re bzhin du bsod nams kyi phung po 'dis sems can thams cad sangs rgyas nyid thob par gyur cig_/bdag kyang sems can
[\[82b.7\]]thams cad sgrol bar nus par gyur cig ces bya'o/_/thabs mkhas pa 'di dang yang dag par ldan pa'i byang chub sems dpas ting nge 'dzin rab tu thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes bya ba yin
[\[83a\]]
[\[83a.1\]]no/_/don 'di dag nyid tshigs su bcad pas rgya cher bstan par bya ba'i phyir/_sems can 'di dag thams cad bdag gi gnyen/_/zhes bya ba la sogs pa gsungs te/_bu gcig pa sdug pa la brtse bas yongs su 'dzin pa bzhin du sems can 'di
[\[83a.2\]]dag ni bdag gi gnyen du gyur pa yin la/_gnyen rnams la brtse ba btang nas ji ltar nyan thos bzhin du 'khor bas 'jigs shing skrag nas bdag nyid gcig pu yongs su mya ngan las 'da' bar bya zhes snying rje chen pos de dag la dmigs nas sems can thams cad kyi
[\[83a.3\]]bsod nams kyi phung po thams cad la rjes su yi rang zhing rjes su yi rang ba la brten pa'i bsod nams kyi phung po de yang sems can thams cad la de bzhin du nges par bsngo bar bya'o/_/bdag nyid kyang sems can thams cad bsgral bar dam bcas pa'i phyir lus dang srog
[\[83a.4\]]gi phyir yang shin tu rnam par dag pa'i tshul khrims nyams par mi 'gyur zhing mos pa phun sum tshogs pas sangs rgyas dang /_chos dang /_dge 'dun la mngon par rab tu dang ba dang /_byang chub 'dod pas byang chub tu sems bskyed nas dkon mchog gsum la mchod
[\[83a.5\]]pa la brtson pas sems can thams cad rjes su gzung ba'i phyir nor dang /_'bru dang /_rin po che dang /_rgyal srid la sogs pa yongs su gtong bar byed cing sems kyi rgyud shes rab yongs su bsgoms par gyur pa yin pa'i phyir stong pa nyid thos pa na sems rab tu dga' ba
[\[83a.6\]]dang /_sems can bsdu ba la mkhas pa dang /_legs par rab tu byung ba dang /_legs par bsnyen par rdzogs pa dang /_dben pa dang /_dben pa la dga' ba dang /_bse ru ltar gnyis su med par spyod pa dang /_bag yod pas ni gter rnam pa bzhi rnyed par 'gyur te/_de bzhin
[\[83a.7\]]gshegs pa'i bstan pa'i gter rab tu rnyed pa dang /_rab tu byung ba thob pa dang /_mi phyed pa'i dad pa thob pa dang /_ting nge 'dzin thob pa ni gter bzhi pa'o/_/de bzhin du thos pa'i gter dang /_spobs pa mtha' yas pa'i gter dang /_dge ba'i chos thams cad la bag yod pa'i gter ro/_/
[\[83b\]]
[\[83b.1\]]chos dang chos kyi rjes su nan tan byed pa la/_/rab dga' 'gro la phan gdags phyir ni rab zhugs dang /_/rdzogs byang chub dang sems can gyi la yi rang zhing /_/bde gshegs nyid kyi rgyu de dag la yi rang ngo /_/rjes su yi rang ba'i le'u ste nyi shu rtsa drug pa'i 'grel pa rdzogs so//_//
[\[83b.2\]]bag yod pa'i spyod pa ni byang chub sems dpa'i spyod pa'o zhes rab tu bstan pa'i phyir/_gzhon nu de lta bas na bag yod par bya'o zhes gzhon nu khyod kyis de ltar bslab par bya'o zhes bya ba la sogs pa la/_de ci'i phyir zhe na/_zhes bya ba ni ting nge 'dzin nges par bsgrub par bya ba
[\[83b.3\]]gzhag nas bag yod pa la nan tan du bya ba gang gi phyir bstan zhe na/_gzhon nu bag yod pa'i byang chub sems dpa' la bla na med pa yang dag par rdzogs pa'i byang chub kyang rnyed par mi dka' na ting nge 'dzin lta smos kyang ci dgos te/_shin tu rnyed par dka' ba ma yin no
[\[83b.4\]]zhes bya ba'i don to/_/ji ltar na bag yod pa yin zhes dris pa dang /_rgyu gsungs pa/_tshul khrims yongs su dag pa yin zhes bya ba la/_bag med pa ni tshul khrims yongs su dag par mi 'gyur bas ji ltar na tshul khrims yongs su dag pa yin zhes bya bas tshul khrims
[\[83b.5\]]yongs su dag pa'i rim pa dris pa'o/_/thams cad mkhyen pa'i sems dang ma bral bas pha rol tu phyin pa drug la rtag tu mnyam par gzhag pa ni bag yod pa zhes bya'o/_/sangs rgyas kyi byang chub ni sbyin pa'i gter las yin no zhes bya ba dang por sbyin pa'i phan yon gsungs pa/_
[\[83b.6\]]gzhon nu byang chub sems dpa' sbyin pa la mos pa'i phan yon ni bcu ste zhes bya ba la bcu gang zhe na zhes the tshom bsal ba'i phyir dris pa dang bcom ldan 'das kyis bka' stsal pa/_de'i ser sna'i nyon mongs pa tshar bcad pa yin/_de'i sems rtag tu gtong ba'i rjes su spel
[\[83b.7\]]ba yin/_rgyal po dang /_me dang /_chom rkun la sogs pa dang /_thun mong pa'i longs spyod las snying po len pa yin/_sbyin pas longs spyod che ba'i rigs su skye ste/_longs spyod chen po 'grub pa phangs pa'i phyir ro/_/des na 'di la skyes ma thag tu gtong ba'i sems
[\[84a\]]
[\[84a.1\]]mngon du 'gyur ba yin te/_sngon goms pa'i phyir ro/_/gtong ba po dang /_sbyin bdag yin no/_/zhes sems can thams cad la phangs shing sdug pa yin no/_/'jigs pa med cing zhum pa med pa ste/_'khor gyi nang du 'gro ba na sbyin pa'i bdag nyid
[\[84a.2\]]che ba'i stobs kyis thams cad zil gyis mnan pa'o/_/phyogs dang phyogs mtshams su de'i tshigs su bcad pa'i sgra rgya cher brjod pa'i grags pa mngon par 'byung ste/_phyogs thams cad nas 'ongs pa'i sems can thams cad la thun mong du sbyin pas rab tu bsgrags
[\[84a.3\]]pa'i phyir ro/_/rkang lag 'jam zhing gzhon sha can yin te/_sbyin pa'i rgyu mthun pas skyes bu chen po'i mtshan gyis spras pa'i lag pa dang /_rkang pa dang ldan pa'i phyir ro/_/rkang mthil mnyam zhing rab tu gnas pa yin te/_sbyin pa la yid dam bcas pa brtan
[\[84a.4\]]pa'i phyir ro/_/dge ba'i bshes gnyen dang mi 'bral ba ni sangs rgyas dang byang chub sems dpa' thams cad dang /_byang chub kyi snying po la mchis kyi bar du mi 'bral ba'i legs pa ni 'di bcu'o/_/zhes bya ba ni 'das pa rnams so/_/don de dag nyid tshigs su bcad
[\[84a.5\]]pas bstan pa ni don lhag pa med pas ma bshad do/_/sbyin pa rnam pa bzhi las 'di bstan pa/_/ma lus bsdus par 'gyur ba'i ngo bo gcig_/sbyin pa rnams kyi gtso bor 'di mthong gi_/gzhan don zhugs pa rnams la kun kyang gtso/_/sbyin pa'i phan yon bstan pa'i
[\[84a.6\]]le'u ste nyi shu rtsa bdun pa'i 'grel pa rdzogs so//_//sbyin pa'i rjes su tshul khrims bstan par bzhed nas/_gzhon nu tshul khrims yongs su dag pa'i phan yon ni bcu ste zhes bya ba la sogs pa la/_ye shes kyi rjes su bskor cing zhes bya ba ni/_ye shes la tshul
[\[84a.7\]]khrims la sogs pas yongs su 'phel bar byed pa zhes bya'o/_/yongs su rdzogs par byed pa ni/_dkar po'i chos rnams kyis so/_/sangs rgyas rnams kyi rjes su slob pa ni de bzhin gshegs pa'i bslab pa dang rjes su mthun pa rnams 'phel bar byed pa'i phyir ro/_/mkhas pa
[\[84b\]]
[\[84b.1\]]rnams kyis ma smad pa ni smad pa'i las mi byed pa'o/_/dam bcas pa las mi g.yo ba ni byang chub kyi sems mi gtong ba dang /_tshul khrims ma nyams pa'o/_/nan tan la gnas pa ni thams cad nan tan gyis sgrub pa'o/_/'khor ba las grol ba ni 'khor ba la mngon par mi zhen pa tsam
[\[84b.2\]]yin gyi sems can gyi don la rgyab kyis phyogs pa ni ma yin no/_/mya ngan las 'das pa thob par byed pa ni mya ngan las 'das pa'i mthar thug pa'i sems dang ldan pa'o/_/kun nas ldang ba med par gnas pa ni nyon mongs pa'i kun nas ldang ba med pa'o/_/ting nge 'dzin rab tu 'thob
[\[84b.3\]]pa ni rnam par g.yeng ba med pa'i tshul khrims kyis ting nge 'dzin mngon sum du byed pa'i phyir ro/_/dbul po ma yin par 'gyur ba ni chog shes pa'i nor gyi dbang phyug go/_/zhes bya bas tshul khrims kyi nor bsags pas tshul khrims kyi phung po rab tu gnas pa'i phan yon ni bcu po 'di dag go/_/
[\[84b.4\]]tshigs su bcad pa rnams ni don lhag pa med pas ma bshad do/_/sangs rgyas yon tan lus pa tshul khrims rgyus byung bas/_/nges par sangs rgyas nyid ni thob 'gyur ba/_/tshul khrims mchog ces sangs rgyas yang dag gsungs/_/brtson 'grus brtsams la rtag tu legs
[\[84b.5\]]par srungs/_/tshul khrims nges par bstan pa'i le'u ste nyi shu rtsa brgyad pa'i 'grel pa rdzogs so//_//tshul khrims kyi rjes su bzod pa'i phan yon bstan pa'i phyir/_gzhon nu zhes bya ba la sogs pa gsungs te/_mes mi 'tshig_/mtshon gyis mi 'chi/_dug
[\[84b.6\]]gis mi tshugs/_chus mi 'chi/_nyam nga ba ma spangs par 'chi ba'i dus byed par mi 'gyur ro/_/lha rnams de la srung bar byed de/_bzod pa dang ldan pa de la rtag tu srung ba'o/_/lus mtshan dang dpe byad kyis brgyan pa thob par 'gyur te/_mtshan rdzogs par byed
[\[84b.7\]]pa'i rgyu yin pa'i phyir ro/_/des ngan 'gro'i sgo thams cad bcad par 'gyur te/_bzod thob ngan song ltung mi 'gyur/_/zhes bya ba'i tshig gis so/_/de tshangs pa'i 'jig rten du skye ba rnyed par dka' bar mi 'gyur te/_bzod pa ni tshangs pa'i gnas pa'i ngo bo yin pa'i phyir
[\[85a\]]
[\[85a.1\]]ro/_/de bde bar nyin mtshan 'da' bar 'gyur te/_sdug bsngal dang phrad par byas pa'i gnod pa thams cad bzod pa'i phyir ro/_/de'i lus la dga' ba dang bde ba mi 'dor bar 'gyur te/_bzod pa ni bde ba'i ngo bo yin pa'i phyir ro/_/bcu po 'di dag
[\[85a.2\]]ni bzod pa la rab tu gnas pa'i phan yon yin no/_/tshigs su bcad pa rnams kyi don ni snga ma bzhin no/_/rdzogs sangs rkang gnyis mchog gyur pas/_/bzod pa rnam pa gsum gsungs pas/_/stong nyid chos la bzod pa las/_/gzhan dag bzod par mi 'gyur ro/_/tshul khrims
[\[85a.3\]]kyi le'u nas brtsams nas le'u'i grangs med de mthar phan yon bcu ste zhes bya ba'i le'u'i bar du'o/_/brtson 'grus kyi phan yon bstan pa'i phyir gsungs pa/_gzhon nu phan yon ni 'di bcu ste zhes bya ba la sogs pa ste/_bsnyen par dka' bar 'gyur ba ni brtson 'grus kyi stobs
[\[85a.4\]]kyis yon tan thams cad shin tu mthar thug par 'gro ba nyid kyis zil gyis mnan par sla ba ma yin pa'i phyir ro/_/sangs rgyas kyis yongs su gzung ba thob pa ni sangs rgyas rnams kyis dgongs pa'o/_/lhas yongs su gzung bar 'gyur ba ni sgrib pa las srung zhing sbed par byed
[\[85a.5\]]pa'o/_/des thos pa'i chos yongs su mi nyams pa ni de rtag tu 'don par byed pa'i phyir ro/_/sngon ma thos pa'i chos rnams thos pa ni brtson 'grus kyis sngon ma thos pa'i chos thos pa'o/_/ting nge 'dzin gyi rigs 'thob pa ni chos gzhan dag kyang thams cad ting nge 'dzin gyi
[\[85a.6\]]rigs 'thob pa ste/_mngon du phyogs par 'gyur ba'o/_/nad nyung bar 'gyur ba ni nad kyi gnyen po'i chos bstan pa'i phyir ro/_/de'i zas rnams kyang bde bar 'ju bar 'gyur ba ni khams mi bde ba med pa'i rgyu chos la brten pa'i phyir ro/_/pad+ma lta bur 'gyur
[\[85a.7\]]zhing mnga' ste ka ma lta bur mi 'gyur ba zhes bya ba ni rim gyis dkar po'i chos rnams 'phel bar 'gyur zhing 'khor ba'i nyes pa'i 'dam gyis ma gos pa yin gyi lcags mda' ste ka ltar rim gyis zad pa dang /_sdug bsngal bskyed pa ni ma yin no/_/'di dag ni brtson
[\[85b\]]
[\[85b.1\]]'grus brtsams pa'i phan yon zhes bya'o/_/don de dag nyid bde bar rtogs par bya ba'i phyir yang tshigs su bcad pas gsungs pa/_bsnyen dka' bar yang rtag tu 'gyur/_/zhes bya ba la sogs pa ste/_snga ma bzhin no/_/de bzhin gshegs pa rnams kyang bskal pa
[\[85b.2\]]dpag tu med par brtson 'grus brtsams pas bla na med pa yang dag par rdzogs pa'i byang chub po zhes brtson 'grus brtsoms la rnal 'byor la brtson par bya'o/_/bdag gzhan don ldan byang chub sems mchog gi_/brtson 'grus kyis ni bzang po kun 'thob
[\[85b.3\]]cing /_/'jig rten 'das pa'i sangs rgyas yon tan kun/_/brtson 'grus brtsams pa'i sbyor bas yang dag 'grub/_/da ni bsam gtan gyi phan yon rab tu bstan pa'i phyir/_/gzhon nu bsam gtan la mos pa'i phan yon ni bcu ste zhes bya ba sogs pa gsungs
[\[85b.4\]]te/_spyod pa la gnas pa ni byang chub sems dpa'i spyod pa las kun du mi 'da' ba'o/_/spyod yul la spyod pa ni sa dang pha rol tu phyin pa la sogs pa la spyod pa nyid do/_/yongs su gdung ba med par gnas pa ni nyon mongs pa'i yongs su gdung ba nye bar zhi bas bsam
[\[85b.5\]]gtan gyi bde ba la gnas pa nyid do/_/dbang po sbas par 'gyur ba ni rtag tu mnyam par gzhag pas sbas pa ste dbang po rnams yul las log par 'gyur ba'o/_/dga' ba myong ba ni bsam gtan las skyes pa yin gyi yul dang yul can las ni ma yin no/_/'dod
[\[85b.6\]]pa las dben pa ni 'dod pa'i sred pa dang bral ba nyid do/_/bsam gtan gyis tshim pa med pa ni bsam gtan gyi bde bas ngoms pa med pa'o/_/bdud kyi yul las thar ba ni rnam par rtog pa'i rnam par g.yeng ba'i bdud kyis ma g.yos pa nyid do/_/sangs rgyas
[\[85b.7\]]kyi yul la rab tu gnas pa ni snying rje chen po dang byang chub kyi sems kyis yongs su bzung ba'i bsam gtan bsgom pa nyid do/_/rnam par grol ba rab tu smin par byed pa ni rnam par grol ba'i ye shes mthong ba yongs su gso ba'o/_/bcu po 'di dag ni byang chub sems dpa'
[\[86a\]]
[\[86a.1\]]bsam gtan la mos pa'i phan yon no/_/tshigs su bcad pa rnams ni don tha dad pa med pas ma bshad do/_/sa 'dir byang chub sems dpa' bsam gtan mngon ldan pa/_/dus rnams kun du dga' ba mchog ni nyams su myong /_/dpag med yon tan yang dag
[\[86a.2\]]ldan pa yin/_/rnam mang sangs rgyas sa 'dir myur du 'gyur/_/shes rab la rnam par gnas pa'i phan yon bstan par bzhed nas/_gzhon nu shes rab spyod pa'i phan yon ni bcu ste zhes bya ba la sogs pa gsungs te/_bdog pa thams cad yongs su gtong ba ni phyi dang nang
[\[86a.3\]]gi bdag nyid can gyi dngos po yongs su gtong ba'o/_/sbyin pas dag par rlom sems mi byed pa ni shes rab dang bral ba'i sbyin pa'i 'bras bu ni longs spyod tsam nyid kyi phyir ro/_/tshul khrims ma ral ba ni yongs su rdzogs par byed pa nyid do/_/tshul khrims la mi gnas pa ni chos
[\[86a.4\]]thams cad gnas med par nyams su myong ba nyid do/_/bzod pa'i stobs la gnas pa ni chos zab mo bzod pa la gnas pa ni sems can gyi 'du shes dang bral bas sems can gyi 'du shes la mi gnas pa yin no/_/brtson 'grus brtsams pa ni lus dang ngag dang yid kyi
[\[86a.5\]]brtson 'grus yid la byed pa mi dmigs pa la legs par gnas pa'o/_/bsam gtan la bsam gtan du byed pa ni thams cad la mi gnas pa'i rnal 'byor pa'o/_/bdud rnams kyis thub par dka' ba ni bdud kyi dkyil 'khor thams cad rnam par 'jig pa'i
[\[86a.6\]]shes rab kyis rnam par 'byed pa nyid do/_/pha rol rgol ba thams cad kyis rab tu mi bsgul ba ni 'jig rten las 'das pa'i shes rab kyis pha rol rgol ba thams cad mi dmigs par byas nas legs par gnas pa nyid do/_/snang ba 'thob par 'gyur zhes bya ba ni 'du byed
[\[86a.7\]]'jug pa thams cad mi shes pa'i mun pa rnam par sel ba'i shes rab kyi snang ba shar ba nyid kyis sems can thams cad la snying rje chen pos yongs su bzung ba'i shes rab thams cad du 'jug gi_/nyan thos dang rang sangs rgyas kyi sa la 'dod par mi 'gyur bas dman pa la
[\[86b\]]
[\[86b.1\]]mos pa'i sems mi bskyed pa'o/_/sangs rgyas kyi bsam gtan dang /_ting nge 'dzin dang /_snyoms par 'jug pa la rab tu 'jug pa ni de la mngon par mos pas rab tu 'jug pa'o/_/tshigs su bcad pa'i don ni tha dad med pas ma bkrol lo/_/byang chub sems dpa'
[\[86b.2\]]bag yod legs pa'i shes rab snang ba gsal/_/ye shes snang ba las 'phros snying rjes sems can kun gyi gnyen/_/dngos dang dngos med 'byung dang 'gog pa ma lus 'khrul pa tsam/_/yongs su rtogs nas bde bar gshegs pa'i sangs rgyas nyid du 'gyur/_/da ni mang du
[\[86b.3\]]thos pa'i phan yon bstan par bya ba'i phyir gzhon nu phan yon ni 'di bcu ste zhes bya ba la sogs pa la/_gang zhe na zhes bya ba ni thams cad du nye bar bstan pa'i tshig yin par shes par bya'o/_/kun nas nyon mongs pa dang /_rnam par byang ba'i phyogs shes par byas nas kun
[\[86b.4\]]nas nyon mongs pa'i phyogs spong ba ste/_mi dge ba'i las kyi lam bcu ni kun nas nyon mongs pa'i phyogs yin no zhes shes nas spong bar byed pa'o/_/the tshom rnam par 'byed pa zhes bya ba ni sems can rnams la rnam par phye nas bstan pas nges pa bskyed nas the
[\[86b.5\]]tshom sel bar byed pa'o/_/lta ba drang por byed pa zhes bya ba ni lta ba ngan pa dbang phyug la sogs pa rgyur lta ba dang /_mi mnyam pa'i rgyu gtso bo la sogs pa'i lta ba las bzlog nas yang dag pa'i lta ba la rab tu 'jog pa ste/_de lta bu'i tshul gyis lta ba drang por
[\[86b.6\]]byed do/_/lam log pa spong ba zhes bya ba ni gti mug las skyes pa'i mchod sbyin la srog gcod pa la sogs pa spong du 'jug cing bdag nyid kyang mu stegs la sogs pa'i lam las ldog par 'gyur ba'o/_/lam la rab tu gnas pa ni sangs rgyas nyid thob par byed
[\[86b.7\]]pa'i chos la nan tan byed pas sangs rgyas nyid kyi lam mo/_/sems can thams cad la snang bar gyur pa ni rmongs pa'i mun pa nye bar sel bar nus pa'i bstan bcos thams cad thos pas gsal bar gyur pa'o/_/ngan 'gro thams cad kyis mi 'jigs pa ni ngan 'gror 'gro bar byed pa'i las mi byed
[\[87a\]]
[\[87a.1\]]pa'i phyir ro/_/bcu po 'di dag ni byang chub sems dpa' mang du thos pa'i phan yon yin no/_/ma lus don rnams mdzad pa thub pa'i dbang po bzhin/_/mang du thos shing chos rnams rnam 'byed la mkhas shing /_/ma lus bstan bcos don rnams 'byed par bzod pa
[\[87a.2\]]yis/_/shin tu dri ma med pa sems can don du byas/_/chos kyi sbyin pa'i phan yon ni gzhon nu chos sbyin pa'i phan yon ni 'di bcu ste zhes bya ba la sogs pa gsungs pa la/_bya ba ma yin pa spong ba ni bya ba ma yin pa'i gnyen po'i phyogs kyi chos ston pa'i phyir ro/_/bya ba la 'jug
[\[87a.3\]]pa ni yang dag pa'i lam rab tu ston pa'i phyir ro/_/skyes bu dam pa'i chos la 'god pa ni bdag nyid kyang de lta bur gnas pa'o/_/sangs rgyas kyi zhing yongs su sbyong ba ni sems rnam par dag pas/_sangs rgyas kyi zhing yongs su dag par 'gyur zhes bya ba'o/_/byang chub
[\[87a.4\]]kyi snying po thob par byed pa ni chos kyi sbyin pas chos kyi sku 'thob par 'gyur ro zhes bya ba'i tshig gis byang chub kyi snying po ni byang chub dam pa ste/_chos kyi sku'o/_/thob par byed pa ni sgrub par byed pa'o/_/dngos po yongs su gtong ba ni chos thams cad dngos po med par rtogs
[\[87a.5\]]pas dngos por mngon par zhen pa yongs su 'dor ba'o/_/gzhan du na skye ba med pa la gtong ba yang med pa'i phyir zhes bya ba'o/_/nyon mongs pa tshar gcod pa ni nyon mongs pa rnams nus pa thams cad dang bral bar byed pas tshar gcod par byed kyi bcing ba
[\[87a.6\]]dang dgag pas ni ma yin no/_/sems can thams cad la skal ba'i shas sbyin pa zhes bya ba ni dge ba'i rtsa ba rnams ma god par sems can thams cad dang thun mong du byas nas lhag pa'i bsam pas sems can thams cad la bsngo ba'o/_/de la dmigs pa'i
[\[87a.7\]]byams pa bsgom pa ni sems can thams cad nges par gzung ba'i phyir sems can la dmigs pa dang /_chos la dmigs pa dang /_dmigs pa med pa'i snying rje chen po sgom par byed cing mthong ba'i chos la ni bde ba thob par 'gyur la/_chos sbyin pa dang dus mnyam
[\[87b\]]
[\[87b.1\]]pa nyid du ni dga' ba dang rab tu dga' ba thob par 'gyur ro/_/zhes bya ba bcu po ni chos kyi sbyin pa'i phan yon no/_/tshigs su bcad pa'i don ni snga ma bzhin no/_/bde ba dpag med 'byung ba'i rgyur gyur pa/_/dam chos sbyin pa sangs rgyas kyis rab bsngags/_/chos kyi sbyin
[\[87b.2\]]pa las lhag gzhan med pas/_/de phyir chos kyi sbyin pa rab tu sbyin par bya/_/byang chub sems dpa' stong pa nyid la gnas pa'i phan yon bstan par bya ba'i phyir/_gzhon nu stong pa nyid la gnas pa'i phan yon ni 'di bcu'o zhes bya ba la sogs pa la/_sangs rgyas kyi gnas
[\[87b.3\]]pa la gnas pa ni stong pa nyid la gnas pa nyid de/_sangs rgyas kyi gnas pa'o zhes byas nas so/_/mi gnas par bsam gtan byed pa ni gnas la dmigs pa med pa nyid do/_/skye ba la mi smon pa ni chos thams cad stong pa'i phyir khams gsum du skye ba dmigs
[\[87b.4\]]su med pa nyid do/_/tshul khrims la mchog tu mi 'dzin pa ni bdag ni tshul khrims dang ldan pa'o/_/tshul khrims ni 'di'i don du tshul khrims srung ngo zhes gsum la mchog tu lta ba'i rnam par rtog pa dang bral ba nyid do/_/'phags pa la mi skur ba ni 'phags pa
[\[87b.5\]]nyan thos dang /_rang sangs rgyas kyi rtogs pa la nan tan byed pa yang mngon par mi nyams par mthong bas stong pa nyid la gnas na yang /_ci yang med do zhes skur pa mi 'debs pa'o/_/mi 'gal bar gnas pa ni thams cad du chos 'gal ba ma dmigs pa nyid do/_/
[\[87b.6\]]dngos po mi dmigs pa ni phyi dang nang gi bdag nyid can gyi dngos po rnams rang gi ngo bor yongs su ma grub pa nyid do/_/'du byed thams cad stong pa'o zhes nges par rtogs pa'i phyir ro/_/dben par gyur pa ni nyon mongs pa thams cad kyis dben pa'i stong pa
[\[87b.7\]]nyid kyi ting nge 'dzin gyis gnas pa'i phyir ro/_/sangs rgyas la skur pa mi 'debs pa ni bcom ldan 'das kyis chos thams cad stong pa nyid du bstan pa ni dmigs pa med pa'i lta ba yin gyi gang gzhan dag tu gang zag la sogs pa bstan pa ni dgongs pa can ma yin gyi
[\[88a\]]
[\[88a.1\]]bden pa nyid yin no zhes ston par byed na de de bzhin gshegs pa la skur pa 'debs pa yin no/_/dam pa'i chos 'dzin pa ni klog pa dang kha ton la sogs pas lung gi chos 'dzin par byed do/_/rtogs pa'i chos ni mngon sum du byed pas 'dzin pa yin
[\[88a.2\]]pa'i phyir stong pa nyid sgom pa kho na dam pa'i chos 'dzin pa yin no zhes bya ba ni stong pa nyid la gnas pa'i phan yon yin no/_/ma lus stong par rnal 'byor pas shes kyang /_/lus rnams thams cad rjes su mthun par byed/_/dpa' bo khams gsum dag na mi 'jigs pas/_/
[\[88a.3\]]'dir ni byang chub rang bzhin sangs rgyas 'gyur/_/da ni nang du yang dag 'jog gi phan yon bstan par 'dod nas/_gzhon nu nang du yang dag 'jog gi phan yon ni 'di bcu ste zhes bya ba la sogs pa gsungs te/_sems rnyog pa med pa ni sems nyon mongs pa'i 'dam gyis
[\[88a.4\]]ma gos pa nyid do/_/bag yod par gnas pa ni rtag tu mnyam par gzhag pa'i phyir bag med pa'i gnas spangs pa nyid do/_/sangs rgyas rjes su dran pa ni nang du yang dag 'jog gi sangs rgyas kyi yul mngon par dran pa nyid do/_/chos la dad pa nyid ni lung dang
[\[88a.5\]]rtogs pa'i mtshan nyid can dag la thams cad du slu ba med pa nyid du dad pa'o/_/ye shes la nem nur med pa ni rnam pa thams cad mkhyen pa'i ye shes yod dam med dam bdag gis thob bam mi 'thob ces the tshom za ba med pa nyid do/_/sangs rgyas la byas pa gzo ba ni de bzhin
[\[88a.6\]]gshegs pas bstan pa'i chos rnams thos pa dang bsams pa dang bsgoms pa'i stobs kyis yon tan 'di dag 'byung ngo zhes shes nas de bzhin gshegs pa la blta ba dang /_phyag bya ba dang /_mchod pa la sogs pa la rtag tu 'jug pa nyid do/_/chos mi spong ba ni
[\[88a.7\]]chos bstan pa thos na sangs rgyas mthong ba yin no/_/de'i phyir chos spang bar mi bya'o/_/de spangs pas dkon mchog gsum spangs pa yin pas de la ngan 'gro'i 'gro ba las 'gro ba gzhan yod pa ma yin no zhes shes nas spong bar mi byed pa'o/_/shin tu bsdams
[\[88b\]]
[\[88b.1\]]par gnas pa ni lus dang ngag dang yid kyi sdom pa blangs pa ma nyams pa nyid do/_/dul ba'i sa rjes su 'thob pa ni sangs rgyas kyi sa dang rjes su mthun pa'i nang du yang dag 'jog la brten par 'gyur ba'o/_/so so yang dag par rig pa bzhi mngon sum du byed pa ni ji
[\[88b.2\]]skad gsungs pa'i ting nge 'dzin bsgoms pa nyid kyis mngon sum du byed pa zhes bya ba ste/_byang chub sems dpa' nang du yang dag 'jog la mngon par sbyor ba'i phan yon ni bcu po 'di dag go/_/tshigs su bcad pa'i don ni snga ma bzhin no/_/bde bar gshegs pa'i
[\[88b.3\]]sras kyi so so rang rig pa/_/rgyal ba kun gyis rab tu bsngags pa'i bsam gtan gyis/_/rtag tu de nyid la ni thim par gyur de 'dir/_/des na de la nang du yang dag 'jog ces bya/_/dgon pa na gnas pa'i phan yon bstan pa'i phyir/_gzhon nu bcu po 'di dag ni zhes bya
[\[88b.4\]]ba la sogs pa gsungs te/_bya ba nyung bar gnas pa ni khyim gyi bya ba mang po spangs pa'i phyir ro/_/'du 'dzi ring du spong ba na mang po tshogs nas bre mo'i gtam byed pa dben pa'i mi mthun pa'i phyogs su byas nas spong ba'o/_/de la rtsod pa med par 'gyur ba ni nags na
[\[88b.5\]]rtsod pa'i zla med pa'i phyir ro/_/gnod pa med par gnas pa ni gang la yang mi bzod pa'i sems kyis gnod pa'i sems ma skyes pas gzhan du yang gnod pa'i bsam pa bskyed par mi bya ba'o/_/yang na nad thams cad dang bral ba'i phyir nad kyi rjes su gnod pa med par
[\[88b.6\]]'gyur ba'o/_/zag pa 'phel bar mi byed pa ni 'dod chags dang /_zhe sdang dang /_gti mug gi rgyu las byung ba'i las dang nyon mongs pa'i rgyu mi byed pa'o/_/rtsod pa'i gzhir mi byed pa ni ltung ba'i rgyu las byung ba'i rtsod pa zhes bya ba ni dgon pa de na 'dul ba 'dzin pa dang /_
[\[88b.7\]]ma mo 'dzin pa med pa'i phyir med pa'o/_/shin tu zhi bar spyod pa ni lus dang /_ngag dang /_yid kyi gnas ngan len nye bar zhi ba'i phyir dgon pa na nye bar zhi bar spyod pa'o/_/shin tu bsdams par gnas pa ni sdom pa gsum gyi khongs su gtogs pa'i sdom pa thams cad kyis bsdams pa nyid kyi phyir ro/_/
[\[89a\]]
[\[89a.1\]]thar pa dang mthun pa'i sems kyi rgyud du 'gyur ba ni dus thams cad du mya ngan las 'das pa la zhen pa'i sems kyis gnas pa nyid do/_/rnam par grol ba mngon sum du byed pa ni rnam par grol ba mngon sum du bya ba la zhugs pa'i phyir ro zhes bya'o/_/tshigs
[\[89a.2\]]su bcad pa'i don ni snga ma bzhin no/_/stong nyid dgon pa'i dbus gnas pa'i/_/rnal 'byor mchog gzhol rnal 'byor pa/_/rga shi med pa'i sangs rgyas nyid/_/rtag pa'i gnas ni thob par 'gyur/_/bsod snyoms par dam bca' ba'i sbyangs pa'i yon tan gyi phan
[\[89a.3\]]yon bstan pa'i phyir/_gzhon nu phan yon 'di bcu ste zhes bya ba la sogs pa la/_de shes kyi khe 'dod pa ma yin pa ni gnyen bshes la chags pa dang bral ba nyid do/_/snyan pa 'dod pa ma yin pa ni grags pa'i ched du bsod snyoms par yi dam du len cing sbyangs
[\[89a.4\]]pa'i yon tan len pa ma yin pa'o/_/rnyed pa dang bkur sti 'dod pa ma yin pa ni gzhan gyi khyim spangs nas bsod snyoms kyis chog shes pa'o/_/'phags pa'i rigs bzhi la gnas pa ni bden pa bzhi bsgom pa dang ldan pa nyid do/_/tshul 'chos pa dang kha gsag
[\[89a.5\]]med par 'gyur ba ni rnyed pa'i don du dbang po yang dag par bsdams pa dang /_tshig snyan pa brjod pa dang bral ba'o/_/bdag la mi stod pa ni bdag ni bsod snyoms tsam gyis chog pa tshul khrims dang ldan la gzhan ni de lta ma yin no zhes zer ba med pa'o/_/gzhan
[\[89a.6\]]la mi smod pa ni gzhan gyi skyon mi smra ba'o/_/rjes su chags pa dang /_khong khro ba spangs pas gzhan gyi khyim du spyod pa ni rung ba dang gya nom pa'i bsod snyoms ster ba'i khyim gyi rnam par rtog pa spangs nas mnyam pa nyid du rjes su 'jug pa'o/_/zang zing med par chos
[\[89a.7\]]kyi sbyin pa sbyin par byed pa ni nor la zhen pa med pa nyid do/_/sbyangs pa'i yon tan yo byad bsnyungs pa la gnas shing chos bstan pa gzung bar 'gyur ba yin zhes bya ba ni/_'jig rten pa rnams mgu ba'i tshul khrims la rab tu gnas pa'i phyir ro zhes bya ba'i phan
[\[89b\]]
[\[89b.1\]]yon ni bcu po 'di'o/_/tshigs su bcad pa'i don ni snga ma bzhin no/_/gzhon nu de lta bu'i sbyangs pa'i yon tan la gnas pa'i bshad ma thag pa'i dgon pa la gnas pa ni sangs rgyas kyi gter rnyed par 'gyur/_chos kyi gter rnyed par 'gyur/_ye shes kyi
[\[89b.2\]]gter rnyed par 'gyur/_dus gsum gyi shes pa'i gter rnyed par 'gyur ro/_/ji ltar sangs rgyas kyi gter rnyed par 'gyur zhe na zhes don nges par dris pa dang /_bcom ldan 'das kyis bka' stsal pa/_dben pa la spyod cing dgon pa la gnas nas mngon par shes
[\[89b.3\]]pa lnga 'thob ste/_lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa dang /_rdzu 'phrul gyi yul te de mi las 'das pa lha'i mig rnam par dag pas phyogs bcu rnams su sangs rgyas bcom ldan 'das grangs med
[\[89b.4\]]dpag tu med pa rnams mthong ngo /_/de sangs rgyas mthong ba dang mi 'bral bar 'gyur te/_de ltar na sangs rgyas rnams kyi gter rnyed pa yin no/_/sangs rgyas bcom ldan 'das de dag phyogs bcu na chos gang ci ston pa de yang lha'i rna bas thos te/_de'i phyir de chos
[\[89b.5\]]nyan pa dang mi 'bral bar 'gyur te/_de ltar na chos kyi gter rnyed pa yin no/_/byang chub sems dpa' ye shes gang dang ldan pas chos thams cad 'dzin te/_kun bzung nas mi brjed cing bsam pa dang bag la nyal shes nas sems can rnams la chos ston te/_
[\[89b.6\]]de ltar na ye shes kyi gter rnyed pa yin no/_/de mngon par shes pas 'das pa dang /_ma 'ongs pa dang /_da ltar byung ba'i sems can thams cad kyi sems dang spyod pa shes pa la 'jug ste/_de ltar na sngon gyi mtha' dang /_phyi ma'i mtha' dang /_da ltar byung
[\[89b.7\]]ba shes pa'i gter rnyed pa yin no/_/mdor bsdus na sangs rgyas kyi chos rnams kyang rab tu 'thob par 'gyur ro/_/dam pa'i chos kyi yon tan ma lus pa/_/tshig gis brjod pa mi nus bsam par dka'/_/gus pas zhugs par gyur kyang brjod mi nus/_/
[\[90a\]]
[\[90a.1\]]gzhan gyi don du zhugs pas mi legs min/_/phan yon bcu pa'i le'u ste nyi shu rtsa dgu pa'i 'grel pa rdzogs so//_//da ni rab tu byung ba ni legs par rtogs pa'i rjes su mthun pa yin no/_/zhes rab tu bstan pa'i phyir gzi brjid kyi tshogs
[\[90a.2\]]kyi rgyal po'i le'u/_de nas yang bcom ldan 'das kyis zhes bya ba la sogs pa gsungs te/_gzhon nu de lta bas na lha'i 'khor los sgyur ba'i rgyal srid kyi bde ba yang spangs te rab tu byung zhes khyod kyis de ltar bslab par bya'o zhes bya ba nas gzhon nu bdag nyid yongs
[\[90a.3\]]su gtong bas kyang sems can de dag gi don bya'o zhes bya ba'i bar gyi gzhung gi don ni bshad zin to/_/de nas bcom ldan 'das kyis sngon byung ba'i le'u 'di tshigs su bcad pa'i dbyangs kyis yang dag par rab tu bstan to zhes bya bar 'brel to/_/'das pa'i
[\[90a.4\]]bskal pa brgya mang rab dran te/_/zhes bya ba la sogs pas ni sngon byung ba'i gtam gsungs te/_'das pa'i bskal pa brgya phrag mang po ngas dran te/_dus de'i tshe de bzhin gshegs pa gzi brjid tshogs kyi rgyal po zhes bya ba de'i bstan pa la mngon par shes
[\[90a.5\]]pa drug dang ldan pa'i dge slong bye ba phrag bcu byung ste/_so so yang dag par rig pa thob pa/_sbyangs pa'i yon tan gyis yang dag par brgyan pa/_sems zhi ba'i dge 'dun byung bar gyur to/_/der grong khyer ni bye ba brgya phrag bdun cu rtsa drug byung ngo /_/grong khyer re re la
[\[90a.6\]]yang dpag tshad lnga brgya yod pa la me tog dang /_'bras bu sna tshogs dang ldan pa'i ljon shing mchog gis brgyan cing khyab pa/_bya sna tshogs skad snyan pa 'byin pas gang ba'i skyed mos tshal brgyas brgyan pa na yang rdzing bu pad+ma dang /_ut+pa la dang /_dri zhim pa dang /_
[\[90a.7\]]dri zhim ldan pa la sogs pas brgyan pa'i chu yan lag brgyad dang ldan pas yongs su gang ba yid du 'ong ba la bya'i tshogs kyis brgyan pas skyed mos tshal ji snyed yod pa de snyed dang mnyam pa'o/_/de'i tshe 'dzam bu'i gling 'dir sa'i bdag po brten pas byin zhes bya ba bu lnga
[\[90b\]]
[\[90b.1\]]brgyas brgyan pa yid rab tu dga' ba/_phas kyi rgol ba dang /_mu ge dang /_/bdud la sogs pa'i gnod pa dang bral bas 'dzam bu'i gling dang /_lha'i gnas la khyad par med pa'i rgyal srid kyi bde ba kha na ma tho ba med pa nyams su myong bar gyur to/_/yang
[\[90b.2\]]de'i tshe de bzhin gshegs pa gzi brjid tshogs kyi rgyal po khyad par du ting nge 'dzin gyi rgyal po'i che ba'i bdag nyid kyi yon tan nges par ston cing chos ston to/_/don dam pa'i rang bzhin gsal bar bye ba'i phyir dang /_chos thams cad bdag med par rab tu
[\[90b.3\]]sgrub pa'i phyir/_srid pa'i 'gro ba rmi lam lta bu ste/_zhes bya ba la sogs pa gsungs te/_'gro ba drug gi 'khor bar 'byung bas na srid pa'o/_/der skyes pa ni 'gro ba'o/_/de dag ni rmi lam lta bu ste/_ji ltar rmi lam ni 'gro ba sna tshogs su ltung
[\[90b.4\]]ba'i sems can rnams skye ba dang /_'gag pa dang /_bde ba dang /_sdug bsngal so sor rang rig pa nye bar dmigs na yang rmi lam gyi dngos po grub pa med pas skye ba dang 'chi ba la sogs pa de dag bden par yod pa ma yin no/_/'di la su yang mi skye 'chi ba med/_/
[\[90b.5\]]ces bya ba ni skye ba yang med do/_/mo gsham gyi bu bzhin du skye ba med pa'i phyir ro/_/ma skyes pa la 'chi ba yang med pa nyid do/_/sems can ming dang srog kyang mi rnyed de/_/zhes bya ba ni grangs can dag ni sems can zhes bya ba yon tan gsum gyi bdag nyid can
[\[90b.6\]]gtso bo zhes brjod pa'o/_/de yongs su gyur pa na 'gro ba yin no zhes zer ro/_/mi rnyed ces bya ba ni tshad mas nges par brtags na nye bar dmigs par mi 'gyur ba ste/_yongs su 'gyur ba mi rigs pa nyid do/_/rtag na ni rang gi ngo bo gzhan du mi 'gyur ba
[\[90b.7\]]yin pas yongs su 'gyur ba yang ma yin no/_/skad cig ma yin na yang skad cig gnyis par gnas pa'i skabs med pas yongs su 'gyur ba med ces bya'o/_/srog ni phyogs kyi gos can gyis yongs su brtags pa'i bdag ste/_de yang phung po lnga po las gzhan
[\[91a\]]
[\[91a.1\]]du dmigs par mi 'gyur ro/_/ming ni rig byed pa la sogs pas brtags pa'i skyes bu ste sred med kyi bu la sogs pa'o/_/de yang dmigs par mi 'gyur ro/_/de nyid kyi phyir/_chos 'di rnams ni dbu ba chu shing 'dra/_/zhes bya ba la/_dbu ba'i
[\[91a.2\]]gong bu ni snang ba tsam ste nges par brtags na ci yang med pa'o/_/phung po lnga po yang dbu ba'i gong bu bzhin du bdag la sogs pa'i ngo bo med pa nyid do/_/chu shing so sor phye na snying po ci yang med pa de bzhin du phung po dang khams dang skye mched la sogs pa'i snying po yod
[\[91a.3\]]pa ma yin no/_/de lta bas na sgyu ma lta bu/_nam mkha' ltar rang bzhin med pa/_nyams su myong ba rnams ni sprin lta bu/_glog lta bu/_chu'i zla ba lta bu/_smig rgyu ltar mthong ba nyid na mi dmigs pa'i ngo bo skad cig ma'i ngo bo zhes bya ba'o/_/dpe 'di dag ni gang
[\[91a.4\]]zag la bdag med par sgrub pa'i phyir bstan te/_'ga' zhig la grags pa'i dbang du byas nas yin no/_/bdag med pa gnyi ga bsres nas bstan par bya ba'i phyir srid pa gsum po rmi lam bzhin du stong /_myur du 'jig cing mi rtag sgyu 'dra nyid/_/ces bya ba la/_rab tu
[\[91a.5\]]snang zhing gsal ba yang rmi lam nyid dang 'dra ba'i phyir dang /_skad cig ma nyid dang /_snying po med pa nyid du rab tu rtogs so/_/'dir gang nas kyang ma 'ongs shing /_'di nas kyang gar yang 'gro ba med pa ni gang gi phyir chos thams cad stong pa nyid dang /_mtshan ma med
[\[91a.6\]]par gyur pa'o/_/de'i phyir mi dag 'jig rten 'dir yang shi nas ni zhes bya ba la/_mi dag 'jig rten 'di nas shi bar gyur pa yang med la/_'jig rten pha rol du 'gro ba yang med do/_/'gro ba dang 'ong ba med pas rtag tu khyab pa'i phyir ro/_/skad cig ma nyid yin pas kyang
[\[91a.7\]]skye ba'i yul de nyid du 'chi bar 'gyur bas 'gro ba med pa nyid do/_/gal te de lta na ma byas pa dang phrad pa dang /_byas pa chud zos par 'gyur ro zhes bya ba'i the tshom bzlog pa'i phyir/_las byas rnams ni nam yang med mi 'gyur/_/zhes bya ba la sogs pa gsungs te/_dge
[\[91b\]]
[\[91b.1\]]ba dang mi dge ba'i las byas pa'i skyes bu gnyid kyis log pa'i tshe mtho ris dang ngan song la sogs pa'i bde ba dang /_sdug bsngal la sogs pa nyams su myong bar gyur pa mthong yang de dag tu song ba'i bya ba med pa dang /_'dir shi bar thal bar 'gyur ba'i phyir ro/_/de lta
[\[91b.2\]]na ni bde ba dang sdug bsngal nyams su myong bar yang mi 'gyur te/_'gro ba med pa'i phyir ro zhe na/_'jig rten pha rol du 'gro ba'i skyes bu la sogs pa med kyang las dang 'bras bu rnam par nyams pa med do zhes bya ba yin par/_'khor ba na yang dkar nag 'bras bu
[\[91b.3\]]ster/_/zhes bya bas bstan pa yin no/_/rtag pa ma yin chad par mi 'gyur te/_/zhes bya ba la/_gal te rtag pa yin na ngo bo gcig tu gyur pas las dang 'bras bu nyams su myong ba yod par mi 'gyur ro/_/chad par gyur na yang /_thams cad yod pa ma yin pas/_/
[\[91b.4\]]las dang 'bras bu yod par mi 'gyur ro zhes bya bas kho bo cag gi 'dod pa ltar na ni las dang 'bras bur 'brel ba grub pa yin gyi gzhan dag gis yongs su brtags pa'i skyes bu rtag pa dang /_chad par lta ba ngan pa'i lam du zhugs pa rnams la ni med do/_/las bsags
[\[91b.5\]]med cing gnas pa dag kyang med/_/ces bya ba la/_sngon dang phyi ma phrad pa med pas bsags pa yod par mi 'gyur ro/_/skad cig ma so so rang gi ngo bo so sor 'byung ba na de nyid du gnas pa med na ji ltar las dang 'bras bu nyams su myong ba yin zhe na/_de yang byas nas reg
[\[91b.6\]]par mi 'gyur min/_/zhes bya ba la/_gang gis las byas pa des reg par mi 'gyur ba min te/_nyams su myong bar mi 'gyur ba ma yin no/_/de lta na yang nyams su myong bar 'gyur ro zhes bstan pa'i phyir ro/_/gzhan gyis byas pa myong bar 'gyur ba'ang med/_/ces bya
[\[91b.7\]]ba la/_gzhan gyis byas pa gzhan gyis myong ba yang ma yin la/_las gzhan zhig byas nas 'bras bu gzhan zhig myong ba yang ma yin te/_srog gcod pa'i las byas nas sbyin pa'i 'bras bu longs spyod nyams su myong na ni so sor nges pa'i las kyi 'bras bu nyams par thal bar
[\[92a\]]
[\[92a.1\]]'gyur ro/_/'pho ba med cing phyir yang 'ong ba med/_/ces bya ba ni 'jig rten 'di nas 'jig rten pha rol du rtag pa'i bdag 'ga' yang 'pho ba yang med de bdag la sogs pa med pa'i phyir ro/_/'jig rten pha rol la sogs pa nas 'ga' zhig 'dir
[\[92a.2\]]'ong ba yang med de 'pho bar smra ba tshad mas gnod pa nyid kyis sun phyung ba'i phyir ro/_/thams cad yod pa'ang ma yin te/_gzhan gyis yongs su brtags pa thams cad ni ri bong gi rwa bzhin du mi bden pa'i phyir/_med pa'ang ma yin te/_sgyu ma dang 'dra ba'i so sor snang ba la 'jig
[\[92a.3\]]rten gyi tha snyad 'dogs pas med pa yang ma yin no/_/lta ba'i gnas kyang ma yin te/_dngos po'i ngo bor yongs su ma grub pa nyid do/_/dag pa yang ma yin te/_sngon ma dag pa las phyis dag par 'gyur ba ma yin pa ni sems can gcig la dag pa dang /_ma dag pa ni yongs su
[\[92a.4\]]brtags pa tsam yin zhes bya'o/_/de'i spyod pa 'jug pa tsam yang med de/_thams cad du yod pa ma yin pa'i phyir ro/_/de bzhin du 'jug pa dang /_'jug pa med pa zhi ba ni 'jug pa'o/_/gzod nas zhi ba ni 'jug pa'i ngo bo med pa'am sgrub par byed pa'o/_/
[\[92a.5\]]skye med zhi ba mtshan ma med pa'i gnas/_/zhes bya ba la/_skye ba med pa ni zhi ba'i go 'phang ngo /_/skye ba ni nyes pa thams cad kyi gnas yin pa nyid dang /_rab tu ma zhi ba nyid do/_/de'i phyir mtshan ma thams cad dang bral ba'i gnas yin no/_/bde gshegs spyod yul
[\[92a.6\]]zhes bya ba ni gzhan gyi spyod yul ma yin no zhes bstan pa yin no/_/de lta bu'i rab tu zhi ba dang stong pa nyid nges par rtogs pas sangs rgyas kyi yon tan dri ma med pa bsnyengs pa med pa'i stobs bcu dang /_pha rol tu phyin pa bcu dang /_ye shes bcu la sogs pa'i sangs
[\[92a.7\]]rgyas kyi yon tan dpag tu med pa rnam par dag pa rnams 'bad pa med par 'byung bar 'gyur ro/_/mngon par shes pas rnam par rtse zhing cho 'phrul rnam pa sna tshogs kyi khyad par yang 'bad pa med pa nyid du 'byung bar 'gyur zhes bya'o/_/'gro dang 'jug med mkhas pa'i
[\[92b\]]
[\[92b.1\]]chos kyi 'gros/_/zhes bya ba ni chos kyi dbyings kyi rang bzhin ni gar yang 'gro ba med pas mi 'gro ste zhes bya ba de bzhin nyid la 'gro ba dang /_'ong ba med pa nyid kyi phyir ro/_/de 'dra'i 'gro ba 'gro med ces bya ba ni chos nyid kyi 'gros ni mkhas pas nan tan gyis rtogs
[\[92b.2\]]par bya ba ste/_sangs rgyas dang /_byang chub sems dpa' rnams kyis rtogs par bya ba'o/_/de dag nyid bstan par bya ba'i phyir/_chos kyi dbyings ni gar yang mi 'gro ste/_/zhes bya ba la/_chos kyi dbyings dang /_de bzhin nyid dang /_yang dag pa'i mtha' dang /_
[\[92b.3\]]stong pa nyid dang /_chos nyid ces bya ba ni rnam grangs kyi sgra zhes bya ba'o/_/zhi ba rab zhi nye bar zhi ba'i 'gros/_/zhes bya ba ni zhi ba ni gzod ma nas zhi ba nyid do/_/rab zhi ni tha ma'i mtha' dang bral ba'i phyir ro/_/nye bar zhi ba ni dbus med pa'i phyir ro/_/rtag tu dngos po'i
[\[92b.4\]]rang bzhin rjes su song /_/zhes bya ba ni mi g.yo ba shin tu mthong bar dka' ba'i gnas te/_bde bar gshegs pa'i go 'phang ngo /_/de lta bu'i gnas de ni tshig gis brjod par nus pa ma yin no/_/dbyangs kyis bshad kyang dbyangs kyi 'jug pa med/_/ces bya ba la/_dbyangs
[\[92b.5\]]ni sgra'i ngo bos stong pa nyid yin pas gang nas kyang mi 'ongs gar yang mi 'gro/_/gar yang gnas pa med pa ste ngo bo nyid kyis stong pa'i phyir ro/_/chos nyid kyi 'gros te 'gro ba kho na dbyangs kyis 'gro ba yin no/_/'gros zhes bya ba'i sgras kyang 'gro ba bstan par mi nus te/_sgrub
[\[92b.6\]]pa po dang bsgrub bya'i rang bzhin med pa'i rang bzhin gcig pa nyid de sngon gyi mtha' dang /_phyi ma'i mtha' dang /_dbus kyi ngo bo dang bral ba nges par rtogs pa ni chos nyid kyi 'gros yin no zhes bstan pa ni de bzhin gshegs pa thams cad kyi mnyam pa yin no/_/rdul bral rnam
[\[92b.7\]]par dag pa don dam gnas/_/sangs rgyas de nyid yod ces mi gsung ba/_/de nyid rig pa de nyid med mi smra/_/long bar gyur pa'i mu stegs rtsod par byed/_/ces bya ba la/_rdul bral ni 'dod chags la sogs pa'i rdul dang bral ba'o/_/rnam par dag pa ni dri
[\[93a\]]
[\[93a.1\]]ma'i bag chags dang bral ba'i phyir ro/_/zhi ba ni rang bzhin gyis stong pa nyid do/_/rtog dang rlom sems med pa rab zhi gnas/_/zhes bya ba ni chos nyid kyis gzugs rab tu zhi ba de la brtag pa yod pa ma yin pas yid kyi rnam par rtog pas kyang brtag par
[\[93a.2\]]mi nus pa'o/_/de lta bu'i chos zab mo rgyal ba ste/_bdud las rgyal bas ston par mdzad pa yin no/_/'di la yi ge spyod pa yod ma yin/_/zhes pas ston pa med na yang bstan pa'i rnam pa'i snang ba yang gdul bya'i rgyud la snang bar 'gyur ro/_/de bzhin du/_rin chen chos
[\[93a.3\]]rnams rdul bral don dam stong /_/zhes bya ba la/_spros pa ma lus pa dang bral ba'i stong pa nyid kyi de kho na nyid ni don dam pa'o zhes sangs rgyas rnams ston par mdzad do/_/rgyal po brtan byin gyis ni de tshe thos/_/zhes bya ba la/_rang gi pho brang na gnas bzhin du chos bstan pa de
[\[93a.4\]]thos so zhes bya ste/_thos pa dang ldan pa'o/_/de nas dga' ba dang /_rab tu dga' ba thob nas 'khor bye ba khrag khrig brgyad cu dang bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal nas lag pa thal mo sbyar ba byas te/_bcom
[\[93a.5\]]ldan 'das kyi spyan sngar 'dug go/_/mi'i bdag po'i bsam pa mkhyen nas chos thams cad kyi rang bzhin mnyam pa nyid rnam par spros pa'i ting nge 'dzin dam pa 'di bshad do/_/rang bzhin gyis stong pa 'di thos nas mi'i bdag po de la dga' ba mtshungs pa med pa skyes par gyur
[\[93a.6\]]to/_/'phags pa'i dga' ba ni zang zing med pa'i chos kyi dga' ba'o/_/de dga' ba dang rab tu dga' ba skyes pas gling bzhi la dbang ba'i rgyal srid kyi dbang phyug rtswa bzhin du spangs nas sangs rgyas nyid thob par bya ba'i phyir rab tu byung bar gyur gyi 'dod pa'i rgyus ni ma yin no/_/
[\[93a.7\]]bsam pa mi g.yo byang chub rab nges pas/_/rtag tu stong pa'i chos la rab gnas te/_/sangs rgyas sa yi mthar thug rtogs 'gyur zhes/_/bsam pa dag pas mi dbang rab tu byung /_/'dzam bu gling pa'i mi de dag thams cad kyang de'i rjes su rab tu byung bar gyur to/_/
[\[93b\]]
[\[93b.1\]]de tshe stobs bcu'i yon tan rgya che ste/_/zhes bya ba la/_gang gi tshe mi'i bdag po dang lhan cig thams cad rab tu byung bar gyur pas de'i tshe bcom ldan 'das dge slong dang dge slong ma'i 'khor gyis bskor bar gyur to/_/de lta na chos gos dang bsod snyoms la sogs pa ji ltar
[\[93b.2\]]'grub par 'gyur zhes the tshom za ba bsal ba'i phyir/_/de tshe ma rmos ma btab rtsi 'khrungs te/_/zhes bya ba la sogs pa la/_ma rmos shing ma btab pa nyid du rtsi thams cad lha'i bdud rtsi dang 'dra ba bsod nams las byung bar gyur to/_/byin len byed pa dang g.yog dang bsnyen
[\[93b.3\]]bkur ba yang lha la sogs pa rnams rtag tu nye bar gnas par gyur to/_/chos gos gsum yang legs par kha dog bsgyur ba/_legs par drubs pa/_legs par bcags pa rnams kyang bsod nams las byung zhing grub par gyur to/_/zad pa'i dus na sems can mang po
[\[93b.4\]]dag_/ces bya ba la sogs pa la/_phyi ma'i dus na mi mang po dag longs spyod chung zhing dbul bzhin du khyim la mngon par zhen pa dag rab tu 'byung bar mi nus la de dag la rgyal po'i chad pas khro ba dang /_brdeg pa dang /_bsdigs pa dang /_bcing ba dang /_gnod
[\[93b.5\]]pa rnam pa dpag tu med pa nyams su myong bar 'gyur ro/_/de lta na yang 'khor bas skyo bar mi 'gyur zhing bza' ba tsam yang rnyed par mi 'gyur na nor bsag cing 'byor par 'gyur ba lta ga la yod/_nor bsags pa'i rgyu bzo'i gnas kyi cha la mkhas pa yang ma yin no/_/'dod
[\[93b.6\]]chags dang /_khong khro dang /_'dod pas zil gyis mnan par gyur na yang bdag kyang sangs rgyas nyid du 'gyur ro zhes smra bar byed cing mi dge ba bcu'i las kyi lam la rab tu gnas pa'i btsun pa byang chub spyod pa ston ces smra zhes bya ba ni 'di skad du btsun pa byang chub kyi spyod pa bdag
[\[93b.7\]]la bstan du gsol/_bdag nyan par 'tshal lo zhes smra bar byed kyang chos thos pa'i rjes su 'jug pa yang ma yin la/_gang las byang chub sems dpa'i spyod pa thos pa de la yang dge ba'i bshes gnyen gyi 'du shes kyang mi skyed do/_/de dag nyid la slar yang khong khro rab tu bskyed
[\[94a\]]
[\[94a.1\]]nas 'khrul pa tshol bar byed cing gcig tu skyon smra ba la gnas par 'gyur ro/_/gzhon nu nga yi tshig 'di thos nas ni/_/zhes bya ba la sogs pa la/_nga'i gsung 'di thos nas/_de dag dang ni ston par ma byed cig_/byang chub 'dod pa rnams la
[\[94a.2\]]sbyangs pa'i yon tan gyi bsngags pa rjod par byed kyang bdag nyid nan tan nyams su len pa la rjes su zhugs pa ni ma yin no/_/tshul khrims rnam par dag cing rgyags pa dang /_nga rgyal dang /_ser sna la sogs pa dang /_bral ba nan tan snying por byed pa rnams la ni byang
[\[94a.3\]]chub kyang rnyed par dka' ba ma yin na/_ting nge 'dzin 'di lta smos kyang ci dgos zhes bya ba'o/_/mtshan sum cu rtsa gnyis dang /_dpe byad bzang po brgyad cu la sogs pa yon tan gyi sgo nas bcom ldan 'das yid la bya ba'o zhes bya bar/_'chag cing 'dug dang 'greng zhing nyal ba
[\[94a.4\]]na/_/mi gang thub pa'i zla ba dran byed pa/_/de yi mdun na rtag tu ston pa bzhugs/_/de ni rgya cher mya ngan 'das par 'gyur/_/zhes bya ba la/_spyod lam bzhi po thams cad du rjes su dran par byed pa ni nges pa kho na yang sangs rgyas kyi byang chub 'thob par 'gyur ro zhes
[\[94a.5\]]gsungs pas de'i phyir phyi dang nang gi bdag nyid can gyi mchod pa'i khyad par gyis mchog tu gus pa dang /_de bzhin gshegs pa la mchod par bya'o/_/sangs rgyas sku gzugs shin tu mdzes pa dag_/ces bya ba ni phyi rol gyi sku gzugs la phyag bya ba dang /_blta ba dang /_
[\[94a.6\]]mchod pas bsod nams bsag par bya ba'i phyir 'byor pa ji lta ba bzhin du gser dang /_dngul dang /_zangs dang /_sa las byas pa yang rung /_mdzes pa mtshan gyis legs par brgyan pa/_bzo legs par byas pa mdun du bzhugs su gsol ba la gdugs dang /_rgyal
[\[94a.7\]]mtshan dang /_ba dan la sogs pa dang /_zhal zas sna tshogs kyi bshos gtsang gi bye brag gis mchod par bya'o/_/de bzhin du ras ris la sogs par gtogs pa'i ri mo la yang mchod par bya'o/_/sangs rgyas rjes su dran pa bsgom zhing dben par gnas par bya'o zhes bstan
[\[94b\]]
[\[94b.1\]]pa'i phyir rtag tu nags khrod dben pa bsten par gyis/_/zhes bya ba la sogs pa la/_grong dang grong khyer la sogs pa la zhen pa spangs nas nags dang /_ri'i phug dang /_sman ljongs la sogs par gcig pu gnyis su med par bse ru ltar gnas la/_ting nge 'dzin bsgom
[\[94b.2\]]pa la mngon par dga' bas rtag tu mnyam par gzhag na ting nge 'dzin mngon sum du 'gyur ro zhes bstan pa'i phyir/_nga ni chos rje khyod ni nga yi bu/_/zhes bya ba la nga ni chos kyi rje yin khyed rnams ni nga'i sras chos las skyes pa yin no/_/de lta bas na ting nge 'dzin nges par sgrub
[\[94b.3\]]par 'dod pas nga'i rjes su bslab par bya ba'i phyir zhum pa med pa'i sems kyis 'bad par bya ste/_ji ltar mi'i bdag po brtan pas byin gyis rgyal srid kyi dbang phyug spangs nas rab tu byung ste/_rab tu byung nas kyang ting nge 'dzin bsgom pa la mngon par sbyor bar gyur pa bzhin bya'o
[\[94b.4\]]zhes bya ba la/_gang mi'i bdag po brtan pas byin zhes bya ba byung ba thos pa de gzhan ma yin te/_nga nyid de'i tshe de'i dus na mi'i bdag po brtan pas byin zhes par gyur to/_/ngas sangs rgyas dpag tu med pa la mchod pa byas so/_/tshul khrims bsrungs so/_/ting nge
[\[94b.5\]]'dzin mchog 'di rjes su tshol ba'i tshe/_bu dang /_bu mo dang /_chung ma dang /_rgyal srid kyi longs spyod dang /_lag pa dang /_rkang pa dang /_mig dang /_yan lag gi mchog la sogs pa yang ting nge 'dzin 'di'i rgyur zhum pa med pa'i sems kyis sbyin par
[\[94b.6\]]btang ngo /_/'bru dang /_nor dang /_rin po che dang /_bran pho dang /_bran mo dang /_yongs su spyod pa'i g.yog rnams kyang gsol ba 'debs pa rnams la byin no/_/de bzhin du rgyan gyi bye brag rin po che sna tshogs las byas pa dang /_gos kyi bye brag shin tu phra ba srin
[\[94b.7\]]bal gyi 'dab ma ltar reg na 'jam zhing bde ba rnams kyang ting nge 'dzin 'di thob par bya ba'i phyir btang ngo /_/nga yis rta dang ba glang shing rta tshogs/_/zhes bya ba la sogs pa la/_nga yis zhes bya ba ni bdag nyid kyis so/_/btang zhes bya ba ni byin no zhes thams cad du blta bar
[\[95a\]]
[\[95a.1\]]bya'o/_/sems can sdug bsngal gang dag ngas mthong ba de dag ngas nor gyis bde bar byas so/_/ngas sngon skyed mos tshal ni mang po dang /_/ces bya ba la sogs pas ni phyi rol gyi nye bar mkho ba sbyin par gsungs te/_me tog dang 'bras bu sna tshogs kyis
[\[95a.2\]]brgyan pa'i skyed mos tshal dga' ba'i tshal dang 'dra ba brgya stong dag kyang sangs rgyas kyi yon tan ma lus pa bsdus pa'i ting nge 'dzin 'di thob par bya ba'i phyir btang ngo /_/grong dang grong khyer yul 'khor grong 'dab kyang /_/zhes bya ba la sogs pas ni dbang phyug gi
[\[95a.3\]]longs spyod bdag gir byas pa'i longs spyod kyi dngos po rnams yongs su gtong ba'i sbyin pa gsungs te/_grong dang /_grong khyer dang /_tshong 'dus dang /_yul 'khor dang /_rgyal po'i pho brang nye bar mkho ba thams cad dang ldan pa 'byor pa yang dag pas brgyan pa rnams
[\[95a.4\]]byin pas de'i tshe dga' ba dang bde ba dpe med pa rjes su myong ngo /_/ri rab tshad tsam rin chen sna tshogs rin thang med pa'i sa yi gting na gnas pa dang /_rgyal ba'i yon tan bzhin du 'bad pas bsags pa'i rin chen phung po dpag tu med pa dang /_/rab tu grags pa'i nor bu'i
[\[95a.5\]]cod pan rab tu mdzes pa rnam pa gzhan dag kyang /_/sangs rgyas thob phyir 'gro ba ma lus yid 'phrog rab tu grags pa'i sbyin par byin/_/rin chen phung po ri rab mnyam pa yang /_/chos dang ting 'dzin thob phyir nga yis byin/_/rnyed par dka' zhing btang bar dka' ba yang /_/
[\[95a.6\]]byang chub ched du sngon chad nga yis btang /_/shin tu dbul ba ngas ni phyug por byas/_/zhes bya ba la/_dbul po gang dag phongs par gyur pa de dag ni ngas phongs pa med cing longs spyod phun sum tshogs pa'i bde ba dang ldan par byas so/_/gang gi tshe nga sa'i bdag por gyur
[\[95a.7\]]cing longs spyod phun sum tshogs pa dang ldan par gyur pas sdug bsngal mgon med pa mthong bar gyur pa ni ci'i phyir 'di ltar sdug bsngal bar gyur ces 'dri bar byed do/_/nor med pas so zhes zer na de dag la snying rje chen po'i sems nye bar bzhag nas de dag la rgyal srid
[\[95b\]]
[\[95b.1\]]sbyin par byed do/_/gzhon nu ngas ni ngo mtshar byas pa dang /_/zhes bya ba la sogs pa la/_gang yang nga yis ting nge 'dzin thob par bya ba'i ched du sdug bsngal nyams su myong ba de dag bskal pa bye ba khrag khrig tu bgrang ba'i sbyor bas bgrang bar nus pa ma yin no zhes bstan
[\[95b.2\]]to/_/de bzhin gshegs pa'i spyod pa la dad pa ma thob pa rnams kyis mthar thug pa ma rnyed nas thos pas sems myos shing myos par 'gyur ro/_/gzhon nu khyod la shin tu bsgo bar bya/_/zhes bya ba la sogs pa la/_de bzhin gshegs pa thugs rje can ni gzhan ma yin par
[\[95b.3\]]gsungs pa yin no/_/ngas ting nge 'dzin 'di tshol ba na sems can thams cad bla na med pa'i byang chub kyi bde ba la dgod par bya'o zhes bya ba nas ting nge 'dzin 'di tshol ba na sdug bsngal gyi khyad par dpag tu med pa nyams su myong ngo /_/gang gi tshe ngas ting nge 'dzin 'di thob par
[\[95b.4\]]gyur pa na nga la sgrib pa med pa'i ye shes skyed par gyur to/_/ye shes des 'jig rten gyi khams sna tshogs na bzhugs pa'i de bzhin gshegs pa rnams mthong ngo /_/cho 'phrul gyi mngon par shes pa'i rdzu 'phrul gyi khyad par gyis 'jig rten gyi khams sna tshogs na bzhugs
[\[95b.5\]]pa'i de bzhin gshegs pa rnams kyi thad du nye bar song nas spyi bos phyag 'tshal te/_gus pa dang bcas pas gsol ba gdab pa sngon du 'gro bas gal te bdag la skabs phye na som nyi dpag tu med pa mchis pas the tshom 'ga' zhig zhu'o/_/dran pa brjed pa med pas ji ltar
[\[95b.6\]]thos pa bzhin du bzung nas de bzhin du sems can rnams la bdag gis bstan par bgyi'o/_/ting nge 'dzin 'di nyid la bdag gis g.yo ba med pa'i blos 'di nyid la rab tu gnas par gyur pa de ltar rab tu gzhag par bgyi'o/_/gang gis sngon gyi de bzhin gshegs pa
[\[95b.7\]]dag_/ces bya ba la sogs pa la/_gang dag sngon de bzhin gshegs pa ma mthong ba dang /_ma thos pa de dag gis ting nge 'dzin 'di ji ltar thob par 'gyur zhes bya ba dang /_/de bzhin gshegs pa'i thad nas chos bstan pa ma thos pa bsod nams ma byas pa de dag gis ting
[\[96a\]]
[\[96a.1\]]nge 'dzin 'di la rab tu dang ba'i sems bskyed pa dang /_dad par bya ba dang /_mnyan pa dang mos par bya ba sla ba ma yin no/_/yang gang dag sngon de bzhin gshegs pa rnams kyi thad nas ting nge 'dzin 'di thos pa de dag ni chos zab mo 'di thos pa na mi skrag mi
[\[96a.2\]]dngang /_dngang bar mi 'gyur te/_de 'jigs pa chung ngu dang /_'bring dang /_chen po med pa'i phyir ro/_/byang chub sems dpa' de ni sras thugs las skyes pa nyid de dag gi don du ngas ting nge 'dzin 'di bya dka' ba brgya stong gis yang dag par bsgrubs pa yin no/_/yang gang
[\[96a.3\]]gis ting nge 'dzin gyi rgyal po 'di lan cig thos pa de yang ngan song du ltung ba'i 'jigs pa nam yang yod pa ma yin no/_/mi khom pa brgyad spangs pa'i dal ba phun sum tshogs pa 'thob cing thams cad du sangs rgyas mthong zhing bsnyen bkur byed pa dang /_chos thos pa dang mi 'brel ba'i sems
[\[96a.4\]]kyis sangs rgyas khrag khrig shin tu mang po mthong ba ste/_gang ting nge 'dzin 'di 'dzin pa des mngon sum du sangs rgyas rnams mthong ba'o/_/rgyal ba byams pa grags pa mtha' yas bzhin/_/zhes bya ba la sogs pa la/_ji ltar byang chub sems dpa' 'phags pa byams pa nga'i rjes
[\[96a.5\]]thogs nyid du nges par sangs rgyas nas sems can mang po'i don gyis shig ces lung bstan pa bzhin du/_blo gros mtha' yas des ni nga lung bstan/_/zhes bya ba la sogs pa la/_gang gi lag tu ting nge 'dzin 'di thob pa de yang de bzhin du rgyal ba nyid du gyur nas sems can ma lus
[\[96a.6\]]pa'i don byed par 'gyur ro zhes bya ba'o/_/dran pa dang /_blo gros dang /_rtogs pa dang /_spobs pa dang ldan par 'gyur ro/_mi gang ting 'dzin mchog 'di 'dzin pa ni/_/zhes bya ba la ting nge 'dzin 'di 'dzin pa de la yon tan 'di dag 'dzin par 'gyur zhing /_yon tan gzhan
[\[96a.7\]]yang /_lha dang /_klu dang /_lha ma yin dang /_mi 'am ci dang /_lto 'phye chen po dang /_mi dang mi ma yin pa rnams kyis kyang mchod par 'gyur/_srung bar 'gyur ro/_/dug dang me dang mtshon dang chu la sogs pa rnams kyis nyam nga ba ma spangs par 'chi ba'i dus byed par mi 'gyur
[\[96b\]]
[\[96b.1\]]ro/_/nags khrod dang ri dang /_sman ljongs dang /_brag phug dag tu gcig pu gnyis su med par 'dug na yang ting nge 'dzin gyi mthus lha dang /_klu dang /_gnod sbyin dang /_dri za la sogs pa rnams kyis bsnyen bkur byed par 'gyur ro/_/ye shes dri ma med pa
[\[96b.2\]]dpag tu med pa/_thogs pa med pas de bzhin gshegs pa'i yon tan yongs su sgrogs par byed pa dang /_thogs pa med cing nyams pa med pas dpag tu med pa'i thos pa 'dzin pa'i gzungs rab tu thob par 'gyur ro/_/ye shes kyi sgron ma 'dzin cing 'jig rten ma lus pa'i mi
[\[96b.3\]]shes pa'i ling tog gi rab rib sel ba la mkhas par 'gyur ro/_/ting nge 'dzin 'di 'dzin pa'i stobs kyis 'jam pa dang /_yid du 'ong ba dang /_rnar snyan pa'i tshig gis 'khor gyi dkyil 'khor ma lus pa yongs su dga' ba bskyed par nus pa ltar bdud dang mu
[\[96b.4\]]stegs pa rnams zil gyis gnon pa'i seng ge'i sgra sgrogs par byed do/_/mi gang ting 'dzin mchog 'di 'dzin pa ni/_/zhes thams cad du sbyar bar bya'o/_/de dag sman pa dpyad mkhan 'dra bar yang /_/zhes bya ba ni/_nad ma lus pa gso ba la mkhas pa'i sman pa dpyad
[\[96b.5\]]mkhan te/_sman ster ba'i dus tshod brtsi ba'i skyes bu'i gnas lta bu'i dus nges par byed pa'i sman pa'i mchog tu 'gyur ba'o/_/mang po'i rten dang dpung gnyen skyabs su 'gyur/_/zhes bya ba la/_lam nye bar brten pa ni 'gro ba'o/_/skyon thams cad kyi gnod pa dang bral
[\[96b.6\]]ba'i gnas su gyur pa ni rten no/_/'khor bas 'jigs shing skrag pa'i 'jigs pa sel bas dpung gnyen dang /_skyabs su 'gyur ro/_/snang bar gyur pa ni mi shes pa'i mun pa sel ba'o/_/thams cad du mtshan ma thams cad yid la byed pa dang bral ba'i phyir rtag tu mnyam par
[\[96b.7\]]gzhag par 'gyur ro/_/tha mal pa ma yin pa'i mig thob par 'gyur ro/_/yan lag brgyad cu dang ldan pa'i gsung gi dkyil 'khor gyis brgyan pa'i tshangs pa'i dbyangs thob par 'gyur ro/_/zas la yid kyang chags par mi 'gyur te zhes bya ba la sogs pa la/_bsam gtan
[\[97a\]]
[\[97a.1\]]la mngon par dga' ba'i phyir zas la zhen pa che bar mi 'gyur ro/_/lhung bzed dang chos gos la sogs pa'i yo byad la sems chags par mi 'gyur ro/_/bdag nyid la bstod pa dang /_gzhan la mi snyan par brjod pas rjes su chags pa dang /_khong khro ba
[\[97a.2\]]dang bral bar 'gyur ro/_/rtag tu bsam gtan la dga' phra ba'i sems/_/zhes bya ba ni rtag tu bsam gtan la mngon par dga' ba'i sems phra mo nyid rtag tu 'gyur ba'o/_/gzhan gyis 'khrul pa tshol bar yang mi byed cing de la lta bar yang mi byed de/_bdag nyid kyis legs par
[\[97a.3\]]byas pa dang nyes par byas pa la nges par rtogs pa la zhugs pa'i phyir ro/_/spyod pa yongs dag sems la nyon mongs med/_/ces bya ba ni sems kyi rgyud ting nge 'dzin bsgoms pas bsgos pa'i phyir lus dang /_ngag dang yid kyi kun du spyod pa yongs su dag pa yin no/_/sems
[\[97a.4\]]sgyu dang g.yo spangs pa yin/_thar pa bsgom pa dang mngon par dga' ba yin/_ser sna dang bral zhing sbyin pa la dga' ba yin/_tshul khrims dang yang dag par ldan pa yin/_byad bzhin bzang zhing skyes bu chen po'i mtshan sum cu rtsa gnyis kyis brgyan par 'gyur ro/_/yan lag
[\[97a.5\]]thams cad yongs su mdzes pas sku lta bas mi ngoms par 'gyur ro/_/tshangs pa dang /_dbang po dang /_drag po la sogs pa rnams kyang g.yog bzhin du bka' nyan zhing rjes su rtag tu 'brang bar 'gyur ro/_/ngan 'gror ltung ba'i 'jigs pa ma lus pa dang bral ba yin no/_zab
[\[97a.6\]]mo'i chos thos shing goms par byas pa'i blo gros dang ldan pa'i phyir/_sangs rgyas kyi chos rnams la som nyi med pa yin zhes bya'o/_/gzungs thob pa yin no/_/gang gi tshe 'chi ba'i dus byed pa de'i tshe yang de bzhin gshegs pa 'od dpag tu med pa 'dod chags dang bral ba'i dge 'dun gyi
[\[97a.7\]]'khor du mas yongs su bskor ba mthong bar 'gyur ba'o/_/rab tu dga' ba dang /_dri ma med pa dang /_'od byed pa dang /_'od 'phro ba dang /_sbyang dka' ba dang /_mngon du gyur pa dang /_ring du 'gro ba dang /_mi g.yo ba dang /_legs pa'i blo gros dang /_chos kyi sprin zhes bya ba byang chub sems dpa'i sa bcu
[\[97b\]]
[\[97b.1\]]yang ting nge 'dzin 'di thob na 'bad pa med par thob par 'gyur ro/_/de bzhin du dbang bcu po tshe la dbang ba dang /_las la dbang ba dang /_yo byad la dbang ba dang /_mos pa la dbang ba dang /_smon lam la dbang ba dang /_rdzu 'phrul la dbang ba dang /_skye ba la dbang ba dang /_chos
[\[97b.2\]]la dbang ba dang /_sems la dbang ba dang /_ye shes la dbang ba rab tu thob par 'gyur ro/_/mi gang zhig ting nge 'dzin 'di 'dzin pa zhes thams cad du sbyar bar bya'o/_/sems can thams cad bcom ldan snying rje can/_/zhes bya ba la sogs pa la/_sems can thams cad de
[\[97b.3\]]bzhin gshegs pa thugs rje can du gyur la/_de bzhin gshegs pa de dag la rigs kyi bu 'am/_rigs kyi bu mo la la zhig gis bskal pa gang+gA'i klung gi bye ma snyed du gus par byas/_bsnyen bkur du byas/_nye bar mkho ba'i yo byad thams cad kyis mchod par byas la/_dad pa can gang
[\[97b.4\]]zhig gis ting nge 'dzin 'di la rjes su yi rang ngo zhes tshig tu rjod par byed na rigs kyi bu snga ma de'i bsod nams kyi phung po de bas rjes su yi rang ba las byung ba'i bsod nams kyi phung po rab tu mang bar shes par bya'o zhes bcom ldan 'das kyis gsungs pa de nyid tshad ma yin gyi/_
[\[97b.5\]]gzhan ni tshad ma'i yul ma yin pa'i phyir ro/_/sangs rgyas bdag nyid las byung ye shes me'i/_/'od zer dmar ser steng du 'phros par gyur pa yis/_/srid pa gsum po skad cig tsam gyis thal bar byas/_/gzi brjid tshogs kyi 'od ces sangs rgyas gsungs/_/gzi brjid
[\[97b.6\]]tshogs kyi rgyal po'i le'u ste sum cu pa'i 'grel pa rdzogs so//_//phan yon gyi le'u rab tu bsgrub par bya ba'i phyir/_de nas yang bcom ldan 'das kyis zhes bya ba la sogs pa gsungs te/_gzhon nu de lta bas na byang chub sems dpa' gang ci nas bdag sems can
[\[97b.7\]]thams cad kyi sgra dang skad shes pas chos ston to zhes bya ba la sogs pa la/_mnyam pa'i zhes bya ba ni mngon par 'dod pas so/_/ci nas kyang bdag sems can thams cad kyi sgra ste tha mal pa'i brda'o/_/skad ni tha snyad kyi khyad par sgrub par byed pa'i tshig go/_/dbang po mchog
[\[98a\]]
[\[98a.1\]]dang mchog ma yin pa rtogs shing brda de dang des kun rdzob tu tha snyad du byed de/_chung ngu dang 'bring dang /_mchog gi dbang ba dang /_bsam pa'i khyad par rig nas gang dang gang 'dod pa de la chos bstan pa'i phyir/_des chos thams cad kyi rang bzhin mnyam
[\[98a.2\]]pa nyid rnam par spros pa'i ting nge 'dzin 'di mnyan par bya/_gzung bar bya/_kun chub par bya zhes bya ba nas/_gzhan dag la yang rgya cher yang dag par bstan par bya zhes bya ba'i bar gyis ni thams cad mkhyen pa'i yon tan yongs su rdzogs pa'i rgyur gyur pa ni ting nge 'dzin 'di yin no zhes bstan
[\[98a.3\]]par 'gyur ro/_/tshigs su bcad pas phan yon rgya cher bstan pa'i phyir/_de nas bcom ldan 'das kyis zhes bya ba la sogs pa gsungs te/_des ni 'das pa'i 'dren pa tshad med nams kyang mthong /_/zhes bya ba ni gzhan dag la ting nge 'dzin thos pa med pas 'das pa'i
[\[98a.4\]]de bzhin gshegs pa dpag tu med pa de dag la the tshom thams cad gcad pa'i phyir/_mthong ba dang dris pa'i dge ba'i rtsa ba rab mchog rab tu gnas pas ting nge 'dzin 'di la mos shing 'dod na gzung bar bya zhes bya ba nas/_gzhan dag la yang rgya cher yang dag par bstan par bya
[\[98a.5\]]ba'i bar du blta bar bya'o/_/lha dang mi yi bde ba gya nom rnyed par 'gyur/_/zhes bya ba ni bsod nams kyi mthus lha dang mi'i bde ba gya nom pa nyon mongs pas ma gos pas mchod par yang 'gyur ro/_/lha rnams kyi dbang po dang /_mi'i rgyal po yang rab tu thob par 'gyur ro/_/
[\[98a.6\]]mi zad pa'i bsam gtan gyi bde ba yang nyams su myong bar 'gyur ro/_/bsngags pa rgya cher thos kyang de ni dga' mi 'gyur/_/zhes bya ba ni 'jig rten gyi chos brgyad kyis rjes su ma gos par bstan pa yin no/_dge zhing snyan par smra la 'jam pa'i tshig dang ldan/_/zhes bya ba ni thams cad
[\[98a.7\]]du 'jam pa'i tshig dang ldan pa dang /_khro gnyer med pa dang /_bzhin 'dzum pa dang ldan pa dang /_'grogs na bde ba dang /_tshul khrims legs par bsdams pa nyid do/_/mdza' ba'i sems su 'gyur ba ni snying rje chen po'i brtse bas bsgos pa'i rgyud yin pa'i phyir ro/_/'thab pa
[\[98b\]]
[\[98b.1\]]dang /_rtsod pa med pa'i gtam byed pas na spros pa spangs pa dang /_bsam gtan gyi bde bas gnas pa dang /_rab tu dga' ba'i sems dang /_des shing mnyen pa'i sems su 'gyur ro zhes bya ba la sogs pa'o/_/pha rol tu phyin pa thams cad dang ldan pa dang /_rtag tu mnyam
[\[98b.2\]]par gzhag par 'gyur/_lha dang /_klu dang /_gnod sbyin dang /_srin po la sogs pa rnams kyis kyang rtag tu gus pas rjes su 'brang zhing srung ba dang /_sbed par byed do/_/'gro ba ma lus pa'i yid 'phrog cing yid du 'ong ba'i dbyangs dang tshangs pa'i dbyangs dang ldan par
[\[98b.3\]]'gyur ro/_/thar pa 'dod pa ting 'dzin rdul bral 'di 'dzin na/_/zhes bya ba la sogs pa la/_sa bcu dang /_dbang dang /_stobs dang /_byang chub kyi yan lag la sogs pa sangs rgyas kyi yon tan thams cad yang dag par brjod par 'gyur zhing myur du bla na med pa yang dag par
[\[98b.4\]]rdzogs pa'i byang chub kyang thob par 'gyur ro/_/ma lus mdo sde'i yon tan phan yon rnams/_/ting 'dzin rgyal po'i rjes su rab zhugs par/_/sngon gyi rgyal ba kun gyis dbyangs su bsgrags/_/gcig dang du ma'i rnam rtog sna tshogs spangs/_/yon tan dang phan yon bstan
[\[98b.5\]]pa'i le'u ste sum cu rtsa gcig pa'i 'grel pa rdzogs so//_//da ni chos thams cad kyi rang bzhin nges par bstan pa'i le'u bstan par bya ba'i phyir/_de nas bcom ldan 'das kyis zhes bya ba la sogs pa gsungs te/_gzhon nu de lta bas na byang chub sems dpa' chos
[\[98b.6\]]thams cad kyi rang bzhin shes par bya snyam pa zhes bya ba la/_chos thams cad kyi rang bzhin yongs su shes par 'dod pas mdor bsdus nas chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/_gzung bar bya zhes bya ba nas/_gzhan
[\[98b.7\]]dag la yang rgya cher yang dag par bstan par bya zhes bya ba'i bar la/_stong pa nyid ni phyi dang nang gi bdag nyid can gyi chos thams cad kyi rang bzhin no chos thams cad ni stong pa nyid dang mnyam pa ste/_gzod ma nas zhi ba ma skyes pa zhes bya ba'o/_/spros pa med pa nyid ni mngon par rtogs pa
[\[99a\]]
[\[99a.1\]]la brtags pas rnam par ma spros pas na ma spros pa'o/_/ma spros pa ni lhag pa med pa ste/_stong pa nyid kyi ting nge 'dzin zhes bya la/_ting nge 'dzin yongs su shes pa ni chos thams cad yongs su shes par 'gyur ro/_/tshigs su bcad pas yon tan gyi sgo nas
[\[99a.2\]]rang bzhin bstan par bya ba'i phyir/_de la 'dod chags ldang ba med cing zhe sdang med/_/ces bya ba la sogs pa gsungs te/_stong pa nyid bsgoms pa dang ldan pa de la/_'dod chags dang /_zhe sdang dang /_gti mug dang /_nga rgyal dang /_ser sna la sogs pa nyon mongs pa
[\[99a.3\]]dang /_nye ba'i nyon mongs pa rnams dran pa'i spyod yul du yang mi 'gyur ro/_/de'i phyir gnod pa med do/_/de ni bde gshegs thugs sras bslab pa yong mi 'dor/_/zhes bya ba la/_byang chub sems dpa' de ni shin tu bzang po'i spyod pa dang ldan pa bsgom pa la brten pa'i phyir
[\[99a.4\]]bde bar gshegs pa'i bslab pa yong mi 'dor zhes bya ba nam yang 'dor bar mi byed de/_ci nas kyang 'dor bar mi byed ces bya ba'i don to/_/bud med dbang du nam yang mi 'gro ste/_de bzhin gshegs pa'i bstan pa la dga' ba dang /_rab tu dga' ba thob par yang 'gyur ro/_/chos
[\[99a.5\]]kyi rang bzhin tshul gyis rigs pa gang shes pa/_/zhes bya ba ni chos kyi rang bzhin gang gis shes pa des thams cad mkhyen pa'i ye shes kyi cho ga shes pa ste mkhas pa yin no/_/de dang de ni sangs rgyas mtha' yas mu med mthong /_/zhes bya ba ni gang dag gis chos kyi rang bzhin
[\[99a.6\]]ji lta ba bzhin du shes pa des 'jig rten gyi khams dpag tu med pa na bzhugs pa'i sangs rgyas rnams lha'i mig gis mthong bar 'gyur ro/_/gzungs kyi ye shes kyang thob par 'gyur ro/_/ring por mi thogs par de bzhin gshegs par yang 'gyur ro/_/zhes bya ba ste/_
[\[99a.7\]]ting nge 'dzin dang /_byang chub dang /_sangs rgyas kyi ngo bo dbyer med par rtogs pa'i phyir ro/_/de dang de ni sman pa dpyad shes bde ba sbyin par 'gyur/_/zhes bya ba ni gang gis chos thams cad kyi rang bzhin shes pa de ni sman pa'i rgyal po bla na med pa sman pa'i mchog tu 'gyur ro zhes
[\[99b\]]
[\[99b.1\]]bya ste ma rig pa'i rgyu las byung ba'i nad gso bar byed pa'o/_/'jig tshogs la lta ba'i zug rngu 'byin par byed pa'o/_/nyon mongs pa'i tsha bas gdungs pa'i sems can mthong nas ting nge 'dzin gyi sman chen po'i btung ba sbyor bar byed pa'o/_/sdug bsngal ba rnams bde bar byed pa'o/_/
[\[99b.2\]]snying rje chen po'i go cha bgos nas smon lam gyi stobs kyis 'phangs pas rnam pa thams cad kyi sgo nas sangs rgyas kyi tshul la legs par bslabs shing thams cad du sems can thams cad rab tu dgrol bar bya ba'i cho ga la mkhas pa'i bsam pa dang /_lhag pa'i bsam pa ji lta ba
[\[99b.3\]]bzhin du rjes su mthun par chos ston pas btul nas sangs rgyas nyid la rab tu 'jug go/_/thams cad la chags pa med do/_/stong pa nyid kyi ting nge 'dzin gyi ngo bo la mkhas pa'o/_/'jig rten pa'i tha snyad kyis tha snyad du byed kyang 'jig rten gyi chos kyis kyang mi gos te/_'jig rten gyi chos
[\[99b.4\]]rnams kyi ngo bo nyid kyi rang bzhin yongs su shes pa'i phyir ro/_/gang gis chos thams cad kyi rang bzhin shes pa de bzod pa'i stobs kyis yang dag par 'phags pa ste/_brdeg pa dang /_bsdigs pa dang /_khu tshur dang /_thal lcag dang /_mtshon brgyab kyang sems khro ba dang bral
[\[99b.5\]]ba yin/_yan lag dang nying lag bcad kyang bzhin 'gyur ba med pa yin te/_bzod par bya ba'i dngos po rnams kyi rang bzhin la nges par brtags pa na dngos po thams cad rang bzhin gyis stong par rig pa'i phyir ro/_/bdag dang gzhan du 'du shes pa dang bral ba'i phyir rtag tu lus dang
[\[99b.6\]]ngag dang yid rab tu zhi bas gnas par 'gyur ro/_/de dang de dag chos kyi rang bzhin dam pa ston/_/zhes bya ba ni byang chub sems dpa' de dang de chos thams cad kyi rang bzhin shes nas rtogs pa ji lta ba bzhin du rjes su mthun pa'i chos ston par byed cing sems can slu
[\[99b.7\]]bar mi byed do/_/shes rab dang snying rje dag gis phyin ci ma log par mngon par rtogs pa sngon du 'gro bas smon lam yongs su rdzogs nas sems can ma lus pa nye bar 'dzin par 'gyur ro/_/de de ring por mi thogs bla med byang chub reg_/ces bya ba la/_byang chub sems
[\[100a\]]
[\[100a.1\]]dpa' gang dag gis chos thams cad kyi rang bzhin mnyam pa nyid rnam par spros pa'i ting nge 'dzin mngon sum du byed pa'i bsgom pa la mngon par sbyor ba de dang de byang chub la reg par 'gyur te mngon sum du byed par 'gyur ro/_/byang chub sems dpa' de la
[\[100a.2\]]sems rab tu dang bas mchog tu gyur pa'am/_chung ba yang rung sbyin pa sbyin par byed do/_/sbyin pa de'i 'bras bu yang sangs rgyas nyid kyi mthar thug par 'gyur te/_sangs rgyas kyi spyod yul du gyur pa yin no/_/de ni mdo sde bye ba mtha' yas 'chad par byed/_/ces bya ni spobs pa dpag
[\[100a.3\]]tu med pa dang /_ye shes dpag tu med pa dang ldan par 'gyur te/_des 'chad par byed pa yin zhes bya'o/_/chos kyi rang bzhin zhi ba gang shes pa/_/zhes bya ba la/_bskal pa bye ba khrag khrig tu ye shes mngon par 'phags pas ri rab ltar mi g.yo bar 'gyur te/_phas kyi rgol ba
[\[100a.4\]]thams cad kyis zhes bya ba'o/_/de bzhin gshegs pa thams cad kyis chos bshad pa gang yin pa de dag thams cad nye bar bzung nas de dag las rkang pa tsam yang brjed par mi 'gyur ro/_/chos dang /_mi 'jigs pa dang /_zang zing dang /_byams pa'i sbyin bdag tu gyur nas sems
[\[100a.5\]]can thams cad la bde ba ster bar byed de/_bza' ba dang /_btung ba dang /_gos dang /_rin po che dang /_rgyan dang /_mdzod dang /_bang mdzod la sogs pa phyi dang nang gi bdag nyid can gyi dngos po rnams la ltos pa med pa'i sems kyis yongs su gtong bar byed cing bsams bzhin du 'dzam
[\[100a.6\]]bu'i gling gi dbang phyug gi rgyal por gyur nas sems can thams cad sbyin pas bsdus nas chos la sbyor bar byed do/_/byams pa chen po dang /_snying rje chen po dang /_dga' ba chen po dang /_btang snyoms chen po ste/_tshangs pa'i gnas bzhi rtag tu rjes su goms par byas pas mtshan
[\[100a.7\]]ma med cing lhun gyis grub par gyur pas chos thams cad rang bzhin gyis stong pa gang yin pa yang shes par 'gyur ro/_/dpa' bo bu dang bu mo bran dag gtong bar byed/_/ces bya ba la sogs pa la/_yid du 'ong ba'i bu sdug pa dang /_bu mo rgyan thams cad kyis brgyan pa dang /_bran pho
[\[100b\]]
[\[100b.1\]]g.yog gi las thams cad la mkhas pa dang /_bran mo sgeg pa dang /_sgrin pa bya ba rnams la mkhas shing yid du 'ong ba dang /_lag pa dang /_rkang pa dang /_mig la sogs pa dang /_yan lag gi mchog dang /_bdag nyid ltos pa med pa'i sems kyis byin no/_/gang
[\[100b.2\]]chos thams cad rang bzhin gyis stong par bsgoms pa'i blo can des thams cad stong ste/_phyi dang nang gi bdag nyid can gyi dngos po thams cad gtong ngo /_des ni 'dren pa rkang gnyis gtso bor mchod par 'gyur/_/zhes bya ba la sogs pa la gang dag gis chos thams cad rang bzhin
[\[100b.3\]]gyis stong par rtogs nas sgrub pa phun sum tshogs par byed pa des de bzhin gshegs pa thams cad sgrub pa'i mchod pas mchod pa yin no/_/chos kyi rang bzhin stong pa'i tshul du gang rig pa/_/de ni mkhas pa bde bar gshegs pa'i mdzod 'chang yin/_/zhes bya ba la sogs pa la/_
[\[100b.4\]]de ni bde bar gshegs pa'i chos kyi phung po'i mdzod 'chang ba yin te/_gzugs rnam pa bzhi la rab tu gnas pa ni ring por mi thogs par de bzhin gshegs par 'gyur ro/_/gang dag ting nge 'dzin gyi rgyal po'i mdo sde 'di zad pa'i dus te/_dam pa'i chos rnam par 'jig pa'i dus su
[\[100b.5\]]'dzin pa de dbang po nyams par mi 'gyur ro/_/mi khom pa brgyad kyi nang du yang skye bar mi 'gyur te/_de dag nas chos thos pa med pa'i phyir/_bde 'gro lha dang mir skyes nas gzugs bzang zhing mdzes pa lus mtshan gyis brgyan cing mngon par shes pa lngas rtse la/_sangs rgyas
[\[100b.6\]]dpag tu med pa sprul par byed cing /_/sprul pa'i sangs rgyas de dag kyang sangs rgyas kyi zhing sna tshogs su song nas sangs rgyas kyi mdzad pa mdzad nas/_yang phyir 'ong bar byed do/_/chos thams cad sprul pa lta bur rtogs nas de lta bu nyid du ston par byed do/_/dran pa dang /_blo gros dang /_
[\[100b.7\]]rtogs pa dang /_yongs su dag pa'i blos chos thams cad la dbang thob cing tshangs pa'i gnas bzhi la gnas nas sa bcu dang /_dbang bcu dang /_stobs dang /_mi 'jigs pa dang /_sangs rgyas kyi chos ma 'dres pa yongs su rdzogs par byas nas sangs rgyas su 'gyur te/_ting nge
[\[101a\]]
[\[101a.1\]]'dzin bsgoms pa'i stobs thob pa'i phyir zhes bya bas so/_/nga sngon byang chub sems dpar gyur pa na ting nge 'dzin 'di bsgoms so/_/mang du byas so/_/brtson 'grus nyams pa med pa dang ldan pa'i tshe de bzhin gshegs pa mar me mdzad kyis ma 'ongs pa'i dus na khyod bla na med
[\[101a.2\]]pa yang dag par rdzogs pa'i sangs rgyas su 'gyur ro zhes lung bstan to/_/mdo sde 'di la khyed kyang nga'i rjes su slobs zhes bya ba la sogs pa la/_chos thams cad rang bzhin gyis stong pa la mi dmigs pa'i sbyor bas ngas ji ltar ting nge 'dzin 'di la bslabs nas sems can ma
[\[101a.3\]]lus pa'i don du mngon par rdzogs par sangs rgyas pa bzhin du khyed kyis kyang bslab par bya'o zhes bya ba yin no/_/mdo sde rin po che 'di la mi slob par spangs nas rmongs pa rnams mnar med par gzhol bar 'gyur ro/_/de lta bas na bdag dang gzhan gyi don byed pa la mkhas pa'i blo gros
[\[101a.4\]]can gyis bag yod par byas la dam pa'i chos spong ba'i sems rmi lam du yang bskyed par mi bya'o/_/phyi ma'i dus na gang dag mdo sde rin po che 'di 'dzin pa de dag ni nges par bla na med pa yang dag par rdzogs par byang chub par 'gyur ro/_/sems ni dang por byang chub la ni nges byas nas/_/
[\[101a.5\]]stong pa rtsol bral don dam yang dag ldan pa yi/_/ngo bo nyid ni yang dag rtogs par byas nas kyang /_/skyo ba med pas sbyin pa la sogs spyod pa spyad/_/chos thams cad kyi rang bzhin nges par bstan pa'i le'u ste sum cu rtsa gnyis pa'i 'grel pa rdzogs so//_//mdo sde 'dzin
[\[101a.6\]]pa'i phan yon gyi le'u bstan par bzhed nas de nas yang bcom ldan 'das kyis zhes bya ba la sogs pa gsungs te/_gzhon nu de lta bas na byang chub sems dpa' sems dpa' chen po chos thams cad la mngon par shes pa chen po'i byi dor bya ba yongs su sbyang bar 'dod pas ting nge 'dzin
[\[101a.7\]]'di mnyan par bya/_gzung bar bya zhes bya ba nas gzhan dag la yang rgya cher yang dag par rab tu bstan par bya zhes bya ba'i bar du'o/_/chos thams cad la mngon par shes pa chen po'i byi dor bya ba gang zhe na zhes bya ba ni rang nyid kyis gzhan gyi bsam pa rab tu bstan nas nges par bskyed pa'i
[\[101b\]]
[\[101b.1\]]phyir dris pa yin no/_/'di lta ste zhes bya ba ni nye bar bstan pa'i phyir ro/_/chos thams cad la yongs su 'dzin pa med pa ni gzung bar bya ba med pa'i phyir ro/_/mchog tu mi 'dzin pa ni 'dzin pa por mchog tu 'dzin pa med pa'i phyir ro/_/de bzhin du phyi rol gyi gzugs la sogs
[\[101b.2\]]pa'i phung po lnga po gzung ba dang /_'dzin pa dang bral bas mi bden pa nyid du bsgrubs nas tshul khrims la sogs pa'i phung po lnga po rang bzhin med pa nyid du kun du rig par bya ba'i phyir/_/tshul khrims kyi phung por mi 'dzin zhes bya ba la sogs pa gsungs te/_'di ni tshul
[\[101b.3\]]khrims so/_/bdag ni tshul khrims dang ldan pa'o/_/'di'i don du tshul khrims srung ngo zhes bya ba'i rnam par rtog pa dang bral ba ni 'khor gsum yongs su dag pa'i tshul khrims kyi phung por 'gyur ro/_/de bzhin du rgyu ba med par ni ting nge 'dzin gyi phung po ste 'gro ba dang 'ong ba med pa'i
[\[101b.4\]]phyir ro/_/stong pa nyid mthong ba ni shes rab kyi phung po ste bdag med par mthong ba'o/_/bden pa mthong ba ni rnam par grol ba'i phung po ste de bzhin nyid mthong ba'o/_/yang dag pa ji lta ba bzhin du mthong ba ni rnam par grol ba'i ye shes mthong ba'i phung po ste/_thams cad dmigs su med
[\[101b.5\]]par mthong ba'i sbyor ba dang /_so sor brtags pa'i 'gog pas gnyis kyi ngo bo dang bral bar mthong ba'o zhes bya'o/_de bzhin du chos thams cad kyi rang bzhin yongs su shes pa de ni mngon par shes pa ste/_gang dag mngon par shes pa de dag dang yang dag par ldan pa'i byang chub sems
[\[101b.6\]]dpa' sems dpa' chen po ni ting nge 'dzin thams cad la rdzu 'phrul gyi cho 'phrul gyis rnam par rtse zhing sems can thams cad la bsam pa ji lta ba bzhin du chos ston na yang gang la yang mngon par zhen pa med pa de la ni chos thams cad la mngon par shes pa chen pos byi dor byas pa yin no zhes brjod
[\[101b.7\]]do/_/tshigs su bcad pas rgya cher rab tu bstan pa ni snga ma bzhin no/_/mngon shes chen po yongs sbyangs pa/_/rtsod pa med par bstan pa ste/_/zhes bya ba ni chos thams cad stong pa nyid kyi phyir rtsod par byed pa med pas rtsod pa med pa'o/_/mngon shes de'i ste mngon sum du byed pa'i shes
[\[102a\]]
[\[102a.1\]]pa ni shes rab ste/_/sangs rgyas kyi gnyis su med pa'i ye shes bsam pa thams cad las yang dag par 'das pa'o/_/'dzin pa la ni gang gnas pa/_/de la ye shes yod mi 'gyur/_/zhes bya ba ni gnyis su med pa'i de kho na nyid ni stong pa nyid kyi ye
[\[102a.2\]]shes te/_dngos por 'dzin pa'i 'jug pa de la thams cad du mi 'byung ba zhes bya ba'i don to/_/gang dag sgra yis bstan pa yi/_/chos rnams mang po bsam mi khyab/_/ces bya ba ni sems can bsam pa sna tshogs pa rnams la dgos pa sna tshogs kyis sgra sna tshogs su ston pa'o/_/
[\[102a.3\]]sgra de la yang gang chags pa/_/dgongs pa'i bshad pa mi shes so/_/zhes bya ba la sgra tsam thos nas/_/ci la dgongs te bshad pa yi/_/dgongs pa dag ni mi shes pa/_/zhes bya ba la rnam par dbye ba'i nus pa med bzhin du chos ma yin pa ni chos su bshad/_chos ni chos ma
[\[102a.4\]]yin par bshad par byed de/_de bzhin gshegs pas gsungs pa'i gsung rab mngon par shes pa'i dge ba'i bshes gnyen la ma bsten pa nyid dang /_de bzhin gshegs pa'i gsung rab la ma bslabs pa'i phyir ro/_/'jig rten khams ni stong dag tu/_/zhes bya ba la
[\[102a.5\]]sogs pa la/_'jig rten gyi khams thams cad du ngas gdul bya sna tshogs kyi bsam pa'i dbang gis skad sna tshogs dang /_tshig dang /_yi ge sna tshogs kyis theg pa gsum la gzhug par bya ba'i phyir mdo sde gang dag rab tu bshad pa de dag thams cad don gcig pa ste stong pa nyid
[\[102a.6\]]kyi don to/_/kun kyang mya ngan las 'das pa la gzhol ba'i don dpag tu med cing mtha' med pa thams cad brjod par nus pa ma yin te/_yongs su brjod pa dang /_mnyan pa dang /_bsam pa dang /_bsgom pa'i 'bad pa rab tu mang po la 'jug pa ni shes rab chung bas nus pa ma yin no zhes bya bar tshig gcig rnam par bsgom
[\[102a.7\]]na ni/_/de dag thams cad bsgoms par 'gyur/_/zhes bya ba la/_gang gis kun tu dngos po gcig nyid mthong /_/dngos kun ngo bo de yis kun tu mthong /_/gcig gi stong nyid gang yin pa/_/de ni kun gyi stong pa nyid/_/chos kyi dbyings su ma gtogs pa'i/_/'di ltar chos yod
[\[102b\]]
[\[102b.1\]]ma yin pas/_/zhes bya bas chos kyi dbyings kyi ngo bor bsgoms na des thams cad bsgoms shing rtogs par 'gyur ro/_/sangs rgyas ji snyed thams cad kyis/_/zhes bya ba la sogs pa la de bzhin gshegs pa thams cad kyis chos mang po rab tu bstan pa thams cad kyi don ni bdag
[\[102b.2\]]med pa nyid do/_/bdag dang /_sems can dang /_srog la sogs pa ni don ma yin pa zhes gang gis shes nas gang sangs rgyas kyi chos la zhugs pa de ni don la mkhas pa ste don la gsal ba yin no/_/de ltar chos thams cad bdag med pa'i tshig 'di bslabs par gyur pa la/_sangs
[\[102b.3\]]rgyas chos rnams dkon ma yin/_/zhes bya ba la/_'di ni sangs rgyas nyid thob pa'i rgyu nyid yin/_sangs rgyas kyi byang chub rnyed par dka' ba ma yin no/_/gzhan gyis ni rab tu rnyed par dka' ba yin no zhes ston par 'gyur ro/_/chos kun sangs rgyas chos yin te/_/zhes
[\[102b.4\]]bya ba ni chos nyid kyi ngo bo yongs su shes na chos thams cad kyi ngo bo las mi 'da' ba'o zhes gang chos nyid 'di las mi 'da' bar slob pa de chos nyid dang 'gal bar yang mi byed de/_gang gi phyir stong pa nyid ni gang dang yang 'gal ba med pa'i phyir ro/_/chos thams cad rang bzhin
[\[102b.5\]]gyis stong pa'i phyir/_chos thams cad sangs rgyas kyi chos so/_/de bzhin du tshig kun kyang ni sangs rgyas kyi tshig ste/_gang gi phyir dngos po med pa'i tshig byang chub dang rab tu ldan pa ste 'du byed rdzas su med pa'i phyir ro/_/phyogs bcu dag tu btsal na yang /_/zhes bya ba la sogs
[\[102b.6\]]pa yang phyogs bcu po thams cad du sangs rgyas kyi tshig ngo bo nyid kyis med pas dmigs par mi 'gyur te/_gzugs la sogs pa'i phung po las ma gtogs pa'i dngos po'i don med pa'i phyir ro/_/gzugs la sogs pa'i rang bzhin med pa nyid ni sngar nyid du rab tu bsgrubs zin
[\[102b.7\]]to zhes bya ba yin no/_/bla na med pa'i de bzhin gshegs pa'i tshig 'di ni ma rnyed do/_/mi rnyed do/_/rnyed par mi 'gyur ro/_/chos nyid kyi ngo bo nyid la ni dus gsum du yang 'gyur ba med pa'i phyir ro/_/sangs rgyas tshig ni bla na med/_/ces bya ba ni/_gang na lhag par gyur pa med
[\[103a\]]
[\[103a.1\]]pa ni bla na med pa'o/_/phra ba zhes bya ba ni chos ma skyes pa'i phyir ro/_/de lta na yang bla na med pa zhes bya ba'i tshig gis rab tu bstan to/_/chos thams cad rnyed pa med pa ni thob pa med pa ste rjes su ma rnyed pa'o/_/rnyed pa la yang rnyed pa med/_/ces bya ba ni mo gsham gyi bu
[\[103a.2\]]gzhan du rten dang brten pa'i ngo bor med pa'i phyir ro zhes bya ba yin no/_/de ltar chos rnams gang shes pa/_/byang chub dam pa rtogs par 'gyur/_/zhes bya ba ni gang gis chos thams cad ma skyes pa/_ma 'gags pa/_rang bzhin gyis stong par yang dag par shes pa ste/_de
[\[103a.3\]]bla na med pa yang dag par rdzogs pa'i byang chub tu mngon par rdzogs par sangs rgya bar 'gyur ro/_/mngon par rdzogs par sangs rgyas nas chos kyi 'khor lo bskor bar 'gyur te/_sangs rgyas dang /_sangs rgyas kyi chos rnams kyang sgyu ma lta bu'o/_/chos thams cad kyang de lta bu'i
[\[103a.4\]]rang bzhin no zhes sangs rgyas kyi chos rab tu bstan pas byang chub sems dpa' rnams rtogs par byed cing gnas ngan len gyi spros pa thams cad dang bral ba'i sangs rgyas kyi ye shes bla na med pa 'thob bo/_/de ltar sangs rgyas kyi ye shes nges par rtogs pa'i byang chub sems dpa'
[\[103a.5\]]ni sangs rgyas zhes bya ste/_don dam par rtogs pa dang /_rtogs bya dang /_rtogs pa po mi dmigs pa'i ye shes la byang chub dang /_sangs rgyas dang /_byang chub sems dpa' zhes brjod do/_/dngos po med pa dang /_mtshan ma med pa dang /_smon pa med pa dang /_stong pa
[\[103a.6\]]nyid kyi rnam par thar pa'i sgo ste thabs dang sgo zhes brjod de/_sangs rgyas nyid du 'jug pa la thabs gzhan ni med do zhes bya ba'o/_/de bzhin gshegs pa rnams kyis bstan pa'i lam phyin ci ma log pa nyid yin no zhes bya'o/_/mig dang rna ba sna dag dang /_/zhes bya ba la sogs
[\[103a.7\]]pa la/_phung po dang khams dang /_skye mched la sogs pa stong pa nyid kyi rang bzhin du shes nas/_rtsod pa med pa'i gnas la gnas te/_blo gros ngan pa dang /_the tshom dang /_yid gnyis dang bral ba'i byang chub la sems can rnams 'dul bar byed do/_/tshig dang yi ge sna tshogs la
[\[103b\]]
[\[103b.1\]]mngon par zhen pa spangs pa'i phyir/_sangs rgyas sgras ni gang byas pa/_/zhes bya ba la sogs pa gsungs te/_tshul khrims kyi sgra gang yin pa de sangs rgyas kyi sgra yin la/_sangs rgyas kyi sgra gang yin pa de la tshul khrims kyi sgra zhes bya ba gnyi ga'i sgra mtshan nyid gcig pa ste/_'di lta ste/_
[\[103b.2\]]ma skyes pa'i mtshan nyid ces bya ba'o/_/sangs rgyas kyi sgra dang /_tshul khrims kyi sgra 'ba' zhig tu ma zad kyi/_ji srid sgras bsdus pa dman pa dang /_'bring dang /_mchog gis bsdus pa'i dbye bas tha dad pa de dag thams cad sangs rgyas kyi sgra dang mnyam mo zhes bstan to/_/ji ltar
[\[103b.3\]]mnyam zhe na/_gsungs pa/_yul na mi gnas/_mtshams na mi gnas/_skye ba med pa/_'gag pa med pa/_sna tshogs ma yin pa/_tha dad pa ma yin pa/_'das pa ma yin pa/_da ltar byung ba ma yin pa/_sngon po dang /_ser po dang /_dmar po dang /_dkar po'i kha dog ma yin
[\[103b.4\]]pa/_chos thams cad gzung du med pa/_brjod du med pa'o/_/de ltar na yang sgras bstan to/_/sgra yang med/_sgras bstan pa yang med/_sgra ston pa po yang med do/_/sgra thams cad sangs rgyas kyi sgra dang mnyam zhes bya'o/_/dbyangs kyis bstan pa'i cho 'phrul gyis dpag tu med pa'i sems
[\[103b.5\]]can gyi khams rnams phung po lhag ma med pa'i mya ngan las 'das pa'i dbyings su rab tu 'god par byed do zhes bya ba'o/_/sems can gang yang mya ngan las 'das pa la bkod pa yang med de/_chos thams cad rang bzhin gyis mya ngan las 'das pa'i phyir ro/_/ji ltar nyi ma zla ba dag_/
[\[103b.6\]]ces bya ba la sogs pa la/_ji ltar chu dngas pa'i snod du nyi ma 'am zla ba'i gzugs brnyan gang yang rung ba mthong bar 'gyur la/_de dag 'dir 'ongs pa yang ma yin la/_gzugs brnyan mi snang ba yang ma yin no/_/de bzhin du gdul bya'i rgyud kyi chu dngas pa la sangs rgyas kyi zla ba'i gzugs
[\[103b.7\]]brnyan snang bar 'gyur la/_sangs rgyas de gang nas kyang byon pa med la/_gar yang bzhud pa yang med/_gar yang gnas pa yang med la/_gdul bya'i rgyud la mi snang ba yang ma yin no/_/de bzhin du chos rnams gzugs brnyan dang 'dra bas rang bzhin med par gang gis shes pa
[\[104a\]]
[\[104a.1\]]des sangs rgyas bcom ldan 'das gzugs kyi sku lus dang ldan par mthong bar mi 'gyur ro/_/gang gis lus med pa chos nyid kyi bdag nyid du gang gis mthong ba des de bzhin gshegs pa mthong ba yin te/_gang gi phyir/_rdzogs sangs rgyas kyi
[\[104a.2\]]chos kyi sku/_/chos dbyings mnyam dang mi mnyam pa/_/shes dang shes bya las grol ba'o/_/'dren pa de yis mthong ba yin/_/de ltar sangs rgyas mthong bar 'gyur/_/gzhan du sangs rgyas mthong ma yin/_/gang gis sangs rgyas ma mthong ba/_/de yis chos nyid
[\[104a.3\]]mthong ma yin/_/rten cing so sor bstan pa ste/_/zhes bya ba la sogs pa la/_'di la brten nas 'di 'byung ngo zhes rten cing 'brel par 'byung ba'i don ston pa yin zhes bya'o/_/dge sbyong nyid ni su 'dod pa/_/'jug pa 'di ni rig par gyis/_/zhes bya ba ni gang las bdag
[\[104a.4\]]gis dge sbyong gi 'bras bu 'thob po snyam du nga rgyal yod pa des ci yang thob pa med de/_mngon pa'i nga rgyal can la chos nyid kyi de kho na nyid rtogs pa med pa'i phyir ro/_/gang gis thob par bya ba dang /_thob pa po med pa'i phyir dge sbyong gi 'bras bu ma thob pa de dag sbyong zhes brjod do/_/
[\[104a.5\]]de ltar rten cing 'brel par 'byung ba'i don rtogs pa de ni dge sbyong du 'gyur zhing dge sbyong gi 'bras bu thob ces bya'o/_/su dag bslabs par ma gyur pa/_/zab mo'i chos 'di dag la smra/_/zhes bya ba la/_ji ltar na 'di lta bu'i chos zab mo 'di dag la smra ste/_tshig gis ji ltar sgrub par
[\[104a.6\]]nus/_gang de skad smra bas des bslabs pa ma yin te/_gang gi phyir zab mo'i sgras chos de nyid ni sgrub par nus pa ma yin pa'i phyir ro/_/phung po lnga ni dngos med de/_/med pa las ni 'di dag byung /_/zhes pa ste/_'di la sbyin pa po yod pa ma yin no/_/gang yang kun nas slong ba po de ni mi bden par
[\[104a.7\]]yongs su brtag pa'o/_/de yang rnam par brtags pa na nam mkha'i pad+ma dang 'dra ba brjod du med pa'o/_/phung po lnga'i mtshan nyid gang yin pa yongs su brtags pa'i mtshan nyid do/_/chos thams cad kyi mtshan nyid kyang de lta bu ste/_'di lta ste/_mtshan nyid med par mtshan nyid gcig pa ste/_nam
[\[104b\]]
[\[104b.1\]]mkha'i mtshan nyid do/_/nam mkha'i mtshan nyid ji lta bu yin zhe na/_sngon gyi mtha' dang phyi ma'i mtha' zhes bya ba la sogs pa gsungs te/_nam mkha' la ni sngon gyi mtha' dang /_phyi ma'i mtha' dang /_da ltar byung ba dmigs par mi 'gyur zhing /_thams cad mkhyen pa nyid kyis kyang
[\[104b.2\]]dmigs par mi 'gyur te/_de med pa'i phyir ri bong gi rwa bzhin no/_/chos thams cad kyang gzung ba dang 'dzin pa'i rang bzhin du dmigs par mi 'gyur ro/_/zhes bya ba ni rang bzhin gyi gtan tshigs so/_/de'i phyir chos kyi rang bzhin 'di nyid yin/_/gzung ba med pa nam mkha'
[\[104b.3\]]'dra/_/zhes gsungs pa yin no/_/de lta bur ni chos bstan te zhes bya ni bstan bya dang /_ston pa po dang /_bstan pa dang bral ba yin na yang gdul bya'i bsam pa'i dbang gis bstan to zhes rjod par byed do/_/su dag chos ni mi mthong ba/_/zhes bya ba la sogs pa la/_gang gis
[\[104b.4\]]blta bya dang /_lta ba po dang /_lta ba'i chos thams cad rjes su mi dmigs pa'i sbyor bas srid pa rang bzhin med par bsgoms pa'i bdag nyid can gyi rnal 'byor gyi dbang phyug rnams kyi spyod yul yin gyi gzhan gyis ni ma yin no zhes bya'o/_/de lta bur ni su shes pa/_/zhes bya ba la sogs pa
[\[104b.5\]]la/_gang gis 'di lta bu'i chos kyi rang bzhin mi dmigs par shes pa'i rnal 'byor pa ni chos rnams la mi chags te zhes bya ba mngon par zhen par mi 'gyur ro/_/ma chags par gyur pas chos rnams ming tsam du rtogs so/_/chos rnams ming tsam du shes pas sangs rgyas kyi
[\[104b.6\]]chos rnams la rlom sems mi byed do/_/rlom sems med pas sngon gyi mtha' dang phyi ma'i mtha' stong pa nyid du rtogs par 'gyur ro/_/sngon gyi mtha' dang phyi ma'i mtha' stong pa nyid du rtogs pas skyo ba med pa'i chos kyis sems can gyi khams ma lus pa bla na med pa'i sangs rgyas nyid
[\[104b.7\]]thob par bya ba'i phyir brtson 'grus rtsom par byed do/_/nam mkha' la ni bya rjes bzhin/_/zhes bya ba la sogs pa la/_ji ltar nam mkha' la bya'i rjes blta bar mi nus pa de bzhin du byang chub sems dpa'i spyod pa dmigs pa dang bral ba gnas med pa yin pa'i phyir nam mkha' dang bya rjes
[\[105a\]]
[\[105a.1\]]dang /_spyod pa dang /_byang chub 'di dag thams cad rang bzhin med pa'o/_/byang chub sems dpa' yang rang bzhin med pa'o/_/rang bzhin med pas byang chub mngon par sangs rgyas nas sprul pa'i sku'i gzugs sna tshogs bstan nas sgyu ma lta bu'i
[\[105a.2\]]sems can rnams dga' bar byed de/_ji ltar sgyu ma mkhan gyis sngags dang rdzas la sogs pa'i sbyor bas gzugs sna tshogs pa ston par byed kyang yod pa ma yin pa bzhin du sems kyi sgyu ma la legs par bslabs pa'i byang chub sems dpa' yang de dang 'dra'o/_/sgyu ma
[\[105a.3\]]la yang sems med la sems la yang sgyu ma med de/_gnyi ga yang yongs su ma grub pa'i rang bzhin yin pa'i phyir ro/_/de bzhin chos rnams stong pa la/_/byis pa'i blo yis rnam brtags nas/_/zhes bya ba ni byis pa'i blo can rnams kyi rnam par rtog pas brtags pa'i dge ba
[\[105a.4\]]dang mi dge ba'i las kyi zhags pa'i gzhan dbang du gyur pa'i sems kyi rgyud gang yin pa rnams la skye ba dang /_rga ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde bas nye bar rgyas pa'i 'khor bas 'khor bar 'gyur gyis yongs su
[\[105a.5\]]grol bar mi 'gyur ro/_/mi sbyor ba dang rab sbyor dang /_/las kyi sbyor ba gang gnas dang /_/zhes bya ba la sogs pa la/_sbyor ba dang mi ldan pas mi sbyor ba ste/_yang dag par ma zhugs pa'o/_/las kyi lam tsam la gcig tu gzhol bas las kyi rgya mtshor nub cing khyer ba de dag
[\[105a.6\]]ni thams cad du las ma zad kyi bar du yang dang yang de dag na skye bar 'gyur zhing 'chi bar 'gyur te/_de dag na bdud kyi phyogs su gnas pa/_bdud kyis zil gyis mnan pa'o/_/shes rab chung ba de dag phyin ci log gi las kyi blos bsgos pa'i las sna tshogs byas nas las dang rjes su
[\[105a.7\]]mthun par sdug bsngal nyams su myong bar 'gyur ro/_/byis pa so so'i skye bo de dag ni long bar gyur pa ste/_lam mthong ba'i yang dag pa'i lta ba dang bral ba'i phyir ro/_/rmongs pas zil gyis mnan cing khro bas zil gyis mnan pas phan tshun rdeg par byed do/_/nga'i bu nga'i nor snyam
[\[105b\]]
[\[105b.1\]]du zhes bya ba la sogs pa la/_bdag dang bdag gir sgro btags nas yod pa ma yin pa la brtags pas 'khor ba 'phel bar byed pa'i so so'i skye bo de dag 'khor ba na 'khor ro/_/las kyi dbang gis so so so sor skye bar 'gyur bas na so so'i skye bo zhes bya'o/_/chos rnams mang po rab tu
[\[105b.2\]]'chad/_/ces bya ba la sogs pa la/_lta ba sna tshogs la brten nas chos sna tshogs rab tu 'chad kyang chos ston pa de chos ma yin la/_de dag chos kyi 'du shes kyis 'jug par 'gyur zhing 'khor ba na 'khor bar 'gyur gyis nam yang grol bar mi 'gyur te/_grol ba'i
[\[105b.3\]]rgyu de bzhin gshegs pa'i bstan pa la ma brten pa'i phyir ro/_/'dod pa'i phyir ni byis pa rnams/_/zhes bya ba la sogs pa la/_bud med ni 'dod chags kyi rgyu yin yang de la nye bar brtags pa ni nang ni rul la phyi rol nas pags pas g.yogs pa sdug bsngal gyi rgyu chen
[\[105b.4\]]po ste/_rul bar gyur pa la 'dod pa sten par byed pa de dag ni 'gro ba rul bar 'gro bar 'gyur ro/_/sangs rgyas rnams kyi 'dod pa dang /_/bud med bsten pa 'ang ma bsngags so/_/zhes bya ba la sogs pa la/_bud med la rab tu chags pa ni byang chub kyi lam bsgom pa la
[\[105b.5\]]rgyab kyis phyogs par 'gyur te/_bud med kyi zhags pa mi bzad pa ni sdig pa thams cad kyi rgyu yin pa'i phyir sbrul gdug pa bzhin du ring du spong bar byed cing byang chub kyi lam sgom par byed pa nyid ni sangs rgyas nyid du 'gyur zhes bya ste/_rgyu ma tshang ba med pa la nan tan byas na phun
[\[105b.6\]]sum tshogs pa'i 'bras bu thob par rigs so zhes bya bar dgongs pa'o/_/bla na med pa'i ye shes legs par bsgoms pa dag ni/_bla med sangs rgyas 'grub par 'gyur/_/zhes bya ba'o/_/gso sbyong dang tshul khrims kyi sdom pa la rab tu gnas nas gzhan dag kyang de la rab tu sbyor
[\[105b.7\]]bar byed cing de bzhin du sems can dpag tu med pa'i don la rab tu zhugs pa'i byang chub sems dpa' de ni/_bdud rtsi'i rnga yang rab tu brdung /_/zhes bya ba ni dam pa'i chos kyi bdud rtsi sbyin pa'i rnga bo ches sems can ma lus pa la thun mong du chos bstan pa'i phyir/_rnga'i sgras skul
[\[106a\]]
[\[106a.1\]]bar byed pa'o/_/bdud kyi gnas kyang g.yo ba dang /_skrag pa dang /_'jigs pa yang dag par bstan nas dbang du byas nas sangs rgyas kyi byang chub la rab tu 'jog par byed pa'o/_/gzhan mu stegs byed rnams kyang rtsod pas pham par byas shing zil gyis mnan te rang gi
[\[106a.2\]]lta ba 'dor du bcug nas de bzhin gshegs pa'i bstan pa la 'dzud par byed/_sa yang rab tu g.yo bar byed ces bya ba la sogs pa ston pa la/_mngon par shes pa lnga nges par bsgrubs nas rdzu 'phrul gyis rnam par rtse zhing 'bar ba dang /_char 'bebs pa dang /_snang bar byas nas zhing
[\[106a.3\]]khams bye ba g.yo bar byed pa dang /_bdud kyi dkyil 'khor pa rnams skrag pa la sogs pa ston par byed do/_/de bzhin du sprul pa rnams kyis kyang 'dul bar byed de zhes bya bar sbyar ro/_/de dag zhing rnams sprul byed de/_/zhes bya ba la sogs pa la/_rin po che sna tshogs
[\[106a.4\]]kyi rang bzhin gyi ljon shing rnams me tog dang 'bras bu dri zhim zhing mdzes pas rnam par brgyan pa rnams dang sems can ma lus pa'i yongs su spyad pa'i phyir pho brang dang /_khang pa brtsegs pa dang /_mda' yab dang /_gtsang khang byur bu dang /_gnas dang /_bzhon
[\[106a.5\]]pa dang /_khang pa la sogs pa rnams nye bar mkho ba thams cad kyis gang ba sprul nas sems can ma lus pas longs spyad pa'i phyir sbyin par byed do/_/rdzing bu yid du 'ong ba dag_/ces bya ba la sogs pa la/_chu yan lag brgyad dang ldan pas yongs su gang ba/_sred pa dang /_
[\[106a.6\]]nyon mongs pa'i gdung ba zhi bar byed pa shin tu yid du 'ong zhing nyams dga' ba/_gang dag gis chu de las 'thungs pa de dag phyir mi ldog par 'gyur zhing nges par bla na med pa yang dag par byang chub par 'gyur ro/_/de'i phyir bla na med pa'i ye shes chos la bdag med pa nges
[\[106a.7\]]par rtogs pa'i byang chub sems dpa'i ni bla na med par zhugs pa/_zhi bar zhugs pa/_mya ngan las 'das pa thob par 'gyur zhes bya'o/_/'jug pa 'di ni mi shes pas/_/zhes bya ba la sogs pa la/_chos kyi de kho na nyid mi shes pa dmigs pa'i lta ba can bdag nyid
[\[106b\]]
[\[106b.1\]]nyams shing gzhan dag kyang phung bar byed pa de dag ni chos zab mo la skur ba btab nas mnar med pa'i bar du 'gro bar 'gyur zhing /_der yang tshor ba drag po dpag tu med pa myong bar 'gyur ro/_/ngas ni de dag rab tu shes/_/zhes bya ba la sogs pa dang /_bkod pa dag ni sprul par
[\[106b.2\]]byed/_/ces bya ba la sogs pa ni rdzu 'phrul gyi cho 'phrul gyi che ba'i bdag nyid gsungs pa yin te/_sangs rgyas kyi zhing ji snyed pa rnams su gzugs la sogs pa'i yon tan phun sum tshogs pa de dag thams cad sangs rgyas kyi zhing gcig tu ston par byed do/_/chos chen gyis ni
[\[106b.3\]]go bgos te/_/zhes bya ba ni sems can thams cad skyob pa'i mtshan nyid can gyi snying rje chen po ni chos chen po'o/_/snying rje chen po'i go cha de bgos nas rdo rje'i sku dpa' bo chen po stobs po che khams gsum gyi bdud kyi stobs rab tu 'joms par byed pa'i chen po stong pa nyid kyi
[\[106b.4\]]rdo rje'i stobs kyis rab tu 'debs pa zhes bya ba'o/_/chen po stong pa nyid kyi rdo rjes bdud dang mu stegs la sogs pa'i stobs rnams snang ba med par byas pas ji ltar phyis ldang bar mi 'gyur ba de ltar byed do/_/'od zer bye ba stong phrag dag/_/ces bya ba la sogs
[\[106b.5\]]pa la/_sku las 'phros pa'i 'od zer gyis bdud kyi gnas ma lus pa snang ba med par byed pa'o/_/'dod chags dang /_'dod chags dang bral ba dang /_rjes su chags pa dang /_khong khro ba rnam par spangs pa 'du shes dang kun du rtog pa thams cad bag chags kyis
[\[106b.6\]]mtshams sbyor ba'i nyes pa rnams stong pa nyid la gnas pa'i byang chub sems dpa' chen pos kun nas bcom pa'i phyir zhes bya ba'o/_/de dag la ni sdig can bdud/_/bar chad byed par ga la 'gyur/_/zhes bya ba la sogs pa la/_stong pa nyid la gnas pa la bdud sdig can gyis
[\[106b.7\]]kyang bar chad bya bar mi nus so zhes bya ba'i don to/_/gang dag lta ba thams cad la rab tu gnas pa/_'dod chags dang /_zhe sdang dang /_gti mug dang /_dregs pa dang /_nga rgyal dang /_ser sna la sogs pa'i nyon mongs pa'i dbang du gyur pa de dag nyid bdud dang bdud kyis
[\[107a\]]
[\[107a.1\]]phyogs su lhung ba zhes bya'o/_/de dag la bar chad bya ba'i phyir bdud 'jug par mi 'gyur ro/_/de'i phyir lam dam pa nas zhugs pa rnams la bdud bar chad bya ba'i phyir 'jug par 'gyur bas stong pa nyid kyi rdo rjes de dag la rab tu dgag par bya'o zhes snga ma dang sbyar
[\[107a.2\]]ro/_/rnam rig tshig dang brda rnams ni/_/zhes bya ba la sogs pa la/_tshig dang brda'i tha snyad sna tshogs kyis sgyu ma dang sprul pa bzhin du brda la yang mngon par zhen pa med par sems can rnams kyi don byed do/_/'du shes 'di ni spang snyam du/_/zhes bya ba la/_'du shes kyi spros pa la
[\[107a.3\]]spyod pa de dag 'du shes grol bar mi 'gyur ro/_/gang dag su'i 'du shes yin/_sus ni 'du shes skyed/_sus ni 'du shes la reg_/sus ni 'du shes 'byung /_gang gis ni 'du shes bkag_/ces bya ba de dag thams cad rang bzhin gyis stong pa'o zhes gang gis shes pa de'i 'du
[\[107a.4\]]shes thams cad rab tu spong bar 'gyur ro/_/'du shes kun las rnam grol ba/_/rgyal ba'i chos 'di ston pa'o/_/stong nyid de nyid bsgoms pa yis/_/chos kyi 'du shes kyang yod min/_/gang tshe rnam thar reg pa na/_/bsam pa thams cad bsam pa med/_/ces bya ba la
[\[107a.5\]]gang gi tshe bsam pa thams cad dang bral bar 'gyur bas rnam par thar pa mngon sum du byas pa de'i tshe las dang po pa'i bsam pa gang yin pa de bsam du med pa ni bsam pa bsam du med pa zhes bya ste/_rang bzhin med pa'o/_/de'i tshe bsam pa thams cad dang bral ba'i sangs
[\[107a.6\]]rgyas ni bsam du med pa zhes bya'o/_/dkar po'i chos thams cad kyi rnam par smin pa ni bsam gyis mi khyab pa'i ting nge 'dzin to/_/de'i phyir sems can thams cad kyi bsam pa skad cig gcig la shes par 'gyur ro/_/chos thams cad bsam pa dang bral ba'o zhes bya ba ni
[\[107a.7\]]gcig tu dben par gnas par bya'o zhes bya ba'i bsam pa yod na de ji ltar bsam pa dang bral ba yin zhe na/_bsam pa dag ni mi sems na/_/zhes bya ba la sogs pa la/_sangs rgyas ni bsam pa thams cad bral ba'o zhes bsam par bya ba sems na yang 'das pa'i bsam pa nyid
[\[107b\]]
[\[107b.1\]]'phel bar 'gyur gyi/_bsam pa sems pa des sangs rgyas thob par mi 'gyur ro/_/shi 'phos dus byas shi ba'i tshe/_/gang gi bsam pa rab 'jug pa/_/zhes bya ba la/_'phos pa ni 'das pa'o/_/shi ba ni sems nyams pa'o/_/dus byas pa ni ma 'ongs par ro/_/gang gi
[\[107b.2\]]bsam pa rab 'jug pa ni/_bsam pa'i rjes su rnam par shes pa rtag tu 'jug pa ste/_bsam las de ni mi thar ro/_/bsam pa de ni bsam pa che/_/zhes bya ba ni bsam pa thams cad dang bral ba'i chos nyid sems pa ni chos kyi bsam pa bla na med pa ste/_ma skyes shing ma 'gags
[\[107b.3\]]pa/_mtshan ma med cing mtshan nyid med/_/ces bya ba ni don dam pa'o/_/bskal pa bye bar bshad kyang ni/_/zhes bya ba la sogs pa la/_bskal pa bye ba stong phrag du mar dngos po thams cad kyi rang bzhin rab tu bshad kyang ngo bo nyid rnam par gzhag pa byas pa ma yin te/_rdzas kyi
[\[107b.4\]]rang bzhin med pa'i phyir ro/_/mtshan ma med par bshad pa yin te/_dngos po dang dngos po med pa mnyam pa nyid ni dngos po med pa'i sgras bstan gyi/_dngos po med pa nyid ni bstan par nus pa ma yin no/_/dngos po kun gyi dngos po ni rang bzhin te/_dngos po med ces de
[\[107b.5\]]bstan to/_/de ltar dngos po rnams rig na/_/zhes bya ba la sogs pa la/_dngos po rnams kyi rang bzhin de ltar rig par byas nas spros pa thams cad dang bral ba'i dngos po nyid dngos po zhes rab tu bstan te/_dngos po nyid du kun rdzob tu mtshon par byed pa'o/_/'jig rten sangs
[\[107b.6\]]rgyas bdag 'gyur snyam/_/zhes bya ba la sogs pa la/_bdag sangs rgyas su gyur cig ces bya bas ni bdag tu mngon par zhen pa dang /_bdag gir 'dzin pa la sogs pa yongs su ma btang bas des byang chub thob par mi 'gyur ro/_/de ltar na ji ltar byas na de 'thob ce
[\[107b.7\]]na/_chos ni gang la 'ang smon mi byed/_/ces bya ba la sogs pa la/_sangs rgyas la sogs pa'i mtshan nyid can gyi chos cung zad la yang smon par mi byed de/_chos kyi de kho na nyid rtogs pas rtag tu mnyam par gzhag pa'i phyir ro/_/ci yang med cing dmigs pa
[\[108a\]]
[\[108a.1\]]med/_/de ni byang chub brjod pa yin/_/zhes bya ba la/_dngos po thams cad kyi rang bzhin nges par grub pas stong pa nyid ni ci yang med pa'o/_/dmigs pa dang dmigs bya dang bral ba ni dmigs pa med pa'o/_/chos nyid dang de bzhin nyid ces bya ba de dag ni
[\[108a.2\]]byang chub ste/_phyin ci ma log pa'i don rtogs pa ni byang chub ces bya ba'i sgras bstan to zhes bya ba'i don to/_/byang chub tu ni nges zhugs zhes/_/mang du de skad smra mod kyi/_/zhes bya ba la sogs pa la/_chos kyi de kho na mngon par mi shes bzhin du sgra tsam nyid 'ba' zhig gis byang chub sems
[\[108a.3\]]dpa' zhes zer ba de'i sgra'i rang bzhin gang yin pa de ni shin tu zab pas rtogs par dka' ba'o/_/de'i phyir sgra tsam 'ba' zhig nyid do zhes bya ba'o/_/mngon shes che la mdo sde 'di/_/nges par bstan zhes bya ba yin/_/zhes bya ba la sogs pa la mngon par shes pa chen po bsgrub par bya ba'i
[\[108a.4\]]phyir mdo sde 'di rab tu bstan zhes bya ba'o/_/nyon mongs pa thams cad spangs pa dang ldan pas 'bad pa med par 'jug pa'i smon lam dang /_ye shes kyis mngon par 'du byed pa med pa'i rdzu 'phrul la dbang thob pas ji ltar 'dod pa'i sangs rgyas kyi zhing blta bar 'gro ba dang /_'ong ba
[\[108a.5\]]dang /_'chi 'pho ba dang /_skye ba la sogs pa rab tu ston pa yang sems tsam gyis 'jug par byed cing ston to/_/nyan thos dang rang sangs rgyas rnams kyi rdzu 'phrul gyi cho 'phrul gang yin pa ni byang chub sems dpa'i lhun gyis grub par 'jug pa'i rdzu 'phrul gyi cha tsam gyis kyang zil gyis
[\[108a.6\]]mnan nas shes par yang mi 'gyur ro zhes bya ba'o/_/lha rnams kyis kyang de dag gi_/bsam pa shes par mi nus te/_/zhes bya ba la sogs pa la/_nyan thos dang /_rang sangs rgyas rnams dang /_'jig rten pa'i lha rnams kyis kyang de'i ye shes kyi khyad par phra bar 'jug pa rnams
[\[108a.7\]]shes par nus pa ma yin na/_bsam gyis mi khyab pa'i rdzu 'phrul gyi cho ga shes pa lta smos kyang ci dgos zhes bya ba'o/_/de dag spyi cer mi 'gyur te/_/zhes bya ba la sogs pa la/_tshe la dbang thob par gyur pas rga ba dang 'chi ba la sogs pa'i sdug bsngal med pa'i phyir ro/_/mdo sde bye ba
[\[108b\]]
[\[108b.1\]]brgya rnams ni/_/nyin dang mtshan du de dag tshol te/_zab cing dpag tu med pa'i mdo sde rnams mnyan pa dang /_gzung ba dang /_bcang ba dang /_gzhan dag la yang rab tu bstan pa'i phyir te/_ji ltar mngon par rtogs pa'i ting nge 'dzin bye ba brgya stong yang ston to/_/rgol ba
[\[108b.2\]]brgya stong la yang lan 'debs so/_/kun tu rtog pa thams cad kyang spong ngo /_/sems can thams cad la sems mnyam pa dang /_ye shes yongs su dag pa dang /_rjes su mi dmigs pa'i spyod pa dang /_chos yang dag par brjod pa la/_de yi tshig kyang don med min/_/chos
[\[108b.3\]]bstan pa yang 'bras bu yod/_/ces bya ba la sogs pa'i don ni rtogs sla'o/_/gang gis rin chen mdo 'di las/_/zhes bya ba ni gang dag mdo sde rin po che 'di las tshig bzhi pa'i tshigs su bcad pa tsam 'dzin pa'i byang chub sems dpa' des de bzhin gshegs pa mthong zhes bya'o/_/
[\[108b.4\]]myur du byang chub tu mngon par byang chub par 'gyur ro/_/de dag sangs rgyas kyi chos rnams la blo gros ngan pa dang the tshom yod par mi 'gyur ro/_/des bya rgod kyi phung po'i ri la de bzhin gshegs pa chos ston pa mthong zhing gus pas rgyal ba la mchod pa byas pa yin no/_/gang dag gis mdo sde rin po
[\[108b.5\]]che 'di rna ba'i lam du thos par gyur pa des de bzhin gshegs pa byams pa mthong bar 'gyur zhing /_mthong nas chos zab mo thos nas nges par sangs rgyas nyid du lung ston par 'gyur ro/_/mdo sde 'di ni rab ston na/_/sangs rgyas rnams kyi mdzod bsrungs te/_/zhes bya ba ni sangs rgyas
[\[108b.6\]]rnams kyi chos kyi mdzod bsrungs par 'gyur ro/_/mdo sde 'dzin pa dang len pa dang /_bsrung ba 'di ni de bzhin gshegs pa'i bla na med pa'i mchod pa'o/_/de dag sgra yang sgrogs par 'gyur/_/zhes bya ba la sogs pa la/_dpag tu med pa'i sangs rgyas kyi zhing gi 'khor gyi
[\[108b.7\]]dkyil 'khor du 'dus nas spobs pa dpag tu med pa dang ldan pas dri ba dpag tu med pa dris nas som nyi med pas ji ltar thos pa bzhin bzung zhing blangs nas de bzhin du sems can thams cad la chos ston par byed do/_/sangs rgyas rnams kyis de lung bstan/_/zhes bya ba la sogs pa la/_
[\[109a\]]
[\[109a.1\]]mdo sde gang de bzhin gshegs pa thams cad kyi mngon par byang chub pa'i rgyu 'di phyin ci ma log par bsrungs pa de ni lung bstan par 'gyur ro zhes bya ba'o/_/de dag gzugs ni phun sum tshogs/_/zhes bya ba la sogs pa la/_skyes bu chen po'i mtshan
[\[109a.2\]]sum cu rtsa gnyis kyis yang dag par brgyan pa'i lus yan lag thams cad yongs su rdzogs pas mdzes pa sems can thams cad yang dag par dga' bar byed pa'o/_/sangs rgyas kyi zhing sna tshogs na bzhugs pa'i de bzhin gshegs pa rnams la mchod pa'i phyir chu las
[\[109a.3\]]skyes pa dang /_thang las skyes pa'i me tog yid du 'ong ba kha dog dang dri dang yang dag par ldan pa rin po che sna tshogs kyi rang bzhin sprul pa dang /_de bzhin du sil snyan rnam pa sna tshogs yid las byung ba grangs med pa sprul nas mchod par byed do/_/yon tan phan yon 'di dag ste/_/
[\[109a.4\]]zhes bya ba la sogs pa la/_bstan ma thag pa'i yon tan dang phan yon dpag tu med pa rnams dang /_'chad par 'gyur ba de thams cad ting nge 'dzin gyi rgyal po'i mdo 'di 'dzin pa yin no zhes bya ba'o/_/bud med kyis kyang mdo sde 'di/_/thos nas tshigs bcad gcig bzung na/_/
[\[109a.5\]]zhes bya ba la sogs pa la/_mdo sde ma lus pa'am/_tshigs su bcad pa gcig tsam yang 'dzin par byed na/_de bud med kyi lus spangs nas skyes pa'i lus bsgrubs te chos smra bar 'gyur ro/_/rab tu mdzes shing mtshan gyis yang dag par brgyan pa'i lus su 'gyur ro/_/mdo
[\[109a.6\]]sde mchog rab 'di yi ni/_/zhes bya ba la sogs pa la/_mchog rab kyi yon tan yang mchog rab nyid do zhes bya ba'i bar du'o/_/sa bdag 'khor los sgyur bar de 'gyur te/_/zhes bya ba la sogs pa la/_'khor los bsgyur ba'i rgyal por gyur nas de bzhin gshegs pa'i bstan pa la
[\[109a.7\]]rab tu dang ba'i sems kyis tshigs su bcad pa brgya stong gis de bzhin gshegs pa la bstod nas de bzhin gshegs pa'i bstan pa la rab tu byung ngo /_/rab tu byung nas kyang tshangs par spyod pa rnam par dag pa la spyod par 'gyur ro/_/de rnam par dag pas ting nge 'dzin bsgrubs te ting nge 'dzin gyi stobs kyis 'jug pa dang /_
[\[109b\]]
[\[109b.1\]]mtshan ma med pa dang /_smon pa med pa dang /_rang bzhin gyis 'od gsal ba dang /_gzod ma nas zhi ba'i chos rab tu ston par 'gyur ro/_/snang bar gyur pas mi shes pa'i mun pa sel bar byed pa la mkhas par 'gyur ro/_/ting nge 'dzin 'di 'dzin par byed pa ni tshangs par spyod
[\[109b.2\]]pas gtsang bar 'gyur zhing nyon mongs pa'i phyogs thams cad bkrus pas dag par 'gyur ba'i sems kyi rgyud kyis gzhan dag kyang rnam par dag pa'i tshul khrims la rab tu 'god par byed par 'gyur ro/_/de shes rab rab tu rno bar 'gyur ro/_/bstan bcos ma lus pa yongs
[\[109b.3\]]su shes pa'i thos pa'i rgya mtshor 'gyur ro/_/dge ba'i chos rab tu ston pas dge ba'i gtam gyis sems can gyi khams dpag tu med pa 'dul ba la mkhas par 'gyur ro/_/gang yang 'jig rten la grags pa'i las kyi gnas kyi khyad par dang /_bzo'i gnas kyi khyad par dang /_
[\[109b.4\]]gso ba dang /_sman rnams kyi ro dang /_nus pa dang /_sman pa'i gnas kyi khyad par de dag la rab kyi mthar thug par thob pa dang /_snyan dngags dang /_bstan bcos dang /_glu dang /_rdung ba dang /_gar gyi bstan bcos la sogs pa sna tshogs la slob dpon du bkur bar 'gyur
[\[109b.5\]]ro/_/'khor dpag tu med pa dang /_'khor mi phyed par 'gyur/_gang cung zad sems la gnod pa byed pa dang /_lus la gnod pa byed pa'i nad rnam pa sna tshogs pa de dag de la 'byung bar mi 'gyur te/_ting nge 'dzin bsgoms pa'i sems dang de 'gal ba yin pa'i phyir ro/_/bar snang
[\[109b.6\]]mkha' la gos pa med pa ltar/_/zhes bya ba la sogs pa la/_ji ltar nam mkha' rang bzhin gyis rnam par dag pa dang /_tshad med pa yin pa de bzhin du ting nge 'dzin bsgoms par gyur pa'i sems kyang nam mkha' bzhin du shin tu rnam par dag pa dang /_rang bzhin gyis 'od gsal ba
[\[109b.7\]]dang tshad med pa ste/_tshad kyis yongs su dpyad par mi nus pa'i phyir ro/_/zla ba'i 'od dang zhes bya ba la sogs pa la/_ji ltar zla ba dang nyi ma'i 'od rang bzhin gyis 'od gsal ba yin no/_/de bzhin du sems kyang mi shes pa'i mun pa ma lus pa rnam par bsal na rang bzhin
[\[110a\]]
[\[110a.1\]]gyis 'od gsal bar 'gyur ro/_/rdul dang bral ba'i ting 'dzin zhi ba 'di bzung na/_/zhes thams cad du bstan par bya'o/_/ji ltar tshon rtsi thogs nas bar snang nam mkha' la/_/zhes bya ba la sogs pa la/_tshon rtsi sna tshogs kyi cho gas ras dang /_rtsig
[\[110a.2\]]ngos la sogs pa la 'dri ba bzhin du nam mkha' la bri bar nus pa ma yin no/_/de bzhin du sems la yang gnyis su med pa'i rang bzhin gyi ting nge 'dzin ma gtogs pa rnam par rtog pa sna tshogs kyi tshon sbyar bas bri bar nus pa ma yin no/_/rlung ni ji ltar phyogs bzhi dag nas langs pa
[\[110a.3\]]dang zhes bya ba la sogs pa la/_rlung ni phyogs bzhi nas rgyas bskor zhing zhags pas bcing du rung yang srid kyi/_de'i sems ni shes par nus pa ma yin zhing sems can thams cad kyi sems kyi spyod pa shes par nus pa ma yin no/_/yongs su brtags pa nye bar bzung nas snod
[\[110a.4\]]sna tshogs kyi chu'i nang du byung ba'i chu'i zla ba ni gzung bar nus kyang srid/_glog 'gyu ba lag pas bcang bar nus kyang srid/_sems can thams cad kyi sgra dang skad gcig tu byas nas gzung bar nus kyang srid kyi/_de'i sems kyi spyod pa shes par mi nus pa ma yin no zhes bya bas ting nge 'dzin
[\[110a.5\]]thob pa'i che ba'i bdag nyid rab tu bstan pa yin no/_/des ting nge 'dzin de thos nas yang ngan song gsum du las kyi dbang gis ltung bar mi 'gyur gyi/_sems can gyi don du bsams bzhin du srid par skye bar ni 'gyur ro/_/'dod pa dag la mi sred gzugs la mi sred de/_/zhes
[\[110a.6\]]bya ba la sogs pa la/_'dod pa dang /_gzugs dang /_gzugs med pa la sred pa dang bral bas 'dod pa la sogs pa la mi sred pa'o/_/chung ma dang /_bu dang /_bu mo dang /_gnyen bshes dang /_'khor dang /_nor dang /_'bru dang /_rin po che dang /_mu tig la sogs
[\[110a.7\]]pa la sred pa med pa yin no/_/sred pa ni tshor ba dang /_don du gnyer ba ste/_shin tu 'dod pas de dang der tshol bas ngoms pa med pa'i sems zhes bya'o/_/de'i tshangs par spyod pa mtho ris kyi phyir ma yin/_lha'i dbang po dang rgyal srid kyi dbang phyug gi phyir ma yin gyi/_
[\[110b\]]
[\[110b.1\]]gzhan du na 'gro la phan phyir sangs rgyas 'grub par shog ces bya bas sems can ma lus pa bsgral bar dam bcas pa'i phyir ting nge 'dzin sgom par byed do/_/glu la'ang mi sred ces bya ba la sogs pa la/_glu dang /_gar dang /_sil snyan dang /_rjes su mthun pa dri dang /_
[\[110b.2\]]me tog dang /_spos dang /_phye ma dang /_gos dang /_bza' ba dang /_btung ba dang /_mal cha dang /_ston tshol ba ched du byed par mi 'gyur ro/_/ting nge 'dzin thob pa'i yon tan 'di dag ste/_rnam pa sna tshogs pa'i rnam par rtog pa'i sbyor ba yongs su spong ba la mkhas
[\[110b.3\]]par blta bar bya'o zhes bya ba yin no/_/mig la mi sred ces bya ba la sogs pas ni phung po dang /_khams dang /_skye mched la mngon par ma zhen par bstan pa yin no/_/khyim la mi sred ces bya ba la sogs pas ni phyi rol gyi nye bar mkho ba la mngon par zhen pa yongs su spangs la
[\[110b.4\]]ting nge 'dzin bsgom pa la mngon par sbyar bar bya'o zhes bstan par 'gyur ro/_/sbyin pa la mi sred ces bya ba la sogs pas ni pha rol tu phyin pa drug bsgom pa'i rnam par rtog pa yang ting nge 'dzin thob pa na yod pa ma yin no zhes bstan par 'gyur ro/_/sangs rgyas dag la mi sred ces
[\[110b.5\]]bya ba la sogs pas ni sangs rgyas dang /_chos dang /_dge 'dun la yang mngon par zhen pa yod pa ma yin no zhes bstan pa yin no/_/yod la mi sred ces bya ba la sogs pa la/_yod pa nyid dang /_med pa nyid dang /_mtha' dang ldan pa nyid dang /_mtha' dang mi ldan pa
[\[110b.6\]]nyid dang /_dbus nyid la zhen pa la sogs pa yang ting nge 'dzin thob par 'gyur ba la yod pa ma yin no zhes bya ba'o/_/de la 'dod chags nam yang yod ma yin/_/zhes bya ba la sogs pa la/_'dod chags dang /_zhe sdang dang /_gti mug gis byas pa'i sems rnam
[\[110b.7\]]par rmongs par byed pa'i gnod pa yod par mi 'gyur ro/_/nyon mongs pa dang /_nye ba'i nyon mongs pa dang /_kun nas nyon mongs pas gnod par mi 'gyur ro/_/des thams cad yongs su btang ba dang /_'jig rten las 'das pa'i stobs dang /_mthu dang /_brtson 'grus
[\[111a\]]
[\[111a.1\]]thams cad thob par 'gyur ro/_/gang tshe 'jig rten du yang 'khor los sgyur ba yi zhes bya ba la sogs pa la/_/de bsams bzhin du gling bzhi'i dbang phyug gi 'khor los sgyur bar 'gyur ro/_/de lta na yang ting nge 'dzin yongs su sgom par byed pa dang /_rtag
[\[111a.2\]]tu sems mnyam par gzhag pa dang /_dge ba bcu'i las kyi lam la 'god par byed pa dang /_'gro ba'i don byed par 'gyur ro/_/su dag gtso bor gyur cing rigs che rin chen mchog_/ces bya ba la sogs pa la/_gang yang 'dzam bu'i gling na rigs rin po cher brtsis pa longs
[\[111a.3\]]spyod chen po der skyes nas rnam pa sna tshogs pa'i don gtong bas sems can rnams rjes su bzung nas sangs rgyas kyi byang chub la nges par 'god par byed do/_/de dag rim gyis sangs rgyas rgyal ba mchog tu 'gyur/_/zhes bya ba la sogs pa dang /_tshangs spyod mtshungs med tshul
[\[111a.4\]]khrims rab tu srung /_/zhes bya ba la sogs pa la/_sbyin pa dang tshul khrims dang /_bzod pa dang /_brtson 'grus dang /_bsam gtan dang /_shes rab la sogs pa'i yon tan gyis brgyan nas rdzu 'phrul gyi rkang pa rnams goms pa mthar thug par gyur nas rdzu 'phrul gyis
[\[111a.5\]]mos pa sna tshogs pa'i sems can rnams kyi bsam pa dang /_lhag pa'i bsam pa dang /_rjes su mthun par chos bstan pas dbang du byas nas sangs rgyas kyi byang chub la 'god par byed do/_/mngon par shes pa lnga dang yang dag par ldan pas 'chi 'pho dang /_skye ba la sogs
[\[111a.6\]]pa yongs su shes pa nas las dang 'bras bu so sor nges pa la sogs pa rab tu bstan pas btul nas bla na med pa'i theg pa chen po la rab tu 'god par byed do/_/de la 'phya bar byed pa na/_/sems can 'du shes mi 'jug ste/_/zhes bya ba ni de la gang dag 'phya bar byed pa na sems
[\[111a.7\]]can gyi 'du shes dang /_srog gi 'du shes 'jug par mi 'gyur te/_bdag dang gzhan du 'du shes pa dang bral ba'i phyir ro/_/stong pa nyid la rnam par gnas nas bdud kyi dkyil 'khor rnam par 'thag par byed do/_/byang chub chen po'i snying po la zhugs nas bdud bzhi pham par byed
[\[111b\]]
[\[111b.1\]]pa zhes bya bas 'du shes thams cad spangs pa'i byang chub tu mngon par byang chub par 'gyur ro/_/mngon par byang chub pa'i dus su sa ma lus pa g.yo ba la sogs pa'i rdzu 'phrul gyi khyad par yang 'byung zhes bya ba'o/_/rten cing chos rnams 'byung bar 'gyur/_/zhes bya ba la
[\[111b.2\]]sogs pa la dngos po gang dag rten cing 'byung ba de rnams rang gi mtshan nyid kyis stong pa zhes bya ba ste/_stong pa nyid kyi 'gro bas 'gro ba'o/_/de'i 'gro ba ni 'gro ba'ang med pa ste 'gro ba po dang /_bgrod bya dang /_'gro ba med pa'i phyir ro/_/de ni 'gro ba der 'gro ste/_/zhes bya ba la sogs
[\[111b.3\]]pa la/_spros pa thams cad dang bral ba'i chos nyid rtogs pa la 'gro ba med pas rtogs pa med pa mngon par byang chub nas byang chub kyi snying po las bzhengs nas gdul bya'i sems can thams cad gdul bar mdzad cing sems can dmigs par mi 'gyur yang sprul pa lta bur chos
[\[111b.4\]]rnams rig nas sprul pas sprul pa'i sprul pa lta bur sems can rnams kyi don byed do/_/sprul pa de dag ji lta ba bzhin du chos ston to/_/theg pa chen po sangs rgyas kyi theg pa bla na med pa zhes bya ba la sogs pa la/_byang chub sems dpa' gang dag kyang /_/zhing rnams
[\[111b.5\]]stong nas lhags pa rnams/_/zhes bya ba la sogs pa la mchod pa'i khyad par ston pa ni go sla'o/_/pad+ma bye ba bsam mi khyab/_/'dab ma dag ni gser las byas/_/zhes bya ba la sogs pa la/_tsan dan sbrul gyi snying po can gyi ze ba can bai DUr+ya'i sdong po dang /_rin po che'i shel
[\[111b.6\]]gyi 'dab ma dang /_rin po che dpal gyi snying po'i ge sar can gyi dpag tu med pa'i pad+ma sprul nas yid du 'ong ba'i dri dang rdul sangs rgyas kyi zhing dpag tu med par khyab pa spros pas sems can thams cad kyi nyon mongs pa 'joms pa'i ngo bo sangs rgyas dang /_chos dang /_dge 'dun
[\[111b.7\]]dang /_stong pa nyid dang /_mtshan ma med pa dang /_smon pa med pa la sogs pa'i sgra rnams sprul pa'i pad+ma de dag las byung nas dpag tu med pa'i sems can phyir mi ldog pa la 'god par byed pa zhes bya ba la sogs pa dang /_bya rnams kyang sprul par byed do/_/skad snyan
[\[112a\]]
[\[112a.1\]]pas chos nyid kyi de kho na nyid ston par byed pa dang /_rin po che'i shing sna tshogs kyang de bzhin gshegs pa la mchod pa'i phyir sprul par byed do zhes bya ba'o/_/gong ma bzhin du zhes bya ba ni de lta bu'i mchod pa'i khyad par gyis zhes bya ba'i don to/_/dbyangs kyi yan
[\[112a.2\]]lag rnams 'byin pa/_/zhes bya ba la sogs pa la/_de bas dbyangs kyang bsam yas te/_/byang chub sems dpa' rlom sems med/_/rlom sems med pa'i chos rnams la/_/byang chub sems dpa' rnam par 'byams/_/mngon shes lnga po shes rab che/_/chos
[\[112a.3\]]kyi 'khor lo skor ba po/_/mdo sde rin chen 'di yi bsngags pa rnams/_/zhes bya ba la sogs pa la/_mdo sde 'dzin pa'i phan yon rgya cher thos nas rab tu dga' ba'i sems skyed par byed pa de dag ni bde ba can gyi 'jig rten gyi khams su 'gro bar 'gyur ro zhes bya ba la
[\[112a.4\]]sogs pa'o/_/zad dus mi bzad pa la byang chub sems dpa' gang /_/bde bar gshegs pas bstan pa'i chos mchog 'di srung ba/_/zhes bya ba la sogs pa la/_phyi ma'i dus na ting nge 'dzin gyi rgyal po klog pa dang /_'don pa la sogs pas gang dag srung bar byed pa de dag
[\[112a.5\]]nga'i bu chos las skyes pa dang /_byang chub sems dpa' chen po yin no/_/sna tshogs chos kyi de nyid yangs pa ston par byed pa mkhas pa'i grags pa dang ldan pa/_/snying rje chen po las spros sems kyi sangs rgyas nyid 'phags sems can kun gyi gnyen gcig pa/_/zab cing rgya
[\[112a.6\]]che'i sku mnga' 'jam dpal dbyangs kyi zhabs la gus pas rab 'dud bag yod pa/_/de yis rgyal ba mchog gis gsungs pa'i mdo sde zla ba'i sgron ma 'di ni bshad par bya/_/mdo sde 'dzin pa'i phan yon gyi le'u ste sum cu rtsa gsum pa'i 'grel pa rdzogs so//_//brtson
[\[112a.7\]]'grus rab tu 'bar bas rang gi lus dang srog la yang ltos pa med par chos kyi rnam grangs 'di la rnal 'byor du bya'o zhes bstan pa'i phyir/_de nas yang bcom ldan 'das kyis zla 'od gzhon nur gyur pa la bka' stsal pa/_gzhon nu de lta bas na zhes bya ba la sogs pa la/_mchod
[\[112b\]]
[\[112b.1\]]pa rgya cher bya ba la mngon par brtson par bya'o zhes bya ba'i bar ni don go bar zad do/_/chos thams cad kyi rang bzhin mnyam pa nyid rnam par spros pa'i ting nge 'dzin 'di yid du 'ong ba'i dbyangs dang /_tshig dang /_yi ge rgyun chags pas gzhan la rgya cher rab tu bstan par bya'o/_/
[\[112b.2\]]de ci'i phyir zhe na zhes bya ba ni/_chos thams cad la goms par byas na sangs rgyas nyid 'thob par 'gyur ba yin na gang gi phyir ting nge 'dzin gcig pu rab tu bstan par bya zhes som nyi za bar 'gyur/_chos thams cad kyi rtsa ba dang gzhi ni chos thams cad kyi rang bzhin mnyam pa nyid rnam
[\[112b.3\]]par spras pa'i ting nge 'dzin gyi rgyal po zhes bya ba la/_gang gi tshe snying rje chen po dang thabs kyis brtan pa'i brtson 'grus dang ldan pas de bzhin gshegs pa'am/_de bzhin gshegs pa'i mchod rten la mchod pa rgya cher bya ba la brtson par gyur cing /_ting nge 'dzin gyi rgyal po
[\[112b.4\]]'di gzhan dag la rgya cher rab tu ston pa'i tshe de stong pa nyid dang /_mtshan ma med pa dang /_smon pa med pa dang /_rnam par thar pa'i sgo rnams la rab tu gnas par 'gyur ro/_/des chos cung zad kyang dmigs par mi 'gyur te/_ting nge 'dzin gyi ngo bo nges par rtogs pa'i
[\[112b.5\]]phyir ro/_/dmigs pa med pa'i ting nge 'dzin la nges par gnas pa'i byang chub sems dpa' ni bdag dang gzhan sangs rgyas nyid du bya ba'i phyir smon lam thams cad yongs su rdzogs par byed cing /_ting nge 'dzin thob par byas nas myur du bla na med pa yang dag par rdzogs pa'i byang chub
[\[112b.6\]]mngon par rdzogs par 'tshang rgya'o/_/de'i phyir ting nge 'dzin ni chos thams cad kyi rtsa ba yin no zhes bya'o/_/gzhon nu sngon byung ba 'das pa'i dus na zhes bya ba la sogs pas ni 'das pa'i dus kyi gtam gsungs pa yin te/_de bzhin gshegs pa dbyangs sbyin mya ngan las
[\[112b.7\]]'das pa la mchod pa'i phyir mi'i bdag po dpal dbyangs zhes bya bas de bzhin gshegs pa'i ring bsrel gyi snying po can gyi mchod rten bye ba khrag khrig brgya stong phrag brgyad khri bzhi stong byas te/_byas nas de dag la mchod pa rgya cher byas so/_/byang chub sems dpa' chen po rnams
[\[113a\]]
[\[113a.1\]]la yang chos mnyan pa'i phyir bde ba'i yo byad thams cad kyis mchod pa la brtson par gyur to/_/byang chub sems dpa' de dag thams cad kyang chos smra ba chen pos legs pa'i blo gros la legs par gnas pa'o/_/de nyid kyi phyir spobs pa rgyun mi 'chad pa/_chags
[\[113a.2\]]pa med pa'i ting nge 'dzin dang /_gzungs la rab tu gnas pa/_yongs su dag pa'i sangs rgyas kyi yon tan dpag tu med pas brgyan pa/_chos zab mo bstan pa/_chos thams cad la dbang thob pa sha stag go/_/'khor de na byang chub sems dpa' bde bas byin zhes bya ba gzugs dang lang
[\[113a.3\]]tsho la sogs pa'i yon tan dang ldan pa zhig kyang gnas so/_/de'i tshe rgyal po dpal dbyangs kyis byang chub sems dpa'i dge 'dun chen po de la pha rol tu phyin pa drug yang dag par brjod pa dang /_byang chub sems dpa'i sde snod yang dag par brjod pa dang /_gzhung dang /_don dang /_chos dang /_
[\[113a.4\]]sngags kyi gzungs chen po rang bzhin can de dag bstan pa'i phyir gsol ba gdab pa byas so/_/gsol ba btab pa dang /_thabs mkhas pa ni snying rje chen pos yongs su gzung ba dang /_chos thams cad kyang sangs rgyas kyi chos la 'jug pa'i thabs su gyur pa zhes bya ba'o/_/dbang ni dbang
[\[113a.5\]]bcu ste/_bye brag tu bstan na mdo sde dang /_mngon pa'i chos dang /_'dul ba dang rnam par 'byed pas rab tu phye nas bstan pa'i phyir byang chub sems dpa' sems dpa' chen po de dag la gsol ba btab nas de'i nub mo ste srod kyi dus te nyal ba'i dus so/_/de'i tshe de bzhin gshegs pa'i ring bsrel
[\[113a.6\]]gyi snying po can gyi mchod rten gyi mdun du mar me'i yon bye ba khrag khrig brgya stong dag rab tu 'bar bar byas te/_ci ltar bka' nyan pa rnams kyis rgyal po'i rjes su spyod pas phun sum tshogs pa rnams dang /_rgyal po dpal dbyangs kyi btsun mo'i 'khor gyi skye bo dang lhan cig tu mchod pa'i khyad
[\[113a.7\]]par rnam pa sna tshogs kyis mchod pa byas nas yang btsun mo'i 'khor dang bcas te khang thog tu song ngo /_/song nas lha la sogs pa'i 'khor dang bcas par 'dug go/_/de nas byang chub sems dpa' chen po bde bas byin 'di snyam du sems te/_bdag ni theg pa chen po la zhugs
[\[113b\]]
[\[113b.1\]]pa yin no zhes bya ba la sogs pa la/_bdag gis de bzhin gshegs pa la mchod pa lha dang lha ma yin dang bcas pa'i 'jig rten ngo mtshar du 'gyur ba de lta bus mchod pas mchod kyi snang ba thob par bya ba dang /_rgyal po dpal dbyangs kyi mchod pa thams cad zil gyis mnan pas ngo mtshar
[\[113b.2\]]thob par bya ba'i phyir snang ba'i mchod pa bya'o snyam du nges par bsams nas de bzhin gshegs pa'i ring bsrel gyi snying po can gyi mchod rten gyi mdun du 'dug nas lag pa g.yas pa ras kyis dkris nas 'bru mar gyi nang du bcug ste 'bar bar byas so/_/bsam pa rnam par dag pa dang
[\[113b.3\]]chos nyid rab tu rtogs pas lag pa de ltar 'bar yang sems dang /_bzhin gyi mdog 'gyur ba med pas tshor ba med par mtshon pa dang /_chos nyid la dga' bas bzhin gyi mdangs pad+ma rab tu rgyas pa lta bur gyur to/_/byang chub sems dpa'i spyod pa shin tu ngo mtshar che bar
[\[113b.4\]]bstan pa'i phyir sa chen po 'di yang g.yos par gyur to/_/lag pa g.yas pa 'bar bar byas pa'i 'od des mar me'i 'od bye ba khrag khrig brgya stong phrag du ma rnams mog mog por byas nas phyogs thams cad du snang bar gyur to/_/chos thams cad kyi rang bzhin mnyam pa nyid rnam par spros pa'i
[\[113b.5\]]ting nge 'dzin gyi mthu shin tu khyad par du 'phags pas/_sum cu rtsa gsum gyi lha rnams kyi bar la chos ston to/_/de dag gis kyang chos kyi dga' bas mchod pa chen po byas so/_/rgyal po dpal dbyangs kyis byang chub sems dpa' bde bas byin gyi lag pa 'bar bar byas pa'i 'od kyis gzhan
[\[113b.6\]]thams cad kyi 'od zil gyis mnan nas 'bar bar gyur pa mthong nas byang chub sems dpa' chen po 'di na mngon par shes pa chen po thob pa yin no snyam nas rgyal po dpal dbyangs gus pa dang bcas pas btsun mo'i 'khor brgyad cu dang lhan cig tu khang pa'i steng nas bdag nyid mchongs kyang bde
[\[113b.7\]]bas byin mthong bas sems rab tu dga' ba'i khyad par gyis lha la sogs pas legs par bsrungs pa dang /_bsod nams lhag par spyod pa'i che ba'i bdag nyid kyis khru stong phrag brgya tshang ba'i khang pa'i steng nas mchongs na yang de dag gi lus dang sems la gnod pa ci yang ma byung ngo /_/
[\[114a\]]
[\[114a.1\]]de nas byang chub sems dpa' bde bas byin gyi gam du song ba dang /_bde bas byin lag pa 'bar bar gyur pa mthong nas dad pa'i shugs kyis cho nges btab po/_/de nas rgyal po dpal dbyangs ngu zhing mchi ma phyung nas bde bas byin gyi mdun na 'dug pa mthong nas bde
[\[114a.2\]]bas byin gyis rgyal po chen po ci'i phyir bdag gi mdun na bshums shing bzhugs de skad ces smras pa dang /_rgyal po dpal dbyangs kyis tshigs su bcad pa'i dbyangs kyis smras pa zhes bya ba ni lan gdab pa'i phyir zhes bya ba'i don to/_/de dag nyid bstan pa'i phyir/_shes rab chen po bde bas
[\[114a.3\]]byin/_/zhes bya ba la sogs pa la/_chos smra ba chen po bde bas byin mkhas pa chen po'i ya mtshan pa mthong nas skye bo ma lus pa yid mi bde zhing ngu bar gyur te zhes bya ba yin no/_/dpe med yon tan bang mdzod ye shes phung po mchog gyur pa/_/ri'i dbang lta bu dag pa'i zla ba nyi ma bas lhag
[\[114a.4\]]cing /_/ma lus 'byung po kun la sems snyoms pa yi 'od zer gyis/_/nyid sku mdzes pa'i mdangs kyis ci nas gsal mdzad pa'i/_/lag pa nyams par shes nas bdag kyang shin tu sdug bsngal lo/_/zhes bya bas ni ngu ba'i rgyu bstan to/_/khyod kyi lag pa 'bar byas pa/_/zhes bya ba la
[\[114a.5\]]sogs pas ni 'od kyi khyad par du gyur pa nye bar bstan te/_phyogs ma lus pa snang bar byed par mkhas pa khyod las byung ba'i snang bas mar me la sogs pa gzhan gyi 'od mi gsal bar byas pa dang /_ngo mtshar bskyed par bya ba'i phyir/_sa 'di rab tu g.yos gyur te/_/zhes bya ba la sogs
[\[114a.6\]]pa la/_khyod kyi sems zhum pa med par mthong nas skyes bu 'di ni tha mal pa ma yin te/_nges par phyir mi ldog pa'i byang chub sems dpa' yin no snyam du bsams nas bdag btsun mo'i 'khor dang bcas pa khang pa'i steng nas mchongs so zhes bya ba la sogs pas byang chub sems
[\[114a.7\]]dpa' la go bar byas nas legs so zhes bya ba byin pa ni che ba'i yon tan brjod pa'i phyir te/_ye shes kyi bdag nyid che ba dang sems kyi bdag nyid che ba dang /_brtson 'grus kyi bdag nyid che ba dang /_'gyur ba med pa'i bsam pas chos ston pa'i che ba'i bdag nyid bstan pa'o/_/
[\[114b\]]
[\[114b.1\]]bdag kyang de bzhin mkhas pa yi/_/smon lam yongs su rdzogs par bgyi/_/zhes bya bas gzhan dag kyang slob tu 'jug pa'o/_/'di ltar yan lag ma tshang ba/_/des ni rab tu sdug bsngal lo/_/zhes bya ba la byang chub sems dpa' bde bas byin yan lag ma tshang ba ma yin par ston pa'i
[\[114b.2\]]tshigs su bcad pa gzhan gsungs pa ni/_gang la lag pa med pa yang /_/de ni yan lag ma tshang min/_/zhes bya ba la dge ba'i yan lag la yan lag ces bya ba'i sgras brjod pas lus kyi yan lag ma tshang bar gyur kyang tshul khrims kyi yan lag ma nyams pa ni yan lag ma tshang ba
[\[114b.3\]]med pa zhes brjod do/_/su la tshul khrims med pa dag_/de ni yan lag ma tshang yin/_/zhes bya ba ni bzlog pa'i sgo nas bstan pa yin no/_/rul ba'i lus 'dis rul pa ma yin pa'i chos kyi sku thob par bya ba'i phyir de bzhin gshegs pa thams cad la mchod par bya'o/_/stong
[\[114b.4\]]gsum gyi stong chen po'i 'jig rten gyi khams stong phrag brgya rgyan thams cad kyis brgyan cing rin po che sna bdun gyis yongs su bkang nas gang dag gis de bzhin gshegs pa rnams la phul bar gyur pa dang /_yang gzhan zhig gis chos nyid stong pa shes nas de bzhin gshegs pa rnams
[\[114b.5\]]la yan lag dang nying lag la sogs pa phul na snga ma de bas lus kyi yan lag stong pa 'di ni bsod nams kyi phung po dpag tu med pa rab tu thob par 'gyur ro zhes bya ba'o/_/'jig rten rjes su gzung ba'i phyir bden pa'i byin gyi rlabs byed par rtsom pa ni bden pa'i tshig ni brjod par bgyi
[\[114b.6\]]zhes bya ba la sogs pa la/_bden pa gang gis sangs rgyas su bdag 'gyur na ste/_'jig rten thams cad la snang ba byed pa dang /_sems can gyi khams dpag tu med pa rab tu dgrol bar byed par gyur na bden pa dang bden pa'i tshig des sa chen po 'di rnam pa drug tu g.yos par gyur
[\[114b.7\]]cig ces brjod pa dang /_bden pa'i tshig de brjod ma thag tu sa chen po 'di rnam pa drug tu g.yos so/_/ngo mtshar rmad du byung ba'i ltas de mthong bas lha la sogs pa rnams dga' ba'i sems kyis byang chub tu sems bskyed nas theg pa chen po la rab tu gnas par gyur to/_/yang stong pa nyid
[\[115a\]]
[\[115a.1\]]kyi bdag nyid che ba bstan par bya ba'i phyir byin gyi rlabs byed pa ni/_bden pa gang gis chos de ni/_/lag pa zhes kyang bya med na/_/zhes bya ba la/_don dam par gzugs la sogs pa'i phung po bden pa ma yin te/_stong pa nyid kyi rang bzhin gyi phyir ro/_/bden
[\[115a.2\]]pa de yis sngon ltar yang /_/lag pa myur du 'byung bar shog_/ces bya ba ni ji ltar sngon ma nyams pa'i dus kyi gzugs bzhin du gyur cig pa'o/_/de bzhin du bde bas byin zhes bya ba'i chos kyang yod pa ma yin no/_/gang gis ston par byed pa'i sgra de yang stong pa'o/_/bden pa dang bden
[\[115a.3\]]pa'i tshig des 'jig rten thams cad tshig par ma gyur cig_/ces gal te bden pa'i byin gyi rlabs byas nas yang thams cad tshig par mi 'gyur ro zhes bya ba yin no/_/sems can thams cad mnyam par gzhag par shog shig_/nges par phyir mi ldog par gyur cig ces bya ba
[\[115a.4\]]phan pa'i bsam pas brjod ma thag pa nyid du mtshan thams cad yang dag par rdzogs par 'gyur ro zhes bya ba yin no/_/de nas lha dang /_klu dang /_gnod sbyin dang /_dri za dang /_lha ma yin dang /_mi 'am ci dang /_mi dang mi ma yin pa thams cad kyis mchod pa bla na med pa
[\[115a.5\]]byas so/_/de bzhin gshegs pa thams cad kyang mthong zhing sangs rgyas kyi zhing de dag tu che ba'i yon tan yang 'khor rnam pa bzhi la bstan pas sems dang ba skyed par byed pa'i phyir ro/_/lha la sogs pa yang bla na med pa yang dag par rdzogs par byang chub par 'gyur ro/_/sangs rgyas
[\[115a.6\]]shAkya seng ge ni/_/zhes bya ba la sogs pa la/_nga nyid de'i tshe bde bas byin du gyur pa yin no/_/dpal dbyangs ni byams pa ma pham pa nyid yin no zhes bya ba'o/_/lhag ma ni go sla'o/_/nyes pa kun las rnam grol ba/_/bde ba mya ngan 'das par 'dod/_/sems can kun la bde sbyin pa'i/_/
[\[115a.7\]]thams cad mkhyen nyid thob pa'i phyir/_/thabs chen man ngag ston mdzad pa'i/_/thub pa gtso bo bde bas byin/_/'jig rten bsam pa'i bye brag gis/_/de nyid gcig pu rnam par bsgyur/_/bde bas byin gyi le'u ste sum cu rtsa bzhi pa'i 'grel pa rdzogs so//_//mdo sde 'chad pa'i
[\[115b\]]
[\[115b.1\]]chos smra ba la rang gi sha dang khrag gis kyang nye bar spyad pas sems can gyi don du bsnyen bkur byas la nad gso bar bya'o zhes bya bar/_de nas bcom ldan 'das kyis zhes bya ba la sogs pa gsungs te/_gzhon nu de lta bas na zhes bya ba la sogs pa la/_chos kyi sbyin pa'am zhes bya ba nas mngon
[\[115b.2\]]par brtson par bya'o zhes bya ba'i bar du ni rtogs sla ba'i phyir ma bkrol lo/_/sbyin pa de yang bsngo ba bzhis yongs su bsngo bar bya'o zhes bya ba ni yongs su bsngo ba'i khyad par las 'bras bu'i khyad par du 'gyur bas de'i phyir khyad par du 'phags pa'i 'bras bu 'dod pas de bzhin du bsngo bar bya'o
[\[115b.3\]]zhes bya ba yin no/_/bzhi po gang dag yin zhes dris pa dang /_'di lta ste zhes bya bas nye bar ston par byed do/_/thabs la mkhas pa gang gis zhes bya ba la sogs pa la/_thabs la mkhas pa gang gis de bzhin gshegs pa de rnams myur du bla na med pa yang dag par rdzogs pa'i byang chub
[\[115b.4\]]mngon par rdzogs par sangs rgyas nas 'gro ba ma lus pa'i don mdzad par gyur pa de bzhin du thabs la mkhas pa'i khyad par la dmigs nas sbyin pa las byung ba'i dge ba'i rtsa ba bskyed par bya'o zhes bya ba ni bsngo ba dang po'o/_/dge ba'i bshes gnyen gang las thabs la mkhas pa 'di thos
[\[115b.5\]]nas gang gis bla na med pa yang dag par rdzogs pa'i byang chub 'thob pa'i dge ba'i bshes gnyen de dag dang bdag rtag tu 'grogs par gyur cig ces de ltar sbyin pa las byung ba'i dge ba'i rtsa ba bskyed par bya'o zhes bya ba 'di ni gnyis pa'o/_/longs spyod thob pa gang dag 'jig rten thams
[\[115b.6\]]cad nye bar 'tsho bar 'gyur ba de dag dang /_bdag phrad par gyur cig ces sbyin pa las byung ba'i dge ba'i rtsa ba bskyed pa ni gsum pa'o/_/bdag gi lus grub pa gang gis chos dang zang zing rnam pa gnyis kyis sems can thams cad rjes su 'dzin pa de lta bu dang mthun pa'i bdag gi lus
[\[115b.7\]]grub par gyur cig_/ces sbyin pa las byung ba'i dge ba'i rtsa ba bskyed pa ni bzhi pa'o/_/de lta bur yongs su bsngo ba'i sbyin pa ni sangs rgyas nyid sgrub par 'gyur ba'o/_/gzhan yang gzhon nu zhes bya ba la sogs pa la/_byang chub sems dpa' gang dag tshul khrims kyi phung po la rab tu
[\[116a\]]
[\[116a.1\]]gnas pa de dag la g.yo med pas bsten par bya'o/_/byang chub sems dpa' gang ting nge 'dzin 'di 'dzin pa'i dge slong nad shin tu mi bzad pas btab nas na bar gyur na rang gi sha dang khrag gis kyang na ba de las bslang ba de la spro bar bya ste/_lhag pa'i bsam
[\[116a.2\]]pa phun sum tshogs pa dang /_sangs rgyas nyid 'dod pas g.yo med pa'i sems kyis rang gi sha dang khrag kyang yongs su btang la chos smra ba'i dge slong nad mi bzad pa de las bslang bar bya'o zhes bya ba yin no/_/sngon byung ba'i gtam gyis lhag pa'i bsam pa g.yo med pa bstan pa'i phyir/_
[\[116a.3\]]gzhon nu sngon byung ba 'das pa'i dus na zhes bya ba la sogs pa la/_sngon byung ba ni sngar grub pa la sngon byung ba zhes bya ba ste/_'das pa'i sgras bstan pas chog na grangs med pa la sogs pa ci dgos she na/_grangs kyi nges pa bstan pa ni 'das pa'i shin tu ring por gyur pa bsgrub pa'i phyir
[\[116a.4\]]bstan to/_/de bzhin gshegs pa smon lam bsam gyis mi khyab pa khyad par du 'phags pa'i rgyal po zhes bya ba ni smon lam gyi khyad par gyis bskal pa grangs med pa bye ba brgya stong du mas bsgrub par bya'o/_/sems can gyi khams dpag tu med pa yongs su smin par bya ba dang /_grol bar bya
[\[116a.5\]]ba'i mtshan nyid can sangs rgyas kyi mdzad pa rnams nyi ma gcig po de nyid la yang dag par bsgrub par gyur nas sems can rnams theg pa gsum gyis mya ngan las 'das pa la bkod de/_bdag nyid kyang nyi ma de nyid kyi mtha' la yongs su mya ngan las 'das par gyur to/_/de yongs su mya
[\[116a.6\]]ngan las 'das nas dam pa'i chos ni yun ring du gnas par gyur to/_/lnga brgya tha mar gyur pa na zhes bya ba la/_brgya phrag lnga bsdus pa ni lnga brgya ste/_de bzhin gshegs pa'i dam pa'i chos gnas pa'i dus lo lnga stong gnas so zhes zer ro/_/lo lnga stong la lnga brgya lnga brgya tha dad du byas
[\[116a.7\]]pa'i dbang du byas nas lnga brgya phrag bcur 'gyur bas dus bcur 'gyur te/_re zhig dang por ni mngon par rtogs pa'i dus yin no/_/de nas bsgrub pa'i dus so/_/de nas lung gi dus zhes bya bas dus gsum mo/_/de la mngon par rtogs pa'i dus kyang gsum du 'gyur te/_dgra bcom pa'i dus
[\[116b\]]
[\[116b.1\]]dang /_phyir mi 'ong ba'i dus dang /_rgyun du zhugs pa'i dus so/_/bsgrub pa'i dus kyang rnam pa gsum du 'gyur te/_lhag mthong gi dus dang /_ting nge 'dzin gyi dus dang /_tshul khrims kyi dus so/_/lung gi dus kyang gsum du 'gyur te/_chos mngon pa'i sde snod kyi dus dang /_mdo sde'i
[\[116b.2\]]sde snod kyi dus dang /_'dul ba'i sde snod kyi dus so/_/de ltar dus dgu dang /_rtags tsam 'dzin pa'i dus dang bcur 'gyur ro/_/de la dus re re la yang lo lnga brgya lnga brgyar 'gyur te/_de ltar dus bcu la lnga brgya phrag bcu yin pas lo lnga stong du 'gyur ro/_/de la lnga brgya phrag dang po la ni dgra
[\[116b.3\]]bcom pa'o/_/gnyis pa la ni phyir mi 'ong ba'o/_/gsum pa la ni rgyun du zhugs pa'o/_/bzhi pa la ni lhag mthong ngo /_/lnga pa la ni ting nge 'dzin no/_/drug pa la ni tshul khrims so/_/bdun pa la ni chos mngon pa'o/_/brgyad pa la ni mdo sde'o/_/dgu pa la ni 'dul ba'o/_/lnga brgya
[\[116b.4\]]phrag bcu pa la ni rtags tsam mo/_/de lta bu la lnga brgya tha ma zhes bya'o/_/lnga brgya zhes bya ba kha cig gzhan du 'don te/_lnga brgya zhes bya ba'i ring po bor ba'o zhes zer ro/_/gzhan dag ni 'di skad smra ste/_mi rnams ni tshe tshad lo brgya yin no/_/de la dang po'i lo lnga bcu la ni kha dog dang /_
[\[116b.5\]]gzugs dang /_stobs dang /_shes rab la sogs pa 'phel bar 'gyur ba yin no/_/phyed phyi ma'i lnga bcu la ni de dag rim gyis 'grib par 'gyur ba yin no/_/de bzhin du 'jig rten thams cad kyi dus kyi tha ma la bab pa'i tshe phyed phyi ma'i lnga bcu'i tha ma la bab pa 'dra bar tha mar gyur pa dam pa'i chos
[\[116b.6\]]nub par 'gyur ba'i dus kyi tshe mngon par rtogs pa nub par 'gyur ba'i dus na mngon par rtogs pa yod par mi 'gyur ro/_/lung gi chos kyang 'dri ba dang /_'drir 'jug pa dang /_klog pa dang /_'don pa la sogs pa la nyon mongs pa dang /_grogs ngan pa la sogs pas kun nas dkrugs pas 'jig rten rnams 'jug par mi 'gyur ro/_/de
[\[116b.7\]]lta bur gyur cing nub pa'i tshe dge slong dmigs par lta ba mang po 'byung ste/_phung po la sogs pa la mngon par zhen par lta ba ni dmigs par lta ba yin par rig par bya'o/_/de dag 'di lta bu'i mdo sde la 'dod par mi 'gyur te lta ba phyin ci log tu gyur pa'i phyir ro/_/mos par yang mi 'gyur te zab mo'i
[\[117a\]]
[\[117a.1\]]chos la goms par ma byas pa'i phyir ro/_/mos pa med pa 'ba' zhig tu ma zad kyi spong zhing skyon 'dogs par byed cing skur pa 'debs so/_/mdo sde 'di lta bu zab mo'i don ston cing 'jug pa dang ldan pa'i/_mdo sde 'dzin pa'i dge slong rnams la gnod pa byed cing srog kyang
[\[117a.2\]]gcod par byed do/_/rnyed pa dang bkur sti la chags par 'gyur ba mang po 'byung ngo /_/de'i dus na rgyal po ye shes kyi stobs zhes bya ba 'dzam bu'i gling gi dbang phyug stobs kyi 'khor los sgyur ba dam pa'i chos yongs su 'dzin pa 'byung ngo /_/yang 'dir dge slong yang dag blo gros zhes bya ba ting nge 'dzin 'di
[\[117a.3\]]'dzin pa chos smra ba rgyal po de'i dge ba'i bshes gnyen du gyur pa rgyal po'i pho brang du 'gro zhing phan par 'dod pa de la rgyal po de yang blta ba dang /_chos mnyan pa dang /_bsnyen bkur bya ba la mkhas par gyur to/_/dge slong chos smra ba de yang zhes bya ba la sogs pa ni chos smra ba'i yon tan rjod
[\[117a.4\]]par byed pa yin no/_/sems can rnams kyi spyod lam dang /_spyod pa dang /_mos pa dang /_khams dang /_bag chags la mkhas pa ste zhes bya ba la sogs pa la/_de la spyod lam ni spyod lam la zhugs pa'o/_/spyod pa ni sbyin pa la sogs pa la zhugs pa'o/_/mos pa ni nyan thos
[\[117a.5\]]dang /_rang sangs rgyas dang /_yang dag par rdzogs pa'i sangs rgyas rnams kyi lam bsgom pa'i rtogs pa'i sems so/_/khams ni bag chags so/_/bag chags ni rang bzhin no/_/de dag la mkhas pa ni nges par rig par gyur pa'o zhes bya ba'i don to/_/dbang po ni dad pa la sogs pa'o/_/
[\[117a.6\]]stobs kyang dad pa la sogs pa lnga po de dag nyid do/_/brtson 'grus kyi rim pa ni chung ngu dang /_'bring dang /_chen po'i rnam pa gsum mo/_/khams dang bag chags shes pa ni shes pa ste/_sdug bsngal shes pa dang /_rjes su shes pa la sogs pa'i bag chags la sogs pa'o/_/de dag la
[\[117a.7\]]mkhas pa ni snga ma bzhin no/_/bden pa'i mtshams sbyor ba ni dgongs pa'i mtshams sbyar ba'o/_/mtshams bral ba ni rnam par mi sbyor ba'o/_/dgongs pa dang dgongs pa can ma yin pa'i tshig gi lan gdab pa la mkhas pa ni nges pa'i don dang drang po'i don gyi dbye ba la nges par mkhas pa'o/_/spobs
[\[117b\]]
[\[117b.1\]]pa zab ces bya ba ni theg pa dman pa la zhugs pa rnams bzlog pa'i thabs kyis zab mo'i chos ston pas 'dul ba la mkhas pa'o/_/gsong por smra zhing bzhin la khro gnyer med pa zhes bya ba ni sems can rnams dang por bsdu ba'i rgyu yin no/_/sems chen por gyur pa la gnas pa zhes bya ba ni rgya
[\[117b.2\]]chen po la mos pa'i smon lam dang ma bral ba'i sems so/_/snying rje chen po la brtson pa ni sems can thams cad la snyoms pa'o/_/pha rol gyi rgol ba ngan pa'i tshogs kyi dpon po thams cad tshar gcod pa'i shes rab can yin pas phas kyi rgol ba thams cad kyis zil gyis mi non pa zhes bya ba'o/_/
[\[117b.3\]]de lta bur gyur pa'i chos smra ba ni chos ston pa la dbang ba yin no zhes bya bas chos smra ba'i yon tan brjod pa'i sgo nas bstan pa yin no/_/de'i tshe rgyal po ye shes stobs kyi bu mo byung bar gyur zhes bya ba ni rgan pa la yang sgra 'jug pas gzhon nu zhes bya ba gzung ngo /_/de'i phyir nges pa bstan
[\[117b.4\]]pa'i phyir lo bcu drug lon pa zhes bya ba smras so/_/mtshan thams cad kyis brgyan pa ye shes ldan zhes bya ba byung ste/_de'i slob dpon ni dge slong yang dag blo gros zhes bya ba de yin te/_dge ba'i chos rnams yang dag par ston pa zhes bya ba la sogs pa la/_de'i tshe chos smra ba de la brla
[\[117b.5\]]gnyis su 'brum bu me dbal nag po chen po gso dka' zhing sman dkon pa zhig byung ste/_sman pa rnams kyis kyang 'di ni gso bar mi nus so snyam nas bor ro/_/de nas rgyal po ye shes stobs kyi btsun mo'i 'khor dang bcas pa dge slong de na bar mthong nas 'di 'chi bar 'gyur snyam nas rab
[\[117b.6\]]tu ngu zhing mchi ma phyung ngo /_/de'i dus na rgyal po ye shes stobs la lha mo sngon snag gi gnyen mtshams su gyur pa zhig yod de zhes bya ba ni snag gi 'brel pa nye du brtse ba can rtag tu rjes su 'brang ba zhig yod pa des rgyal po de la rmi lam gyi nang du bstan pa/_rgyal po chen po gal te
[\[117b.7\]]dge slong 'di la mi'i sha dang khrag sar pa ma rul ba gnod pa med pa/_'brum bu me dbal nag po 'di la byugs te/_mi sha sar pa ma rul ba las ro sna tshogs su g.yos byas te byin na dge slong 'di nad las sos par 'gyur ro zhes bya ba la sar pa zhes bya ba ni srog dang bcas pa la khrag
[\[118a\]]
[\[118a.1\]]yod kyi gzhan la med pas so/_/gnod pa med pa zhes bya bas ni gzhan la gnod pa ma byas par bstan te/_khrag ni bsku ba'o/_/sha ni zas su bya ba'o/_/rnyed par ni dka'o snyam pas btsun mo'i 'khor dang rang gi 'khor rnams la bzlas nas spro ba bskyed pa na su yang spro ba ma
[\[118a.2\]]byung ngo /_/rgyal po'i bu mo ye shes ldan yang rmi lam de lta bu zhig mthong nas ma la sogs pa'i 'khor rnams la de bzhin du bzlas pa dang /_su yang de la sman de ster bar spro ba ma byung ste/_de lta bu'i lhag pa'i bsam pa dang bral ba'i phyir ro/_/de na rgyal po'i sras mo ye shes ldan de dga' zhing mgu
[\[118a.3\]]la yi rangs shing dga' ba dang /_rab tu dga' ba dang /_yid bde ba skyes nas 'di ltar su yang don 'di la spro ba med pa ni bdag gi skal ba yin no snyam mo/_/dga' ba ni shin tu dga' ba'o/_/mgu ba ni bde bar ches dga' ba rtse gcig pa'o/_/yi rangs pa ni mngon par 'dod pa'i don rdzogs par
[\[118a.4\]]'gyur ba la yid bde ba skyes pa'o/_/rab tu dga' ba ni sbyin pa la rab tu dga' ba'o/_/dga' ba dang yid bde ba skyes nas zhes bya ba ni sha dang khrag ster ba la nges par byas pa'i dga' ba las skyes pa'i yid bde ba'o/_/'di ltar bdag gis rtsi 'di bdag gi lus las bcad de zhes bya ba ni 'chad par
[\[118a.5\]]'gyur ba'i sha dang khrag sbyin par dam bcas pa'o/_/bdag gis rtsi 'di bdag gi lus las bcad de zhes bya ba dang sbyar te/_ji skad bstan pa bzhin du khrag sar pa dang sha sar pa gnod pa med pa sbyin par bya'o/_/rgyal po'i pho brang 'di na bdag ni thams cad kyi nang na gzhon cing chung ste lus dang ngag dang
[\[118a.6\]]yid kyi las kyi mtha' nyon mongs pa med pas nyon mongs pa med pa'i ye shes btsal bar bya ba'i phyir zhes bya bas ni phyi dang nang gi dngos po nyon mongs pa can med par bstan pa yin no/_/nyon mongs pa med pa'i ye shes ni rnam pa thams cad mkhyen pa'i ye shes so/_/'di zhes bya ba ni gang
[\[118a.7\]]gi don du bdag thams cad du thams cad la zhugs pa 'di zhes bya ba'o/_/chos smra ba kun nas nyon mongs pa med pa la zhes bya ba ni zang zing med pa'i sems kyis zab cing rgya che ba'i chos ston pa la/_rang gi lus las khrag dang sha nye bar phul te dge slong 'di nad 'di las gso bar bya'o/_/
[\[118b\]]
[\[118b.1\]]zhes nges par byas nas rang gi gnas su song nas mtshon rnon po thogs te/_chos la zhugs pa'i yid kyis bdag gi brla las sha bcad nas ro sna tshogs dang ldan pa'i gya nom par g.yos byas nas khrag kyang snod du bzung nas slob dpon de'i drung du song ste/_rgyal po ye shes stobs kyi
[\[118b.2\]]mdun du 'dug nas/_khrag gis 'brum bu me dbal nag po de la byugs so/_/g.yos legs par byas pa'i zas de dag dge slong de zar bcug ste tshim par byas shing legs par bstabs so/_/ji ltar bde bar byas te/_ji ltar 'dod pa bzhin du gzung bar byas so/_/de nas
[\[118b.3\]]dge slong de mi shes ma rig mi dogs pas zas de zos so zhes bya ba ni rgyal po'i sras mo'i sha chen yin no zhes bya ba'i yid gnyis dang rtog pa med pa'o/_/zas de zos ma thag tu dge slong de'i na tsha thams cad med par gyur te/_nad de thams cad kyang sos so/_/de nas nad dang gnod
[\[118b.4\]]pa de dang bral nas de lta bu'i chos bstan te/_btsun mo'i 'khor de dang grong khyer pa'i skye bo 'dus pa de dag las srog chags khri nyis stong bla na med pa yang dag par rdzogs pa'i byang chub tu sems bskyed do zhes bya ba'o/_/de nas rgyal po ye shes stobs kyis bdag gi bu mo la
[\[118b.5\]]tshigs su bcad pa 'di dag gis dris so/_/bu mo khyod kyis khrag 'di gang nas rnyed/_/ces bya ba la sogs pa la/_bu mo khyod kyis khrag 'di gang nas rnyed de bsad pa yin nam/_rang shi ba yin nam/_rang shi na yang khrag kyang yod par mi 'gyur la/_sha sar par yang mi 'gyur
[\[118b.6\]]ro/_/rmi lam du yang gnod pa med pa'i khrag dang shas bskus shing zos na sos par 'gyur zhes bstan pa'i phyir ro zhes bya ba'i blos dris pa'o/_/yab kyis bka' stsal pa'i rjes thogs su/_bdag ni ci mchi yab khyod gsan du gsol/_/zhes bya ba la sogs pa la/_rang gis
[\[118b.7\]]mthong ba'i rmi lam zlos pa la sogs pas yab la go bar byed pa bdag nyid kyi rtsol bas rang gi lus kyi khrag dang sha sbyin pa smra bar byed do/_/bdag nyid kyi brla las sha bcad nas g.yos su byas te chos smra ba la byin no/_/bdag nyid kyi khrag gis kyang 'brum bu'i nad la rab tu bsku ba
[\[119a\]]
[\[119a.1\]]byas nas chos smra ba'i dge slong nad las thar bar gyur to zhes bya ba'o/_/rgyal pos rang gi sras mo la brtse bas khyod rang nyid kyis sha bcad pa na sdug bsngal ji lta bu myong bar gyur zhes dris pa dang /_bu mo ye shes ldan gyis yab la smras pa/_sa bdag mi'i
[\[119a.2\]]rgyal po gson la tshul bzhin du sgrub pa mdzod cig ces bya bar/_las kyi rnam smin bsam yas de 'dra bas/_/zhes bya ba la sogs pa la/_sdig pa'i las kyis sems can rnams dmyal bar ltung bar 'gyur ro/_/der sha med par gyur nas yang las kyi dbang gis sha de slar
[\[119a.3\]]'byung bar 'gyur yang de dge ba'i las kyis ni ma yin no/_/ci ste lhag pa'i bsam pas bla na med pa'i chos kyi sku thob par bya ba'i phyir lus bcad cing byin yang bdag la tshor ba mi bde ba med do/_/bdag chos kyi dga' ba la gnas pas sgro btags pas byas pa'i sdug bsngal
[\[119a.4\]]gyi tshor ba ring du spangs par gyur to/_/sha bcad bdag la na tsha ma mchis te/_/khrag phyung bdag la g.yo ba yod ma mchis/_/zhes bya ba la sogs pa la/_bdag las khrag phyung ba na sems g.yo zhing 'gyur ba'i mtshan ma bdag la med do/_/bdag gis chos nyid ji ltar thos
[\[119a.5\]]pa de lta bu'i chos kyi sku la rma yang med la/_bcad pa yang med/_sha yang med/_khrag kyang med pa de lta bu gal te rig par gyur na lus thams cad bcad cing dum bur byas pa de lta na yang chos la dga' bas de dag bgrang ba tsam du yang mi shes so/_/bdag gi sha dang khrag
[\[119a.6\]]chos smra ba la byin pa la bdag gi lus la rma yang med la sdug bsngal yang med de/_skad cig de la chos nyid la mos pa'i stobs kyis/_bdag gi sngon gyi lus ji lta ba de lta bu'i lus su gyur to/_/yab gcig u dum wA ra'i me tog bzhin/_/zhes bya ba la sogs pas/_chos
[\[119a.7\]]smra ba rnyed dka' bar bstan to/_/'jig rten du u dum wA ra'i me tog brgya lam 'byung bar 'gyur ro/_/de bzhin du 'dzam bu'i gling 'dir yang chos smra ba chos chen po yang rnyed par dka' ste/_'jig rten gyi khams snyigs ma can yin pa'i phyir ro/_/ji ltar 'dzam bu chu bo'i gser
[\[119b\]]
[\[119b.1\]]'bar ba/_/zhes bya ba la sogs pa la/_ji ltar 'dzam bu'i chu klung gi gser mthong yang ngoms pa med pa de bzhin du chos smra ba'i dge slong mthong bas kyang ngoms par mi 'gyur ro zhes bya bas ni gzugs dang lang tsho phun sum tshogs pa bstan to/_/skye bo skom pa dang ba'i chu
[\[119b.2\]]'thungs nas/_/zhes bya ba la sogs pa la/_ji ltar chu gtsang zhing dang la grang ba skom gyis gdungs pas 'thungs na skom pa'i gdung ba dang bral bar 'gyur ro/_/de bzhin du chos smra ba'i dge slong las chos kyi bdud rtsi 'khor ba'i sems can skom gyis gdungs pas 'thungs
[\[119b.3\]]na 'khor ba'i sred pa'i gdung ba dang bral bar 'gyur ro/_/de bzhin du chos smra ba yon tan dpag tu med pa'i phung por gyur pa la/_sha dang khrag la sogs pa gang byin pa ni/_bdag gis sha dang khrag btang ba legs par btang ba yin no zhes bya bas bdag gis sha dang khrag
[\[119b.4\]]btang ba ni gnas su btang ba yin te/_chos smra ba'i nad rab tu zhi bar byed pa'i sman sbyin pa byas pa ni sangs rgyas kyis gsungs pa bzhin byas pa'i phyir ro/_/sbyin pa de yongs su bsngo ba nye bar rtsom par byed do/_/mang du thos shing spyod dang ldan pa ste/_/zhes bya ba la sogs pa
[\[119b.5\]]la thos pa dang /_tshul khrims dang /_gtong ba la sogs pa'i sangs rgyas kyi yon tan dpag tu med pa dang ldan pa'i ting nge 'dzin 'di 'dzin pa'i nad gso bar bya ba'i phyir bdag gi sha dang /_khrag btang ba'i bsod nams kyis 'di ltar zab cing rgya che ba'i chos ji snyed mnga' ba
[\[119b.6\]]bdag gis kyang thob par gyur cig ces bya ba'o/_/ji ltar tsan dan la sogs pa'i dri kun du ldang ba ltar sems can thams cad kyi yid 'phrog pa'i dri ldang ba dang /_de bzhin gshegs pa'i ring bsrel gyi snying po can gyi mchod rten 'jig pa bcos pa'i bsod nams dpag tu med pa
[\[119b.7\]]'thob pa bzhin du 'gro ba'i chos kyi sku'i mchod rten 'jig pa yang dag par bsrungs pa'i bsod nams kyang dpag tu med do zhes bya ba'o/_/bdag la phyir yang log ltung 'jigs ma mchis/_/zhes bya ba la sogs pa ni ngan 'gror 'gro ba dang /_mi khom par skye ba dang /_bud med
[\[120a\]]
[\[120a.1\]]kyi dngos por mi 'gyur ro zhes bya ba'o/_/tshigs su bcad pa'i dbyangs kyis yang dag par rab tu bstan to zhes bya ba'i don ni go bar zad do/_/gang gis gang+gA'i bye snyed sangs rgyas zhing /_/zhes bya ba la sogs pa la/_gang gis gang+gA'i klung gi bye ma snyed kyi sangs
[\[120a.2\]]rgyas kyi zhing rnams rin po che sna tshogs kyis yongs su bkang ba byas te de bzhin gshegs pa rnams la phul la gzhan zhig gis sor mo'i rtse mo tsam zhig chos kyi phyir btang na 'di ni de bas ches bsod nams mang du 'byung bar 'gyur ro/_/bu mo de ni 'di nas shi 'phos nas zhes bya ba
[\[120a.3\]]ni 'chi ba'i dus byas nas sangs rgyas kyi zhing du skyes nas de bzhin gshegs pa dpag tu med pa mthong bar 'gyur zhing de dag las chos kyang thos la thams cad du rab tu byung nas tshangs par spyod par 'gyur ro/_/mar me mdzad pa de bzhin gshegs pa yi/_/zhes bya ba la
[\[120a.4\]]sogs pa la/_de bzhin gshegs pa mar me mdzad kyi drung du tshangs par spyod pa spyad de bud med kyi dngos po spangs nas chos smra ba chen por gyur to/_/de'i tshe rgyal po ye shes stobs ni byams pa yin no/_/dge slong chos smra ba de ni de bzhin gshegs pa mar me mdzad du gyur pa
[\[120a.5\]]yin no/_/de'i tshe rgyal po'i bu mo ye shes ldan zhes bya ba ni nga yin no/_/rmi lam ston pa'i lha gang yin pa de ni de bzhin gshegs pa mi bskyod par gyur to/_/gang dag dge slong chos smra ba na ba mthong nas mchi ma phyung ba de dag thams cad ni phyir mi ldog par gyur to/_/de
[\[120a.6\]]dag rtag tu mig kyang na ba med/_/ces bya ba la sogs pa ni go sla'o/_/de bzhin gshegs pa'i mdzod kyang gzung nas ni/_/zhes bya ba la sogs pas ni ting nge 'dzin 'di 'dzin pa'i yon tan bstan pa yin no/_/sangs rgyas bye ba stong dag mthong bar 'gyur/_/zhes bya ba la sogs
[\[120a.7\]]pa la/_de lta bas na yon tan dpag tu med pa thob par 'dod pas chos smra ba'i dge slong na ba la nye bar spyod pas bsnyen bkur bya'o zhes bya ba yin no/_/rang gi sha ni khrag dang bcas pa dang /_/sangs rgyas thob phyir snying rjes btang byas pas/_/chos smra'i dge slong nad las thar byas pa'i/_/
[\[120b\]]
[\[120b.1\]]ye shes ldan de bcom ldan thub dbang yin/_/ye shes ldan gyi le'u ste sum cu rtsa lnga pa'i 'grel pa rdzogs so//_//me tog zla mdzes kyi spyod pa'i gtam rgyud skabs kyi dang po'i rtsom pa bstan pa'i phyir/_de nas tshe dang ldan pa kun dga' bo stan las langs te zhes bya ba la sogs pa gsungs
[\[120b.2\]]te/_rgyu gang lags/_rkyen gang lags zhes bya ba ni/_nye bar len pa'i rgyu ni ci lags/_lhan cig skyes pa'i rgyu ni gang lags zhes zhus pa yin te/_byang chub sems dpa' 'ga' zhig lag pa dang /_rkang pa dang /_rna ba dang /_sna dang /_mig dbyung ba dang /_mgo bcad pa dang /_yan lag dang
[\[120b.3\]]nying lag bcad pa la sogs pa myong ba dang /_sdug bsngal rnam pa sna tshogs pa gzhan dang gzhan dag kyang nyams su myong yang sdug bsngal nyams su myong bas skyo bar yang mi 'gyur zhing bla na med pa yang dag par rdzogs pa'i byang chub las kyang mi nyams pa lags zhes kun dga' bos zhus pa'i lan
[\[120b.4\]]bka' stsal pa'i phyir ro/_/bcom ldan 'das kyis bka' stsal pa/_kun dga' bo ngas sngon sdug bsngal ji snyed myong bar gyur pa khyod kyis shes shing de dag dran nas zhes bya ba la sogs pa la/_bla na med pa yang dag par rdzogs pa'i byang chub 'di yang dag par sgrub pa na ngas
[\[120b.5\]]sdug bsngal gang dag nyams su myong ba de dag khyod nyid kyis rab tu shes bzhin du de dag khyod kyis mi dran nam ci'i phyir yang de bzhin gshegs pa la de dag 'dri bar sems/_khyod kyis lan gdab par 'os so zhes dgongs pa'o/_/kun dga' bos lan btab par gyur na
[\[120b.6\]]gdul bya rnams gus par mi 'gyur ro zhes bya bar bcom ldan 'das kyis lan gdab par bya ba'i phyir/_kun dga' bo 'di lta ste/_dper na zhes bya ba la sogs pa gsungs pa la/_'di la skyes bu la la zhig rkang pa nas spyi bo'i bar du 'bar bar gyur te/_me lce gcig tu gyur pa
[\[120b.7\]]de la skyes bu la la zhig der nye bar 'ongs te/_'di skad du/_kye skyes bu tshur shog_/lus las me 'bar ba ma zhi bar 'dod pa'i yon tan lnga dang phrad cing ldan par rtses shig/_/ces bya ba la sogs pa la/_kun dga' bo 'di ji snyam du sems/_skyes bu de lus las me
[\[121a\]]
[\[121a.1\]]'bar ba de ma zhi bar 'dod pa'i yon tan lnga dang phrad cing ldan par gyur te/_rtse ba dang /_dga' ba dang /_yongs su spyod par byed dam/_de lta bu ni 'byung yang srid kyi de bzhin gshegs pa sngon byang chub sems dpa'i spyad pa spyod pa na sems can ngan
[\[121a.2\]]song gsum gyis sdug bsngal bar gyur cing /_mi yin yang dbul ba dag mthong nas yid bde ba'am sems dga' ba dag ma byung ngo /_/ji lta ba de bzhin du byang chub sems dpa' sems dpa' chen po gang dag sngon byang chub sems dpa'i spyad pa spyod pa na tshul khrims ma
[\[121a.3\]]nyams pa dang zhes bya ba la sogs pa de la/_tshul khrims ma nyams pa zhes bya ba ni bsten pa'i tshig yin te/_nyon mongs pas ral ba med pas tshul khrims ma ral ba'o/_/tshul khrims ma zhig pa ni dri ma phra mos dri ma can du byas pa'i tshul khrims med pa'i phyir ro/_/tshul
[\[121a.4\]]khrims 'dren ma ma yin pa ni bar bar du tshul khrims med pas 'dres pa ma yin pa'o/_/tshul khrims mchog tu 'dzin pa ma yin pa ni tshul khrims dang brtul zhugs mchog tu 'dzin pa med pa nyid do/_/tshul khrims ma g.yos pa ni lta ba gzhan la 'jug pa'i bsam pa med pa nyid
[\[121a.5\]]do/_/tshul khrims ma brlangs pa ni tshul khrims kyi yan lag thams cad nyams pa med pa nyid do/_/tshul khrims ma 'khrugs pa ni bdud la sogs pa gzhan pha rol po gzhan dag gis 'khrugs pa ste gzhan du bsgyur du mi nus pa nyid do/_/tshul khrims mi yang ba ni brtson 'grus
[\[121a.6\]]kyi stobs kyis goms par byas pa'i tshul khrims yin pa'i phyir dang /_zab mo'i chos la bzod pa yongs su bsgoms pa'i tshul khrims yin pa'i phyir ro/_/tshul khrims gzhan la mi ston pa ni bdag dang bdag gir mngon par zhen pa'i gnyen po'i bdag med pa bsgoms pa'i tshul
[\[121a.7\]]khrims yin pa'i phyir ro/_/tshul khrims mi slu ba ni 'bras bu slu ba med pa'i phyir dang /_lha dang mi dang bcas pa'i 'jig rten slu ba med pa'i phyir ro/_/tshul khrims drang ba ni bsam pa la g.yo med pa'i phyir ro/_/tshul khrims dam bcas pa bzhin du byed pa ni dam pa'i don
[\[121b\]]
[\[121b.1\]]rdzogs par byed pa nyid do/_/tshul khrims sems can rnams la phan 'dogs pa ni gzhan gyi don byed pa'i ngo bo ste/_de lta bu'i rang bzhin gyi tshul khrims dang ldan par gyur pa ni de byang chub sems dpa'i spyod pa dpag tu med pa la spyod pa'i tshe lag pa dang /_rkang pa la sogs
[\[121b.2\]]pa bcad par bgrang ba med de/_chos nyid la so sor rtogs par byed pa'i phyir ro/_/tshogs yongs su rdzogs par byed pa'i las kyang nyams par mi 'gyur te/_myur du bla na med pa yang dag par rdzogs pa'i byang chub mngon par rdzogs par sangs rgyas par 'gyur ro/_/de lta
[\[121b.3\]]bas na chos zab mo bsgom pa yid la byed pa la gnas par bya ba dang /_sems can gyi don bya ba gnas skabs thams cad du yongs su gtang bar mi bya'o zhes bstan par 'gyur ro/_/sngon byung ba 'das pa'i dus na zhes bya ba la sogs pa la/_de dag nyid bstan pa'i phyir 'das pa'i dus na
[\[121b.4\]]de bzhin gshegs pa rin po che'i pad+ma'i zla ba rnam par dag pa mngon par 'phags pa'i rgyal po zhes bya ba bskal pa bye ba khrag khrig phrag dgu bcu rtsa dgur ji skad gsungs pa'i sems can rnams kyi don byas nas mya ngan las 'das par gyur to/_/bcom ldan 'das de mya ngan las 'das
[\[121b.5\]]pa'i dam pa'i chos rab tu 'jig par gyur pa'i dus kyi tshe rgyal po dpa' bas byin zhes bya ba zhig byung ngo /_/de'i pho brang 'khor rin chen ldan zhes bya ba yangs shing rgya che ba zhes bya ba la sogs pa la/_de lta bu'i 'jigs pa chen po'i dus kyi tshe log par lta ba mu stegs kyi gsang sngags yongs
[\[121b.6\]]su tshol bas rnam par g.yengs pas mun par gyur pa'i tshe de ltar gyur pas 'di lta bu'i mdo sde skye bo mang pos spangs par gyur to/_/de ltar gyur pas byang chub sems dpa' bdun stong zab mo'i chos rab tu ston par byed pa rnams grong dang /_grong khyer dang /_grong rdal dang /_yul 'khor
[\[121b.7\]]dang /_rgyal po'i pho brang 'khor dang /_ljongs nas bskrad nas de dag chos smra ba me tog zla mdzes dang lhan cig kun du bzang po zhes bya ba'i nags khrod der brten cing gnas te/_dge slong de dag la gzungs kyi chos kyi rnam grangs 'di ston to/_/nags khrod de yang dus thams cad du snang
[\[122a\]]
[\[122a.1\]]ba'i me tog sna tshogs dang /_'bras bus brgyan pa yid dang rjes su mthun pa/_shing sna tshogs kyis gang zhing kha dog sna tshogs pa dang /_sngon po dang /_ser po dang /_reg na bde ba'i rtswa sna tshogs dang myu gus brgyan pa sa'i nang nas 'thon te/_brag dang rdo
[\[122a.2\]]ba sna tshogs kyi phug yangs shing mtho la rin po che'i ri dag gis mdzes par brgyan pa shin tu yid du 'ong zhing chu las skyes pa'i me tog pad+ma dang /_ut+pa la sngon po la sogs pas chu dri ma med pas brgyan pa/_sangs rgyas dpag tu med pa bzhugs pa/_drang srong gi tshogs
[\[122a.3\]]dang /_grub pa dang /_rig pa 'dzin pa dang /_dri za dang /_mi 'am ci gnas pa/_bsam gtan dang rjes su mthun pa ka la ping+ka dang /_khu byug dang /_rma bya dang /_ne tso dang /_sha ri ka dang /_ngang pa rnams kyi sgras rab tu gang ba/_sum cu rtsa gsum gyi dga' ba'i tshal
[\[122a.4\]]bzhin du shin tu yid du 'ong ba/_rnal 'byor dang rjes su mthun pa'i gnas nags khrod chen po kun du bzang po de na byang chub sems dpa' de dag spyod lam rnam pa bzhis rnal 'byor la rjes su brtson pas gnas par gyur to/_/de nas chos smra ba me tog zla mdzes de gcig pu dben
[\[122a.5\]]par song nas nang du yang dag 'jog la zhugs te/_ting nge 'dzin gyi stobs las byung ba'i lha'i mig gis bltas na byang chub sems dpa' bye ba khrag khrig mang po sngon dge ba'i rtsa ba bskyed pa rnams 'jig rten gyi khams sna tshogs nas 'dir skyes so/_/gal te de dag gis gzungs
[\[122a.6\]]kyi chos kyi rnam grangs 'di mnyan pa rnyed na ni bla na med pa yang dag par rdzogs pa'i byang chub las phyir mi ldog par 'gyur la/_gal te mnyan pa ma rnyed na ni phyir ldog par 'gyur ba dag mthong ngo /_/de nas chos smra ba me tog zla mdzes ting nge 'dzin de las langs nas byang chub
[\[122a.7\]]sems dpa'i dge 'dun chen po de dag ga na bar song ste/_phyin nas 'di skad ces smras so/_/rigs kyi bu dag kho bo ni zhes bya ba la sogs pa la/_sems kyis ji ltar mthong ba'i sems can yongs su smin par bya ba la bsams te'o/_/de nas byang chub sems dpa'i dge
[\[122b\]]
[\[122b.1\]]'dun chen po de dag gis de'i bsam pa mi shes pas bzlog par bya ba la 'bad pa'i phyir/_khyod rgyal po'i pho brang 'khor du 'gro ba ni kho bo cag 'dod pa ma yin no zhes bya ba la sogs pa smras te/_de'i rgyu bstan pa'i phyir ci'i phyir zhe na zhes dris pa dang /_lhag pa'i nga rgyal can mang
[\[122b.2\]]po dag byung gis de dag tshe dang ldan pa'i srog gcod par gyur na ma legs so zhes bya ba la sogs pa la/_tshe dang ldan pa khyod ni shin tu mdzes shing byad bzhin bzang la blta na sdug te/_mtshan thams cad kyis yang dag par brgyan pa/_mig dang yid 'phrog pa yin pas rgyal po 'am
[\[122b.3\]]gzhan dag phrag dog dang ser sna'i dbang gis khyod kyi srog bcad par gyur na ma legs so zhes smras so/_/de skad smras pa dang /_de nas chos smra ba me tog zla mdzes kyis byang chub sems dpa'i dge 'dun chen po de la 'di skad ces smras so/_/gal te kho bos bdag nyid bsrung ba
[\[122b.4\]]byas na zhes bya ba la sogs pa la/_bdag nyid mngon par bsrung ba des ni de bzhin gshegs pa'i bstan pa bsrung bar mi 'gyur ro/_/don de dag nyid tshigs su bcad pa'i dbyangs kyis rgya cher bstan par bya ba'i phyir/_bdag tu 'du shes 'di la gnas nas su/_/bstan
[\[122b.5\]]pa 'di ni bsrung bar yong mi nus/_/zhes bya la sogs pa la/_bdag 'du shes pa la gnas pas ni bstan pa 'di bsrung bar nus par mi 'gyur ro/_/gang gi phyir de bzhin gshegs pa'i dam pa'i chos bstan pa ni brtson 'grus chen pos bsgrub par bya ba yin te/_bdag
[\[122b.6\]]la sogs pa la mngon par zhen pa dang /_gzugs la sogs pa'i yon tan la chags pa spangs pa dang /_de bzhin gshegs pa la bsnyen bkur byas pa rnams kyis bsrung bar nus so/_/dam pa'i chos 'jig par 'gyur ba'i tshe gang dag btang snyoms sgom par byed pa
[\[122b.7\]]gang yin pa des de bzhin gshegs pa la bkur sti byas par mi 'gyur ro/_/khyed bde rang gi don gyis la/_/zhes bya ba la sogs pa la/_bdag nyid bsrung ba la 'bad pa gyis la khyed rnams bde bar gnas par gyis shig_/de lta na yang de bzhin gshegs pas
[\[123a\]]
[\[123a.1\]]rab tu bsngags pa'i tshul khrims bsrungs na ni bdag nyid legs par bsrungs par 'gyur ro/_/chos mchog rin chen sbyin pa sbyin par gyis/_/zhes bya ba la sogs pa la rjes su 'doms par byed do/_/chos kyi sbyin pa nus pa ji lta ba bzhin du sbyin pa
[\[123a.2\]]gyis shig_/rtag tu bzod pa bsgom par gyis shig_/dgon pa na gnas pa gtong bar mi bya'o/_/byang chub sems dpa' spyod pa rtag tu brtson 'grus brtan pos rjes su spyad par gyis shig ces rjes su gdams nas/_bdag ni sems can rnams kyang bskyab pa'i phyir/_/grong dang rgyal
[\[123a.3\]]po'i pho brang 'gro bar bya/_/zhes bya ba la sogs pa'o/_/blo gros che 'chang sems can dam pa mchog_/drang srong de ni 'gro bar byas pa dang /_/zhes bya ba la sogs pa la/_de nas chos smra ba des nges par chas par byas pa dang /_kha cig ni ngu zhing mchi ma 'byin par byed/_la la snying rje rje
[\[123a.4\]]ltar ngu bar byed/_kha cig ni rkang pa la 'ju zhing 'gro ba 'gog par byed do/_/mkhas pa blo gros chen po ma bzhud par/_/zhes bya ba la sogs pa la/_sngon gyi de bzhin gshegs pa gang yin pa de dag kyang khyim gyi gnas spangs te nags tshal dang brag dang ri'i rtse mor gshegs nas dgon
[\[123a.5\]]pa la brten te/_byang chub sems dpa'i spyod pas sangs rgyas kyis/_khyod kyang de bzhin du slobs la lam de'i rjes su 'brang bar gyis shig ces bya bas nags su gnas par spro ba skyed par byed do/_/lus ni shin tu mdzes pa'i rgyan gyis brgyan/_/zhes bya ba la sogs pa la/_phrag
[\[123a.6\]]dog gi gzhan dbang du gyur par sdig pa'i blo dang ldan pa dag gnas ma yin pa la khro bar 'gyur ro zhes kha cig smra'o/_/chos smra ba me tog zla mdzes kyis byang chub sems dpa'i tshogs chen po de la tshigs su bcad pas kun nas bsdus nas phyogs gcig tu lan btab pa/_ji snyed sngon gyi
[\[123a.7\]]bde gshegs byung ba ni/_/zhes bya ba la sogs pa la/_bde bar gshegs pa gang dag sngon byung bar gyur pa de dag thams cad kyang 'jig rten rnams kyi don byas so zhes sems can gyi don mdzad pa dang ldan pas byang chub sems dpa'i spyod pa la rab tu gnas nas sems can gyi don la
[\[123b\]]
[\[123b.1\]]gcig tu gzhol bas byang chub thob nas yang sems can gyi don nyid la 'jug par mdzad pa yin no/_/de bzhin du bdag kyang nges par sems can rnams kyi don bya'o zhes blos nges par byas nas lhung bzed dang /_chos gos blangs nas lam du zhugs so zhes bya bar sbyar ro/_/spyad
[\[123b.2\]]pa'i dam pa byang chub rgyu spyad de/_/de dag bsod nams ye shes mchog dang ldan/_/zhes bya ba ni/_byang chub sems dpa' byang chub rgyur spyad de/_/zhes pa byang chub kyi rgyur spyod pa nyid kyis bsod nams dang ye shes kyi tshogs bsags pa nyid las byung ba'i sku/_byang chub sems
[\[123b.3\]]dpa' chen po khrag khrig de'i rjes su bslabs pa rnams kyis sems can rnams kyi skyabs byed par 'dod pa de dag thams cad kyis chos smra ba de la bskor ba byas nas ngu zhing skad chen po bton te 'dug go/_/gzhan kha cig ni shing sA la rtsa ba nas bcad pa bzhin du 'gyel nas brgyal
[\[123b.4\]]lo/_/la la ni dran pa med bzhin du smre sngags 'don par byed kyang sems can gyi don la 'dod pa'i drang srong de log par ma gyur to/_/drang srong chos gos lhung bzed thogs nas chas/_/ji ltar seng ge ral pa can bzhin du/_/zhes bya ba la sogs pa la/_the tshom thams cad
[\[123b.5\]]bral zhing skyon dang yon tan la nges par rtog pa dang bral bas gcig tu chos nyid kyi ngo bo bsgoms pa'i blo can ni bdag nyid gcig pu nags na gnas shing rang gi don la ched du byed par ma gyur la/_sems can rnams ngan 'gror lhung bar gyur na mi rung ngo zhes shes nas grong khyer
[\[123b.6\]]gyi mchog tu song bar gyur to/_/der de 'ongs nas snga dro dang po la srog chags khri phrag dgu bcu rtsa dgu phyir mi ldog pa la bkod do/_/da dung rgyal po'i pho brang der ma phyin nas de mthar gyis rgyal po'i pho brang 'khor rin chen ldan pa der nye bar song ste shing p+lak+sha dang sA la'i drung du 'dug go zhes bya ba
[\[123b.7\]]ni gnas la zhen pa med par bstan pa'i phyir ro/_/de'i nub mo 'das pa dang rgyal po'i pho brang 'khor rin chen ldan du zhugs par gyur te/_zhugs nas srog chags bye ba phrag sum cu rtsa drug sangs rgyas kyi chos las phyir mi ldog pa la bkod kyang gcig tu sems can gyi don la blo zhugs pa des da
[\[124a\]]
[\[124a.1\]]dung zas kyi bya ba ma byas so/_/de zas bcad pa de cir yang ma brtsis par rgyal po'i pho brang 'khor rin chen ldan nas byung ste/_bcom ldan 'das kyi sen mo'i mchod rten gang na yod pa der song ste/_'greng bzhin du nyin mtshan 'das par byas so/_/sngon gyi de bzhin
[\[124a.2\]]gshegs pa'i sen mo'i sku gdung gi za ma tog bcug pa'i mchod rten sems can dpag tu med pa'i bsod nams nye bar bsags pa'i phyir bzhengs pa'i mchod rten ni sen mo'i mchod rten zhes bya'o/_/'greng bzhin du zhes bya ba ni brtson 'grus kyi stobs kyis rab tu bsgrubs pa'i spyod
[\[124a.3\]]lam gyis bzhugs pa bstan to/_/de bzhin du nyi ma lnga pa'i bar du rgyal po'i btsun mo'i 'khor gyi nang du song nas bud med brgyad khri bla na med pa yang dag par rdzogs pa'i byang chub las phyir mi ldog pa la bkod do/_/de bzhin du de nyi ma lnga pa la yang zas bcad nas rgyal po'i pho brang du
[\[124a.4\]]zhugs te/_rgyal po'i bu stong phyir mi ldog pa la bkod do/_/bud med dang rgyal po'i bu grangs bstan pa ni phrag dog gi gnas yin par bstan pa'i phyir ro/_/de snga dro bdun pa la rgyal po'i pho brang 'khor rin chen ldan du zhugs pa dang rgyal po dpa' bas byin skyed mos tshal du 'gro bar
[\[124a.5\]]mthong ste/_gser gyi shing rta la ngos ni dngul/_mda' ni sbrul gyi snying po'i tsan dan/_'khor lo ni bai DUr+ya/_gdugs dang rgyal mtshan dang /_ba dan bsgreng ba yid la 'dod pa bzhin du 'gro ba'i rta'i gnya' bar gnya' shing bkal ba de bu mo gzhon nu brgyad brgyas rin po che'i thi gus btags
[\[124a.6\]]shing 'dren te zhes bya ba ni gang de 'dren pa de dag kyang kha thur gnyis nas btags pa'i rin po che thi gu'i sna nas sor gdub la sogs pa'i rgyan gyis brgyan pa'i lag pa'i sor mo'i rtse mo tsam du 'dren par byed do/_/de dag kyang /_gzhon nu ma rnams mthong ba tsam gyis 'dod lha'i mda'
[\[124a.7\]]yis phog pa bzhin/_/srid pa'i 'khor lo ma lus 'dod pa'i 'khor lor zhugs par gyur pa na/_/'dod pas myos shing mda' rnams myur ba nyid du phye mar rlog byed pa/_/sngon gyi las kyis rab tu bskyed nas shing rta mchog la bzhon par byed/_/rgyal rigs shing sA la chen po lta bu zhes
[\[124b\]]
[\[124b.1\]]bya ba la sogs pa la/_rgyal po'i bu mo lnga brgya yang rin po che'i shing rta'i nang du zhugs nas mdun thog thag tu 'gro ste/_de dag gis dge slong de mthong ma thag tu phyir mi ldog par gyur to/_/btsun mo'i 'khor brgya stong drug cu rtsa brgyad kyang de bzhin du phyir mi ldog par gyur
[\[124b.2\]]to/_/rgyal po de dang lhan cig 'ongs pa'i skye bo'i tshogs chen po de dag kyang tshul ji lta ba bzhin du thal mo sbyar te phyag 'tshal zhing 'khod par gyur to/_/bu mo de dag kyang sngon gyi dge ba'i rtsa ba dag gis bskul bas khyogs de dag la babs nas nor bu dang gdu bu rnams bkrol te/_
[\[124b.3\]]tshul dang mthun par phyag 'tshal nas tshigs su bcad pa 'di dag smras te/_'di dag rab tu snang bar bgyis/_/zhes bya ba la sogs pa la/_'char ka'i nyi ma'i dkyil 'khor gyi 'od dang 'dra bar dge slong de der byon pa tsam gyis skye bo'i tshogs chen po ma lus pa de dag chos kyi
[\[124b.4\]]snang bas snang bar byas so/_/byin gyis brlabs so/_byang chub sems dpa'i mthus 'dod chags dang /_zhe sdang dang /_gti mug dang /_nga rgyal dang /_rgyags pa dang /_phrag dog dang /_ser sna dang /_srid pa la sogs pa'i nyon mongs pa rnams kyis gnod par ma gyur to/_/
[\[124b.5\]]dge slong de bor nas rgyal po dpa' bas byin pa gang yang lta bar mi byed do/_/ji ltar zla ba nya ba skar ma'i tshogs kyis bskor ba bzhin du dge slong de la rgyal po'i bu la sogs pa ma lus pas yongs su bskor bar gyur to/_/de bzhin du gser gyi gzugs kyi dpe dang /_sA la'i
[\[124b.6\]]rgyal po'i dpe dang /_brgya byin dang /_tshangs pa dang /_rab 'phrul dang /_'thab bral gyi lha'i bu'i dpes 'jig rten ma lus pa zil gyis gnon pa'i gzugs shin tu mdzes pa bstan to/_/sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_
[\[124b.7\]]shes rab kyi snang bas 'jig rten thams cad zil gyis mnan nas snang bar byas pas nyi ma stong bas lhag pa'i mdangs dang ldan par gnas so/_/chos kyi rgyal po dbang brnyes rnams kyi sras de lags/_/zhes bya ba la sogs pa la/_de bzhin gshegs pa thams cad kyi thugs las
[\[125a\]]
[\[125a.1\]]skyes pa'i sras/_chos kyi sras zhes bya ba la/_de bzhin gshegs pa'i mdzad pa byed pa yin par bstan to/_/dge slong khyod ni mi rtag nam yang ma gyur cig_/ces bya ba ni ma 'ongs pa'i don mtshon par byed do/_/chos 'di ji ltar khyod bdag nyid kyis
[\[125a.2\]]rab rtogs shing /_/zhes bya ba la sogs pa ni smon lam 'debs par byed pa'i rgyu gsungs pa yin no/_/khyod kyis 'jig rten thams cad la sangs rgyas kyis rjes su snang ba'i spyod pa spyad pa bzhin du bdag cag kyang khyod bzhin du 'jig rten thams cad rjes su 'dzin par nus pa'i bud
[\[125a.3\]]med kyi dngos po kun spangs te skyes pa'i lus thob nas rab tu byung zhing bsnyen par rdzogs par gyur nas dge slong du gyur cig ces smon lam 'debs shing thal mo sbyar nas gos dang /_phreng ba dang /_rgyan dang /_gdu bu 'phra can dang /_dpung rgyan dang /_ska rags dang /_
[\[125a.4\]]rkang gdub la sogs pa bkrol nas rab tu dga' ba skyes pas mchod pa'i don du phul lo/_/dbang po zhi zhing stobs bcu ldan pa yi/_/sangs rgyas des pa kun la phyag 'tshal lo/_/zhes bya ba la sogs pa la/_sangs rgyas yon tan dpag tu med pa'i phung po dang ldan
[\[125a.5\]]pa dang /_lha dang /_mi dang /_lha ma yin du bcas pa'i 'jig rten gyis ma bskor ba'i chos kyi 'khor lo bskor bar mdzad pa de'i sras la phyag 'tshal lo/_/gang gi thugs sras 'di 'dra mnga' ba yi/_/sman rgyal mtshungs med rgyal la phyag 'tshal lo/_/zhes bya ba
[\[125a.6\]]smras nas mchod pa rnam pa sna tshogs pas mchod pa byas nas rtogs pa thob par bya ba'i phyir rab tu dga' ba'i sems kyis gnas par gyur to/_/de nas rgyal po dpa' bas byin 'di snyam du sems te zhes bya bas ni phrag dog gis kun nas bslangs pa'i sems kyi rnam par
[\[125a.7\]]rtog pa bsten pa yin te/_kye ma btsun mo'i 'khor 'di dag ni log par zhugs te skye bo'i tshogs kyang log par gyur to snyam nas/_de rgyal po'i srid kyi phyir shin tu dngangs par gyur to/_/blon po dang grong khyer gyi mi thams cad kyang nga bor nas dge slong 'di'i phyogs su song nas
[\[125b\]]
[\[125b.1\]]gnas so zhes bsams nas shin tu yang 'khrugs par gyur to/_/dge slong rgyal po'i lam na 'dug pa'i mig du rdul song ba dang /_rgyal po de yang brtag pa med pa'i sems kyis dge slong 'dis chags pa'i sems kyis nga'i btsun mo'i 'khor la bltas te mig gis kyang
[\[125b.2\]]brda byas so snyam mo/_/cung zhig 'dzum pa'i mig dang chags sems kyis/_/nga yi btsun mo'i 'khor ni 'di dag la/_/bltas pa tsam gyis 'dod lha'i mda' yis brgyab/_/gsad bya min yang 'di ni gsad par bya/_/mi dbang de ni rang gi bu rnams bsgo/_/nga yi bu nyid
[\[125b.3\]]bdag yod bka' bzhin sgrubs/_/gdug pa can gyis dge slong 'di sod la/_/nga yi yid bzhin 'dod pa'i don rnams sgrubs/_/de nas gzhon nu de rgyal po dpa' bas byin pa slar ldog go/_/dge slong de'i phyir de dag 'di snyam du sems te/_yab kyis bka' stsal pa/_thams
[\[125b.4\]]cad sgrub par byed pa yin na yang de dag dge ba'i rtsa ba bsags pa yin pa'i phyir de'i bka' las 'da' bar byed do/_/de nas rgyal po dpa' bas byin la gsod pa'i gshed ma dga' byed ces bya ba gtum po ste rab tu drag pa'i las byed pa/_bsam pa med pa ni drag pa ste zhes
[\[125b.5\]]bya ba la sogs pa ste/_las dang rjes su mthun pa'i ming ngo /_/de rgyal po dpa' bas byin dang ha cang yang mi ring ba zhig na 'dug go zhes bya ba la sogs pa la/_de nas rgyal po dpa' bas byin gyis dga' byed la 'di skad ces smras so/_/khyod la bya dga' cher byin
[\[125b.6\]]na dge slong 'di srog dang bral bar byed nus sam zhes bya ba la sogs pa la/_dga' byed kyis smras pa/_lha shin tu rngo thogs so/_/rgyal pos smras pa/_'o na da rung ci'i phyir mtshon rnon po thogs la dge slong 'di'i lag pa dang rkang pa chod cig_/rna ba dang sna yang chod cig_/
[\[125b.7\]]mig kyang skom pas phyung shig_/dga' byed kyis kyang de bzhin du thams cad bsgrub so/_/de nas dge slong de'i mgo dang /_rna ba dang /_rkang lag bcad par gyur pa las kyang 'od zer bye ba khrag khrig brgya stong du ma yang byung /_'o ma'i rgyun yang byung ste zhes bya ba la sogs
[\[126a\]]
[\[126a.1\]]pa la/_bskal pa mi nyung bar goms par byas pa'i bsod nams dang /_ye shes kyi tshogs kyis bsgrubs pa'i lus yin pa'i phyir bcad cing gtubs pa'i 'phro nas sems can rnams 'dul bar bya ba'i phyir 'khor lo la sogs pa'i
[\[126a.2\]]mtshan snang ba dang /_'o ma'i rgyun byung bar gyur to/_/des na 'di lta bu'i byang chub sems dpa' chen po gzhan gyis gnod pa byas pas ji ltar 'chi bar 'gyur zhes gzhan gyis bcad du med de lus dang srog la yang ltos pa med par sems can rnams kyi don bya'o zhes
[\[126a.3\]]rab tu bstan pa'i phyir dang /_de lta bus 'dul ba'i sems can rnams rjes su gzung ba'i phyir gzhan gyi dge ba zil gyis mnan pa'i 'chi bar bstan pa la 'gal ba med do/_/de bzhin du mya ngan las 'das pa la sogs pa la yang brjod par bya'o/_/de nas skye bo'i tshogs chen
[\[126a.4\]]po des dge slong de lam na bcad gtubs shing 'dug pa mthong nas de dag sdug bsngal zhing yid mi bde ste/_ngo mtshar du gyur nas ngu zhing cho nges btab ste smre sngags bton nas phyir yang rgyal po'i pho brang rin chen ldan du song ngo /_/de nas rgyal po dpa' bas byin zhag bdun 'das
[\[126a.5\]]pa dang skyed mos tshal mchog na 'dug pa mi dga' mi brtse yongs su mi spyod de/_de zhag bdun 'das nas skyed mos tshal nas log nas rgyal po'i pho brang rin chen ldan du zhugs pa dang /_des dge slong de rgyal po'i lam du bor ba shi nas zhag bdun lon yang lus kyi mdog
[\[126a.6\]]ma 'gyur ba shin tu yid du 'ong ba mthong nas de 'di snyam du sems te/_dge slong 'di ni the tshom med par bla na med pa yang dag par rdzogs pa'i byang chub las phyir mi ldog pa yin no snyam nas/_bdag gis shin tu mi zad sdig pa'i las byas pas/_/bdag ni myur du dmyal
[\[126a.7\]]ba'i sdug bsngal tshor ba dag_/stag ltogs sha mthong rgyugs pa ji bzhin du/_/'gro las 'dir ni skyob pa 'ga' ma mchis/_/zhes bsams pa dang /_steng gi bar snang las lha'i bu brgyad khris sgra skad mthun par dbyangs gcig tu smras pa/_rgyal po chen po 'di ni
[\[126b\]]
[\[126b.1\]]de bzhin te/_khyod ji ltar sems pa ltar dge slong 'di ni byang chub las phyir mi ldog pa yin no zhes zer ro/_/bar snang las lha dag gi sgra thos nas de shin tu 'jigs shing skrag nas bag tsha zhing spu zing zhes byed de 'gyod cing skyabs med par gyur to/_/de nas rgyal po dpa'
[\[126b.2\]]bas byin sdug bsngal zhing yid mi bde ste 'gyod par gyur pas de'i tshe cho nges btab nas tshig 'di skad ces smras so/_/rgyal po'i srid dang rgyal po'i pho brang dang /_/nor bu rin chen mu tig gser dbyig spangs/_/rta dang /_glang po che dang /_shing rta dang /_nor bu dang /_'bru dang /_
[\[126b.3\]]mdzod dang /_bang mdzod rnams spangs la/_rang nyid dum bu dum bur byas la 'chi bar bya'o zhes zer zhing grong khyer gyi mchog nas 'byung ba'i dus kyi lo rgyus gsal bar byed cing dge slong me tog zla mdzes 'dir byung bar zhes bya ba la sogs pa la/_lus mtshan sum cu
[\[126b.4\]]rtsa gnyis kyis brgyan pas 'gro ba ma lus pa nges par snang bar byed pa ston gyi zla ba dri ma med pa'i dkyil 'khor ltar yongs su rdzogs shing mdzes pa gshegs pa'i tshe/_/'dod pa'i longs spyod ngan pas bdag dkrugs te/_/zhes bya ba la/_'dod pa'i 'dam ni 'khor
[\[126b.5\]]ba'i sdug bsngal gyi rgyu yin pas ngan pa'o/_/dkrugs pa ni 'dod pa'i 'dam gyis gos pa ste/_bud med kyi tshogs kyis yongs su bskor nas nges par 'byung ba na shing rta'i mchog la zhon te rgyal rigs kyis yongs su bskor cing 'gro ba'i tshe/_dge slong dri mchog
[\[126b.6\]]mig bzangs 'di nyid do/_/dri mchog mig bzang ni ba'i rdzi ma lta bu'i mig ces bya ba'i don to/_/'dir byon dge slong de yang mthong nas su/_/bud med tshogs rnams rab tu dgar gyur cig_/ces bya ba ni dge slong mthong bas bud med kyi tshogs rnams rab tu dga' bar
[\[126b.7\]]gyur pa'o/_/mos pa skyes nas gser gyi phreng ba 'thor/_/zhes bya ba ni gser gyi phreng ba rnams mgo las phud nas lag pa gnyis kyis bzung ste sor mo bcu'i thal mo sbyar ba byas nas tshigs su bcad pa'i dbyangs kyis gus pa dang bcas pas bstod pas stod par byed pa'o/_/
[\[127a\]]
[\[127a.1\]]rgyal po de'i glu dang rol mo la sogs pa'i ca co'i sgra rnams kyang rab tu zhi bar gyur nas rang rang gi bya ba rnams bor te dge slong mthong bas mi ngoms pa'i sems su gyur to/_/thams cad rang rang shing rta la zhon nas/_/zhes bya ba ni snga ma bzhin no/_/shin tu gtum
[\[127a.2\]]pa'i sems kyis gsod du btang /_/zhes bya ba la/_shin tu gtum pa ni shin tu mi bzad pa ste/_de la gcig zhen cing gzhol bar gyur ces bya ba'i don to/_/phyi dus bdag ni lhung nas mnar med bsreg_/ces bya ba ni las des bdag mnar med par tsha ba chen pos gdungs par
[\[127a.3\]]'gyur zhing lhung bar gyur pa la ci zhig byar yod ces bya ba'o/_/dga' byed de ni rgyal po'i lam 'dir gnas/_/zhes bya ba la sogs pa ni snga ma bzhin no/_/bdag gis bka' bzhin de 'dra des bgyis te/_/me tog phreng brgyus 'dra ba'i dge slong gtubs/_/zhes bya
[\[127a.4\]]la bka' ni bka' stsal pa bzhin du byed pa'o/_/de byas pas bdag 'di lta bur gyur te dri mi zhim pa'i mtshan nyid can du bdag byas so zhes bstan to/_/yang na gsod pa la dga' bas bdag sdig pa'i las can du byas pas na dga' byed do/_/rin po che'i phreng ba lta bu'i dran
[\[127a.5\]]pa la gnas pa bcad pas na smad pa'i las la dga' bas na dga' byed do/_/rgyal po 'di 'dra bka' bzhin bgyir mi rung /_/zhes bya ba ni bka' stsal pa bzhin du mi bgyid do zhes bya ba dang sbyar ro/_/yang na dga' byed rgyal po'i lam na 'dug pa la sod cig ces gsod byed du
[\[127a.6\]]ngas ming du btags pa byas pa yin no/_/ngas byas zhes bya ba ni ngas byas pa ste/_des me tog phreng brgyus 'dra ba'i dge slong gtubs pa ste/_me tog sna tshogs brgyus pa'i skud pa'i phreng ba gtubs pa ni bcad pa'o/_/de bzhin du mtshan thams cad kyi me tog gi phreng ba chos smra
[\[127a.7\]]ba yon tan chen po can skyon med pa dum bu dum bur byas so zhes bya'o/_/nags mchog kun du bzang po dga' ba na/_/zhes bya ba la sogs pa la khyod ni dge slong gi dge 'dun gyi ma lta bur gyur pa yin pas khyod mi bzhugs na de dag ma dang bral ba'i bu chung ngu bzhin du sdug bsngal bar
[\[127b\]]
[\[127b.1\]]'gyur ro/_/de'i phyir dge slong khyod bzhengs la nags su gnas par mdzod cig ces bya ba ni khyod la 'chi ba yod pa ma yin no zhes bya bar dgongs pa'o/_/gang gi don du byon pa de khyod kyis bsgrubs lags kyis pa'o/_/dge slong shin tu snying rjes ngu zhing tshol/_/zhes bya ba ni kun du
[\[127b.2\]]bzang po'i nags na gnas pa'i dge slong rnams 'ong bar 'chi bas ji srid ma mchis kyi bar du khyod bzhengs shig ces bya ba'o/_/lag pa g.yas pas me tog rgyal mtshan thogs/_/zhes bya ba la sogs pa la/_g.yon pa dang g.yas kyi phyogs nas rnam pa sna tshogs pa'i gdugs
[\[127b.3\]]dang /_rgyal mtshan dang /_ba dan dang /_rnam par rgyal ba'i ba dan dang /_gos dang /_rgyan la sogs pas lam yang legs par brgyan nas mchis pas chos bstan pa'i don du byon pa lags pas bzhengs la rgyal po'i pho brang du gshegs nas chos bstan pa mdzod cig ces
[\[127b.4\]]gsol ba 'debs pa'o/_/ji ltar skyes bu mthu chen la la dag_/ces bya ba la sogs pa la/_ji ltar rab tu grags pa 'ga' zhig sa'i steng du lhung bar gyur kyang /_thams cad zil gyis gnon par 'gyur ro/_/de bzhin du skyon thams cad dang bral ba khyod bsad par gyur pas
[\[127b.5\]]sa la ltung bar gyur cing dum bu dum bur bcad par gyur kyang mdzes par gnas so/_/dge slong rab tu snying rjes ngu zhing tshol/_/zhes bya ba la sogs pa la/_dge slong rnams kyis shi ba mthong na thams cad sdug bsngal gyis bcom par 'gyur la/_thos pas kyang mya ngan gyi
[\[127b.6\]]zug rngus zug par 'gyur ro/_/shin tu ngo mtshan che bar bstan par bya ba'i phyir/_/me tog zla mdzes ri yi rgyal po ltar/_/zhes bya ba la sogs pa la/_mtshan thams cad kyis legs par brgyan pa'i yon tan gyi phreng ba yang bud med kyi tshogs kyis me tog gi phreng ba gtubs pa
[\[127b.7\]]bzhin du bdag gis dum bu dum bur byas so/_/bdag ni sangs rgyas rnams dang ring bas ring /_/zhes bya ba ni bdag ni skyabs 'dod pa lags na bu la sogs pa rnams kyis ni skyabs byed par mi nus so zhes bya ba'o/_/'das pa dang /_ma byon pa dang /_da ltar byung ba'i de
[\[128a\]]
[\[128a.1\]]bzhin gshegs pa rdo rje ltar sra zhing bstan pa'i sku mnga' ba de dag la skyabs su mchi'o zhes bya ba ni rdo rje ltar mi phyed pa'i sku mnga' ba de dag la'o/_/der ni dge slong dum bur byas pa mthong nas zhes bya ba la sogs pa la/_lha rnams kyis dge slong de dum bu dum
[\[128a.2\]]bur bcad pa mthong nas snying rje rje ltar ngu zhing kun du bzang po'i nags tshal du song nas dge slong rnams la go bar byed pa ni/_me tog zla mdzes rgyal po'i khab 'dir bsad/_/ces bya ba la sogs pa la/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_
[\[128a.3\]]shes rab la sogs pa'i rang bzhin gyi yon tan gyi bsngags pa brjod cing ngu ba'i sgras lha de dag gis go bar byas pa dang /_lha yi cho nge'i snying rje thos nas ni/_/dge slong de kun shin tu sdug bsngal gnas/_/zhes bya ba la sogs pa la/_ngu ba'i sgra thos nas dge slong de thams cad mchog
[\[128a.4\]]tu sdug bsngal bar gyur nas me tog zla mdzes lta ba'i phyir rgyal po'i pho brang du zhugs so/_/zhugs pa dang de dum bu dum bur byas pa mthong nas skad chen po bton nas cho nges btab ste ngus nas brgyal te sa la 'gyel to/_/dge slong dge 'dun rgyal po de la smra/_/zhes bya ba la sogs pa
[\[128a.5\]]la/_lha dge slong 'dis nyes pa ci zhig byas zhes nyes pa'i rgyu ci zhig yod dam snyam du dogs nas dris pa'o/_/tshul khrims skyon med shin tu bsdams pa yi/_/zhes bya ba la sogs pa la/_lus dang /_ngag dang /_yid kyi las phyin ci log med par bstan pa yin te/_sngon gyi
[\[128a.6\]]gnas rjes su dran pa'i shes pa'i bdag dang gzhan gyis spyod pa shes pa brjed pa med pa la 'jug pa'i phyir dang /_stong pa nyid dang /_mtshan ma med pa dang /_smon pa med pa la sogs pa rnam par thar pa rnams la yang dngos por mngon par zhen pa yod pa ma yin na phyi rol gyi dngos po rnams
[\[128a.7\]]la lta smos kyang ci dgos/_sems can thams cad la bu gcig pa ltar lta ba'i byams pa dang ldan yang chags pas lta ba ni ma yin no/_/'dod pa'i nyes dmigs bstan pa'i phyir/_'dod pa ngan cing btsog la sdug bsngal skyed/_/ces bya ba la sogs pa la/_mtho ris kyi bgegs su
[\[128b\]]
[\[128b.1\]]gyur pa dang /_dbang phyug thams cad nyams par byed pa dang /_pha ma gsod pa dang /_tshul khrims ma nyams pa'i tshul khrims dum bu dum bur byed pa'i rgyu ni 'dod pa yin zhes pa'o/_/'dod pas ldongs par gyur cing 'dod pa'i dbang gyur skye bos sdig pa'i lam rnams byed/_/
[\[128b.2\]]'dod pa bsten pas rab tu nyams shing myos pa'i stobs kyis byis pa 'du 'dzir gnas/_/'jigs shing shin tu 'jigs par 'jug pa'i ngu 'bod dag dang ngu 'bod chen por 'gro/_/de'i phyir nyes pa mtha' yas yul gyur 'dod pa spangs la dge la 'jug par gyis/_/lus ni sgyu ma gsog
[\[128b.3\]]dang 'dra ba dang /_/zhes bya ba la sogs pa la/_lus kyang sgyu ma lta bur rig cing /_lag pa dang /_rkang pa dang /_mig dang /_yan lag gi mchog la sogs pa rnams ltos pa med par byang chub sems dpa' chen po byang chub 'dod pas yongs su gtang bar bya zhing /_sbyin pa dang /_
[\[128b.4\]]tshul khrims dang /_bzod pa dang /_brtson 'grus dang /_bsam gtan dang /_shes rab rab tu bsgoms pa'i sems kyi rgyud yin pa'i phyir/_snying rje chen po dang ldan pa 'gro ba ma lus pa'i don byed pa'i byang chub sems dpa' chen po ni glang po che dang /_rta dang /_shing rta dang /_grong
[\[128b.5\]]khyer gyi mchog dang /_khang bzangs dang /_khang pa brtsegs ma dpag tu med pa'i rin po che'i rgyan gyis brgyan pa/_shin tu yid du 'ong ba'i phreng bas rnam par brgyan pa/_gzhon nu mas yongs su bskor ba/_dpe med cing dpag tu med pa'i chung ma dang /_bu dang /_bu mo rnams kyang gtong
[\[128b.6\]]bar byed do/_/dga' nas mchod pa mtshungs pa med pa byed/_/ces bya ba la sogs pa ni/_thams cad gtong ba 'ba' zhig ma zad kyi/_/mchod pa thams cad kyis kyang mchod par byed/_/ces bya ba'o/_/'dod pa'i khams rnams dang ni gzugs kyi khams/_/gzugs med khams la de dag mi gnas
[\[128b.7\]]te/_/zhes bya ba la sogs pa la/_gzugs la rab tu gnas pa'i byang chub sems dpa' de ni khams gsum la mngon par zhen pa dang /_bdag dang sems can dang srog dang gang zag la sogs pa'i 'du shes dang bral ba dngos po dang /_dngos po med pa dang /_bde ba dang /_mi bde ba dang /_mtha'
[\[129a\]]
[\[129a.1\]]dang /_mtha' med pa dang /_yod pa dang /_med pa dang /_bud med dang /_skyes pa la sogs pa'i 'du shes dang bral ba'o/_/'dod chags dang /_zhe sdang dang /_gti mug dang /_rgyags pa dang /_nga rgyal dang /_ma rig pa la sogs pa mi mthun pa'i phyogs
[\[129a.2\]]dang /_gnyen po'i phyogs kyi 'du shes dang bral ba'o/_/su dag gzhan las chos mchog thos nas ni/_/zhes bya ba la sogs pa la/_ngo mtshar du gyur pa dpag tu med pa'i spyod pa thos nas blo dang ldan pa rnams the tshom za bar yang mi 'gyur ro/_/'bru mar gang ba'i snod bzhin dang zhing
[\[129a.3\]]dag_/ces bya ba la sogs pa la/_ji ltar til mar gyi snod kyi nang du nye ba na gnas pa'i gzugs brnyan 'byung ba bzhin du gzhan gyi sems shes pa yin no/_/gzhan gyi sems shes pa dang /_gcad pa dang /_dbug pa'i rang bzhin nges par rtogs pa'i phyir sems can ma lus pa'i
[\[129a.4\]]don yang dag par rdzogs par byed pa'o zhes bya ba'o/_/mdza' ba byas na rjes su chags pa skye/_/zhes bya ba la sogs pa la/_rjes su chags pa dang /_khong khro rnam par spangs pa/_phyi dang nang gi dngos po yongs su gtong ba/_sbyin pa dang /_tshul khrims la sogs pa'i bde
[\[129a.5\]]bar gshegs pa'i yon tan ma lus par 'dzin pa'i byang chub sems dpar gyur pa/_skyon thams cad dang bral ba'i byang chub sems dpa' chen po me tog zla mdzes khyod kyis ji ltar bsad ces bya ba yin no/_/de nas rgyal po dpa' bas byin gyis dge slong gi dge 'dun las me tog zla
[\[129a.6\]]mdzes kyi yon tan gyi bye brag rgya chen por gyur pa thos nas las ngan pa byas pas 'jigs shing skrag nas sdug bsngal bar gyur te/_byang chub sems dpa'i dge 'dun la tshigs su bcad pa'i dbyangs kyis lan btab pa/_nags khrod chen po kun du bzang po ni/_/zhes bya ba la sogs pa la/_
[\[129a.7\]]nags khrod stug po kun du bzang po zhes bya ba ni sngar bshad zin pas yang brjod par mi bya'o/_/byang chub sems dpa' thugs rje'i stobs ldan dag_/ces bya ba la sogs pa la/_mgon med pa'i sems can bsgral bar dam bcas pa thugs rje chen po'i gzhan dbang du gyur pa khyed kyis
[\[129b\]]
[\[129b.1\]]shin tu drag pa'i sdig bgyis pa bdag la skyabs mdzod cig ces bya ba'o/_/de lta bas na kun dga' bo lus dang srog la yang ma chags par bya'o zhes bya ba ni bcom ldan 'das kyis ma 'ongs pa'i skye bo la phan pa'i don du 'jug pa'i rim pa bstan pa yin no/_/ci'i phyir zhe na zhes bya ba ni lus
[\[129b.2\]]dang /_srog la ma chags par bya ba dang /_chags pa'i yon tan dang skyon shes nas blang ba dang btang bar bya'o zhes bya ba'i don zhus pa dang /_dbye ba gsungs pa/_lus dang srog la chags pa ni mi dge ba'i las rnams mngon par 'du byed par 'gyur ro/_/lus dang srog la ma chags pa ni
[\[129b.3\]]dge ba'i las mngon par 'du byed par 'gyur zhes bya ba ni rgyal po la dgongs nas bstan pa yin no/_/de la 'di skad ces bya ste zhes bya bas ni tshigs su bcad pas de dag nyid gsal bar mdzad pa yin no/_/sems can gang dag chags pa ni/_/zhes bya ba la sogs pa la/_gang dag snying
[\[129b.4\]]po med pa'i lus rma bzhin du rtag tu rnag 'dzag pa dang /_srog kyang nges par g.yo ba la chags pa ni shin tu drag pa'i las byas nas 'jigs pa chen po dang ldan pa'i dmyal ba thar bar dka' ba thob par 'gyur ro/_/yang gang dag dbu ba'i gong bu lta bu'i lus dang shin tu myur bar
[\[129b.5\]]'gro ba'i srog la mngon par zhen pa med pa de dag ni rtag tu sbyin pa la sogs pa'i bsod nams la zhugs pa de dag dam pa'i 'gro bas 'gro bar 'gyur ro zhes bya ba yin no/_/sems can thams cad la snying rje chen po'i sems nye bar bzhag nas dben pa na bde bar gnas pa dang /_
[\[129b.6\]]dgon pa dang nags khrod kyi bde ba spangs te/_grong la sogs par gnas nas sems can rnams phyir mi ldog par 'gyur bar de ltar chos bstan par bya'o zhes bya ba la sogs pa la/_sngon byung ba'i gtam bstan pa'i phyir/_/ngas sngon spyad pa dag ni spyod pa na/_/de tshe rgyal po dpa'
[\[129b.7\]]bas byin du gyur/_/'dod pa'i rgyu yis dge slong me tog zla mdzes nga yis bsad/_/ces bya bar 'grel to/_/rgyal po'i pho brang rin chen ldan zhes bya/_/zhes bya ba la sogs pa la/_rgyal po'i pho brang nas 'byung ba'i dus su 'khor la sogs pa thams cad kyis mthong bar gyur nas
[\[130a\]]
[\[130a.1\]]zhes bya ba mtshon pa yin no/_/gang gi tshe rgyal po'i pho brang nas byung nas shing rta la zhon pa'i tshe shin tu mdzes pa'i dge slong mthong nas 'dis ni bdag gis rgyal srid khyer ba'i dogs pa yod snyam du phrag dog dang ser sna'i dbang gis 'jigs pa'i blo
[\[130a.2\]]bdag la skyes te/_bu dang bu mo dang 'khor rnams kyis kyang bskor bar mthong nas bdag gis phun sum tshogs pa ni phrog par gyur to snyam nas phrag dog dang /_ser sna dang /_khro bas zil gyis mnan nas dbang phyug rgyags pas bu la 'di skad byas/_mdun na 'dug pa'i dge
[\[130a.3\]]slong bsad par gyis/_/zhes bya ba la sogs pa la/_gzhon nu de dag gis 'di skad ces smras so/_/bsod nams bsags pa'i rten du gyur pa'i dge slong 'di mi gsod do zhes smras pa dang /_bu rnams kyi tshig thos nas shin tu khros pa'i bzhin gyis gsod pa'i gshed ma
[\[130a.4\]]dga' byed la smras pa/_myur ba myur bar dge slong 'di sod cig_/ces bsgo ba dang shin tu drag po'i las can gsod pa'i gshed ma dga' byed kyis dge slong de dum bu dum bur gtubs so/_/bcad pa'i 'phro nas kyang 'o ma'i rgyun 'bab par gyur to zhes bya ba la sogs pa snga ma bzhin
[\[130a.5\]]no/_/bdag skyed mos tshal nas phyir log nas phyogs der phyin pa dang /_lus dum bu dum bur byas kyang 'gyur ba med pa de mthong nas rgyu ci zhig gis 'gyur ba med par 'dug snyam nas bdag ngo mtshar skyed par gyur to/_/de nas bar snang las lha rnams ngu zhing smre sngags 'don pa'i sgra
[\[130a.6\]]thos te/_khyod kyis sdig pa'i las shin tu mi zad pa byas te/_sdig pa'i las des khyod nges par mnar med par 'gro bar 'gyur ro zhes zer ba thos pas rgyal po de lhas bskul bas/_sdug bsngal zhing yid mi bde ba shin tu skrag pa'i sems kyis mnar med par 'gro ba'i sgra thos
[\[130a.7\]]pas/_bdag gis shin tu mi zad pa'i sdig pa'i las byas te/_byang chub sems dpa' chen po me tog zla mdzes bdag gis bkrongs zhes bya ba la/_de bzhin gshegs pa'i dam pa'i chos kyi mdzod 'dzin pa/_ye shes kyi sgron mar gyur pa/_mi shes pa'i mun pa sel ba la mkhas
[\[130b\]]
[\[130b.1\]]pa/_chos bdud rtsi'i sman sbyin par byed pa'i sman pa'i rgyal po chen por gyur pa bdag gis bkrongs so zhes smre sngags 'don par byed do/_/chos rnams skye dgu dag la gang 'chad cing /_/zhes bya ba la sogs pa la/_mang du smre sngags 'don cing /_'das pa dang /_ma byon pa dang /_
[\[130b.2\]]da ltar gyi de bzhin gshegs pa rnams la skyabs su 'gro bar bya ba las skyabs gzhan med do snyam mo/_/de nas rgyal po dpa' bas byin gyis zhes bya ba la sogs pa ni yang dag pa'i yon tan snying rje dang bcas pa rgya cher tshigs su bcad pa yang dag par brjod pa/_kun du bzang por
[\[130b.3\]]'phags pa'i dge 'dun gyis/_/khyod la rnam pa mang por bsgo ba bgyis/_/zhes bya ba la sogs pa la/_kun du bzang po'i nags khrod na gnas pa'i dge slong gi dge 'dun gyis rnam pa mang por bsgo ba bgyis zhes bya ba ni rgyal po'i pho brang rin chen ldan du ma bzhud cig ces
[\[130b.4\]]yongs su bsgo ba byas pa'o/_/khyod kyi srog gi bar chad byung nga re/_/zhes bya ba smras pa/_khyod kyi dge slong dge 'dun tshig ma bzung /_/zhes bya ba la/_dge slong gi dge 'dun gyi bka' bcag nas gang gi don du grong khyer du gshegs pa'i don de da bzhengs la yang dag par
[\[130b.5\]]rdzogs par mdzod cig pa'o/_/lha rdzas myu gu sna tshogs brgyan pa'i sa/_/zhes bya ba la sogs pa la/_kun du bzang po'i nags tshal dam pa bor nas/_gang gi don du khyod 'dir byon pa'i don de bdag la 'dir gsungs shig de thos pa dang khyod kyi bka' bzhin du
[\[130b.6\]]bgyi'o/_/sangs rgyas sras po bzhengs la bka' stsol cig_/bdag ni mgon med khyod la skyabs su mchi/_/zhes bya ba ni dmyal ba mnar med par 'chi ba las gzung du gsol zhes bya ba'o/_/gcig pu ri dgas rgyal po seng ge ltar/_/zhes bya ba la sogs pa'i don ni go bar zad
[\[130b.7\]]do/_/bdag gis dpa' bo dum bu dum bur bcad/_/ces bya ba la sogs pa la/_bdag ste bdag gi ji srid dge slong gi dge 'dun 'dir ma byon gyi bar du khyod bzhengs la bdag gis gsol ba btab pa bzhin du mdzad par 'os so/_/me tog zla mdzes mi 'jigs bdag stsol la/_/
[\[131a\]]
[\[131a.1\]]bzhengs la bdag 'jigs pa chen po las bsgral ba'i phyir zla ba'i dkyil 'khor yongs su rdzogs pa lta bu'i khyod kyi lus mtshan dang cha shas yongs su rdzogs pa yang bzhengs la bdag la mi 'jigs pa stsol cig ces bya ba'o/_/sems can ma lus pa la mi
[\[131a.2\]]'jigs pa stsol bar mdzad pa'i lha khyod ni nyes pa las rab tu grol ba chos smra ba chen po khyod kyis bde bar gshegs pas bstan pa'i chos bshad du gsol zhes pa'o/_/de ring bdag la sna gcig snang bar mdzod/_/ces bya ba la sogs pa la/_bdag gi blo'i mi shes pa'i
[\[131a.3\]]mun pa bsal ba'i phyir ye shes chen po'i nyi ma shar bar mdzod la/_bzhengs su gsol te ye shes chen po'i nyi ma'i snang bar 'jigs pa chen po dmyal bar 'gro ba'i mun pa chen po bsal du gsol zhes gsol ba 'debs pa'o/_/nyon mongs byed pa'i sdig sems ci ru rung /_/rgyags pas
[\[131a.4\]]khengs pa'i rgyal srid ci ru rung /_/zhes bya ba la/_thams cad du dmyal ba la sogs par 'khrid par byed pa'i sdig pa'i las byed pa'i sems de lta bu ci ru rung /_rgyal srid ni rgyal po'i dbang phyug nyid de/_des kyang ci ru rung zhes bya ba sdig pa dang rjes su 'brel pa'i phyir ro/_/thams
[\[131a.5\]]cad spangs te gcig pu 'gro bar 'gyur/_/zhes bya ba la/_bu dang bu mo ma yin chung ma 'khor rnams min/_/grong khyer yul 'khor chen po rgyal po'i pho brang min/_/de dag nang nas gcig kyang bdag dang 'gro mi 'gyur/_/'di nas bdag gis snying po ci ma blangs/_/dmyal ba'i rjes mthun sdig
[\[131a.6\]]pa 'jigs rung ba/_/ngogs gnyis ring du byed pa rab tu drag pa des/_/bdag nyid gcig pu mnar med khrid par 'gyur/_/bdag gi skye ba thams cad don med byas/_/ha ha bzod dang dka' thub brtul zhugs bzang /_/zhes bya ba la sogs pa la/_tshul khrims dang /_bzod pa dang /_nges pa
[\[131a.7\]]la sogs pa'i yon tan gyi phung po khyod skyabs ma mchis pa bdag bor nas gang du gshegs zhes bya ba'o/_/'phags pa khyod kyi lus dang yan lag bcad pa na/_/zhes bya ba la sogs pa la/_khyod kyi yan lag dang nying lag bcad par gyur pa na 'od zer sna tshogs 'byung bar gyur cing 'o ma'i rgyun byung bar
[\[131b\]]
[\[131b.1\]]gyur pas skye bo ma lus pa ngo mtshar bskyed par mdzad pas/_khyod bzhengs shig ces gsol ba 'debs pa'o/_/byams pa dang snying rje chen po'i rang bzhin can/_chos zab mo rab tu ston pa'o/_/sa bcu la rab tu gnas pa'i bdag nyid can/_dbang bcu'i pha rol tu phyin pa thob pas dbang bcu la
[\[131b.2\]]dbang du gyur pa khyod gang du gshegs da myur du bzhengs shig ces bya ba'o/_/dmigs pa med pa'i snying rje chen po de yang gang du thal nas thugs rje'i yul du gyur pa bdag la ci ste mi gzigs/_khyod kyis bzod pa'i rang bzhin du mdzad na/_bdag lta bu shin tu rmongs pa la ci'i phyir khro bar dgongs/_/
[\[131b.3\]]de lta bas na chos smra ba chen po khyod ci'i slad du cang mi gsung bar yun ring du bzhugs/_dus ring por chos mi ston par bzhugs pa mdzes pa ma lags so/_/khyod bzhengs la bdag gi khab tu gshegs la thogs pa med pa'i spobs pas bud med kyi tshogs kyi nang du byang chub sems dpa'
[\[131b.4\]]chen pos chos bstan du gsol/_lha khyod lha yi lus 'di mi shigs kyis/_/zhes bya ba la sogs pa la/_ting nge 'dzin gyi rang bzhin rdo rje ltar mi phyed pa'i sku ni lha la sogs pas kyang bshig par nus pa ma yin pas dum bu ltar snang ba'i sems can rmongs par mdzad pa'i sgyu ma mi
[\[131b.5\]]mdzes pas bzhengs shig_/yang don dam par ni gnyis su med pa'i ye shes kyi sku la dbye ba yod pa ma yin no/_/de lta bas na dum bu dum bur snang ba 'di ni sgyu ma tsam ste/_byang chub sems dpa' sgyu ma mdzad pa mi mdzes so/_/sgyu ma'i rnam par spros pa thong mdzod la bzhengs nas bla na
[\[131b.6\]]med pa'i chos bstan cing bshad du gsol zhes bya ba ni smre sngags 'don pa'i bye brag go/_/sgyu ma'i rnam par 'phrul pa'i lus tsam ste/_/sha dang rus pa khrag dang bral zhing dri ma rnam par dag_/mtshon dang me dang rdo rje'i tshogs kyis kyang ni mi phyed pa'i/_/khyod kyi sku ni ji ltar gshig par nus pa
[\[131b.7\]]yin/_/rang bzhin rnam par dag pa'i chos kyi skur gyur nas/_/skye bo ma lus phan phyir thub dbang gzugs kyi skus/_/'gro ba rnams la chos nyid stong pa'i rang bzhin de nyid ston/_/bde gshegs sras kyi de nyid rdo rje de ni su yis shigs/_/ha ha 'phags pa me tog zla mdzes tshur/_/zhes
[\[132a\]]
[\[132a.1\]]bya ba la sogs pa la/_khams gsum gyis 'dod cing chags par bya ba la ma chags pas ni 'dod chags dang bral ba'o/_/sems can thams cad kyi pha mar gyur pa khyod kyis bdag ji ltar ngan song du 'jug par mi 'gyur ba de ltar ngan song gi sgo bcad du
[\[132a.2\]]gsol/_des na thar pa'i lam rnams ni dbye bar mdzod cig pa'o/_/mgon po khyod ni dgung bdun bshos ma gsol/_/zhes bya ba la sogs pa la/_chos ston pa la zhen pas dus yol bar gyur te/_khyod kyis dgung bdun du bshos ma gsol gyis bdag gi sdum par rgyal po'i pho brang
[\[132a.3\]]rin chen ldan du gshegs la bshos gsol/_chos bstan du gsol/_sems can thams cad la mnyam pa'i sems nyid kyis sangs rgyas kyi chos rab tu bstan pa de lta na smon lam btab pa'i don yod par 'gyur ro/_/khyod nyid kyis mgon dang bcas pa'i dge slong gi dge 'dun de yang khyod
[\[132a.4\]]med na mgon med par gyur pas/_sems can snying po khyod ni myur bzhengs la/_/zhes bya ba la sogs pa ni bzhengs la dge slong gi dge 'dun dbugs 'thon mdzod cig_/khyod ni 'jig rten khams gsum gyi sgron mar gyur pa lags pas khyod mi bzhugs na 'jig rten gsum po long ba lta
[\[132a.5\]]bur 'gyur ro/_/de'i phyir khyod bzhengs la kun du bzang po'i nags tshal du gshegs nas dge slong gi dge 'dun la bdag nyid ston cig pa'o/_/kye ma zhes bya ba ni brtab pa'i don to/_/kye kye zhes bya ni mi g.yengs par bya ba'o/_/kye kye chos 'dzin yon tan rmad byung che/_/zhes bya ba la sogs
[\[132a.6\]]pa la/_lung dang rtogs pa'i chos 'dzin pa khyod lta bu 'gro ba rnams kyi don du dus thams cad du 'byung ba ma yin te/_a shwat+tha'i me tog lta bu khyod kyi shes rab dang /_/snying rje'i spyan gyis dge slong gi dge 'dun la rnam par gzigs la ngag gi spyod yul thams cad las 'das pa'i don dam pa'i
[\[132a.7\]]gzungs bshad du gsol zhes bya ba'o/_/bdag rjes su gzung ba'i phyir bzhengs la khro ba med pa bstan du gsol/_gang gi phyir bzod pa dang thugs rje chen po'i pha rol tu phyin pa khyod la khro ba ga la mnga' zhes bya ba'o/_/de'i phyir de ring khyod bzhengs shig ces bya ba ni bzhengs la chos ston cig ces
[\[132b\]]
[\[132b.1\]]thams cad du blta bar bya'o/_/sems can thams cad la phan pa'i don du zhugs pas me tog zla mdzes te/_sems can thams cad kyi nyon mongs pa'i gdung ba zhi bar byed pas dpe med pa'i zla ba bzhengs shig_/tshul khrims dang /_bslab pa dang /_brtul zhugs dang /_thos pa dang /_
[\[132b.2\]]blo gros dang /_rtogs pas rab tu rtogs par mdzad pa/_thugs rje chen po'i tshon gyis kha dog bsgyur ba'i ngur smrig 'chang ba/_nges par 'byung ba la mngon par dga' ba'i bsam pa can/_lus dang /_ngag dang /_sems rab tu thul ba/_ma thul ba'i sems can rnams 'dul bar mdzad
[\[132b.3\]]pa dang /_gnyid log pa dang /_rab tu log pa'i sems can rnams/_chos kyi sgras sad par mdzad nas/_theg pa chen po la rab tu 'jog par mdzad pa'o/_/kye kye sbyin pa yi ni spang leb la/_tshul khrims tha gus 'brel ba'i gru sbyor te/_/zhes bya ba la sogs pas ni theg pa chen
[\[132b.4\]]po'i gru'i ded dpon du bstan to/_/sbyin pa'i spang leb la tshul khrims kyi tha gus bcings shing bzod pa'i yon tan gyis bcings pa/_brtson 'grus kyi rlung g.yor btsugs pa/_mngon par 'dod pa'i yul du 'gro ba'i bsam gtan gyi mthun pa'i rlung gis phul nas shes rab kyi skye ba 'dzin pas
[\[132b.5\]]legs pas bzung nas shin tu brtan pa'i theg pa chen po'i grur zhugs nas 'khor ba'i rgya mtsho chen por ma rig pa dang /_sred pa dang /_rnam par rtog pa'i rlabs kyis ma lus pa khyab par g.yengs pa'i sems can rnams sgrol bar byed dgos na/_ci'i phyir rab tu gnyid log pa bzhin du sems
[\[132b.6\]]can gyi don la btang snyoms su mdzad ces bya ba'o/_/bla na med pa'i sman pa'i rgyal por bstan pa'i phyir gsungs pa/_kye kye sman pa'i dam pa brtul zhugs la/_/zhes bya ba la sogs pa la/_nad kyi rgyu dang /_gso ba shin tu mkhas pa'i sman pa'i rgyal po khyod bzhengs la/_'dod chags dang /_zhe
[\[132b.7\]]sdang dang /_gti mug gi nad kyis yongs su mnar bar gyur pa'i sems can rnams la rnam par gzigs te/_nyes pa'i nad thams cad rab tu zhi bar bya ba'i phyir dam pa'i chos kyi bdud rtsi'i sman sbyin pas sems can thams cad nyon mongs pa'i nad thams cad las rnam par thar par byas nas bdud rtsi'i
[\[133a\]]
[\[133a.1\]]dbyings mya ngan las 'das pa la dgod par bya'o/_/kye kye mkhas pa ye shes rgya cher bslabs/_/chos kyi rnga dag shin tu rdung ba mdzod/_/ces bya ba la sogs pa la/_sems can rnams la thun mong du chos bstan pa'i rgyu mtshan rab tu bsgrub pa'i phyir rnga dag shin du rdung ba ste chos
[\[133a.2\]]kyi rnga'o/_/rdung pa ni chos dang /_don dang /_nges pa'i tshig dang /_spobs pa so so yang dag par rig pa thob pas chos smra ba chen por gyur pas sems can mos pa sna tshogs pa rnams la bsam pa dang /_lhag pa'i bsam pa ji lta ba bzhin du rjes su mthun pa'i chos ston pas yang dag pa'i lam la
[\[133a.3\]]dgod par mdzad pa'i nus pa mnga' bzhin du ci'i phyir btang snyoms su mdzad ces bya ba'o/_/me tog zla ba mtshan mchog brgyan pa kye/_/zhes bya ba la sogs pa ni bsod nams dang ye shes kyi tshogs yongs su rdzogs par bsags pa'i bdag nyid can la gzhan gyis nye bar bcom pa'i 'chi ba
[\[133a.4\]]yod par mi 'gyur bas/_kye me tog zla ba khyod bzhengs la 'khor ba'i btson rar bsdoms pa'i sems can rnams dgrol du gsol zhes gsol ba gdab pa'i phyir/_/me tog zla ba thugs rje chen po kye/_/zhes bya ba la sogs pa la/_bdag gis gsol ba gdab pa'i tshig gson la dge
[\[133a.5\]]slong gi dge 'dun dang lhan cig tu bsam gtan dang rjes su mthun pa'i nags khrod du bzhugs la bsam gtan bzhi la bsam gtan pa dang rtag tu sems nang du bsdu ba dang /_mdza' ba dang mdza' ba ma yin pa la mnyam pa'i sems kyis ri rab bzhin mi g.yo ba'i thugs mnga' ba khyod bzhengs la
[\[133a.6\]]tshur spyon/_sangs rgyas dang /_sangs rgyas ma yin pa'i sems can la rab tu mnyam par bzhugs pa dang /_byang chub kyi snying po la nges par bzhugs nas bdud bzhi las rnam par rgyal te/_mngon par sangs rgyas nas chos kyi 'khor lo bskor ba dang /_mngon par shes pa lnga yongs su
[\[133a.7\]]rdzogs par legs par bsgoms pas de dag lhun gyis grub par mnga' bas khyod kyis mi mkhyen pa ci yang mi mnga' yis bdag gi bsam pa phyir zhing gdung bar gyur pa'i me 'di zhi bar mdzad du gsol/_bdag gis gsol ba btab pa don yod par mdzad du gsol/_khyod kyi bzhed pa thams cad
[\[133b\]]
[\[133b.1\]]bdag gis yongs su rdzogs par bsgrub kyis bzhengs su gsol/_khyod dum bu dum bur ma bzhugs shig_/grong khyer dang /_grong dang /_tshong dus dang /_skye bo'i tshogs dang /_blon po dang /_bu dang bu mo la sogs pa'i 'khor rnams la bka' stsal pa/_a ga ru dang /_tsan dan dang /_gur
[\[133b.2\]]kum dang /_ga pur dang /_gla rtsi la sogs pa'i dri zhim po rnam pa sna tshogs dang me tog dri zhim pos yongs su bkang ba'i sgrom bu myur du gyis la gang du chos smra ba'i pur sreg pa der khyer cig ces bsgo nas/_'bru mar dri zhim po sna tshogs kyis bsgos pa'i a ga ru dang tsan dan dang /_lha shing
[\[133b.3\]]rnams las me sbar nas sgrom du de'i pur bcug nas nyon mongs pa dang bral ba'i dge slong rnams kyis me sbar nas sreg pa'i cho ga byas so/_sreg pa'i cho ga ni shing phran bcug nas me sbar ba'o/_/de nas chos smra ba de'i lus las de bzhin gshegs pa'i sku bzhin du sku gdung gi phung po
[\[133b.4\]]byung bar gyur to/_/rgyal po des ni mchod rten byas nas su/_/'di la ngas ni mchod pa bya zhes zer/_/zhes pa la/_ngas 'di'i mchod rten sku gdung gi snying po can byas la las ngan pa byas pa zad par bya ba'i phyir mchod pa rnam pa sna tshogs pa me tog dang /_phreng ba dang /_byug pa dang /_phye ma dang /_gdugs
[\[133b.5\]]dang /_rgyal mtshan dang /_ba dan dang /_rnam par rgyal ba'i ba dan dang /_sil snyan bye ba khrag khrig brgya stong du ma dang bcas pas dus gsum du song nas mchod pa byed par gyur to/_/de mchod rten gyi mdun du 'dug nas dus gsum du mi shes pas byas pa'i sdig pa rnams bshags par byed do/_/
[\[133b.6\]]slan chad kyang mi bgyid par sdom par byed pa de lta bus/_lo stong bye ba phrag ni dgu bcu lngar/_/nyes pa byas pa dag kyang rab bshags shing /_/zhes bya ba ni lo bye ba stong phrag dgu bcu rtsa lngar nyes pa byas pa'i las rnams zad par bya ba'i phyir tshul khrims ma nyams pa dang /_ma ral ba dang /_ma 'dres pa
[\[133b.7\]]dang /_dri ma med pa bsrungs par gyur to/_/gso sbyong dag kyang de tshe rab gsos te/_/zhes bya ba la/_'di la gso ba yod pas na gso sbyong ste/_gso sbyong la lo stong phrag dgu bcu rtsa lngar gnas so/_/de ltar byas kyang lus zhig nas de mnar med par lhung bar gyur te/_'dod pa'i phyir snying rje med pa'i
[\[134a\]]
[\[134a.1\]]las byas pas/_sdug bsngal mang po nyams su myong bar gyur to/_/sangs rgyas rnams kyang bdag gis mnyes par ma byas so/_/lo bye ba phrag dgu bcu rtsa lngar nga long bar yang gyur to/_/bskal pa bye ba khrag khrig drug cu rtsa gnyis su nga'i mig bcar bar gyur to/_/lag
[\[134a.2\]]pa dang /_rkang pa dang /_rna ba dang /_sna dang /_mgo yang bcad do/_/mi'i 'gro bar skyes kyang rung /_'gro ba gzhan du skyes kyang rung ste/_de dag thams cad sdug bsngal gyis non par gyur cing skyabs med pa'i sdug bsngal nyams su myong bar gyur to/_/de lta bas na 'dod pa'i phyir shin tu mi zad pa'i las byed pa spang bar bya'o/_/
[\[134a.3\]]byang chub thob par bya ba'i phyir/_lag pa dang /_rkang pa dang /_mgo dang /_bu dang /_bu mo dang /_chung ma shin tu yid du 'ong zhing yid 'phrog pa rnams dga' ba'i sems kyis byin par gyur kyang sngon gyi las zad par ma gyur te/_las shin tu drag po byas pa ni zad par dka' ba'i phyir ro/_/kun
[\[134a.4\]]dga' de ltar bskal pa mtha' yas spyod/_/ces bya ba la sogs pa la/_de tshe sdug bsngal 'di dag sngon myong gyur/_/zhes bya ba la/_nga byang chub sems dpa'i spyad pa spyod pa na de dang der de lta bu'i sdug bsngal nyams su myong bar gyur to/_/yang gang dag gzungs la rab tu gnas shing /_byams pa la gnas
[\[134a.5\]]pa dang /_de bzhin gshegs pa la bsnyen bkur byed pa la gzhol ba de lta bu dag ni nam yang ngan song du 'gro bar mi 'gyur ro/_/de'i phyir byang chub 'dod pas tshul khrims la rab tu gnas nas chos kyi sbyin pa la mngon par dga' bar bya'o zhes bya ba yin no/_/nga ni de tshe rgyal po dpa' byin yin/_/zhes bya ba
[\[134a.6\]]la/_nga nyid de'i tshe rgyal po dpa' bas byin zhes bya bar gyur gyi gzhan ma yin no/_/sdig pa zad par bya ba dang /_bsod nams 'phel bar 'gyur ba'i las de lta bu byas pas byang chub mngon par thob par 'gyur ro/_/nga yi bu rnams phyi dus chos skyong ba/_/zhes bya ba la sogs pa la/_nga'i bur gyur pa gang dag
[\[134a.7\]]yin pa de dag ni byang chub sems dpa'i spyod pa spyad nas chos skyong ba'i de bzhin gshegs par gyur to/_/me tog zla mdzes kyang pad+ma'i bla ma zhes bya ba'i de bzhin gshegs par gyur to/_/gshed ma dga' byed kyang de bzhin gshegs pa zhi ba'i rgyal po zhes bya bar gyur to/_/skyes pa dang /_bud med dang /_rgyal
[\[134b\]]
[\[134b.1\]]rigs dang /_khyim bdag dang /_grong khyer gyi dpon dang /_tshong dpon la sogs pa gang yin pa de dag thams cad kyang bla na med pa yang dag par rdzogs pa'i byang chub mngon par rdzogs par sangs rgyas nas sems can rnams kyi don mdzad de yongs su mya ngan las 'das par gyur to zhes bya ba yin no/_/
[\[134b.2\]]kun du bzang po stong nyid ngo bo nyid/_/stong nyid bdag med phyir ni de nyid gnas/_/pha rol phyin bcu'i bdag nyid kun rdzogs pa/_/kun du bzang po'i nags tshal zhes de brjod/_/zla ba thub dbang tshogs kyis rab gsungs ting nge 'dzin/_/byang chub yan lag tshogs ni me tog tshul khrims dri/_/sangs rgyas
[\[134b.3\]]sras po sangs rgyas yon tan gcig la gzhol/_/me tog zla mdzes srid pa gsum na snying po gcig_/dri med chos kyi bdag nyid grags pa gtsor gyur pa/_/'gro ba'i don grub byed pa sangs rgyas thob bya'i phyir/_/ser sna'i nyes pa rab spangs nas ni 'bad pa yis/_/'dod pa'i lha yi gnas 'byed
[\[134b.4\]]pa yis bshad pa byas/_/me tog zla mdzes kyi le'u ste sum cu rtsa drug pa'i 'grel pa rdzogs so//_//ting nge 'dzin gyi yon tan dang /_gzungs kyi phan yon bstan par bya ba'i phyir/_de nas yang bcom ldan 'das kyis zla 'od gzhon nur gyur pa la bka' stsal pa zhes bya ba la sogs pa
[\[134b.5\]]la/_de lta bas na zhes bya ba nas brtsams nas/_tshul khrims kyi phung po la yang rab tu gnas par bya'o zhes bya ba'i bar gyi don ni go bar zad do/_/ting nge 'dzin dang gzungs kyi yon tan dang /_phan yon tshigs su bcad pas rgya cher rab tu bstan par bya ba'i phyir gsungs pa/_byang chub sems
[\[134b.6\]]dpa' gang zhig tshul khrims tshogs gnas shing /_/zhes bya ba la sogs pa la/_byang chub sems dpa' gang zhig tshul khrims kyi phung po la rab tu gnas pa bdag la phan par 'dod pa bdag dang gzhan gyi don bsgrub pa'i phyir byang chub sems dpa'i spyad pa spyod pa de dag ni de bzhin gshegs pa mi bskyod
[\[134b.7\]]pa'i sangs rgyas kyi zhing mngon par dga' bar skye bar 'gyur zhing chos zab mo la bzod pa thob ste/_rim gyis bla na med pa yang dag par rdzogs pa'i byang chub mngon par rdzogs par sangs rgyas par 'gyur ro/_/de'i phyir gnod sems med cing kun mthun gyis/_/zhes bya ba la sogs pa la/_kun mthun zhes
[\[135a\]]
[\[135a.1\]]bya ba ni bsod nams dang ye shes kyi tshogs yongs su rdzogs par 'gyur ba'o/_/'dod chags zhe sdang gti mug la sogs pa'i nyes pa kun dang bral ba'i sems kyis/_gzhan la phan pa byed pa la gcig tu gzhol bas de bzhin gshegs pa thams cad la bsnyen bkur byas
[\[135a.2\]]nas sangs rgyas nyid thob par gyis shig ces bya'o/_/de phyir phan yon mchog 'di thos nas ni/_/zhes bya ba la sogs pa la tshul khrims kyi yon tan dang ldan pa'i dge slong mthong nas gus pa dang bcas pas de la bsnyen bkur bya'o/_/yid bzhin gyi nor bu dang /_pad+ma rA ga dang /_in+d+ra nI la dang /_
[\[135a.3\]]mar ka ta dang /_pu sha ra ga dang /_karke ta dang /_mu sa la gal pa la sogs pa'i rin po che'i khyad par gyis yongs su bkang ba'i 'jig rten gyi khams gang+gA'i klung gi bye ma snyed yod par gyur la/_byang chub sems dpa' sbyin pa la mos pa gang zhig gis rin po che de dag blangs nas bskal pa
[\[135a.4\]]gang+gA'i klung gi bye ma snyed du sbyin pa btang ba bas/_gang gzhan dag gis chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di 'dzin par byed na bsod nams kyi phung po sbyin pa las byung ba de bas bsod nams kyi phung po 'di nyid mang du 'phel bar rig
[\[135a.5\]]par bya ste/_sbyin pa'i 'bras bu ni gtong ba dang longs spyod pa yin la/_ting nge 'dzin gyi 'bras bu ni dpag tu med pa'i ye shes kyi tshogs rdzogs nas sangs rgyas nyid thob par 'gyur ba'o zhes bya ba yin no/_/de lta bas na ting nge 'dzin 'di 'thob par gyur na chos chen po mi zad pa'i chos kyi
[\[135a.6\]]mdzod du 'gyur ro/_/thos pa'i rgya mtsho thob par 'gyur ro/_/chos kyi mchog rnams bsam gyis mi khyab pas/_/shin tu rgyas byas byang chub sems dpar brjod/_/ces bya ba ni ting nge 'dzin thob pa'i byang chub sems dpa' la mchog dang /_rab mchog dang /_bsam gyis mi khyab pa dang /_dpe
[\[135a.7\]]med pa dang /_legs par bsdams pa zhes brjod do/_/gang gis ting nge 'dzin 'di sgom par byed pa de ni de bzhin gshegs pa'i bsod nams ma gtogs pa bsod nams gzhan thams cad zil gyis gnon par 'gyur ro/_/bsod nams dang /_ye shes dang /_brtson 'grus dang /_stobs kyis de bas
[\[135b\]]
[\[135b.1\]]lhag pa yod pa ma yin la/_mnyam pa yang yod pa ma yin no/_gzhon nu ci ste chos de gzugs yod na zhes bya ba la sogs pa la/_des bskyed pa'i bsod nams kyi phung po de gal te chos gzugs can zhig yin na ni 'jig rten gyi khams thams cad yongs su gang bar 'gyur zhing nam mkha'i
[\[135b.2\]]khams su yang shong bar mi 'gyur ro/_/de'i phyir bsod nams kyi phung po dpag tu med pa yongs su 'dzin par 'dod pa dang /_'das pa dang /_ma byon pa dang /_da ltar byung ba'i de bzhin gshegs pa rnams la mchod pa dang /_bsnyen bkur yongs su spyad pa dang /_sems kyis mnyes
[\[135b.3\]]par byed par 'dod pas kyang ting nge 'dzin gyi rgyal po 'di gzung bar bya'o/_/byang chub ces bya ba ni ting nge 'dzin mngon sum du byed pa 'di nyid la byang chub ces bya'o/_/gzhon nu nga yi tshig la dad par gyis/_/zhes bya ba la thams cad mkhyen pa'i gsung gis byang chub kyi ngo bo nges par rtogs
[\[135b.4\]]par bya'o/_/de lta bas na de bzhin gshegs pa'i bka' ni gzhan du mi 'gyur ba'o zhes bya bar shes par byas la/_dad par gyis shig pa de la dad pa dang ldan par gyis shig pa'o/_/ngas ni bdag tu lta ba 'dir sbyangs so/_/zhes bya ba la sogs pa la/_byang chub spyad pa mchog 'di
[\[135b.5\]]spyod par byed pa na bdag dang bdag gir lta ba rnam par spangs nas ngas ting nge 'dzin 'di btsal ba'i tshe g.yeng ba med pa'i sems kyis btsal bar gyur pa na rnyed par gyur pa ni byang chub pa yin te/_ting nge 'dzin nyid byang chub po zhes byas nas so/_/de'i phyir mdo sde 'di mnyan par bya'o/_/'di
[\[135b.6\]]las mdo sde bye ba khrag khrig 'byung /_/zhes bya ba ni kun gyi lung du gyur pa ste/_mdo sde thams cad bsdus pa'i gzugs can yin pa'i phyir ro/_/'di ni mdo sde kun gyi dam pa'i mdo/_/zhes bya ba ni mdo sde thams cad kyi rab mchog tu gyur pa ste/_gang gi phyir chos de rnams la mtha' thug
[\[135b.7\]]pa rnyed par mi 'gyur ba de dag gi'o/_/stong chen dag ni bcad cing bshig nas su/_/zhes bya ba la sogs pa la/_rdul phra rab kyi mthar thug par bgrang bar nus kyang srid kyi/_gang ting nge 'dzin 'di thob pa dag mdo sde gang dag ston pa de dag ni bgrang bar mi nus so/_/stong gsum gyi stong
[\[136a\]]
[\[136a.1\]]chen po'i 'jig rten gyi khams kyi sems can thams cad kyi dbugs dbyung ba dang 'jug pa bgrang bar mi nus kyang srid kyi/_byang chub sems dpa' ting nge 'dzin thob pa'i mdo sde ston pa ni shes par mi nus so zhes bya bas ni spobs pa dpag tu med par bstan pa yin no/_/sangs
[\[136a.2\]]rgyas kyi zhing gang+gA'i klung gi bye ma snyed cig sems can de dag bgrang bar nus kyang srid/_de bzhin du rgya mtsho chen po'i bye ma ni tshad gzhal bar nus kyang srid/_de bzhin du skra'i tshal pa brgyar bshags pa'i dum bu'i rtse mos rgya mtsho chen po chu blangs pa bgrang bar nus kyang srid kyi/_chos smra ba de'i dbyangs kyi yan
[\[136a.3\]]lag ni shes par mi nus so/_/'das pa'i sems can gang dag ji snyed pa de ni bgrang bar nus kyang srid kyi/_des shes pa'i mdo sde ni shes par mi nus so zhes bya ba'o/_/sems can thams cad kyi sgra dang skad kyi tshad ni shes par nus kyi/_gang mdo sde 'di 'chad pa de'i skad dang /_sgra'i mthar thug pa ni
[\[136a.4\]]shes par mi nus so zhes bya ba'o/_/byang chub sems dpa' ting nge 'dzin thob pa ni nges pa'i tshig dang /_bstan pa'i don ma lus pa la mkhas shing gtan la dbab pa la mkhas pa dang /_rnam par dag pa'i blo gros bsam gyis mi khyab pa dang /_shin tu phra ba'i don la yang 'jug cing shes pa dang /_
[\[136a.5\]]gzod ma nas ma skyes pa'i ngo bor sgra rnams rnam par rig pas de la yang mngon par zhen pa med par chos ston par byed do/_/thogs med de ni chos smrar brjod pa ste/_/'gro ba kun la ston kyang chags mi 'gyur/_/zhes bya ba la/_sems can thams cad kyi skad thams cad legs par nges
[\[136a.6\]]pa'i blo dang ldan pa'i phyir thams cad la ma chags shing mngon par zhen pa med par chos kyi de kho na nyid dang ma bral bas sems kyi rgyud chos nyid las mi g.yo'o/_/kun rdzob la zhen pa'i sems can rnams la yang de dang de lta bu'i chos ston par byed do zhes bya ba'o/_/dri ba nges par ston pa
[\[136a.7\]]brgya la mkhas/_/zhes bya ba la sogs pa la/_sems can dpag tu med pas rgol ba yang dpag tu med pa 'byung la/_de dag la lan 'debs pa la mkhas pa ni mkhas pa nyid do/_/chos thams cad kyi rang bzhin yongs su rtogs pas chags pa med pa ste kun du ma zhen pa'o/_/
[\[136b\]]
[\[136b.1\]]mdo sde gcig gi phyogs kyang bye ba snyed/_/ces bya ba la sogs pa la/_gdul bya'i sems can dpag tu med pa byang chub kyi lam la dgod pa'i phyir spobs pa dpag tu med pas bskal pa dpag tu med par mdo sde gcig gi phyogs gcig tsam zhig bstan pas dga' bar bya ba'i phyir dpag tu
[\[136b.2\]]med pa'i chos bstan kyang yi ge'am/_sems can nam/_ston pa la yang rung /_chags pa med pas des ston chags pa med do/_/'khor gyi nang du chags pa med par ston pas na chags par mi 'gyur te/_dmigs pa la mngon par zhen pa med pa'i phyir ro/_/ting 'dzin 'di la legs par gang
[\[136b.3\]]gnas pa/_/zhes bya ba la sogs pa la/_ting nge 'dzin la legs par gnas pa'i byang chub sems dpa' ni brag gi rang bzhin gyi ri rab bzhin du phas kyi rgol ba'i smra ba rnams kyis rab tu g.yos par mi 'gyur ro/_/rgol ba ma lus pa la dus gcig tu lan btab pas de dag thams cad zil gyis
[\[136b.4\]]mnan nas mi smra bar sdod par gyur nas rang gi phyogs la 'jog par byed do zhes bya ba'o/_/su dag stong pa nyid la rtag brtson pa/_/sangs rgyas gnas su nges pa de yin te/_/zhes bya ba la sogs pa la/_sangs rgyas rnams dang byang chub sems dpa' rnams ni stong pa nyid la gnas pa'o/_/gang
[\[136b.5\]]gis chos thams cad stong pa nyid du rab tu shes pa de ni pha rol gyi rgol ba thams cad kyis bskyod par nus pa ma yin no/_/de'i phyir mi 'khrugs pa dang /_mi bskyod pa dang /_zil gyis ni mi non par 'gyur te/_byang chub sems dpa' chen po ting nge 'dzin bsgoms pa'i bdag nyid chen po mthu chen po dang
[\[136b.6\]]ldan pa'i rang bzhin can yin no zhes bya ba'o/_/de yis stong nyid rtogs par khong du chud/_/ces bya ba la sogs pa la/_byang chub sems dpa' stong pa nyid rtogs par khong du chud nas chos thams cad la nem nur dang /_the tshom dang /_yid gnyis yod par mi 'gyur ro/_/de bzhin gshegs pa'i
[\[136b.7\]]stobs bcu dang /_byang chub kyi yan lag bdun dang /_so so yang dag par rig pa bzhi dang /_rdzu 'phrul gyi rkang pa bzhi dang /_mngon par shes pa lnga la sogs pa ni ting nge 'dzin thob na thob par 'gyur ro zhes bya ba'o/_/stobs la sogs pa rnams sngar bshad zin pas yang bshad par mi bya'o/_/
[\[137a\]]
[\[137a.1\]]de bzhin gshegs pa dpag tu med pa mthong ba dang rtag tu mi 'bral ba dang /_chos nyan pa la gcig tu zhen pa'i ye shes bla na med pa dang yang dag par ldan pa dang dpag tu med pa'i ting nge 'dzin la dbang thob pa dang /_dpe med pa'i ting nge 'dzin dpag tu med pa'i cho ga
[\[137a.2\]]shes pa la mkhas pa de'i bsod nams kyi mtha' ni shes par sla ba ma yin no zhes bstan pa'i phyir/_nor bu rin chen dag gis gang gyur kyang /_/zhes bya ba la sogs pa la/_stong gsum gyi stong chen po'i 'jig rten gyi khams 'og gi sa gzhi nas bzung nas srid pa'i rtse mo'i bar du rin
[\[137a.3\]]po che sna tshogs kyis yongs su bkang nas de bzhin gshegs pa rnams la bskal pa dpag tu med par sems can thams cad kyis sbyin par byed pa dang /_gang chos kyi bdag nyid can zhig stong pa nyid la dga' bas de bzhin gshegs pa la phyag 'tshal bar byed na snga ma'i bsod nams kyi phung po des bye ba'i
[\[137a.4\]]char yang mi phod do zhes bya ba ni bsod nams kyi phung po shin tu rgya chen po la 'jug pa'i rgyu ni ting nge 'dzin no/_/sangs rgyas kyi yon tan thams cad nges par sgrub par gyur pa'o/_/bsod nams thams cad ni 'di'i brgya'i char yang nye bar mi 'gyur ro zhes bstan pa yin no/_/ting nge 'dzin dang bral ba'i sbyin
[\[137a.5\]]pas ni myur du sangs rgyas nyid thob pa ma yin no/_/ting nge 'dzin nyan pa dang /_sems pa dang /_bsgom pa yang dag par ldan pas ni myur du thob par 'gyur ro zhes bya ba'o/_/gang gis 'di lta bu yi gter rnyed pa/_/zhes bya ba la sogs pa la/_sangs rgyas kyi zhing dpag tu med pa khyab par nor thams
[\[137a.6\]]cad kyis yongs su gang ba'i gter rnyed pa na yang de phul du byung ba'i mdzod chen po can zhes mi bya'o/_/ting nge 'dzin thob pa de ni phul du gyur pa'i mdzod thul bar dka' ba thob par 'gyur ro/_/rgyal srid thob pas kyang dga' bar mi 'gyur te/_ngoms pa skyed pa ma yin pa'i phyir ro/_/ji ltar ting nge 'dzin
[\[137a.7\]]thob par gyur na ni shin tu tshim par 'gyur ro/_/de dang de dag sangs rgyas kun mkhyen gyi/_/chos rnams rtag tu 'dzin par byed pa yin/_/zhes bya ba la sogs pa la/_gang chos thams cad bsdus pa'i ngo bo thams cad mkhyen pa'i ye shes kyi sgron ma ting nge 'dzin gyi rgyal po sgrub pas 'dzin pa de de
[\[137b\]]
[\[137b.1\]]bzhin gshegs pa'i chos kyi mdzod 'dzin pa yin no/_/de dag ni sems can thams cad dga' bar byed pa'i rgyu glu'i dbyangs snyan pas chos ston pa la mkhas pa yin/_tshul khrims kyi nor can yin/_bslab pas phyug pa yin/_don dam pa'i chos la mngon par dga' bas ngur smrig
[\[137b.2\]]dmar po'i chos gos 'chang ba yin/_khams gsum nas nges par 'byung ba'i bsam pa can yin/_rtag tu mnyam par gzhag pa/_shin tu dul ba/_gdul dka' ba'i sems can thams cad 'dul bar byed pa'o/_/shin tu bag med pa rab tu gnyid kyis log pa'i sems can gyi khams
[\[137b.3\]]rnams chos bstan pa'i sgras rab tu sad par mdzad pa'o/_/zab mo'i sgras rab tu sad par byas nas theg pa gsum la rab tu 'god par byed pa'o/_/ser sna med pa'i sbyin bdag chen po'o/_/sems can thams cad la bde ba dang /_yid bde ba skyed par byed pa'i longs spyod phun sum
[\[137b.4\]]tshogs pa sbyin par byed pa'o/_/chos kyi rnga'i sgras sems can thams cad bsdus nas sems can thams cad kyi the tshom gyi 'khri shing rgyas par gyur pa ye shes kyi ral gris gcod pa la mkhas pas the tshom thams cad bcad nas the tshom med pa'i chos kyi dbyings la rab tu dgod pa'i phyir nges
[\[137b.5\]]par 'byung ba'i chos ston par byed pa'o/_/chos la gus pa chos la dga' bas phyin ci log la zhugs pa'i sems can rnams 'khor ba'i 'dam du zhugs par mthong nas de dag la snying rje chen po'i sems bskyed nas 'phags pa'i lam yan lag brgyad pa nye bar ston par byed pa'o/_/'khor ba'i rgya
[\[137b.6\]]mtsho chen por 'khyams pa'i sems can rnams bsgral ba'i phyir chos kyi gru legs par sbyar nas zag glan byas te/_mdo sde sna tshogs kyi skud pas yang dag par bcings nas/_shes rab skya ba 'dzin pas legs par bzung ba/_sbyin pa dang /_tshul khrims dang /_bzod pa dang /_brtson 'grus kyi rlung gis
[\[137b.7\]]bskyod nas ded dpon chen po'i mgon dang bcas pas mngon par 'dod pa'i pha rol gyi 'gram lta ba'i ye shes kyi tshogs dang /_lam gyi mchog la yang dag par zhon nas mgon med pa'i sems can thams cad theg pa chen po'i gru der bcug nas gnod pa thams cad dang bral ba yon tan thams cad kyi
[\[138a\]]
[\[138a.1\]]'byung gnas mya ngan las 'das pa'i grong khyer pha rol gyi 'gram du phyin par byed de/_chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po thob pa'i byang chub sems dpa' zhes bya ba'o/_/de nyid sman pa'i rgyal po bla na med pa'i dbang po chos kyi
[\[138a.2\]]sman byin pas thams cad kyi nad gso bar byed pa de ni 'jig rten las 'das pa'i rig pas rgol ba rnams pha rol tu song ba/_phas kyi rgol ba thams cad 'joms par byed pa/_rgol ba'i dbang po/_rgol ba'i dbang phyug_/thams cad mkhyen pa'i ye shes kyi shes pas dpa' ba/_bdud kyi
[\[138a.3\]]sgra'i stobs 'joms pa'o/_/sems can thams cad kyi skyabs dang /_dpung gnyen dang /_mgon dang /_gling dang /_snang bar gyur pa'o/_/dam pa'i chos nyan pa dang /_sems pa dang /_sgom pa yongs su skyo ba med pa'i brtson 'grus dang /_sems can thams cad yang dag par rab tu
[\[138a.4\]]dga' bar byed pa'i sgrib pa med pa'i chos ston par bsam pa thams cad yongs su rdzogs par byed pa'o/_/sems can thams cad kyi sems kyi spyod pa shes pa la mkhas pa'o/_/bdud kyi dkyil 'khor thams cad 'joms shing byang chub kyi snying por nye bar 'gro ba dang chos kyi 'khor
[\[138a.5\]]lo bskor ba la sogs pas rdzu 'phrul sna tshogs yang dag par ston pas sems can rnams 'dul bar byed kyang sems can gyi 'du shes kyang bskyed par mi 'gyur ro/_/yongs su brtag pa nye bar bzung na 'jig rten gyi khams thams cad kyi sems can thams cad sangs rgyas su gyur
[\[138a.6\]]la/_bskal pa bye ba khrag khrig brgya stong du mar ting nge 'dzin gyi yon tan ma lus pa brjod par brtsams pa de dang ldan yang yon tan gyi mtha' shes par mi 'gyur ro zhes bya bas ni ting nge 'dzin gyi yon tan ni dpag tu med pa'o zhes bstan to/_/ting 'dzin rgyal po yon tan rgya mtsho yi/_/yon tan ma
[\[138a.7\]]lus rab kyi mthar thug pa/_/dpag med sangs rgyas kyis kyang brjod mi spyod/_/thams cad mkhyen pa'i blo bzhin mtha' mi shes/_/ting nge 'dzin gyi yon tan dang gzungs kyi phan yon bstan pa'i le'u ste sum cu rtsa bdun pa'i 'grel pa rdzogs so//_//de nas yang bcom ldan 'das kyis
[\[138b\]]
[\[138b.1\]]zhes bya ba nas/_gzhan dag la yang rgya cher rab tu bstan par bya ba'i bar du ni bshad zin to/_/des bzod pa'i stobs bsgom par bya zhes bya ba la sogs pas ni 'chad par 'gyur ba mtshon pa yin no/_/bstan par bya ba ni rtag tu goms pa'i sbyor bas so/_/mang du bya ba ni bstan par bya ba'o/_/chos
[\[138b.2\]]don du gnyer ba dang zhes bya ba la sogs pa la/_chos la don du gnyer ba ni chos nyan pa'i phyir dge ba'i bshes gnyen la brtan pa'o/_/chos 'dod pa ni bsgom pa la mngon par brtson par gyur pa'o/_/chos yongs su 'dzin pa ni chos nyid mngon sum du byed pa'o/_/chos dang rjes su
[\[138b.3\]]mthun pa'i chos la zhugs pa ni sangs rgyas mchod pa la brtson pa dang ldan pa'o/_/de ltar rab tu zhugs pas gnas gsum la brtson par bya'o/_/gsum gang zhe na 'di lta ste zhes bya ba ni nye bar bstan pa'i tshig yin no/_/nyon mongs pa zad pa ni byas pa dang ma byas pa'i sdig pa rnams
[\[138b.4\]]spong zhing zad par byed pa'o/_/bsod nams kyi dbang du gyur pa ni bsod nams kyi stobs bdag por gyur pas 'jug par bya'o/_/sangs rgyas kyi ye shes 'dod pas ma chags pa'i dge ba'i rtsa ba la sogs pa rnams bskyed par bya ba'i 'jig rten gyi bde ba la reg par mi bya'o/_/don
[\[138b.5\]]de dag gsal bar bstan pa'i phyir/_sngon gyi sbyor ba'i tshigs su bcad pa'i dbyangs kyis gdul ba'i skye bo rnams 'dun par bya ba'i phyir/_bskal pa stong du ji ltar ngas spyad pa/_/zhes bya ba la sogs pa la/_mnyan par gyis zhes bya ba ni rna gtod du gzhug pa'o/_/ting nge 'dzin 'di
[\[138b.6\]]tshol ba'i tshe ngas sngon bskal pa stong phrag mang por sangs rgyas brgya stong phrag mang po la mchod pa byas so/_/sangs rgyas kyi zhing dpag tu med pa'i rdul gyi tshogs pas mang ba'i bskal pa yang 'das pa na de bzhin gshegs pa tshogs kyi dbang phyug ces bya ba byung ngo /_/de bzhin gshegs
[\[138b.7\]]pa de'i dge slong gi dge 'dun ni bye ba stong phrag drug cu byung ngo /_/de'i tshe sa chen po 'di yang bde zhing lo legs pa la sogs pa'i yon tan dang ldan par gyur to/_/de la gnas pa'i sems can thams cad kyang bde ba dang ldan par gyur to/_/des shing brtul zhugs bzang la nyon mongs
[\[139a\]]
[\[139a.1\]]chung /_/zhes bya ba ni bde ba thams cad dang ldan du zin kyang de bzhin gshegs pa'i bdag po'i dbang gis nyon mongs pa dang bral bar gyur cing tshul khrims la sogs pa'i yon tan gyis brgyan par gyur to/_/de yi dus nas bdag byung ba ni/_/zhes bya ba la sogs pa la de'i
[\[139a.2\]]dus na sa chen po'i bdag po'i rgyal po'i sras me tog mchog ces bya ba byung ngo /_/de'i bu yang lnga brgya yod de/_gzugs bzang zhing lta na sdug pa skyes bu'i mtshan thams cad kyis brgyan pa'o/_/de nas rgyal po des de bzhin gshegs pa de la me tog dang 'bras bu sna tshogs dang ldan pa'i skyed mos tshal
[\[139a.3\]]stong phrag brgya snyed longs spyod dang yongs su spyad pa'i phyir phul lo/_/'chag pa la sogs pa'i sar yang gos rnam pa sna tshogs bting ngo /_/rgyal po'i bu de dge ba bcu'i las kyi lam dang yang dag par ldan pas me tog dang /_spos dang /_mar me dang /_dri dang /_byug pa dang /_phye ma dang /_chos
[\[139a.4\]]gos dang /_gdugs dang /_rgyal mtshan dang /_ba dan rnam pa sna tshogs pa dang /_sil snyan gyi khyad par rnam pa sna tshogs pas bcom ldan 'das de la mchod pa byas te/_thal mo sbyar nas mdun du 'dug par gyur to/_/de nas dge slong rnams dang /_lha la sogs pa yang ci zhig ston par 'gyur
[\[139a.5\]]snyam pa la/_zab mo'i chos ston par 'gyur ro snyam nas dga' bar gyur to/_/sa'i bdag po de'i bla na med pa'i lhag pa'i bsam pa mkhyen nas chos thams cad kyi rang bzhin mnyam pa nyid rnam par spros pa'i ting nge 'dzin 'di ston par mdzad do/_/chos bstan pa'i byin gyi rlabs kyis sa chen
[\[139a.6\]]po 'di rnam pa drug tu g.yos par gyur to/_/nam mkha'i dkyil nas yang yid du 'ong ba'i me tog sna tshogs kyi char bab par gyur to/_/sa chen po 'di las rin po che sna tshogs kyi rang bzhin pad+ma'i khyad par mang po byung bar gyur to/_/de nas de'i bsam pa lhag par bzang ba'i ngo bo thugs su chud
[\[139a.7\]]nas bla na med pa yang dag par rdzogs pa'i byang chub tu lung bstan to/_/bcom ldan 'das kyis ting nge 'dzin 'di yang bshad do/_/don de'i tshig rnams te don dang tshig gi dbye ba rnams phye nas/_de yi don tshig rnams kyang mnyan par gyis/_/zhes bya ba la sogs pa la/_don ni don dam pa'o/_/tshig
[\[139b\]]
[\[139b.1\]]ni rab tu gnas pa ste/_mi gnas pa'i mya ngan las 'das pa'o zhes bstan par bya ba'i phyir/_srid pa thams cad srid pa med pa ste/_/kun brtags srog dang smig rgyu 'dra ba yin/_/zhes bya ba gsungs te/_srid pa thams cad de/_'byung bar 'gyur bas na srid pa'o/_/de dag 'byung bar
[\[139b.2\]]'gyur ba ma yin te ma skyes pa'i phyir/_rang dang gzhan dang gnyi ga dang rgyu med pa las skye ba med pa nyid do/_/de la brtags pa'i ngo bos ma skyes pa'o/_/brtags pa yang gzung ba dang 'dzin pa'i rnam pa'o/_/gzhan gyi dbang gi ngo bos ni don dam pa'i skye ba yod do zhes bye brag tu
[\[139b.3\]]smra ba dang /_mdo sde pa dang /_rnal 'byor spyod pa pa rnams zer ro/_/don 'di shes par byed 'dod pa ni/_kun du brtags pa'i ngo bo yis/_/chos rnams thams cad ma skyes pa/_/gzhan gyi dbang la brten nas ni/_/mi rnams kyi ni rnam rtog skye/_/zhes gsungs so zhes zer na/_de ni mi
[\[139b.4\]]rigs te/_gzhan gyi dbang yang skye ba med par sgrub par byed pa'i mdo sde yod pa'i phyir ro/_/de yang 'phags pa dgongs pa nges par 'grel ba'i mdo las/_mtshan nyid ngo bo nyid med pa dang /_skye ba ngo bo nyid med pa dang /_don dam pa'i ngo bo nyid med pa la dgongs nas ngas chos thams cad rang
[\[139b.5\]]bzhin med pa dang /_ma skyes pa dang /_ma 'gags pa dang /_gzod ma nas zhi ba/_chos thams cad rang bzhin gyis mya ngan las 'das pa'o zhes gsungs pa yin no/_/chos rnams kyi mtshan nyid ngo bo nyid med pa gang zhe na/_gang kun brtags kyi mtshan nyid gang yin pa'o/_/de ci'i phyir zhe na/_gang
[\[139b.6\]]gi phyir ming dang brdas rnam par gzhag pa'i mtshan nyid de ni rang gi mtshan nyid ma yin te/_phung po dang /_khams dang /_skye mched la sogs pa 'dus byas dang /_'dus ma byas dang /_rang gi mtshan nyid dang /_spyi'i mtshan nyid kyis stong pa'i phyir mtshan nyid ngo bo nyid med pa zhes brjod do/_/de la chos rnams
[\[139b.7\]]kyi skye ba ngo bo nyid med pa ni chos rnams kyi gzhan gyi dbang gi mtshan nyid do/_/de ci'i phyir zhe na/_gang gi phyir de ni gzhan gyi rkyen gyis 'byung bar 'gyur gyi/_rang gi ngo bos ni ma yin no/_/rang gi ngo bor med pa de ni ma skyes pa'o/_/ma skyes pa ni rang gi ngo bor med pa'o zhes bya bas skye ba ngo bo nyid med pa zhes
[\[140a\]]
[\[140a.1\]]brjod do/_/don dam pa'i ngo bo nyid med pa gang yin zhe na/_chos rnams kyi yongs su grub pa'i mtshan nyid de/_de nyid la don dam pa ngo bo nyid med pa zhes brjod do/_/de ci'i phyir zhe na/_chos rnams kyi bdag med pa gang yin pa de ni don dam pa'o/_/de'i ngo bo nyid med pa zhes bya ba
[\[140a.2\]]gang yin pa de ni don dam pa ngo bo nyid med pa zhes bya ba'o/_/dper na nam mkha' ji lta bu ni mtshan nyid ngo bo nyid med pa'o/_/sgyu ma byas pa ji lta bu ni skye ba ngo bo nyid med pa nyid do/_/ji ltar nam mkha' gzugs thams cad kyis stong pa tsam dang /_thams cad du 'gro ba yin pa de bzhin du don dam pa ngo bo nyid
[\[140a.3\]]med pa nyid blta ste/_chos bdag med pas rab tu bsgos pa'i phyir dang /_thams cad du 'gro ba'i phyir zhes bya ba'o/_/lung 'ba' zhig tsam gyis de skad smra ba ma yin gyi rigs pas kyang ji ltar skye ba med pa yin pa de ltar bsgrub par bya yis/_rna ba gtod la shes rab kyi rjes su 'brang ba rnams
[\[140a.4\]]nyon cig_/'bras bu 'byung ba na rgyu'i ngo bor 'byung ngam/_gzhan zhig 'byung ngam/_rang dang gzhan gnyis las 'byung ngam/_rgyu'i bya ba la ma ltos par skye bar 'gyur ram/_yod pa 'am/_med pa 'am/_gnyi ga'i ngo bo 'am/_rgyu du ma las 'bras bu gcig gam/_du ma zhig skyed
[\[140a.5\]]pa 'am/_yang na du mas du ma skyed par byed/_yang na gcig gis gcig skyed la/_du ma yang skyed dam/_rgyu zhig pa las 'bras bu 'byung bar 'gyur ram/_yang rgyu ma zhig pa las 'bras bu 'byung bar 'gyur zhes bya ba'i rnam par rtog pa 'byung bar 'gyur na de lta bu'i phyogs de dag thams cad kyang rang gi phyogs
[\[140a.6\]]la gcig tu chags pas bsgos pa'i rtogs pas snying po med pa la snying por brtags par yang dag par mtshon par bya'o/_/de lta na yang 'bras bu rgyu'i rang bzhin du gyur na 'bras bu yang rgyu bzhin du 'grub pa'i phyir de skyes pa ma yin te rgyu'i rang gi ngo bo bzhin no/_/skyes pa dang bral bar khyod rang 'dod
[\[140a.7\]]pas 'bras bu'i bdag nyid du gyur pa'i gtso bo ni rgyu nyid yin pa'i phyir zhes bya bas so/_/de yang ma skyes pa'i phyir bong bu'i rwa bzhin du rgyu nyid du mi rigs so/_/rang dngos bzhin du de gzhan min/_/rgyu ni rgyu ma yin par 'gyur/_/ma skyes nyid phyir gang gi ci/_/rgyu ma yin pa gang rgyur 'gyur/_/zhes
[\[140b\]]
[\[140b.1\]]bya ba yin no/_/gzhan dag kyang gnyis pa la ltos pas brjod par bya ba yin/_gnyis pa dang 'bras bu'i rdzas yin na de yang rgyu yod pa'i dus na de med la/_de yod pa'i dus na ni rgyu med pa de ci la ltos nas gzhan nyid yang dag par khas len par byed/_ba lang gi rwa la ltos nas rta'i rwa gzhan zhes
[\[140b.2\]]brjod par ni mi nus so/_/mngon par 'dod pa'i rgyus mngon par 'dod pa'i 'bras bu skyed par byed pa yang gzhan nyid yin te/_mi mthun pa'i dngos po'i don yin no/_/'dod pa'i 'bras bu yang 'dod pa'i rgyu las ma yin te/_gzhan yin pa'i phyir de las gzhan pa bzhin no/_/smras pa ngo
[\[140b.3\]]bo nyid kyi dngos med na/_/gang phyir gang la gzhan zhes brjod/_/ba lang rwa dang mi yi rwa/_/rta ru gzhan zhes brjod mi nus/_/gang yang mig la sogs pa'i rkyen/_/mig gi rnam shes skyed pa la/_/gzhan dag yang dag skyed min te/_/gzhan phyir re lde la sogs bzhin/_/'dod
[\[140b.4\]]pa'i mig gi blo yi rgyu/_/mig blor mi 'dod gzhan nyid bzhin/_/snga nas yod pa ma yin bzhin/_/ji ltar bum pa gos sogs bzhin/_/gnyi ga las skye bar yang mi rigs te/_/yod pa dang med pa'i ngo bo dag ni phan tshun spangs te gnas pa'i mtshan nyid can yin pas lhan cig
[\[140b.5\]]mnyam du gnas pa mi srid do/_/de nyid kyis na brjod du med pa'i phyogs kyang 'thad pa ma yin te/_brtags pa ma yin pa'i rang bzhin la tha dad pa dang /_tha dad pa ma yin pa'i rnam par rtog pa ma spangs pa dang /_gang yang 'di ma yin zhes bya bar gyur pa ni de yin zhes bya bar 'gyur
[\[140b.6\]]bas gcig spangs par 'gyur ba de ni tha dad pa zhes bya'o/_/de spangs pas ni tha mi dad par 'gyur ro zhes bya ba yin no/_/dngos po rnams kyi gnas pa gzhan ji lta bu zhig gang na yod pa yin/_gang rgyu med pa las skye ba yang rigs pa ma yin te/_rgyu med gzhan la mi ltos phyir/_/rtag
[\[140b.7\]]tu yod pa 'am med par 'gyur/_/zhes bya ba dang /_de lta bas na/_bdag las ma yin gzhan las min/_/gnyi ga las min rgyu med min/_/dngos po gang dag gang na yang /_/skye ba nam yang yod ma yin/_/zhes bya ba la bdag las skye bar ni grangs can 'dod do/_/gzhan las skye bar ni
[\[141a\]]
[\[141a.1\]]bde bar gshegs pa kha cig dang bye brag pa la sogs pa'o/_/gnyi ga las skye bar ni spyod pa pa dang /_phyogs kyi gos can pa dag 'dod do/_/rgyu med pa las skye bar rang bzhin rgyur smra ba 'dod do/_/da ni 'bras bu rang gi ngo bo spyad par bya'o/_/yod pa skye ba yang ma yin te/_
[\[141a.2\]]yongs su rdzogs pa yang skye ba'i don dgos pa ma yin te nges par grub zin pa'i ngo bo bzhin no/_/gzhan du yod pa de yang skye bar 'gyur na ni skyes zin pa nyid yang skye bar 'gyur ba'i phyir ro/_/med pa las skye bar yang rigs pa ma yin te/_nges par brtags pa na bong bu'i rwa bzhin du skye ba 'jug pa'i gnas
[\[141a.3\]]med pa'i phyir ro/_/gzhan du na med pa thams cad gang ci yang rung ba las skye bar 'gyur bas des na rgyu dang 'bras bu nges pa med par 'gyur ro/_/so sor nges pa'i nus pa yod pas de ltar ma yin no zhe na de ni bden na dngos po'i nus pa so sor nges pa de dag kyang 'ga' zhig las 'ga' zhig
[\[141a.4\]]'byung bar 'gyur gyi/_thams cad ni ma yin pas med pa dang khyad par med do zhes bya ba yin no/_/gang gi rgyu ni yod pa las/_/'byung phyir med las 'byung ma yin/_/zhes pa'o/_/gang yang med pa'i 'bras bu dang rgyu rkyen phrad cing reg pa med pas de'i phyir de dag las so sor nges pa'i 'bras bu
[\[141a.5\]]dang 'brel pa med pas 'bras bu gang la nus pa nges par 'byung bar 'gyur zhes bya ba'o/_/dus dang mtshams nges pa'i nus pa yod pa ma yin no zhes bya bas thams cad las thams cad skye bar 'gyur ba ni bzlog par dka' ba yin no/_/yod pa dang med pa'i phyogs gnyi ga la brjod pa'i
[\[141a.6\]]skyon dang ldan par 'gyur bas gnyi ga las skye ba yang rigs pa ma yin no/_/gcig la rang bzhin gnyis yod pa ni mi srid pas gnyi ga dang gcig ni phan [(]tshul [,]tshun [)]'gal ba yin no/_/de yang /_yod las ma yin med las min/_/rkyen ni don la mi rigs te/_/med na'ang rkyen gyis ci zhig bya/_/yod na'ang rkyen gyis ci zhig
[\[141a.7\]]bya/_/yod min med min gnyi ga yang /_/gang tshe chos ni 'byung med pa/_/skyed byed rgyu ni de lta na/_/ji lta bur na rigs pa yin/_/bsdus pa dang ni so so yi/_/rkyen la de 'bras yod ma yin/_/rkyen dag la yang de ci ltar/_/gang yang rkyen la de yod min/_/zhes bstan pa yin no/_/gal te rgyu
[\[141b\]]
[\[141b.1\]]mang pos 'bras bu gcig skyed par byed na yang /_de lta ni ngo bo tha dad pa'i rang bzhin can rgyu rnams las 'bras bu'i rang bzhin gcig pu zhig 'byung ba na lhan cig byed pa'i rgyus 'bras bu gcig skyed par byed pa na rgyu'i dbye bas 'bras bu'i dbye ba thob par mi 'gyur ro/_/de lta bas na dbye
[\[141b.2\]]ba med par 'gyur te/_rgyu la dbye ba yod na yang 'bras bu'i dbye ba 'thob par mi 'gyur ro/_/gang yang dbye ba yod pa las dbye ba 'byung bar 'gyur na ni dbye ba med pa las kyang dbye ba med par 'byung bar rigs te/_med na mi 'byung bar nges pa'i phyir ro/_/'dir ni de ltar mi
[\[141b.3\]]'gyur te/_tha dad pa dang tha dad pa ma yin pa'i sna tshogs pa rnams rgyu med par 'gyur ro/_/de ma yin pa'i dngos po gzhan ni gang yang yod pa ma yin no zhes bya bas dngos po thams cad rang dbang du 'byung bar thal bar 'gyur ro/_/yang gal te rgyu'i rang bzhin tha dad pa dag las 'bras bu'i rang
[\[141b.4\]]bzhin tha dad pa dag 'byung bar 'gyur te/_rgyu'i bya bas ma dris pa bsgrubs pa'i 'bras bu'i ngo bo'i khyad par de lta bur 'gyur te/_ji ltar yul dang /_dbang po dang /_yid la byed pa'i tshogs pa las rnam par shes pa 'byung ba na yul gyis ni rnam pa skyed par mi byed kyi dbang pos kyang ma yin yid la byed
[\[141b.5\]]pas kyang ma yin no/_/dbang pos ni yul so sor nges par 'dzin te/_gzhan gyis ni ma yin no/_/de bzhin du de yid la byed pas ni rtogs pa'i ngo bor 'gyur gyis gzhan gyis ni ma yin no/_/rgyu'i byed pa'i khyad par tha dad du zin kyang 'bras bu'i ngo bo tha dad par mi 'gyur te/_dbye ba med pa'i ngo bo
[\[141b.6\]]yin pa'i phyir ro zhe na/_de ni gang gi tshe mi'i gzhung khas blangs nas gnas pa rnams dang 'dra bas ji ltar na 'bras bu'i ngo bo gcig pu tha mi dad pa khyad par sna tshogs par 'gyur ba yin/_sna tshogs pa dang /_gcig nyid ni phan tshun 'gal ba'i phyir ro/_/yul gyi rnam par snang ba yang rnam par shes
[\[141b.7\]]pa las tha mi dad pas yul la sogs pas ji ltar byed pa de bzhin du de las tha mi dad pa'i yid la byed pas kyang de dag dang 'dra bar de dang tha mi dad pa'i yid la byed pa'i rtogs pa skyed par byed do/_/de dag kyang ma 'dres par gnas pa yin no/_/de bas na skyon 'di yod na mi rung ngo zhes 'bras bu las tha
[\[142a\]]
[\[142a.1\]]dad pa'i bye brag rnams su 'gyur ro zhe na/_de lta na yang rgyu'i bya ba'i khyad par gyi sbyor ba dang ldan pas de'i 'bras bu rgyu med par thal bar 'gyur ro zhes bya ba yin no/_/'bras bu las ni yin pa yis/_/khyod ni khyad par 'dod par byed/_/dbye ba de ni gzhan min te/_/des na
[\[142a.2\]]dbang phyug ci zhig byed/_/rtogs pa'i dngos las gzhan min phyir/_/gzugs las de ni byung ma yin/_/rnam pa las gzhan ma yin na/_/yang de'i gzugs las 'byung bar 'gyur/_/'byung dang 'byung ba ma yin dang /_/skyed dang skyed pa ma yin nyid/_/gcig nyid las ni dus gcig tu/_/'byung ba
[\[142a.3\]]mi 'gal khyod kyis smros/_/'on te 'di dag gzhan min nyid/_/rnam par dbye ba ji ltar rigs/_/smras pa'i skyon du thal 'gyur bas/_/glang chen gyi ni khrus dang 'dra/_/zhes bya ba'o/_/gang yang rgyu gcig gis 'bras bu gcig skyed par byed do zhes zer na/_de ltar na ni thams cad long ba dang
[\[142a.4\]]'on pa'i skyon du thal bar 'gyur te/_mig la sogs pa rang gi rigs mthun par skyed pa'i skad cig la rnam par shes pa skyed par byed pa ma yin la/_gang gi tshe rnam par shes pa skyed pas skad cig la rang gi rigs mthun pa mi skyed pas skad cig gnyis pa la mig la sogs pa
[\[142a.5\]]med pas de long ba la sogs par thal bar 'gyur ba bzlog par dka'o/_/dbang phyug la sogs pa byed pa'i rgyu gcig gis 'bras bu du ma nyid skyed par 'dod pa de yang tshad ma thams cad kyis gnod pa yin te/_rgyu tshogs pa'i rim gyis 'bras bu 'byung bar mthong ba'i phyir ro/_/
[\[142a.6\]]gal te rgyu zhig pa'i rjes la 'bras bu 'byung bar 'gyur ro zhe na/_de lta na ni rgyu med par thal bar 'gyur te zhig pa ni nam mkha'i me tog dang 'dra ba yin pas rgyur rung ba ma yin no/_/ma zhig pa las skye bar 'gyur zhe na/_de lta na yang rgyu dang 'bras bu dus mnyam pa nyid du 'byung bar thal bar 'gyur
[\[142a.7\]]ro/_/ba lang gi rwa g.yas g.yon bzhin du dus gcig tu byung ba la rgyu dang 'bras bu'i ngo bo yod pa ma yin no/_/med pa'i sngon du nus med la/_/nus pa'i dus su 'bras bu'ang yod/_/rgyu dang 'bras bu dus gcig tu/_/'byung ba gsal por 'gal ba yin/_/zhes bya ba yin no/_/yang na skyes par gyur pa'i
[\[142b\]]
[\[142b.1\]]rdzas la phyis 'bras bu dang dus mnyam du yang dmigs pa yin no zhes 'dod pas dus mnyam par gnas pa mi 'gal lo zhe na/_de lta na ni/_'dus byas thams cad skad cig ma/_/zhes gsungs pas skad cig ma gnod pas shin tu yang 'bras bu skyed par rigs pa ma yin no/_/'on te rgyu
[\[142b.2\]]'gag par 'gyur ba'i dus su 'bras bu skye bar 'gyur ba la skyon 'di yod pa ma yin no zhes dam 'cha' bar byed na de la yang brjod par bya ste/_rgyu'i 'jig pa zhes bya ba gang yin/_ci'i rgyu'i ngo bo nyid yin nam/_skad cig las mi gnas pa'i chos zhig pa yin zhes bya ba yin nam/_yang na rgyu
[\[142b.3\]]thams cad du dmigs par ma gyur pa yin nam/_de lta na ci nyes she na/_rgyu'i ngo bo nyid yin na ni de lta na yang rgyu dang 'bras bu dus gcig pa nyid du thal bar 'gyur ro/_/'on te rgyu zhig pa nyid yin no zhe na/_'bras bu dang dus mnyam pa nyid ga la yod/_yang dngos po med pa
[\[142b.4\]]zhes bya ba res 'ga' ba yin no zhe na/_de yang rigs pa ma yin te res 'ga' ba nyid du gyur pa ni rgyu dang bcas pa nyid dang /_rdzas nyid du thal bar 'gyur te rnam par shes pa bzhin no/_/yang smras pa/_re zhig nyams pa'i rgyu las kyang /_/'bras bu 'byung bar mi rigs la/_/ma
[\[142b.5\]]nyams las min rmi lam dang /_/'dra bar khyod kyis 'byung bar 'dod/_/ma zhig pa las 'bras skye na/_/de tshe 'bras bu ci ste med/_/zhig par gyur las 'bras skye na/_/de tshe 'ang 'bras de gang las byung /_/zhes bya ba yin no/_/de lta bas na dngos po'i don rnams kyi skye ba
[\[142b.6\]]brtags pa ji lta ji ltar dpyad pa byas pa de lta de ltar rigs pa bzod pa ma yin no/_/de'i phyir rgyu dang bcas pa'i srid pa rnams snying po med pa dngos po med pa/_ma skyes pa yin na skye ba la sogs pa'i tha snyad ji ltar rung zhe na/_smras pa/_kun brtags te mi bden pa'i kun du brtags
[\[142b.7\]]pa tsam/_dngos po rnams brtags pa tsam du byung ba'o/_/de'i phyir/_gsog dang smig rgyu 'dra ba yin/_/zhes bya ba gsungs te/_gsog ni smig rgyu la chu yod pa ma yin pa'o/_/de dang 'dra ba'i gzugs la sogs pa'i dngos po thams cad dngos po med pa'i ngo bo nyid do/_/sgyu
[\[143a\]]
[\[143a.1\]]ma ste sprul pa dang /_nam mkha'i me tog gi dri dang 'dra ba yin no/_/glog dang sprin 'dra ste g.yo ba dang /_stong pa nyid de/_de dag ji lta ba bzhin du brtags pa na yang g.yo ba dang /_glog ltar skad cig ma'i rang bzhin dang /_sprin bzhin du yongs su ma grub pa'i ngo bo nyid kyi phyir
[\[143a.2\]]stong pa'o/_/gang zag la bdag med par bstan pa'i sgo nas skye ba med par bsgrubs pas chos la bdag med pa yang bsgrub par 'gyur ro zhes bstan par bya ba'i phyir/_bdag dang sems can srog kun med/_ces bya ba ni chos thams cad bdag med pa dang /_sems can med pa dang /_srog med pa zhes
[\[143a.3\]]bya ba ni ji lta bu zhig bdag la sogs pa rdzas su gyur pa rnams yod de/_rigs pa pa dang /_bye brag pa dang /_spyod pa pa dang /_grangs can la sogs pa'i bar dang /_phyogs kyi gos can la sogs pa rnams yod pa ma yin pa'i bdag la sogs pa khas blangs nas de bsgrubs pa'i phyir rigs pa smra ba
[\[143a.4\]]bcom par byed do/_/de dag las rigs pa smra ba pas smras pa/_gang yang bdag med na las dang 'bras bu dag dang /_byed pa po dang /_spyod pa'i rnam par gzhag pa rnyed par mi 'gyur te/_byed pa po gcig nyid med na byas pa chud zos pa dang /_ma byas pa dang phrad par thal bar 'gyur ro/_/de
[\[143a.5\]]dag gi yod pa nyid dang /_rtag pa nyid dang /_khyab pa nyid dang /_byed pa po nyid dang /_spyod pa po nyid sgrub par byed pa'i tshad ma rjod par byed do/_/yod pa nyid ni re zhig legs ldan byed tshad ma 'god pa ni yod pa la sogs pa drug po'i khyad par yul du gyur pa dang /_yul du gyur pa ma yin
[\[143a.6\]]pa mngon sum dang /_rjes su dpag pa dang /_nye bar 'jal ba dang /_sgra las byung ba dang /_dran pa dang /_so so shes pa dang /_grub pa'i lta ba dang /_grub pa'i shes pa dang /_yid gnyis dang /_phyin ci log dang /_so sor ma brtags pa dang /_rmi lam gyi rmi lam ste bdag gi shes pa'i khyad
[\[143a.7\]]par rnams kyis lus las tha dad pa'i rig par bya ba rig par 'gyur te/_rang gi rgyu las byung ba'i skye ba yin pa'i phyir/_skyes bu gzhan gyi shes pa bzhin no/_/chos mi mthun pa ni zhig pa'i bum pa la sogs pa bzhin no/_/de la yod pa la sogs pa khyad par drug ste/_yod pa dang /_mi rtag pa dang /_
[\[143b\]]
[\[143b.1\]]rdzas dang ldan pa dang /_'bras bu dang /_rgyu dang /_spyi'i khyad par zhes bya ba las drug po de dag gi yul la rdzas dang /_yon tan dang /_las rnams ni yul du gyur pa'o/_/yul du ma gyur pa ni spyi dang /_khyad par dang /_'du ba'o/_/'di dag gnyi ga yang shes bya ste yul lo/_/gang
[\[143b.2\]]dag mngon sum la sogs pa la de skad ces bya'o/_/grub pa'i lta ba ni rtsis kyi bstan bcos dang 'brel pa ste/_grub pa rnams kyi lta ba yin pa'am/_grub par byed pa'i lta ba yin pas grub pa'i lta ba zhes bya'o/_/spobs pa'i shes pa ni grub pa'i shes pa zhes bya ba ste/_sang nga'i phu bo 'ong
[\[143b.3\]]ngo zhes bya ba lta bu'o/_/yang na ni drang srong rnams kyi shes pa yin pas grub pa'i shes pa zhes bya'o/_/yid gnyis ni the tshom mo/_/phyin ci log ni phyin ci log tu gyur pa'o/_/rmi lam ni dang po'i rmi lam gyi gnas skabs kyi rkyen gyi rmi lam mo/_/rmi lam gyi rmi lam ni rmi lam gyi nang du rmi lam gzhan byung
[\[143b.4\]]ba'o/_/'di dag bud med rnams dang dmangs rigs rnams ngo mtshar bskyed pa'i phyir rna ma phug pas bstan pa yin no/_/snang bar byed pa bas tshad ma 'god pa ni lhas byin ngas yid ches pas rab tu sbyor bar byed de/_gzugs dang /_ro dang /_dri dang /_reg pa'i rkyen gcig pa dang /_du ma'i mtshan
[\[143b.5\]]ma can yul sna tshogs kyi rkyen de dag nyid la mtshan ma gcig dang rab tu sbyor ba'i mtshan ma gcig pu gang yin pa de ni bdag ces bya'o/_/bdag ces bya ba'i tshig ni lus dang /_dbang po dang /_yid dang /_blo dang tshor ba la sogs pa bsdus pa las tha dad gyur pa'i yul te/_sgra gcig pa'i
[\[143b.6\]]phyir bum pa bzhin no zhes bya ba'o/_/de bzhin du 'tsho ba dang bcas pa'i lus 'di ni bdag med pa ma yin te/_srog la sogs pa dang bral bar thal bar 'gyur ba'i phyir bum pa bzhin no zhes bya ba'o/_/de ltar yod par smra ba'i tshad ma brjod nas/_rna ma phug pas rtag pa nyid dang khyab pa nyid kyis
[\[143b.7\]]tshad ma brjod pa'i phyir smras pa/_ngas dang po ma'i mngal nas byung ma thag pa'i yul rig pa'i shes pa de nyid phyi ma'i dus tha ma'i yul rig pa'i shes pa yang de nyid yin te/_rang gi shes pa yin pa'i phyir dang po'i rang gi shes pa bzhin no zhes zer ro/_/khyab pa'i tshad ma yang de nyid yin te/_sa dang
[\[144a\]]
[\[144a.1\]]chu dang /_me dang /_rlung dang /_yid ces bya ba rnams ni rtsod pa'i yul du gyur pa yin te/_ring du gyur pa na gnas na yang nga yi bdag dang 'brel ba yin te/_thogs pa dang bcas pa nyid dang /_shugs dang bcas pa nyid dang /_gzhan nyid dang /_gzhan ma yin pa nyid
[\[144a.2\]]dang /_phan tshun yang dag par sbyor ba'i rnam par dbye ba nyid kyi phyir bdag nyid kyi la sogs pa bzhin zhes bya ba'o/_/de dag gis ni yod pa nyid dang /_rtag pa nyid dang /_khyab pa nyid du bsgrubs pa yin no/_/gal te de ltar rtag pa nyid dang /_khyab pa nyid yin na yang byed pa po nyid dang /_spyod pa
[\[144a.3\]]po nyid dang /_skye ba dang /_rga ba dang /_'chi ba dang /_srog dang /_gsod pa la sogs pa 'gal bar mi 'gyur ro/_/de ltar na yang shes pa dang /_byed par 'dod pa dang /_'bad pa rnams bdag med la mnyam du tshogs pa ni byed pa po zhes bya ba'o/_/bde ba dang sdug bsngal yang dag par rig
[\[144a.4\]]pa mnyam du tshogs pa ni spyod pa po zhes bya'o/_/de yang bde ba dang sdug bsngal gyi rkyen ni longs spyod do/_/de bdag nyid la mnyam du tshogs pa ni spyod pa po nyid do/_/skye ba ni lus dang dbang po dang blo dang tshor ba la sogs pa rigs rnam par dag pa rnams su sngon ma thob par mngon par sbyor ba'o/_/sngon gyi
[\[144a.5\]]de dang bral ba ni 'chi ba'o/_/lus dang bcas pa'i bdag dang /_yid sbyor ba chos dang chos ma yin pa la ltos pa ni srog ces bya ba'o/_/dgos pa'i rten dang byed pa'i rgyun la gnod pa byed pa ni gsod pa zhes bya'o/_/de'i don ni 'di yin te/_sems can 'chi ba med pa'i chos can la bde ba la sogs pa yang dag
[\[144a.6\]]par myong ba'i tshor ba 'bras bu'i rten lus dang /_yul nye bar dmigs pa'i byed pa po dbang po rnams kyi rgyun gcod pa la gsod pa zhes rnam par 'jog par byed do/_/de dag la lan gdab par bya'o/_/gang rtag pa la sogs pa'i sbyor bas tshig gi don drug gis yul nyid la mngon sum la sogs pa
[\[144a.7\]]gsungs pa de ma grub pa yin te/_mngon sum gyi rdzas dang /_yon tan dang /_las dang /_spyi dang /_khyad par dang /_'du ba rnams mi 'dzin pa'i phyir ro/_/mi 'dzin pa yang mig la sogs pa ni yul so sor nges pa'i phyir ro/_/de yang mig gis gzugs nyid 'dzin gyi ro la sogs pa ni ma yin te/_
[\[144b\]]
[\[144b.1\]]dbang po lhag ma rnams don med par 'gyur ba'i phyir ro/_/de bzhin du rna bas sgra nyid 'dzin gyis gzugs la sogs pa ni ma yin no/_/de bzhin du lhag ma rnams kyang rang rang gi yul 'dzin par nges pa yin no/_/gang gis gzugs la sogs pa de dag la tha dad pa'i rdzas la sogs pa gzung bar 'gyur/_
[\[144b.2\]]gal te rjes su dpag pas bsgrub par bya'o zhes zer na/_de lta na yang mngon sum sngon du 'gro ba yin pas de med par ji ltar de la 'jug pa spro bar byed/_bdag gi shes pa'i khyad par rnams kyis lus las tha dad pa'i rig par bya ba rig par 'gyur te zhes bya ba ni grub pa sgrub pa yin te/_khyod kyi yul las
[\[144b.3\]]tha dad pa'i thams cad mkhyen pa dang /_'dod chags dang bral ba'i rnal 'byor pas rig pa'i phyir ro/_/gang yang skyes bu gzhan gyi shes pa bzhin no zhes chos mthun pa'i dper bstan pa de yang bsgrub byas stong pa yin te/_rnam par shes pa thams cad rang rig pa'i bdag nyid can nyid
[\[144b.4\]]do/_/shes pa gzhan gyis rig par 'dod pa'i phyogs ltar na thug pa med par thal bar 'gyur ba bsgrub pa med pa'i skyon du 'gyur ro/_/gang dag ma lus pa 'di dag ni rnam par shes pa nyid do/_/rang rig pa'i mthar thug pa'i phyir de las gzhan dag yod pa ma yin no zhes bya ba'i lta ba ltar na ni
[\[144b.5\]]gsal po nyid du grub pa sgrub pa'i skyon du 'gyur ba'o/_/de bzhin du gzhan dag la yang gtan tshigs kyi gzhan dbang du gyur pa'i skye ba dang ldan pa la grub pa sgrub pa'i skyon brjod par bya'o/_/gang yang snang bar byed pas smras pa'i lhas byin gzugs la sogs pa dang so sor sbyor ba'i shes pas bdag
[\[144b.6\]]gis mthong ngo /_/bdag gis thos so zhes bya bas byed pa po gcig nyid go bar byed pa yin pas gang dang so sor sbyor ba de nyid bdag yin no zhes zer ba de ni rig pa ma yin te/_rtag pa dang /_thams cad du rtog pa dang /_gcig pu nyid de lta bu dang so sor sbyor ba ma mthong ba'i phyir mi srid pa nyid
[\[144b.7\]]do/_/rtag pa dang /_thams cad du rtog pa dang /_byed pa po dang /_spyod pa po dang /_rjes su sbyor ba nyid la sogs pa rjes su 'gro ba dang med na mi 'byung ba med pa'i phyir/_mo gsham gyi bu bzhin du brtags pa tsam mo/_/de lta na gang dang so sor sbyor bar byed ce na/_sems skad cig ma nyid la thog
[\[145a\]]
[\[145a.1\]]ma med pa'i dus kyi ma rig pas gcig pa nyid du sgro btags nas so sor sbyar ba'i rnam par 'khrul pas dngos po dang ma reg pa ni dngos po'i de kho na nyid dang so sor mi sbyor bar byed ce na/_de lta bas na bdag yod par rtog pa ni shin tu sdig pa can yin no/_/tshig gcig nyid kyis zhes bya ba'i
[\[145a.2\]]bsgrub par bya ba yang bdag gi mi mthun pa'i phyogs sgrub par byed pa yin te/_tshig gi brjod bya ni spyi yin la/_bdag ni spyi ma yin pas so/_/gzhan sel ba'i yul can yin pa'i phyir tshig gi yul ni med pa'o/_/des ni bdag ni ma yin no zhes bsgrub par 'gyur ro/_/gang yang srog dang bcas pa'i lus
[\[145a.3\]]'di ni bdag med pa ma yin te/_srog la sogs pa med pa ltar thal bar 'gyur ba'i phyir shin tu yang 'brel pa med pa yin te/_srog la sogs pa dang bdag la 'brel pa grub pa med pa'i phyir ro/_/de'i bdag nyid kyi 'brel pa ni ma yin te tha dad kyi dbye ba khas blangs pa'i phyir ro/_/de las byung ba'i
[\[145a.4\]]'brel pa yang ma yin te rtag pa ni rim dang cig car/_don bya ba byed pa 'gal ba'i phyir ro/_/de la re zhig rim gyis skyes pa'ang mi rigs te/_skyed par byed pa dang /_skyed par byed pa ma yin pa'i rang bzhin gnyis dus gcig tu gcig la 'gal ba'i phyir ro/_/lhan cig byed pa stong gis kyang 'gyur ba med
[\[145a.5\]]pa la lhag par phan gdags par nus pa mi srid pas lhan cig byed pa la ltos pas rtags la ci zhig dgos/_cig car skyed par byed pa yin na yang skad cig gcig la thams cad skyed par byed do zhes bya bas skad cig gnyis pa la bya ba med pas dbugs dbyung 'jug rgyun chad pa'i 'chi ba'am/_
[\[145a.6\]]yang na dngos po thams cad mi dmigs pa'i grol ba thob par 'gyur ro/_/yang med na mi 'byung ba'o zhes rtog na yang rjes su mthun pa ma yin no/_/gang yang rtag pa nyid dang /_khyab pa nyid du sgrub par byed pa'i gtan tshigs gnyis nye bar bkod pa de dag kyang shing tu 'brel pa med pa yin te/_chos can
[\[145a.7\]]med pa nyid de bdag ni chos can du ma grub pa'i phyir ro/_/'on te lus phyogs su byas nas dang po'i rnam par shes pa skyed par byed pa de nyid kyis dus phyi mar byung ba'i rnam par shes pa yang skyed par byed do zhes zer ba de yang rig pa ma yin te/_de nyid las 'di yang skyes so zhes bya ba la tshad ma
[\[145b\]]
[\[145b.1\]]yod pa ma yin no/_/de la re zhig mngon sum ni sngon dang phyi ma'i dngos po la 'jug pa ma yin no/_/rjes su dpag pa yang mngon sum sngon du 'gro ba nyid yin pas de med na de 'jug pa ma yin no/_/rjes su dpag pa nyid sngon du 'gro ba yang thug pa med par 'gyur ro/_/sbyor ba gnyis pa
[\[145b.2\]]gzugs dang ldan pa'i phyir bdag gi lus bzhin no zhes bya ba'i dpe nyid bdag dang 'brel par ma grub pa yin na thams cad du 'gro ba dang khyab pa nyid lta ga la yin/_byis pa'i tshig bzhin 'brel pa med par 'gyur ro/_/byis pas smras pa sun 'don pa'i phyir rgal ba'i lan brjod par bya ste/_gang la
[\[145b.3\]]skye ba med pa de la 'gag pa yang med pa'i phyir de la sems can yang med de ri bong gi rwa bzhin no/_/gzhan gyis 'dod pa'i bdag la ni skye ba yang med/_'gag pa yang med do zhes bya ba ni khyab par byed pa mi dmigs pa yin no/_/de bzhin du gang rim gyis sam/_cig car yang rung /_don bya ba byed pa de
[\[145b.4\]]ni rtag pa yang ma yin/_khyab pa yang ma yin/_med pa yang ma yin pa'i phyir/_mar me dang /_sa bon dang /_myu gu dang /_'khri shing la sogs pa bzhin no/_/rim gyis sam/_cig car yang rung /_don bya ba byed pa las log pa de ni rtag pa nyid dang /_khyab pa nyid med pa ma yin pa las log pa'i
[\[145b.5\]]phyir med pa ma yin pa dang 'gal ba'i yod pa nye bar dmigs pas khyab par byed pa 'gal ba dmigs pa yin no/_/yang na gang rim gyis sam/_cig car yang rung bas don bya ba byed pa ma yin pa de ni yod pa ma yin te/_ri bong gi rwa dang /_rus sbal gyi spu la sogs pa bzhin no/_/rim
[\[145b.6\]]gyis kyang rung /_cig car yang rung bas don bya ba byed pa bdag rtag pa la yod pa ma yin no/_/rim gyis sam/_cig car gyi mtshan nyid kyis don bya ba byed pa rtag pa las log pas khyab par bya ba sems can yang ldog pa zhes bya ba ni khyab par byed pa mi dmigs pa yin no/_yang na gang yang
[\[145b.7\]]rdzas nyid dang /_yod pa nyid dang /_byed pa po nyid dang /_skye ba dang /_ldan pa nyid la sogs pa'i chos dang ldan pa de dag thams cad bdag med pa'i phyir phyi rol gyi bum pa la sogs pa bzhin no/_/rdzas nyid la sogs pa'i chos dang ldan pa'i nang gi bdag nyid can gyi srog dang bcas pa'i
[\[146a\]]
[\[146a.1\]]lus dang /_yid dang /_blo dang /_bde ba dang /_sdug bsngal la sogs pa yang zhes bya ba ni rang bzhin gyi gtan tshigs so/_/rim pa 'di nyid kyis spyod pa pa la sogs pa la yang mngon sum la sogs pa'i tshad mas gnod pas bdag la sogs pa khas
[\[146a.2\]]len pa'i rgol ba rnams kyang sun phyung bar 'gyur ro/_/de lta na yang chung zad tsam bstan par bya'o/_/de la spyod pa pa ni rjes su 'gro ba dang ldog pa'i rang bzhin gyis sems pa bde ba dang /_sdug bsngal la sogs pa'i ngo bor rjes su song ba bdag gi de kho na nyid khas len par byed de gcig
[\[146a.3\]]tu med par gyur na ni byas pa chud zos pa dang /_ma byas pa dang phrad par 'gyur ro/_/gcig tu skyes bu rtag par gyur na ni byed pa po'i rang gi ngo bo ma btang bas spyod pa po nyams par 'gyur ro zhes bya ba'o/_/de yang gzhon nu ma len gyis/_de'i phyir gnyi ga spangs nas ni/_/ldog dang rjes
[\[146a.4\]]'gro'i bdag nyid kyi/_/skyes bu khas blang bya ba ste/_/bskyil la sogs pa'i sbrul dang 'dra/_/zhes smras pa yin no/_/byed pa po dang /_spyod pa po nyid ni bdag la brten pa yin gyi/_gnas skabs la brten pa ni ma yin no/_/de nyid ni byed pa po dang /_spyod pa po nyid du shes pa stobs kyis
[\[146a.5\]]rnam par 'jog par byed do/_/de ni bdag nyid mngon sum du byas pa na rtag pa 'das pa dang /_ma 'ongs pa dang /_da ltar byung ba'i rnam pa bdag gi yul yin pa'i phyir bdag shes pa dang ldan no/_/bdag gis shes par 'gyur ro/_/bdag gis shes so zhes yul gcig gnyis su nges par byed
[\[146a.6\]]do zhe na/_de lta bu ni shin tu tshad ma la mkhas pa'i bram ze rnams la srid pa yin no/_/de yang mngon sum ni gnyis ka'i bdag nyid can 'das pa dang /_ma 'ongs pa la sogs pa'i dus la khyab pa'i dngos por rab tu shes pa'o zhes bya bas ni 'di skad bstan par 'gyur te/_'das pa zhes bya ba ni
[\[146a.7\]]nyams pa'o/_/ma 'ongs pa ni da dung ma byung ba'o/_/de dag mngon sum gyis rab tu rig go zhes smras pas yod pa dang rab tu sbyor ba'i mdo'i rtsa bas gnod par 'gyur ba ni/_ma 'ongs pa ni ma mthong bas/_/mngon sum gyur pa ci yang med/_/ces bya ba la sogs pas 'das pa dang /_ma 'ongs pa
[\[146b\]]
[\[146b.1\]]la sogs pa'i yul la sbyor bas 'jug pa la rtsod pa'i skyes bus byas pa ma yin pas bsgrubs pa'i 'bad pa 'bras bu med par 'gyur te/_de'i phyir mngon sum ni da ltar byung ba'i yul tsam 'dzin par nges par shes par bya'o/_/de ltar na sngon dang phyi ma dang bral ba'i da ltar byung ba'i ngo bo tsam
[\[146b.2\]]gyis bdag rang rig par bya bar shes par bya'o zhes bya bas rnam par shes pa nyid dang /_sngon dang phyi ma'i rjes su 'gro ba dang bral ba skad cig ma rang rig par bya ba'i bdag nyid khas blangs pa ni bdag ces ming gi rnam pa gzhan brtags par zad do/_/gal te rjes su dpag pas bdag rtag pa nyid
[\[146b.3\]]du sgrub par byed do zhes bya zhe na/_de lta na yang mngon sum sngon du 'gro ba'am/_rjes su dpag pa sngon du 'gro ba na rjes su dpag pa sngon du 'gro ba yin na ni thug pa med par 'gyur ro/_/mngon sum la 'jug pa sngon du ma song bar yang ji ltar rjes su dpag pa la 'jug par nus par 'gyur/_
[\[146b.4\]]gzhan yang bdag tu nga rgyal ba'i stobs kyis bdag sgrub par byed na yang lus la dmigs nas bdag rid do/_/tsho'o/_/dmar ser ro zhes spyi'i dbang du byas nas smra yi/_bdag ni bdag gi spyi'i dbang du byas nas ni ma yin no/_/des na 'di skad smras par 'gyur te/_mig la sogs
[\[146b.5\]]pa'i bdag nyid can lus tsam la dmigs nas bdag ces bya bar rtogs par 'gyur ro/_/de la 'gal ba med de/_ming tsam du byas nas byed pa po nyid la sogs pa yang rnam par shes pa skad cig ma'i khyad par can gyi rgyu dang 'bras bu'i ngo bo las gzhan ni med do/_/byas pa chud zos pa
[\[146b.6\]]dang /_ma byas pa dang phrad par 'gyur ro zhes rtsod pa de yang rtsod pa ma yin pa nyid do/_/de lta bas na spyod pa pas brtags pa'i bdag ni btags pa 'ba' zhig kho na'o/_/phyogs kyi gos can pa ni mngon sum nyid kyis 'jug pa dang /_ldog pa'i ngo bo shes pa'i bdag nyid kyis bdag nye bar
[\[146b.7\]]dmigs so zhes smras pa de ltar na yang bde ba dang sdug bsngal la sogs pa'i gnas skabs kyi dbye bas phye ba yod kyang gang yang gnas skabs can ni gnas skabs thams cad du rtogs pa'i ngo bor nye bar dmigs te/_de yang rdzas su yod pa'o/_/rnam grangs kyang rim gyis goms pa las bde ba dang /_
[\[147a\]]
[\[147a.1\]]sdug bsngal gyi gnas skabs dbye ba yin la/_de yang mngon sum gyis grub pa yin no/_/de lta na yang yul dang dus dang ngo bo nyid dbye ba med pa chos dang chos can gyi dbye ba med do/_/grangs dang /_ming dang /_mtshan nyid dang /_'bras bu'i dbye bas ni dbye ba yod de/_dper na bum pa dang /_gzugs la
[\[147a.2\]]sogs pa bzhin no zhes bya bas bum pa dang /_de'i gzugs la sogs pa dang /_yul la sogs pa dbye ba yod do/_/gang yang yul bum pa'i yul dang /_dus dang /_ngo bo nyid ni gzugs la sogs pa'o/_/grangs la sogs pas ni bum pa'i gzugs la sogs pa la dbye ba yod do/_/de yang bum pa ni gcig go/_/gzugs la sogs pa ni
[\[147a.3\]]mang po'o zhes bya ba ni grangs kyi dbye ba'o/_/gdu bu dang /_rna cha dang /_rkang gdub dang /_kham phor zhes bya ba ni ming gi dbye ba'o/_/rjes su 'jug pa'i mtshan nyid ni rdzas so/_/ldog pa'i mtshan nyid ni gzugs la sogs pa'o zhes bya ba ni mtshan nyid kyi dbye ba'o/_/bum pa'i dgos pa ni chu len pa'i dgos pa/_gzugs la sogs pa'i ni
[\[147a.4\]]rang dang rjes su mthun par bsgyur ba'i 'bras bu'o zhes bya ba ni 'bras bu'i dbye ba'o zhes zer na de la brjod par bya'o/_/gang yang rtogs pa'i ngo bo'i bdag nyid rdzas kyi rnam grangs dang sbyor bar byed pa na ci sngar gyi rang gi ngo bo dang sbyor bar byed dam/_yang na sngar gyi ngo bo yongs su gtong bar byed ces rnam par rtog par byed na/_de la
[\[147a.5\]]rtog pa dang po ltar sngon dang phyi ma'i gnas skabs su khyad par med pas rtogs pa de yongs su gyur pa ma yin zhes bya ba ji lta bu yongs su gyur pa zhes bya ba ni sngon gyi gnas skabs yongs su btang nas gzhan zhig yongs su gzung ba la brjod do/_/de la mi 'gyur ba'i rang bzhin med pas tshig tsam gyis yongs su
[\[147a.6\]]gyur par rigs pa ma yin no/_/sbyor ba ni gang la sngon dang /_phyi ma'i gnas skabs su khyad par med pa de ni yongs su 'gyur ba ma yin te nam mkha' bzhin no/_/rtogs pa la yang sngon dang phyi ma'i gnas skabs khyad par med pa zhes bya ba ni khyab par byed pa mi dmigs pa'o/_/gal te rnam par rtog pa gnyis pa ltar na yang
[\[147a.7\]]sngar gyi rang gi ngo bo yongs su btang nas gzhan gyi ngo bor skye bar 'gyur te/_thag pa las ras yug byung ba bzhin zhes bya bas ji ltar de yongs su gyur pa yin/_sbyor ba ni gang gi tshe mi 'gyur ba'i ngo bor gnas pa ma yin par gang gyur pa de ni yongs su gyur pa ma yin te/_mi 'gyur ba'i rang bzhin gyi bum pa yod bzhin du ras yug byung
[\[147b\]]
[\[147b.1\]]bar gyur pa bzhin no/_/sngar gyi rang gi ngo bo yongs su bor bas ngo bo gzhan zhig tu gyur pa zhes bya ba ni khyab par byed pa'i 'gal ba dmigs pa'o/_/gang yang gnyi ga'i bdag nyid yin pas gcig tu rdzas kyi rnam grangs la dbye ba yod pa yang ma yin/_dbye ba med pa yang ma yin no/_/de lta na yang tha dad
[\[147b.2\]]pa dang /_tha dad pa ma yin pa dang gnyi ga yang rung ji skad bstan pa'i skyon yod pa ma yin no zhe na/_de lta na yang mdzes pa ma yin te/_gal te rdzas kyi rnam grangs kyi dbye ba med par khas len par byed na/_de ltar na bdag nyid thams cad kyis dbye ba med pa'i phyir de las zlog pa'i dbye ba yod par ji
[\[147b.3\]]ltar 'gyur/_gcig la dus gcig tu dgag pa dang sgrub pa phan tshun 'gal ba rigs pa ma yin no/_/sbyor ba ni gang dbye ba med pa der de dang 'gal ba'i dbye ba dmigs par mi 'gyur te/_ji ltar de'i rnam grangs kyi rdzas rnams la thun mong ma yin pa'i rang gi ngo bo so sor nges pa bdag nyid kyi ngo bo
[\[147b.4\]]de'i rang bzhin ni dbye ba med la/_dbye ba med pa'i rdzas kyi rnam grangs gang yin pa de ni nges par gnas so zhes bya ba ni 'gal ba dmigs pa'o/_/yang na ldog pa dang ldan pa rang gi ngo bo las tha mi dad pa de ni ldog pa dang ldan pa'i phyir/_ji ltar rnam grangs kyi rang gi ngo bo las ldog pa dang ldan pa'i rang bzhin
[\[147b.5\]]las tha mi dad pa'i rdzas zhes bya ba ni rang bzhin gyis gtan tshigs so/_/yang na gang rjes su 'gro ba'i bdag nyid can gyi gzugs las tha mi dad pa'i phyir de ni rjes su 'gro ba'i bdag nyid kho na ste/_rdzas kyi rang bzhin no/_/rjes su 'gro ba'i bdag nyid can gyi ngo bo las tha mi dad pa'i
[\[147b.6\]]rang bzhin gyi bde ba dang /_sdug bsngal la sogs pa'o zhes bya ba ni rang bzhin gyi gtan tshigs so/_/gzhan du chos 'gal ba'i gnod pa yod par gyur na yang dbye ba med pa yin te/_dbye ba med pa'i phyir dbye ba yang yod par mi 'gyur te/_dbye ba dang dbye ba med pa'i tha snyad du rgyun
[\[147b.7\]]chad pas 'gro ba rnams kyang 'jug pa dang ldog pa med par 'gyur ro zhes bya ba ni ldog na gnod pa can gyi tshad ma yin no/_/de lta bas na rjes su 'gro ba dang ldog pa'i ngo bo dang bral ba sngon dang phyi ma'i rang bzhin gyis dben pa/_da ltar byung ba tsam gyi dngos po nye bar 'dzin pa/_
[\[148a\]]
[\[148a.1\]]rang rig pa'i bdag nyid ni mngon sum zhes bya bas bdag med pa mngon sum du grub pa yin no/_/mngon sum gyis grub kyang rjes su dpag pa nye bar 'god pa ni bdag med pa rnams la pha rol po rnams kyi rang gi bya bas rgol ba rnams bzlog pa'i phyir yin pas 'di
[\[148a.2\]]la mngon par zhen par mi bya'o snyam du dgongs pa'o/_/bdag tu lta ba mthug po 'dzings pa'i nang du zhugs pa'i mu stegs tshad ma ngan pa'i rlung gis shing bal bzhin bdas la/_zhi shes brag ri phye mar rlog pa'i thog lhung bas/_/bye mar brlag pas phyis 'byung bar ni ga la 'gyur/_/de ltar
[\[148a.3\]]na chos thams cad bdag med pa/_sems can med pa/_srog med pa'o zhes bshad pa yin no/_/gzod ma nas ni stong zhing ma 'ongs chos/_/zhes bya ba la sogs pa la/_gal te phyi rol gyi dngos po'i don med pa dang /_bdag med pas bdag med pa rnam par gzhag pa yin na yang /_de ltar na yang
[\[148a.4\]]gang zag la bdag med pa yin gyi/_chos thams cad la bdag med pa ni ma yin te/_rnam par shes pa'i chos sun ma [(]byung [,]phyung [)]ba'i phyir ro zhes bya ba'i the tshom dang bral ba'i gzod ma nas ni stong zhing zhes bya ba la sogs pa'i don ni gzod ma nas zhi ba dang ma skyes pa dang zhes bya ba la sogs
[\[148a.5\]]pa ste/_gzugs dang /_tshor ba dang /_'du shes dang /_'du byed rnams dang /_rnam par shes pa'i phung po rnams ma skyes pas na gzod ma nas zhi ba'o/_/ji ltar phyi rol med pa de bzhin du rnam par shes pa yang ma skyes pa'i phyir gzod ma nas zhi ba zhes bya'o/_/phung po lnga stong pa nyid
[\[148a.6\]]du bsgrubs pas chos thams cad stong pa nyid du bsgrub pa yin pa'i phyir des na gang nas kyang 'ongs pa med/_gar yang song ba med/_gang du yang gnas pa med pa ste/_rang bzhin gyis gnas pa med pa'i phyir ro/_/sgyu ma'i rang bzhin rtag tu snying po med/_/ces bya ba la/_snying po med pa ste/_
[\[148a.7\]]thams cad du phyi dang /_nang gi dngos po rnams la bdag la sogs pa'i snying por gyur pa'i rdzas ci yang med pa'o/_/sgyu ma'i rang bzhin te/_gzugs brnyan tsam gyi byis pa rnams rnam par rmongs par byed do/_/don dam par ni/_thams cad dag cing rnam dag nam mkha' bzhin/_/zhes
[\[148b\]]
[\[148b.1\]]bya ba ni dag pa ste rang bzhin gyis rnam par dag pa'i phyir sprin dang /_khug rna la sogs pa lta bu dang bral bas chos thams cad rnam dag nam mkha' bzhin zhes bya ba'o/_/mi sngo mi ser dkar po ma yin te/_/zhes bya ba la sogs pa la/_sngon po dang /_ser po dang /_dkar po la sogs
[\[148b.2\]]pa'i kha dog dang bral ba'i phyir te/_sngon po la sogs pa'i yon tan ni rdzas la brten pa'i phyir rdzas kyi rang bzhin med na de la brten pa rnams shin tu yang ring thung med pa kho na'o zhes bya bas ming 'ba' zhig tsam mo/_/de yang nang na yang med/_phyi rol na yang med/_gnyi ga'i bar na
[\[148b.3\]]yang mi dmigs zhes bya ba la sogs pas sun phyung ba nyid yin no/_/de'i phyir sems ni dben zhing ste/_sems kyis bsam par bya ba ma yin pa'o/_/thams cad sgra dang bral ba ni brjod du med pa'o/_/skad cig ste brdar bya ba yod pa ma yin pas phyi dang nang gi bdag nyid thams cad sgra
[\[148b.4\]]dang bral ba'o/_/bshad pa na yang yi ge 'pho ba med/_/ces bya ba la sogs pa la bshad kyang rung /_ma bshad kyang rung /_yi ge rnams la 'pho ba med pa ste/_gzhan du 'gro ba yang med pa zhes bya bas yul gzhan du 'gro yang rung /_mi 'gro yang rung /_bshad kyang rung /_ma bshad kyang rung
[\[148b.5\]]bar yi ge'i ngo bo ni mi zad par bstan pa yin no/_/de ltar na gang gis yi ge'i rang bzhin mi zad pa ste/_chos kyi dbyings kyi rang bzhin ji lta ba bzhin rab tu shes pa de ni mi zad pa'i chos kyi dbyings kyi rang bzhin du 'gyur ro/_/sangs rgyas brgya stong dag ni gang 'das pa/_/zhes bya ba la sogs pa
[\[148b.6\]]la/_gang sangs rgyas brgya stong grangs med pa 'das pa rnams kyis chos brgya stong phrag mang po rab tu bstan kyang chos dang yi ge la zad pa yod pa ma yin te/_skyes pa med pa la 'gags pa yang med pa'i phyir ro/_/skye ba med pa ji lta bu ni sngar bstan pa yin no/_/mdo sde brgya stong dag ni bshad
[\[148b.7\]]byas kyang /_/zhes bya ba la sogs pa la/_mdo sde dpag tu med pa gdul bya rnams dang mthun par bshad kyang chos thams cad yi ge med par yang shes la rnam par rtog pas de la chags par yang mi 'gyur ro/_/bdag med pa dang /_sems can med pa la sogs pa'i chos bstan kyang zad
[\[149a\]]
[\[149a.1\]]par mi 'gyur te nyams pa med pa'o/_/mkhas pa de ni tshig kun smra byed kyang /_/zhes bya ba la/_skad thams cad kyis sems can thams cad la nges pa'i tshig bsgrubs pas chos ston kyang de'i sems 'phrog par yang mi 'gyur ro/_/de sems can thams cad la
[\[149a.2\]]gnas pa med pa'i phyir ro/_/tshig rnams thams cad ri yi brag ca bzhin/_/zhes bya ba la sogs pa la/_sgra thams cad ni ri'i gcong rong dang phug gi nang gi brag ca dang 'dra bas rang bzhin med pa'o zhes bya bar shes nas de dang de la mngon par zhen pa mi 'byung zhing chags par mi 'gyur ro/_/tshig
[\[149a.3\]]des ni zhes bya ba ni sgra gang dag gis chos thams cad yongs su bsgrags kyang de'i skad cig ma yin pa'i phyir brtan pa ma yin no/_/ji ltar sgra skad cig ma yin zhing mi brten pa ltar chos thams cad mi brtan pa nyid do/_/mtshan med ni mtshan nyid dang mtshon par bya ba dang bral ba nyid
[\[149a.4\]]do/_/dben pa ni dben pa nyid kyi phyir rnam par dag pa'o/_/rnam par dag pa'i phyir stong pa'o zhes bstan par 'os pa yin no/_/'dus byas dang /_'dus ma byas kyi dbye ba'i rnam par rtog pa drang srong de dag ste/_de bzhin gshegs pa rnams dang /_byang chub sems dpa'
[\[149a.5\]]chen po rnams la med pa'o/_/de 'gro ba thams cad du skyes par gyur pa'i sems can rnams 'dul ba la mkhas pa yin no/_/'dus ma byas pa'i 'gro ba'i 'gro bar gyur pas lta bas byas pa'i nyon mongs pa'i 'dam thams cad las brgal ba'o/_/ting nge 'dzin la dbang bar gyur pas
[\[149a.6\]]'bad pa med pa nyid du 'gro ba'i don sgrub par byed pa'i tshig gi rang bzhin shes pa'o/_/shes rab kyi stobs kyis mngon par shes pa lnga nges par bsgrubs nas thabs la mkhas pa'i stobs kyis so so yang dag par rig pa la 'jug cing mngon par bsgrubs nas nges pa'i tshig gis ngag gi spyod
[\[149a.7\]]yul thams cad las 'das pa zhi ba rab tu zhi ba ston to zhes bya ba yin no/_/btags pa tsam du btags nas brjod pa yin/_/zhes bya ba la sogs pa la/_khams gsum pa thams cad sems dang sems las byung bas brtags pa yin pas brtags pa tsam zhes brjod do/_/de ni brtags pa tsam
[\[149b\]]
[\[149b.1\]]nyid yin pa'i phyir rdzas ni phra mo tsam yang yod pa ma yin no/_/gzhan gyi dbang gang yin pa de la ni mtha' med de/_sngon gyi mtha' dang phyi ma'i mtha' stong pa'i phyir skye ba dang 'jig pa'i ngo bos stong pa nyid kyi dbus kyang med pa'o zhes bya bas/_'khor ba la ni mtha' ma mi rnyed de/_/zhes bya ba bshad pa yin
[\[149b.2\]]no/_/yongs su grub pa yang /_gang dag sngon byung mtha' ni mtshan nyid med/_/ces bya ba la sogs pa la sngon gyi mtha' ni rgyu ste/_skye ba'i mtha' nyid med pas mtshan nyid med pa'o/_/de la ltos nas ma 'ongs pa dang /_da ltar gyi mtshan nyid kyang med pa'o/_/de'i phyir kun brtags
[\[149b.3\]]pa dang /_gzhan gyi dbang dang /_yongs su grub pa'i mtshan nyid stong pa nyid kyi phyir rnam par shes pa smra ba sun phyung nas dbu ma nyid du bsgrub pa ni chos rnams stong pa zhes bya ste/_de ltar chos thams cad stong pa nyid dge ba dang /_mi dge ba'i las dang /_de'i 'bras bu rnam par gzhag pa ji
[\[149b.4\]]ltar grub ce na/_brjod par bya'o/_/dge ba dang /_mi dge ba'i las dang 'bras bu rnam par gzhag pa ni rmi lam ji lta ba bzhin no zhes bya ba gsungs la/_las dang bya bas de ltar zhugs gyur te/_/zhes bya ba ni dman pa dang /_rab dang /_bar ma'i dbye bas 'bras bu myang bar 'gyur ba'i
[\[149b.5\]]dbye ba yang 'byung bar 'gyur ro/_/chos rnams rtag tu dben zhing rang bzhin stong /_/zhes bya ba la sogs pa la/_bdag la sogs pas stong pa ji ltar sa bon dang /_myu gu dang /_'khri shing la sogs pa'i rgyu dang 'bras bu yang dmigs pa yin no/_/de dang 'dra bar nang gi bdag nyid kyi lus kyi
[\[149b.6\]]mig la sogs pa yang blta'o zhes bya ba ni rang bzhin gyis gtan tshigs so/_/kun rdzob tu ni rgyal bas chos bshad de/_/zhes bya ba la sogs pa la/_'dus byas dang /_'dus ma byas kyi chos rnams ni kun rdzob ces bya ba'i sgras brjod do/_/don dam par ni brjod du med pa zhes
[\[149b.7\]]bya'o/_/'gro ba kun gyi mtshan nyid de 'dra'o/_/zhes bya ba la/_'dus byas dang 'dus ma byas las ma gtogs pa'i chos gzhan med pas mtshan nyid 'di nyid do/_/las dkar nag gi 'bras bu bdag nyid kyis byas pa rnams rgyud gcig tu mngon par zhen pas nyams su myong bar 'gyur bas
[\[150a\]]
[\[150a.1\]]'bras bu rgyu med pa yang ma yin te/_las dang rjes su mthun pa'i 'bras bu yod pa'i phyir ro/_/srid pa thams cad sgyu ma dbang med pa/_/zhes bya ba ni rgyu dang 'bras bu'i dngos por brtags pa'i so sor nges par snang ba'i rgyu thams cad sgyu ma dang /_smig rgyu dang 'dra ba brdzun pa stong pa'o
[\[150a.2\]]zhes bstan pa yin no/_/dngos po rnams 'di lta bu shes pa de'i tshul khrims kyi phung po rnam par dag par 'gyur te/_lhag pa'i shes rab kyi tshul khrims yin pa'i phyir ro/_/chos thams cad skye ba med par bzod pa'i stobs dang ldan pa'i phyir cung zad tsam la yang rtogs par mi byed do/_/byang chub
[\[150a.3\]]sems dpa' rtag tu sems mnyam par gzhag pa ni mnyam par gzhag pa zhes bya'o/_/rgyal po des ni ji tsam chos rig pa/_/zhes bya ba la sogs pa la/_de bzhin gshegs pas chos ji snyed cig gsungs pa de thams cad des don dang /_tshig dang bcas pa thams cad 'dzin par nus
[\[150a.4\]]shing brjod par yang mi 'gyur ro/_/don ji lta ba bzhin nges par rtogs pas rgyal po de 'khor dang bcas pa rab tu byung nas tshul khrims ma nyams par bsrungs so/_/rgyal po'i bu rnams kyang ting nge 'dzin 'di thos nas legs par gsungs pa la mngon par dga' nas yid rab tu mgu bas bde
[\[150a.5\]]bar gshegs pa sras dang bcas pa la phyag 'tshal nas ting nge 'dzin rab tu rtogs pas mi skye ba'i chos la bzod pa so sor thob par gyur to zhes gsungs pa yin no/_/der yang srog chags stong phrag brgyad cu dag_/ces bya ba la sogs pa la/_der chos bstan pas skye ba med pa'i chos la
[\[150a.6\]]bzod pa so sor thob par gyur to zhes bya bar 'brel to/_/chos kyi rang bzhin bzang po 'di thos nas/_/zhes bya ba la/_chos kyi rang bzhin zab mo 'di thos nas ting nge 'dzin yang dag pa 'di don dam pa ste/_phyin ci ma log pa'i bden pa 'di bcom ldan 'das kyis nges par bstan to zhes
[\[150a.7\]]bya ba'o/_/ji lta bu'i mi skye ba zhig ce na/_skyes bu la ni skye dang 'gag pa med/_/ces bya ba la sogs pa la/_skyes bu ste bdag la skye ba dang 'gag pa med pa'o/_/de bzhin chos 'di ste gzhan dag kyang rtag tu snga nas te thams cad du gzod ma nas dben pa dang zhi ba ni mi skye ba'i chos
[\[150b\]]
[\[150b.1\]]zhes bya'o/_/de lta bu'i chos kyi rang bzhin nges par rtogs nas rgyal pos mi skye ba'i chos la bzod pa thob par gyur to/_/mi skye ba'i chos la bzod pa thob par gyur pas rgyal srid yongs su spangs nas de bzhin gshegs pa'i bstan pa la rab tu byung bar gyur to/_/bu dang bcas pa'i 'khor gzhan
[\[150b.2\]]de'i rjes su 'brang ba rnams kyang chos 'dod pas de'i rjes su rab tu byung bar gyur to/_/lo ni brgya phrag nyi shu yongs tshang bar/_/zhes bya ba la sogs pas ni chos rab tu bstan pa dang /_thos pa'i dus nges par bstan pa yin no/_/de nas dus kyang gzhan du gyur pa'i tshe/_/zhes bya ba la sogs pa la/_de
[\[150b.3\]]bzhin gshegs pa de yang mya ngan las 'das/_nyan thos rnams kyang mya ngan las 'das nas de'i chos nyam chung bar gyur/_yongs su 'dzin pa yang nyung bar gyur pa na rgyal po de'i bu rgyal tshab de bzhin gshegs pa'i bstan pa la rab tu dad par gyur pa cig byung ba de'i khab tu rtag tu 'ong ba'i dge slong
[\[150b.4\]]zhig yod pa des ting nge 'dzin 'di rab tu bstan to/_/yang dag par bshad do/_/de yang yid du 'ong ba shin tu 'jam pa snyan par smra ba'o/_/sngon gyi 'brel par gyur pa'i lha zhig rtag tu de'i bsngag pa rjod par byed do/_/de yang dran pa dang /_blo gros dang rtogs pa dang /_bstan pa phun sum tshogs pa'i
[\[150b.5\]]phyir sems can thams cad dga' bar byed pa'i tshig gis phung po dang /_khams dang /_skye mched dang /_rten cing 'brel par 'byung ba ston pa la mkhas pas chos gos dang /_lhung bzed dang /_na ba'i gsos sman dang /_yo byad rnams mang du rnyed pa dang ldan pas grags pa dang ldan pa'i 'od kyis
[\[150b.6\]]phyogs thams cad du khyab pa'i 'od 'di la yod pas dge slong de'i ming snyan pa'i 'od ces bya'o/_/gzhan dge slong mang pos de'i bsod nams kyi stobs ma bzod nas dmigs pa'i lta ba can de dag la phrag dog gi mtshon rnon po snying la phog par gyur pas de ma dad pa'i sems skyes par gyur to/_/
[\[150b.7\]]dge slong de yang bsod nams dang /_ye shes dang /_tshul khrims dang /_ting nge 'dzin gyi stobs kyis 'jig rten thams cad las 'phags par gyur cing /_'jig rten thams cad kyi mig 'phrog par byed pa mchod par byed pa'i dge slong chos smra ba de la dge slong gzhan dag gdug pa'i sems
[\[151a\]]
[\[151a.1\]]skyes par rig nas chos smra ba de bsrung ba'i phyir go cha dang /_ya lad legs par bgos la/_lag na mtshon sna tshogs thogs pa skyes bu rnams la bka' stsal pas de bskor nas dogs pa dang /_bag tsha ba dang bral bas stong pa dang /_mtshan ma med pa dang /_don dam pa
[\[151a.2\]]mya ngan las 'das pa rab tu ston pa'i chos rab tu ston to/_/dmigs pa'i lta ba can gang dag yin pa de dag ni stong pa nyid bstan pa la spro ba med do/_/dge slong dag ni lag na mtshon thogs 'ongs/_/zhes bya ba la sogs pa la/_rang dang rjes su mthun pa'i chos ston par byed pa dgra 'di
[\[151a.3\]]gsad par bya ba'i phyir lag na mtshon cha sna tshogs thogs pas 'brel pa'i lag pa dang bcas pas langs/_dge slong 'di ni chos min rab ston gyis/_/zhes bya ba la sogs pa la/_dge slong 'di ni bdag cag gi 'dod pa dang mi mthun pa'i phyin ci log gi chos ston gyis 'di
[\[151a.4\]]bsad na bsod nams nyid mang du 'phel bar 'gyur gyis/_bdag cag la bsod nams ma yin par ni mi 'gyur ro zhes nges par bsams nas brdeg par brtsams pa dang /_mthong nas dge slong mtshon gyis mi 'jigs te/_/zhes bya ba la sogs pa la/_mtshon cha sna tshogs rdeg
[\[151a.5\]]par byed pa de dag mthong ba yang 'chi ba'i 'jigs pa med pas bag tsha ba ci yang med kyis stong pa nyid rjes su dran zhing /_gang bsad pa dang /_gang gis gsod pa dang /_cis gsod pa de dag stong pa nyid kyis stong pa nyid bsad du med de/_'chi bar 'gyur ba yang med pa'i phyir su zhig 'chi bar
[\[151a.6\]]'gyur zhes nges par sems pa'i blos de bzhin gshegs pa thams cad la phyag 'tshal nas bden pa'i byin gyi rlabs rtsom par byed do/_/chos thams cad stong pa nyid yin pa'i bden pa dang /_bden pa'i tshig 'dis mtshon cha 'di dag man+dA ra ba'i me tog tu gyur cig ces brjod ma thag tu ngo
[\[151a.7\]]mtshar rmad du byung ba'i ltas byung bar gyur te/_mtshon cha de dag kyang me tog man+dA ra bar gyur/_ri dang nags tshal dang bcas pa'i sa chen po yang g.yo bar gyur to/_/mtshon cha 'dzin pa'i dge slong de dag kyang 'jigs shing skrag pa'i yid kyis yang de dang nye bar 'gro bar ma nus so/_/su dag thub
[\[151b\]]
[\[151b.1\]]dbang la ni dad mos shing /_/zhes bya ba la sogs pa la/_sems can gang dag stong pa nyid la mos pa de dag ni thub pa'i dbang po de la dad cing mos par gyur te/_de dag a la la stong brjod nas su/_/zhes bya ba la sogs pa la/_a la la zhes bya ba ni sdig pa can la smad pas dge slong sdig pa can gyi
[\[151b.2\]]spyod pa smad pa dang /_chos smra ba la sems dang ba bskyed pas lan stong snyed brjod pa'o/_/ras bcos brgya yis dge slong mngon par g.yogs/_/zhes bya ba la/_chos smra ba'i dge slong de rang bzhin gyis bzang ba nyid dang /_bdag nyid kyis byams pa chen po'i bdag nyid can
[\[151b.3\]]du gsal bar bstan pa'i phyir 'jig rten thams cad kyi mdun du tshig 'di skad ces rjod par byed do/_/sems can su dag nga la sdang byed pa/_/zhes bya ba la sogs pa la/_gang dag bdag gsad par bya ba'i phyir sdang ba'i sems kyis zhugs pa de dag nges par mnar med par
[\[151b.4\]]'gro bar 'gyur bas de dag gzung bar bya ba'i phyir bdag gis byang chub sems dpa'i spyod pa nyams su blang bar bya'i/_gzhan gyis ni gzung bar nus pa ma yin no zhes smras nas/_dge slong des lo brgyad cur bcom ldan 'das kyis gsungs pa'i stong pa nyid kyi mdzod bshad
[\[151b.5\]]do/_/dge slong gang dag sdang bar gyur pa de dag ni pham par gyur cing 'jig rten thams cad kyis smad cing brnyas par gyur to/_/dge slong de ni gzhan dag gshe ba'i tshig drag po mtshon cha dang 'dra bas snad cing zher 'debs par byed kyang dge slong sdig pa can gyi yul de dag la yang
[\[151b.6\]]bzod pa la goms pa'i stobs kyis bzhin gyi pad+ma'i mdangs gzhan du gyur pa med do zhes bya ba yin no/_/de nas dge slong de la rgyal po'i bu bsod nams blo gros kyis 'di skad ces smras so/_/bdag gis slob dpon de la gang su dag gis yid mi bde ba'i rgyu sems la gnod pa ci zhig ma byas sam
[\[151b.7\]]zhes smras pa dang /_bzod pa la goms par byas pa'i stobs kyis sems 'khyams pa chen po shin tu brtan pa ring du goms par gyur pas khro ba dang 'khrug pas bskyed pa'i gnod pa ma mchis so zhes so/_/gang gis bskal pa brgya stong du byang chub sems dpa'i spyad pa spyod pa'i tshe bzod pa legs par
[\[152a\]]
[\[152a.1\]]bsgoms pa'i bdag nyid du byas pa'i dge slong snyan pa'i 'od ces bya ba gang yin pa de ni bcom ldan 'das shAkya thub pa yin no/_/gang gis chos smra ba'i dge slong snyan pa'i 'od srung bar byed pa'i rgyal po'i bu bsod nams blo gros gang yin pa byams pa 'di yin te/_de yang de bzhin
[\[152a.2\]]gshegs par 'gyur ro zhes lung bstan to/_/gang de bzhin gshegs pa tshogs kyi dbang phyug la mchod pa byas pa'i rgyal po me tog mchog ces bya ba de ni de bzhin gshegs pa dgra bcom pa yang dag par rdzogs pa'i sangs rgyas pad ma'i mchog ces bya bar gyur to zhes lung bstan to/_/de lta bur
[\[152a.3\]]bskal pa dpag tu med pas chos mnyan pa dang /_bsam pa dang /_bsgom pas mngon sum du bya ba'i phyir bzod pa rnam pa gsum mngon sum du byas so/_/de ltar ngas sngon bzod pa'i stobs bsgrubs pa bzhin du gzhon nu khyod kyang rjes su slobs shig ces zla 'od gzhon nu la gdams pa'o/_/nga
[\[152a.4\]]mya ngan las 'das par gyur nas dam pa'i chos rnam par 'jig par gyur pa'i tshe mu stegs kyi gzhung la brtson zhing zhen pa'i dge slong mang po 'byung bar 'gyur te/_de dag nga'i dam pa'i chos stong pa nyid lta ba ngan pa thams cad 'jig par byed pa 'di spong bar byed par 'gyur te/_de dag ni
[\[152a.5\]]rmongs pa'i mun nag mthug por zhugs pas bdag nyid phung bar byas nas gzhan dag kyang phung bar byed pa yin no zhes bya bas de'i bag yod par bya'o/_/gang yang nad thams cad zhi bar byed pa'i bdud rtsi 'thung ba bzhin du stong pa nyid la mos pa de ni nga'i bstan pa la rab tu byung ba zhes bya'o/_/dge slong gi
[\[152a.6\]]dngos por bsnyen par rdzogs te/_gso sbyong gi las la sogs pa yang rung ba kho na'o/_/de lta bas na lus dang srog la'ang ltos pa med par byas la/_chos thams cad kyi rang bzhin mnyam pa nyid rnam par spros pa'i ting nge 'dzin stong pa nyid de bzhin nyid kyi bdag nyid bsgom par bya'o/_/de bzhin
[\[152a.7\]]gshegs pa thams cad la mchod pa dang bsnyen bkur gyi phyir ngal ba med pa'i sems kyis pha rol tu phyin pa rnams dang /_sa rnams nges par sgrub par byed pa'i dge ba'i rtsa ba rnams nye bar bsgrub par bya'o zhes bya ba yin no/_/mchod pa thams cad dang /_lugs sku la sogs pa yang 'di dag nyid kyi
[\[152b\]]
[\[152b.1\]]khongs su gtogs pas ma spros so/_/gang gi tshe stong pa nyid bsgom pas 'dod chags la sogs pa rnam par bsal bar mi nus pa de'i tshe 'dod chags la mi sdug pa dang zhe sdang la byams pa dang /_gti mug la shes rab ni gnyen po yin no zhes bya bas mi sdug pa la sogs pa bsgom par bya ba la sogs
[\[152b.2\]]pa ni man ngag go zhes thams cad du sbyar bar bya'o/_/'jig rten gyi chos brgyad rnam par spangs pa'i sems kyis chos nyid kyi de nyid kho na nyid rjes su tshol ba la gcig tu mngon par zhen pas tshul bzhin du bsgoms na sangs rgyas nyid du 'gyur gyi tshig tsam gyis ni ma yin no zhes bstan to/_/sangs
[\[152b.3\]]rgyas sras po bde gshegs 'od kyi phreng bas phreng brgyus pa'i/_/ma lus 'khor lor de yi snyan pa'i 'od kyis khyab par gyur/_bsod nams ye shes dag gis de nyid ma lus gsal byas nas/_/de ni yang 'dir shAkya'i mgon po shin tu mgon por gyur/_/snyan pa'i 'od ni de nyid shes pa'i
[\[152b.4\]]mchog_/ting 'dzin rgyal po yon tan ldan par grags/_/snyan pa'i 'od kyis shin tu gsal bar byas/_/snyan pa'i 'od 'dir thub pa'i dbang por gyur/_/snyan pa'i 'od kyi le'u ste sum cu rtsa brgyad pa'i 'grel pa rdzogs so//_//da ni byang chub sems dpa' lus dang /_ngag dang /_yid kyi
[\[152b.5\]]sdom pas bsdoms pa ni sangs rgyas kyi yon tan thams cad sdom pa gsum las nges par byung ba yin pas nges par bla na med pa yang dag par rdzogs par sangs rgyas par 'gyur bas de la mngon par brtson par bya'o zhes bya ba yin no/_/de la lus kyi sdom pa nye bar bstan pa'i phyir/_de nas
[\[152b.6\]]bcom ldan 'das kyis zhes bya ba la sogs pa gsungs te/_de la lus kyi sdom pa yang rnam pa gnyis te/_don dam pa pa dang /_kun rdzob pa'o/_/don dam pa pa'i lus ni chos kyi sku'o/_/de mngon sum du byed pa dang /_srung ba'i lus kyi sdom pa zhes bya'o/_/yang dag pa'i mchog dang /_gtso bo zhes
[\[152b.7\]]bya ba ni sdom pa ste/_lus kyi sdom pa'o/_/'di nyid bstan par bya ba'i phyir/_lus kyi sdom pa gang dang ldan pa byang chub sems dpa' chen po chos thams cad la chags pa med par 'gyur ba de ni lus kyi sdom pa zhes bya'o zhes bya ba la sogs pa gsungs te/_chos kyi sku nyid chos thams cad la chags
[\[153a\]]
[\[153a.1\]]pa med pa'i ye shes su gyur pa ni de thob pa'o/_/longs spyod rdzogs pa'i sku yang don dam pa pa yin no zhes bya bar/_lus kyi sdom pa gang dang ldan pas dpe byad bzang po brgyad cu'i bar thob par 'gyur ba de ni zhes bya ba la sogs pa yin te/_ngo bo nyid longs rdzogs pa dang /_/de bzhin
[\[153a.2\]]gzhan ni sprul pa dang /_/chos sku zhes bya ba la/_chos kyi bdag nyid can gyi sku ni chos kyi sku'o zhes bstan pa'i phyir/_lus kyi sdom pa gang dang ldan pas de bzhin gshegs pa'i stobs bcu 'thob pa zhes bya ba la/_de la dang por byang chub sems dpa'i stobs bcu ni lhag par mos pa'i stobs dang /_
[\[153a.3\]]so sor brtags pa'i stobs dang /_bsgoms pa'i stobs dang /_bzod pa'i stobs dang /_ye shes kyi stobs dang /_spong ba'i stobs dang /_spobs pa'i stobs dang /_thos pa'i stobs dang /_bsod nams kyi stobs dang /_sgrub pa'i stobs te/_'di dag gi bshad pa rgyas pa ni mtshan yang
[\[153a.4\]]dag par brjod pa'i 'grel pa nas shes par bya'o/_/de bzhin gshegs pa'i stobs bcu ni gnas dang gnas ma yin pa mkhyen pa'i stobs dang /_las dang rnam par smin pa mkhyen pa'i stobs dang /_khams sna tshogs mkhyen pa'i stobs dang /_mos pa sna tshogs mkhyen pa'i stobs
[\[153a.5\]]dang /_dbang po rnam pa dbye ba mkhyen pa'i stobs dang /_thams cad du 'gro ba'i lam mkhyen pa'i stobs dang /_bsam gtan dang rnam par thar pa dang ting nge 'dzin la snyoms par 'jug pa mkhyen pa'i stobs dang /_sngon gyi gnas rjes su dran pa mkhyen pa'i stobs dang /_'chi 'pho ba dang
[\[153a.6\]]skye ba mkhyen pa'i stobs dang /_zag pa zad pa mkhyen pa'i stobs so/_/'di dag gi bshad pa yang /_de nyid nas shes par bya'o/_/mi 'jigs pa bzhi zhes bya ba la bzhi gang zhe na/_kye ma bdag yang dag par rdzogs pa'i sangs rgyas so zhes dam bcas pa na chos 'di mngon par rdzogs
[\[153a.7\]]par sangs ma rgyas so zhes bya bar bdag la gang gis kyang chos dang ldan par rgol bar 'gyur ba'i rgyu dge sbyong dang bram ze'i nang nas yang dag par rjes su ma mthong ste/_rgyu yang dag par rjes su ma mthong bas bdag bde ba thob pa dang /_bag tsha ba med pa thob pa dang /_'jigs pa med pa thob
[\[153b\]]
[\[153b.1\]]pa 'di ni dang po'o/_/de bzhin du bdag zag pa zad do zhes dam bcas pa na zag pa 'di rnams zad par ma gyur to zhes bya ba dang /_de bzhin du bdag gis nges par 'byung ba'i lam bstan pa na 'di ni sdug bsngal zad pa yang ma yin nges par 'byung ba yang ma yin zhes zer ba'i gnas med do zhes bya ba dang /_
[\[153b.2\]]gang yang bdag gis bar du gcod par 'gyur ba'i chos bshad pa ni 'di ni bar du gcod pa ma yin no zhes chos dang ldan par rgol ba dge sbyong dang bram ze'i nang nas zhes bya ba snga ma bzhin no/_/sangs rgyas kyi chos ma 'dres pa bco brgyad thob pa zhes bya ba ni gang gi nub mo de bzhin gshegs pa mngon par
[\[153b.3\]]rdzogs par sangs rgyas pa nas nye bar bzung nas/_gang gi nub mo yongs su mya ngan las 'das pa'i bar du de bzhin gshegs pa la 'khrul pa mi mnga'o/_/ca co mi mnga'o/_/dgongs pa nyams pa mi mnga' 'o/_/thugs mnyam par ma bzhag pa mi mnga'o/_/'du shes sna tshogs mi mnga'o/_/kun
[\[153b.4\]]tu ma brtags pa'i btang snyoms mi mnga'o/_/'dun pa nyams pa mi mnga'o/_/brtson 'grus nyams pa mi mnga'o/_/dran pa nyams pa mi mnga'o/_/ting nge 'dzin nyams pa mi mnga'o/_/shes rab nyams pa mi mnga'o/_/rnam par grol ba nyams pa mi mnga'o/_/sku'i phrin las thams cad ye shes
[\[153b.5\]]sngon du 'gro ba ye shes kyi rjes su 'brang ba'o/_/gsung gi phrin las thams cad ye shes sngon du 'gro ba ye shes kyi rjes su 'brang ba'o/_/thugs kyi phrin las thams cad ye shes sngon du 'gro ba ye shes kyi rjes su 'brang ba'o/_/'das pa'i dus la ma thogs ma chags pa'i ye shes gzigs pa 'jug
[\[153b.6\]]pa dang /_ma 'ongs pa'i dus la ma thogs ma chags pa'i ye shes gzigs pa 'jug pa dang /_da ltar byung ba'i dus la ma thogs ma chags pa'i ye shes gzigs pa 'jug pa zhes bya ba ste/_'di ni gzhon nu lus kyi sdom pa zhes bya'o zhes bya ba ni/_thams cad du chos kyi bdag nyid can gyi sku ni
[\[153b.7\]]lus kyi sdom pa zhes gzung bar bya'o/_/stong pa nyid dang /_mtshan ma med pa dang /_smon pa med pa'i rnam par thar pa'i sgo gsum ni lus kyi sdom pa'o/_/byams pa chen po dang /_snying rje chen po dang /_dga' ba chen po dang /_btang snyoms chen po ni lus kyi sdom pa'o/_/chos dang /_don dang /_
[\[154a\]]
[\[154a.1\]]nges pa'i tshig dang /_spobs pa so so yang dag par rig pa bzhi ni lus kyi sdom pa'o/_/dran pa nye bar gzhag pa bzhi ste/_lus dang /_tshor ba dang /_sems dang /_chos kyi dran pa nye bar gzhag pa dang bzhi'o/_/yang dag par spong ba bzhi ni sdig pa byas pa rnams spangs
[\[154a.2\]]pa dang /_ma byas pa rnams mi byed pa dang /_dge ba byas pa rnams spel bar byed pa dang /_ma byas pa rnams byed pa la 'dun pa bskyed ces bya ba la sogs pa'o/_/'dun pa dang /_brtson 'grus dang /_sems dang /_dpyod pa ste rdzu 'phrul gyi rkang pa bzhi dang /_dad pa dang /_brtson
[\[154a.3\]]'grus dang /_dran pa dang /_ting nge 'dzin dang /_shes rab ces bya ba dbang po lnga dang /_gzhan de dag nyid stobs dang ldan par gyur pa'i stobs lnga po dang /_dran pa yang dag byang chub kyi yan lag dang /_chos rab tu rnam par 'byed pa yang dag byang chub kyi yan lag dang /_brtson 'grus
[\[154a.4\]]yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag dang /_btang snyoms yang dag byang chub kyi yan lag ste byang chub kyi yan lag bdun dang /_'phags
[\[154a.5\]]pa'i lam yan lag brgyad ni/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin ni lus kyi sdom
[\[154a.6\]]pa'o zhes bya bas ni don dam pa'i lus kyi sdom pa bstan to/_/da ni kun rdzob kyi lus kyi sdom pa brjod par bya'o/_/lus kyi sdom pa gang dang ldan pas byang chub sems dpa' srog gcod pa spong bar 'gyur ba dang zhes bya ba la sogs pa ni dge ba bcu'i las kyi lam srung ba dang /_mi dge ba
[\[154a.7\]]bcu'i las kyi lam rnam par spong ba ni lus kyi sdom pa'o/_/gzhan yang mi dge ba'i bye brag rnams bstan pa'i phyir srang la g.yo byed pa dang zhes bya ba la/_srang la g.yo byed pa ni srang mtho dman du byed pa'o/_/tshad la g.yo byed pa ni bre phul mtho dman du byed pa la sogs pa'o/_/nor la g.yo byed pa
[\[154b\]]
[\[154b.1\]]ni bcos ma'i gser la sogs pa byed pa'o/_/chags pa dang /_zhe sdang dang /_gti mug gis kun nas bslang ba'i sems kyis bcings pa ni lcags sgrog la sogs pas bsdams pa'o/_/gzung ba ni bcing ba'i gnas su bcug nas 'dzin pa'o/_/rdeg pa ni dbyig pa la sogs pas so/_/bsdigs
[\[154b.2\]]pa ni 'di bzhin gyis shig_/mi byed na khyod gnyen dang bcas pa 'chi bar bya'i zhes bya ba la sogs pas 'bros par rtsom pa'o/_/gcad pa ni lag pa dang /_rkang pa dang /_rna ba dang /_sna la sogs pa la gcod pa'o/_/dbug pa ni mdung la bskyon pa'o/_/zhe la gnon pas ni gzhan gnod pa byed
[\[154b.3\]]pa la mi bzod pa'o/_/de dag las ldog pa ni lus kyi sdom pa'o zhes bya ba'o/_/lag pa rgod pa dang rkang pa rgod pa ma yin zhes bya ba la sogs pas kyang don 'di nyid bstan pa yin no/_/bshad pa rnam pa gnyi ga yang lus kyi sdom pa ste/_sngon gyi de bzhin gshegs pa rnams kyis kyang gsungs
[\[154b.4\]]pa yin no zhes bstan pa'i phyir gzhon nu sngon byung ba 'das pa'i dus na zhes bya ba la sogs pa la/_lus kyi sdom pa'i ting nge 'dzin gyi sgor 'jug pa tshigs su bcad pa'i dbyangs kyis yang dag par rab tu bstan to zhes bya ba ni/_ji ltar bar snang nam mkha' rnam dag ste/_/chos nyid
[\[154b.5\]]kyi bdag nyid can gyi sku ni shin tu rnam par dag pa rang bzhin gyis 'od gsal ba ste/_de lta bu'i rnam par dag pa ni lus kyi sdom pa'o/_/de ni sgras bstan par nus pa ma yin te/_tshig gi spyod yul las 'das pa'i phyir ro/_/ji ltar lus kyi sdom pa dben zhing stong pa yin pa ltar lus kyang
[\[154b.6\]]stong pa ste/_lus kyi mtshan nyid ni nam mkha'i mtshan nyid yin pa'i phyir ro/_/lus dang sdom pa dag mtshan nyid gcig pa'i phyir kun rdzob tu nam mkha' zhes gdags pa'i tha snyad kyis 'jug par 'gyur ro/_/de bzhin du lus dang /_sdom pa zhes bya ba'i gdags pa'i tha snyad kyang 'jug
[\[154b.7\]]par 'gyur ro zhes bya ba'o/_/sdom pa'i mtshan nyid de 'drar sus shes pa/_/zhes bya ba la sogs pa la/_sdom pa'i mtshan nyid 'di lta bu sus shes pa de la sdom pa nam yang med mi 'gyur te/_nam yang sdom pa las ma gtogs pa'i sdom pa ma yin pa rjes su mi dmigs pa'i phyir ro/_/
[\[155a\]]
[\[155a.1\]]chos thams cad kyi rang bzhin mnyam pa nyid thob pa'i zag pa med pa la nyon mongs pa'i 'jug pa 'byung bar ga la 'gyur/_'dod chags dang /_zhe sdang dang /_gti mug gi dbang du gyur pas ni lus kyi sdom pa 'di mngon du shes par mi nus te/_'dod chags la sogs
[\[155a.2\]]pa dang 'gal ba yin pa'i phyir lhan cig gnas pa 'gal ba bzlog par dka' ba yin no/_/zag pa med pa'i lus kyi sdom pa gang gis shes pa de ni nyon mongs pa'i dbang gis 'khor bar skye bar mi 'gyur ro/_/nyon mongs pa dang bral bar gyur kyang smon lam gyi dbang dang /_bsams bzhin du srid par skye ba len
[\[155a.3\]]pa la ni 'gal ba med do/_/dgra bcom pa yi chos ni de 'dra ste/_/zhes bya ba la sogs pa la/_ji ltar dgra bcom pa rnams las dang nyon mongs pa'i dbang gis len par mi 'gyur ba bzhin du gang dag khams gsum la chags pa med pa de dag kyang de bzhin te/_des lus kyi sdom pa shes pa zhes
[\[155a.4\]]bya'o/_/lus kyi sdom pa 'di ni zhes bya ba la sogs pa la/_don ni don dam pa ste chos kyi sku'o/_/chos thams cad mnyam pa nyid kyi rnam pa thams cad mkhyen pa nyid kyi ye shes yang dag pa gang yin pa ni yongs su gang ba'i phyir rab ni mchog ste sdom pa zhes bya'o/_/don dam par ni tshig gis
[\[155a.5\]]brjod du med pas ji ltar bshad par nus nas/_ji ltar lus kyi sdom pa zhes bya zhe na/_gsungs pa/_don la zhugs la ngas ni don bstan te/_/zhes bya ba la/_kun rdzob kyang rang gi ngo bo la mngon par zhen pa med pa don dam pa la zhugs pa rnams la ngas bstan te/_/chos kyi sku'i dbang gis
[\[155a.6\]]skal ba dang ldan pa rnams la bshad pa'i rnam pa'i snang ba yang 'byung bar 'gyur ro zhes bya'o/_/don med rnam spangs don la gnas pa rnams/_/zhes bya ba la sogs pa la/_/gang don dang mngon par ldan pa de don ma yin pa spangs nas lus kyi sdom pa la gnas par 'gyur ro/_/rgyal ba'i bstan
[\[155a.7\]]la don du gang brjod dang /_/zhes bya ba ni blo dman pa rnams kyi the tshom bsal ba'i phyir dris pa/_don ni gang zhig yin ji ltar ni shes par bya zhes bya ba'o/_/chos thams cad stong pa rang bzhin gyis 'od gsal ba zhes bya bas de bzhin nyid kyi don ni don to/_/ji ltar shes par 'gyur zhe na
[\[155b\]]
[\[155b.1\]]ye shes kyi rang gi ngo bo bstan pa yin no/_/don tshul rang bzhin gang gis shes pa ni/_/zhes bya ba la sogs pa la gang gi don gyi tshul gyis rang bzhin shes pa de ni lus kyi sdom pa shes pa yin no/_/gang gis stong pa nyid dang /_mtshan ma med pa dang /_smon pa med pa'i rnam par thar pa'i sgo
[\[155b.2\]]nas bdag med pa dang gsog shes par bya ste/_des ni lus kyi sdom pa shes par 'gyur ro/_/dngos po thams cad kyi dngos po med pa'i ngo bo med pa gang rig par gyur pa de ni dngos po thams cad la chags par mi 'gyur te mngon par zhen par mi 'gyur ro/_/de mngon par zhen pa med pas
[\[155b.3\]]mtshan ma med pa'i ting nge 'dzin rab tu thob par 'gyur ro/_/ting nge 'dzin rab tu thob pas lus dang /_ngag dang /_yid kyi gnas ngan len sdom pa ma yin pa'i mtshan nyid 'byung bar mi 'gyur ro/_/gzugs dang /_sgra dang /_dri dang /_ro dang /_reg bya rnams la mtshan mar 'dzin pas bzung
[\[155b.4\]]nas mngon par zhen pas phyin ci log sgro btags pas sdom pa ma yin pa 'khor ba'i rgyu 'byung bar 'gyur ro/_/grog ma kun gyis g.yos shing 'gul mi nus/_/zhes bya ba la sogs pa la yang dag pa'i tshul la rab tu gnas pa ri rab ltar mi g.yo ba'i rang bzhin can de la ji ltar grog mas ri rab ltar
[\[155b.5\]]'dod chags la sogs pas g.yo bar mi 'gyur ro/_/mi srid par bstan pa'i phyir yongs su brtags pa nye bar bzung nas/_nam mkha' la ri mo bri bar nus shing /_lag pas nam mkha' la bzung bar nus par 'gyur srid kyang ting nge 'dzin la gnas pa ni 'dod chags la sogs pas bskyod par mi
[\[155b.6\]]nus so/_gang yang sems can thams cad kyi sgra thams cad sgrom du bcug nas bcings par nus kyang srid/_de bzhin du nyi ma'i 'od dang /_glog dang /_rlung rnams rgya'i nang du bzung nas bcings par nus kyang srid ces bya ba la sogs pas ni thams cad du mi srid par bstan pa'i phyir gsungs pa
[\[155b.7\]]yin no/_/spyod yul gang gnas lus kyi sdom pa ni/_/zhes bya ba la sogs pa la/_byang chub sems dpa' gang dag lus kyi sdom pa la gnas pa de la ni 'jig rten gyi chos thams cad dang /_nyon mongs pa dang nye ba'i nyon mongs pa 'byung bar mi 'gyur ro/_/dug dang mtshon la sogs pas kyang
[\[156a\]]
[\[156a.1\]]gnod par mi 'gyur ro/_/de bzhin du ting nge 'dzin la gnas pas 'jigs pa dang skrag pa thams cad spangs pa yin/_'gro ba ma lus pa'i don byed pa yin/_zhi ba dang rab tu zhi ba'i ting nge 'dzin la dbang rab tu thob pa ni 'jigs pa dang /_skrag pa dang kun nas 'khrugs pa
[\[156a.2\]]dang /_phrag dog dang /_ser sna la sogs pa'i nyon mongs pa'i rnam par rtog pa las rnam par grol ba yin no/_/gang gi phyir lus kyi sdom pa la legs pa bslabs pa ni bdag dang bdag gi 'du shes dang bral zhing /_'jigs pa thams cad dang bral bas bdud bye ba brgya stong gis kyang bskyod
[\[156a.3\]]par mi nus so/_/byang chub sems dpa' rnams la phan pa'i phyir sdom pa gang brjod pa ni gzhung gi sgo nas so/_/bshad pa ni bsgom pa'i khyad par gyi man ngag bstan pa'o/_/rab tu bstan pa zhes bya ba ni bdud dang mu stegs la sogs pa pha rol rgol ba ma lus pas rab tu sbyar ba'i tshad ma
[\[156a.4\]]ngan pa sun dbyung ba'i phyir bde bar gshegs pa pa'i gzhung gi 'dod pa la sbyor ba'i tshad ma dang ldan pa'i chos bdag med par rab tu bsgrubs nas gzhung dang /_don rab tu bstan pa'i phyir/_chos rnams kun la ye shes thogs pa med/_/ces bya ba la sogs pa la/_thogs pa thams cad dang bral ba'i
[\[156a.5\]]de bzhin gshegs pa thams cad kyi rnam pa thams cad mkhyen pa'i ye shes mngon par byang chub nas mtshan sum cu rtsa gnyis dang /_dpe byad bzang po brgya cus brgyan pa'i de bzhin gshegs pa'i sku thun mong ma yin pa nges par sgrub par 'dod pas ji skad gsungs pa'i lus kyi sdom pa bsgom par
[\[156a.6\]]bya'o/_/lus kyi sdom pa dang yang dag par ldan pa la bla na med pa yang dag par rdzogs pa'i byang chub kyang rnyed dka' ba ma yin no/_/drang srong chen po'i chos 'di gang 'dod pa/_/zhes bya ba la sogs pa la/_gang dag sangs rgyas kyi chos bsam gyis mi khyab pa rtogs par 'dod pa des kyang lus kyi
[\[156a.7\]]sdom pa la bslabs na/_sems can gyi khams thams cad kyi mchod rten du gyur pas phyag bya ba'i gnas su 'gyur ro/_/stobs bcu la sogs pa'i sangs rgyas kyi chos rnams ni bshad zin pas yang bshad par mi bya'o/_/'di 'dra'i lus kyi sdom pa thos nas ni/_/zhes bya ba la sogs pa la/_
[\[156b\]]
[\[156b.1\]]rgyal po khyad par sems des lus kyi sdom pa thos nas dga' ba dang /_rab tu dga' ba thob nas rab tu byung ngo /_/rab tu byung nas kyang lo bye ba phrag bcu tshangs par spyod pa spyad do/_/tshangs pa'i gnas bzhi yang bsgoms nas de bzhin gshegs pa dpag tu med pa la bsnyen bkur byas so/_/tshul khrims
[\[156b.2\]]rnam par dag pa skyon med 'gyur/_/zhes bya ba la sogs pa dang /_gzhon nu gzhan zhig yin nam sems gyur na/_/zhes bya ba la sogs pa la de'i tshe de'i dus kyi rgyal po khyad par sems gang yin pa de ni gzhan zhig yin snyam na de ltar mi lta ste shAkya thub pa nga nyid de'i tshe rgyal po khyad par sems
[\[156b.3\]]zhes bya bar gyur to zhes gsungs so/_/de ni lus kyi sdom pa'i phan yon bstan pa'i phyir de nas yang bcom ldan 'das kyis zhes bya ba la sogs pa la/_de lta bas na lus kyi spyod pa yongs su dag par bya'o zhes/_gzhon nu khyod kyis de ltar bslab par bya'o zhes bya ba ni ma 'ongs pa'i skye bo
[\[156b.4\]]la ltos nas slobs shig ces bstan pa'o/_/de ci'i phyir zhe na zhes bya ba ni rgyu gang gi phyir lus kyi spyod pa yongs su dag pa la kun du spyad par bya zhes som nyi za ba'i phyir lus kyi spyod pa yongs su dag pa'i byang chub sems dpa' chen po ni sems can dmyal ba dag la mi 'jigs zhes
[\[156b.5\]]bya ba la sogs pa la/_dmyal ba dang /_yi dgas dang /_dud 'gro'i skye gnas su skye bar 'gyur ba'i rgyu yod pa ma yin no/_/dug dang /_me dang /_chu dang /_mtshon dang /_seng ge dang /_glang dang /_stag dang /_gnod sbyin dag gis kyang 'jigs par mi 'gyur te/_'jigs pa'i rgyu mi
[\[156b.6\]]dge ba med pa'i phyir dang /_gcig tu dge ba'i rang bzhin gyis lus kyi sdom pa la mi dge ba phra mo tsam gyi gnas kyang yod pa ma yin no/_/yang lus kyi spyod pa yongs su dag pa'i byang chub sems dpa' ni/_stong gsum gyi stong chen po'i 'jig rten gyi khams 'di lag mthil tu bzhag ste/_ta
[\[156b.7\]]la gcig tsam mam/_ta la bdun tsam gyi bar du steng du 'phen par byed do zhes bya bas ni stobs rnams kyi mthar thug pa thob pa'i bar yang lus kyi sdom pa legs par bsdams pa la rnyed dka' ba ma yin no zhes bstan par 'gyur ro/_/rdzu 'phrul dang cho 'phrul mchog gi pha rol tu phyin pa yin te
[\[157a\]]
[\[157a.1\]]zhes bya bas ni lus kyi sdom pa ni yon tan thams cad kyi rten nyid du brten pa yin no/_/kun tshogs pas na rdzu 'phrul lo/_/cho 'phrul ni yang rdzu 'phrul gang dang yang dag par ldan pas rdzu 'phrul gyi yul sna tshogs pa nyams su myong ba de gcig tu gyur cing mang por yang 'gyur
[\[157a.2\]]ro zhes bya ba la sogs pa rgyas par 'byung ba ste/_gzugs bstan pas 'dus pa'i sems can rnams 'dun par bya ba'i phyir/_gcig tu gyur ces bya ba ni mdor bsdus pa'i gzugs bstan pas 'dul ba'i sems can rnams gdul ba'i phyir ro/_/snang bar gyur pa ni gzugs gsal ba nyid
[\[157a.3\]]do/_/mi snang bar gyur pa ni gzugs mthong ba med pa nyid do/_/rtsig pa la yang thad kar 'gro zhes bya ba la sogs pa la/_rtsig pa dang /_ra ba dang /_brag la sogs pa la thogs pa dang bcas pa'i rdzas rnams la thogs pa med par 'gro ba'o/_/des na thams cad la thogs pa med par 'gro ba
[\[157a.4\]]zhes bya'o/_/nam mkha' la yang ji ltar 'dod pa bzhin du 'gro bar byed la/_sa la yang steng du 'byung bar byed/_byi'u zul yang byed de/_dper na chu la bya ba bzhin no/_/chu la yang sa la bya ba bzhin mi 'bying bar 'gro ba'o/_/cho 'phrul zung ston cing 'bar ba dang /_char 'bebs pa'i mtshan nyid
[\[157a.5\]]ston te/_bskal pa sreg pa'i me lta bu'i me'i phung po lus kyi phyogs gcig nas ston par byed do/_/'jig pa'i dus kyi sprin gyi char gyi rgyun bzhin du lus kyi phyogs gcig nas chu'i phung po 'bebs par byed do/_/bskal pa sreg pa'i me'i phung po gang yin pa yang kha'i dbugs gcig gis zhi bar
[\[157a.6\]]byed do/_/tshangs pa'i 'jig rten gyi bar du lus kyi skyil mo krung gcig gis dbang sgyur ro/_/don 'di dag nyid tshigs su bcad pa'i dbyangs kyis bstan pa ni ma bshad do/_/rdzu 'phrul gyi cho ga bstan nas da ni lha'i rna ba la sogs pa bshad par 'dod pas/_gzhon nu de lta bas na zhes bya ba la sogs
[\[157a.7\]]pa la/_lus kyi spyod pa yongs su dag pa'i byang chub sems dpa' ni lha'i rna ba'i khams mi'i las 'das pas lha'i dang /_gzhan dag gi sems can thams cad kyi sgra thams cad thos te/_gang thag ring ba dang gzhan dag kyang rung /_phra ba dang rgya che ba yang thos so zhes bya ba'o/_/de bzhin du lha'i
[\[157b\]]
[\[157b.1\]]sna'i dbang po/_mi'i las 'das pas 'jig rten gyi khams thams cad kyi dri'i khyad par yid du 'ong ba dga' ba dang /_bde ba dang /_yid bde ba'i rgyu de dag thams cad tshor ro/_/mig dang /_rna ba dang /_yid kyi dbang po rnams ni mnga' thob pa'i yul can yin la/_gsum ni gzhan no zhes bya ba'i tshig
[\[157b.2\]]gis bstan na ji ltar 'jig rten gyi khams dpag tu med pa'i dri rnams sna'i dbang pos 'dzin par nus zhes zer na/_de ni de bzhin gshegs pa rnams dang byang chub sems dpa' chen po rnams ma gtogs pa gzhan rnams kyi dbang du byas nas bstan pa yin no/_/de bzhin gshegs pa rnams kyi dbang po
[\[157b.3\]]rnams ni yul thams cad kyi yul can te/_don thams cad kyang spyod yul pa'o zhes bya ba'i tshig gis so/_/sems tsam so sor snang ba la bar chad la sogs pa ni kun du rtog pa'i bzos bsgrubs pa 'jig rten gyi tha snyad tsam du zad kyi don dam par ni ma yin no/_/sna'i dbang po dang /_ro'i dbang po dang /_reg pa'i
[\[157b.4\]]dbang po rnams kyis thams cad shes zhes bya ba ste/_thams cad kyang thams cad kyi yul can yin pa nyid du gal te rnam par 'jog par byed na mi gtsang ba la sogs pa'i ro la sogs pa yang myong ba thob par 'gyur ro zhes rgol ba'i lan gdab par dka'o zhe na/_rgol ba 'di ni lan gdab par
[\[157b.5\]]'os par yang ma yin te/_gzhon nu ma lan gyi tshig mi shes pas kun nas bskyed pa yin no/_/de yang sgyu mas sprul pa'i dngos po nyams su myong ba bzhin du phan tshun sems rnam par 'khrul pa tsam du zad kyi/_gang du cung zhig kyang nyams su myong ba ni med de/_rdzas su grub pa med pa'i phyir ro/_/
[\[157b.6\]]gzhan gyi rnam par rmongs pa bzlog pa tsam de'i dgongs pa yin no zhes pa de bzhin du rab tu bstan pa'i phyir kun rdzob tu dngos po thams cad gzung bar bya'i/_don dam par ni gzod ma nas zhi ba skye ba med pa'o zhes bya bar gnas so/_/sems kyi rnam grangs shes pa bstan pa'i phyir gsungs
[\[157b.7\]]pa/_sems can pha rol dang zhes bya ba la sogs pa la/_sems can pha rol zhes bya ba ni sems can gyi spyi bstan pa yin no/_/gang zag pha rol zhes bya ba ni so sor nges pa'i sems can gyi khyad par ro/_/sems kyi rnam par rtog pa dang dpyod pa yang dag par ji lta ba bzhin du rab tu shes te zhes bya
[\[158a\]]
[\[158a.1\]]ba la sogs pa la/_'dod chags dang bcas pa dang /_'dod chags dang bral ba dang /_zhe sdang dang bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_nyon mongs pa dang bcas pa dang /_nyon mongs pa med pa'i sems kyang yang dag pa ji lta ba bzhin du rab tu shes
[\[158a.2\]]so zhes bya ba'i bar du'o/_/sngon gyi gnas rjes su dran pa'i mngon par shes pa gsungs pa/_des sngon gyi gnas rnam pa du ma rjes su dran te/_skye ba gcig kyang rjes su dran pas bskal pa bye ba khrag khrig brgya stong du ma'i skye ba'i bar du yang rjes su dran no/_/'jig pa'i bskal pa dang /_'chags pa'i bskal
[\[158a.3\]]pa gcig nas 'jig pa dang /_'chags pa'i bskal pa bye ba khrag khrig brgya stong du ma'i bar du yang rjes su dran te/_bdag sngon gnas che ge mo zhig tu skyes te ming ni 'di zhes bya/_rus ni 'di zhes bya/_rigs ni 'di zhes bya/_kha dog ni 'di 'dra ba zhig_/zas ni 'di lta bu zhig za za/_bdag gi 'tsho ba ni
[\[158a.4\]]'di 'dra/_tshe'i tshad ni 'di tsam zhig thub/_yun ni 'di srid gcig tu gnas gnas/_bde ba dang sdug bsngal ni 'di lta bu zhig myong myong /_de nas shi 'phos nas ni che ge mo zhig tu skyes/_de nas shi 'phos nas ni 'dir skyes so zhes rnam pa dang bcas pa dang /_yul phyogs dang bcas pa dang /_
[\[158a.5\]]gzhi ci las gyur pa dang bcas par sngon gyi gnas rnam pa du ma rjes su dran no zhes bya ba ni rtogs sla ba'i phyir ma bshad do/_/lha'i mig gi mngon par shes pa gsungs pa/_de lha'i mig rnam par dag pa mi'i las 'das pas sems can 'chi 'pho ba dang /_skye ba yang 'chi 'pho dang skye ba shes pa
[\[158a.6\]]rnam par dag pa'i khyad par gyis mthong ngo /_/kha dog bzang ba dang /_kha dog ngan pa la sogs pa yang ji lta ba bzhin du yang dag par rab tu shes so/_/sems can 'di rnams ni lus kyi nyes par spyod pa dang ldan pa/_ngag gi nyes par spyod pa dang ldan pa/_yid kyi nyes par spyod pa dang ldan pa'o/_/lus kyi
[\[158a.7\]]nyes par spyod pa yang rnam pa gsum mo/_/ngag gi nyes par spyod pa ni rnam pa bzhi'o/_/yid kyi nyes par spyod pa ni rnam pa gsum ste/_mi dge ba bcu'i las kyi lam dang yang dag par ldan pa ste bcas pa'o/_/'phags pa la skur pa ni 'phags pa'i lam sun 'byin par byed pa'o/_/log par lta ba ni las dang 'bras bu
[\[158b\]]
[\[158b.1\]]med par lta ba la zhugs pa'o/_/log par lta ba'i chos kyi las yang dag par 'dzin pa'i rgyus lus zhig nas shi ba'i 'og tu ngan song ngan 'gro sems can dmyal ba rnams su skyes so zhes bya ba yin no/_/de dag las bzlog pa'i lam la nan tan byas pas ni bde 'gro mtho ris kyi 'jig rten lha rnams su skye bar
[\[158b.2\]]'gyur ro zhes bya ba yin no/_/mngon par shes pa lnga'i go rims 'chol ba ni/_'dir mdo ji lta ba bzhin du bshad pa yin pas brtag par bya ba med do/_/de ltar rim gyis mngon par rtogs pa nges par bstan nas skad cig gcig gis mngon par byang chub pa bstan pa'i phyir/_/gzhon nu lus kyi spyod pa
[\[158b.3\]]yongs su dag pa'i byang chub sems dpa' sems dpa' chen po ni skad cig gcig dang ldan pa'i shes rab kyis gang cung zad shes par bya ba dang /_blta bar bya ba dang /_mnyan par bya ba dang /_mngon par rdzogs par sangs rgyas par bya ba dang /_rnam par 'phrul par bya ba de thams cad yang dag pa ji
[\[158b.4\]]lta ba bzhin du rab tu shes so/_/thos so/_/mthong ngo /_/mngon par rdzogs par sangs rgyas so/_/don de dag nyid tshigs su bcad pas gsungs pa/_/byang chub sems dpa' skyob pa yi/_/mngon par shes pa'i rim pa bstan/_/zhes bya ba la sogs pa la/_mngon par shes pa'i rim
[\[158b.5\]]pa nges par bstan pa ni byang chub sems dpa'i rtogs pa la mkhas pa shes par bya ba'i phyir/_ting nge 'dzin la gnas pas na/_/byang chub sems dpa' zhes kyang bya/_/zhes bya ba ni ting nge 'dzin 'ba' zhig la gnas pas kyang de la byang chub sems dpa' zhes bya ba yin na yang gang yang rna bas
[\[158b.6\]]kyang rnam par sbyang ba'i phyir/_de dag rna ba rnam sbyangs te/_/lha yi rna ba bsam mi khyab/_/ces bya ba la sogs pa la/_de lha'i rna bas sangs rgyas thams cad kyis gsungs pa'i chos nyan to/_/de stong gsum gyi stong chen po'i 'jig rten gyi khams kyi dri'i khyad par rnams ji ltar 'di na 'dug pa
[\[158b.7\]]bzhin du lha'i snas snom mo zhes bya ba la sogs pa'o/_/de bzhin du gzhan gyi sems shes pa dang /_sngon gyi gnas rjes su dran pa'i shes pa rnams skad cig gcig dang ldan pa'i shes pas lus kyi sdom pa rnam par dag pa la gnas nas nges par sgrub par byed do/_/ma lus rnam dag nam
[\[159a\]]
[\[159a.1\]]mkha' lta bu'i chos kyi lus/_/bdag nyid rdzogs sangs rgyas kyi sku ru gsungs/_/de yi sdom pa byang chub mchog gtso rtogs gyur pa/_/sangs rgyas zhes bstan de ni chos kyi dbyings/_/lus kyi sdom pa'i phan yon bstan pa'i le'u ste sum cu rtsa dgu pa'i 'grel pa rdzogs so/_/
[\[159a.2\]]lus kyi sdom pa'i rjes la ngag gi sdom pa rab tu rtogs par bya ba'i phyir/_de nas bcom ldan 'das kyis zhes bya ba la sogs pa la/_gzhon nu de la ngag gi sdom pa gang zhe na/_ngag gi sdom pa gang dang ldan pas byang chub sems dpa' sems dpa' chen po rnam pa drug cu dang ldan pa'i sangs rgyas kyi
[\[159a.3\]]gsung dbyangs thogs pa med pa/_bsam gyis mi [(]khyad [,]khyab [)]pa rab tu thob par 'gyur ro/_/rnam pa drug cu ni mnyen pa dang /_'jam pa dang /_yid du 'ong ba dang /_yid 'thad pa dang /_dag pa dang /_dri ma med pa dang /_gsal ba dang /_snyan cing 'jebs pa dang /_mnyan par 'os pa dang /_mi tshugs
[\[159a.4\]]pa dang /_snyan pa dang /_dul ba dang /_mi rtsub pa dang /_rnam par byang ba dang /_mi brlang ba dang /_rab tu dul ba dang /_rnar snyan pa dang /_lus tshim par byed pa dang /_sems tshim par byed pa dang /_snying dga' bar byed pa dang /_dga' ba dang bde bskyed pa dang /_yongs su gdung ba
[\[159a.5\]]med pa dang /_kun du shes par bya ba dang /_rnam par rig par bya ba dang /_rnam par gsal ba dang /_dga' bar byed pa dang /_mngon par dga' bar byed pa dang /_kun shes par byed pa dang /_rnam par rig par byed pa dang /_rig pa dang 'brel ba dang /_zlos pa'i skyon med pa dang /_seng
[\[159a.6\]]ge'i sgra'i shugs dang /_glang po che'i sgra'i skad dang /_'brug gi dbyangs dang /_klu'i dbang po'i sgra dang /_dri za'i glu dbyangs dang /_ka la ping+ka'i sgra dbyangs dang /_tshangs pa'i sgra dbyangs dang /_shang shang te'u'i sgra dbyangs su grags pa dang /_lha'i dbang po'i sgra dbyangs ltar snyan pa dang /_rnga'i
[\[159a.7\]]sgra dang /_ma khengs pa dang /_mi dma' ba dang /_sgra thams cad kyi rjes su zhugs pa dang /_tshig zur chag pa med pa dang /_ma tshang ba med pa dang /_ma zhum pa dang /_mi zhan pa dang /_rab tu dga' ba dang /_khyab pa dang /_tha ba dang bcas pa'i ched dang /_rgyun chags pa dang /_'brel pa
[\[159b\]]
[\[159b.1\]]dang /_sgra thams cad rdzogs par byed pa dang /_dbang po thams cad tshim par byed pa dang /_ma smad pa dang /_mi 'gyur ba dang /_ma brtabs pa dang /_'khor kun du grags pa dang /_rnam pa thams cad kyi mchog dang ldan pa zhes bya ba rnams ni gzhon nu ngag gi sdom pa zhes bya ba'o/_/ngag gi
[\[159b.2\]]sdom pa gang dang ldan pas byang chub sems dpa' tshig btsun pa thob par 'gyur ba dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_de bzhin gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa bco brgyad rab
[\[159b.3\]]tu thob par 'gyur ba de ni ngag gi sdom pa zhes bya ste/_sangs rgyas kyi yon tan thams cad nges par sgrub pa'i phyir dang ting nge 'dzin la mnyam par gzhag pa'i tshig yin pa'i phyir ro zhes bya ba ste 'di dag ni lus kyi sdom pa'i skabs su rgyas par bshad pas yang bshad pa ma byas so/_/gzhan yang ngag gi sdom pa gang dang
[\[159b.4\]]ldan pas byang chub sems dpa' srog gcod pa spong bar 'gyur ba dang /_ma byin par len pa dang /_mi tshangs par spyod pa dang /_brdzun du smra ba dang /_phra ma'i tshig dang /_tshig rtsub po dang /_'khyal par smra ba spangs par gyur pa dang /_pha ma dang slob dpon gang smra bar bya bar bya ba ma yin pa'i tshig mi smra ba dang /_
[\[159b.5\]]sangs rgyas dang /_chos dang /_dge 'dun la mi smod pa dang /_tshig gzhan gang nyes pa dang ldan pa'i tshig de dag spangs pa yin te tshig de dag la yang mi dmigs te mi rtog_/rlom sems su mi byed/_mi lta/_mngon par chags par mi byed de zhes bya bar sbyar te/_gang gi phyir brag ca lta bu dang /_sprul pa lta
[\[159b.6\]]bu dang /_smig rgyu lta bu dang /_mig yor lta bu dang /_sgyu ma lta bu'o zhes shes nas dngos po med pa nyid kyi phyir nye bar de dmigs par mi 'gyur ro/_/mi rtog pas na mngon par mi zhen pas de dag gi sdom pa zhes brjod do/_/ngag gi spyod pa yongs su dag pa'i byang chub sems dpa' ni ngan song thams cad kyis mi
[\[159b.7\]]'jigs zhes bya ba ni snga ma bzhin no/_/don 'di dag nyid tshigs su bcad pa'i dbyangs kyis bstan pa ni go sla bas ma bkrol lo/_/chos kyi nges tshig rtog pa ngag gi sdom pa ste/_sangs rgyas gsung rnams thams cad rnam par dag_/ting 'dzin rang bzhin ting 'dzin dngos por gsungs/_/gang phyir
[\[160a\]]
[\[160a.1\]]tshig gis bstan pas rnam par spros/_/ngag gi sdom pa'i le'u ste bzhi bcu pa'i 'grel pa rdzogs so//_//ngag gi sdom pa'i rjes la yid kyi sdom pa bstan pa'i phyir gsungs pa/_gzhon nu de lta bas na yid kyi sdom pas bsdam par bya'o zhes bya ba la sogs pa la/_yid kyi
[\[160a.2\]]sdom pa gang dang ldan pa byang chub sems dpa' sangs rgyas kyi chos rnams la mi 'jigs pa thob par 'gyur ba zhes bya ba ni 'jigs pa thams cad dang bral ba ni chos kyi sku'i ngo bo nyid do/_/chos ni sangs rgyas kyi rang bzhin can gyi chos so/_/'thob par 'gyur ba ni mngon sum du byed pa'o/_/mi 'khrugs pa'i
[\[160a.3\]]sems rnam par grol ba rab tu thob par gyur pa ni nyon mongs pa dang /_bdud dang rnam par rtog pas bskyod par mi nus pas rnam par grol ba ste/_nyon mongs pa thams cad spangs pa'i mtshan nyid can gyi mthar thug pa thob par gyur pa la yid kyi sdom pa zhes bya ba'o/_/rdo rje lta bu'i ting nge 'dzin
[\[160a.4\]]thob par 'gyur ba zhes bya ba la/_ting nge 'dzin gang la gnas pas bdud la sogs pas mi phyed cing mi bskyod pa ste/_sems las ma gtogs pa'i bdud kyi ngo bo med pa 'di lta bur rtogs shing sems kyi rang bzhin du rtogs pa ni yid kyi sdom pa zhes bya ba'o/_/'bar ba'i bye brag dang 'dra ba/_/zhes
[\[160a.5\]]bya ba'i ting nge 'dzin thob par 'gyur zhes bya ba ni 'bar ba ni sprul pa'i 'od zer gyi tshogs so/_/ting nge 'dzin gang las tha dad pa lta bur snang ba'i 'bar ba'i tshogs 'phro ba de lta bu 'thob pa'o/_/gzhung la la las ni 'od zer 'thob par 'gyur zhes zer ba de ni ting nge 'dzin gyi rgyus byung ba'i phyir ting nge 'dzin
[\[160a.6\]]nyid 'od zer gyi sgras nye bar btags pa yin no/_/yan lag drug cu dang ldan pa'i gsung dbyangs phun sum tshogs pa thob par 'gyur zhes bya ba ni bstan zin to/_/yid kyi sdom pa gang dang ldan par byang chub sems dpa' tshig btsun pa thob par 'gyur zhes bya ba ni tshig gzung bar 'os par 'gyur ba'o/_/yid
[\[160a.7\]]kyi sdom pa zhes bya'o zhes pa thams cad du sbyar ro/_/mtshan sum cu rtsa gnyis zhes bya ba nas brtsams nas ji srid du phan par 'dod pa dang /_spyod lam dang spyod pa la 'jug pa thob par 'gyur zhes bya ba'i bar ni sngar bshad zin pas yang bshad par mi bya'o/_/gzhan yang gzhon nu zhes bya ba la sogs
[\[160b\]]
[\[160b.1\]]pas ni yid kyi sdom pa rnam pa gzhan bshad par bya'o zhes bya ba'i don to/_/log par lta ba spang ba'i phyir log par lta ba dang 'grogs par mi byed ces bya ba ni log par lta ba'i bag chags spang ba'i don to/_/de bzhin du brnab sems spang ba'i phyir zhes bya ba la sogs pa la/_brnab sems ni gzhan gyi
[\[160b.2\]]rdzas la mi rigs pa'i 'dod pas bdag gir gyur cig ces 'dod pa'o/_/gnod sems ni sems can la sdang ba'o/_/gnod sems spang ba'i phyir gnod sems dang 'grogs par mi byed ces bya ba ni snga ma bzhin no/_/le lo spang ba'i phyir le lo'i sems dang 'grogs par mi byed ces bya ba la/_
[\[160b.3\]]le lo ni snyom pa'o/_/bla ma rnams la g.yo'i sems mi bskyed ces bya ba ni slu ba'i sems mi bskyed pa ste/_dge ba'i phyogs kyi mi mthun pa'i phyogs yin pa'i phyir ro/_/de bzhin du pha dang /_ma dang /_slob dpon rnams la g.yo'i sems mi bskyed pa'o/_/'dod chags dang /_zhe sdang dang /_
[\[160b.4\]]gti mug gi sems mi bskyed pa ste chags par mi byed do/_/'dod chags la sogs pa dang mi 'grogs pa dang /_byang chub kyi sems gtang bar mi bya ba dang /_lhag pa'i sems kyang 'khrugs par mi byed pa ni phyin ci log tu sgro btags pas mi g.yo ba'o/_/nyon mongs pa dang nye
[\[160b.5\]]ba'i nyon mongs pa thams cad dang yang dag par ldan pa'i kun du rtog pa spang bar 'gyur ba yin te/_de ni yid kyi sdom pa zhes bya'o/_/yid de yang sgyu ma lta bu'o zhes bya ba la 'jug go zhes bya ba ni sems rnam par rmongs pa'i rang bzhin can gyi byis pa rnams rang gi rang bzhin 'dzin pa'i shes
[\[160b.6\]]rab dang bral ba'i phyir de lta bu'i byis pa rnams khams gsum pa 'di dag ni sems tsam mo zhes blo 'byung bar 'gyur te/_sems kyi rang bzhin ji lta ba ma shes pa'i phyir ro/_/byang chub sems dpa' chen po rnams ni ji ltar sgyu ma'i rang gi ngo bo nyid ni ma skyes pa'o/_/gang ngo bo nyid kyis ma skyes pa de
[\[160b.7\]]ni skye ba med pa 'gag pa med pa ste de'i ngo bo nyid med pa'o/_/gang gi ngo bo nyid med pa de rang bzhin med pa'o/_/rang bzhin med pa'i phyir dmigs su med de shes pa zhes bya ba 'am/_rnam par shes pa zhes bya ba 'am/_mi shes pa zhes bya ba'am/_yod ces bya ba'am/_med ces bya bar rnam par rtog pa mi 'byung ngo /_/gal te de lta na
[\[161a\]]
[\[161a.1\]]tha snyad gzhag pa ji lta bur 'gyur zhe na/_tha snyad la brtags pas dgos pa ci zhig yod/_/gal te tha snyad rnam par gzhag pa med par gnas par mi nus so zhe na/_de lta na skye ba dang 'gag pa ni rmi lam lta bu'o/_/chu ltar snang ba ni smig rgyu lta bu'o/_/bu dang bu mo la sogs pa'i tha
[\[161a.2\]]snyad ni sprul pa lta bu'o/_/de dag thams cad kyang gang nas kyang 'ongs pa med/_gar yang 'gro ba med la de lta na yang gzhi med bzhin du tha snyad nyid zhugs par gyur cing 'jug par 'gyur ro/_/de bzhin du rnam par shes pa'i tha snyad kyang khyad par med par blta bar bya'o/_/yid kyi sdom pas yang dag
[\[161a.3\]]par bsdams pa'i byang chub sems dpa'i yid de yang mi dmigs so/_/de'i phyir mi rtog go/_/de'i phyir rlom sems su mi byed do/_/de nyid kyi phyir dmigs par mi 'gyur te/_gang gi phyir cung zad tsam yang mi mthong ngo /_/des na thams cad la mngon par mi zhen te/_kun rdzob tu ni chos
[\[161a.4\]]kyi dbyings kyi ngo bo las mi g.yo ba ni yid kyi sdom pa zhes bya'o zhes bya ba ni tha snyad du brjod pa'o/_/tshigs su bcad pa rnams la ni lhag pa med pas ma bshad do/_/sangs rgyas yon tan yongs su rdzogs par sdom pa la zhugs shing /_/rdzogs sangs rgyas kyi gzugs ldan rtogs pa 'di ni rab
[\[161a.5\]]'dod cing /_/thams cad mkhyen pa'i nyi ma'i 'od kyi tshogs kyi dkyil zhugs na/_/sgrib pa ma lus rnam par bsal nas rab tu sad pa'i sems/_/yid sdom pa zhes de bshad chos rnams thams cad legs bsdus pas/_/chos nyid las gzhan min gzugs phyir ni sdom pa chos kyi sku/_/
[\[161a.6\]]yid kyi sdom pa'i le'u ste bzhi bcu rtsa gcig pa'i 'grel pa rdzogs so//_//tshig sum brgya po 'di dag ni gleng gzhi'i le'ur bshad pas yang brjod par mi bya'o/_/rgya che ba ni sangs rgyas kyi chos yangs par gyur pa'o/_/ste ni gang gi phyir te gang gi phyir rgya che ba de'i phyir
[\[161a.7\]]bstan pa yang rgya che ba ste tshul sna tshogs dang /_sgo sna tshogs nas bstan pas sems can gyi khams dpag tu med pa byang chub chen po la rab tu bkod nas dpag tu med pa'i bsod nams dang ye shes 'thob par 'gyur bas 'di ni nam mkha' bzhin rgya che ba'o/_/rin chen 'od zer rgya che
[\[161b\]]
[\[161b.1\]]gang /_/zhes bya ba ni sangs rgyas dkon mchog dang /_chos dkon mchog dang /_dge 'dun dkon mchog rnams dpag tu med pa'i spyod pa rgya che ba dang /_bstan pa rgya che ba ni rgya che ba zhes brjod do/_/chos thams cad kyi rang bzhin mnyam pa nyid rnam par spros pa'i ting nge 'dzin nges par
[\[161b.2\]]bstan pa'i chos kyi rnam grangs 'di bcom ldan 'das kyis bshad pa na skal pa ji lta ba bzhin du kha cig ni byang chub tu sems bskyed do/_/kha cig ni phyir mi ldog pa nyid du'o/_/gzhan dag ni sangs rgyas kyi byang chub tu sems bskyed do/_/yang gzhan dag ni dgra bcom pa'i 'bras bu thob
[\[161b.3\]]par gyur te zhes bya bas bcom ldan 'das kyis chos bstan pa ni 'bras bu dang bcas pa yin no zhes bstan par 'gyur ro/_/stong gsum gyi stong chen po'i 'jig rten gyi khams 'di yang rnam pa drug tu g.yos shing ltas chen po bco brgyad du g.yos pa ni/_g.yos so/_/rab tu g.yos
[\[161b.4\]]so/_/kun du g.yos so/_/'gul to/_/rab tu 'gul to/_/kun du rab tu 'gul to/_/ldeg go/_/rab tu ldeg go/_/kun du rab tu ldeg go/_/'ur 'ur/_rab tu 'ur 'ur/_kun du rab tu 'ur 'ur ro/_/chem chem/_rab tu chem chem/_kun du rab tu chem chem mo/_/shig shig_/rab tu shig
[\[161b.5\]]shig_/kun du rab tu shig shig go zhes bya ba ni de la rnam pa drug tu g.yos pa ni g.yo ba dang /_mtho ba dang /_dma' ba dang /_steng du 'gro ba dang /_'og tu 'gro ba dang /_sgra rjes su sgrogs pa'o/_/ltas chen po bco brgyad ni drug po de dag nyid kyi rnam par 'gyur ba rnams kyis g.yo ba la
[\[161b.6\]]sogs pa chung ngu dang /_'bring dang /_chen po'i dbye bas go rims ji lta ba bzhin du rigs par bya'o/_/snod kyi 'jig rten yang rnam pa gnyis te/_/'dus byas pa dang /_'dus ma byas pa'o/_/sems can gyi 'jig rten yang rnam pa gnyis te/_sems can mi dge ba la spyod pa dang /_
[\[161b.7\]]lha tshogs la mos pa dang /_nga rgyal can dang rig pa dang ldan pa rnams kyi dbang du byas nas chung ngu dang /_'bring dang /_chen po'i dbye bas g.yos so zhes bya ba nas kun du shig shig ces bya ba'i bar du tshig bco brgyad kyis don bstan pa yin par shes par bya'o/_/yang na gzhan du
[\[162a\]]
[\[162a.1\]]bshad par bya ste/_rnam pa drug tu g.yos pa dang /_ltas chen po bco brgyad ces bya ba ni g.yos pa dang /_'gul ba dang /_ldeg pa dang /_chem chem pa dang /_'ur 'ur ba dang /_shig shig pa ni rnam pa drug go/_/de dag nyid so sor chung ngu dang /_'bring dang /_
[\[162a.2\]]chen po'i dbye bas phye na ltas chen po bco brgyad du 'gyur ro/_/phyogs drug la mtho ba dang /_dma' ba'i dbye bas phyogs kyi 'gyur ba bcu gnyis su 'gyur la/_de dag kyang sngar bstan zin to/_/de la rgyu gnyis kyis g.yo ba la sogs pa 'di dag 'byung bar 'gyur te/_mthu chen po dang ldan
[\[162a.3\]]pa'i lha rnams kyis dam pa'i chos thos pa las byung ba'i dga' ba rab kyi mthar thug par gyur pa las byung bas kun du 'khor bar gyur pa las 'khrugs pa'o/_/brtan pa'i 'jig rten yang thams cad las 'das pa'i de bzhin gshegs pa'i bstan pa'i chos nyid kyi dbang por gyur pa nyid du bstan
[\[162a.4\]]pa dang /_chos nyid kyi mthus chos kyi bdag nyid kyi che ba khong du chud par bya ba'i phyir ro/_/de la phyogs gcig par bar du 'gul ba ni g.yo ba'o/_/shing rnams bzhin du bdag nyid thams cad g.yo ba ni 'gul ba'o/_/mgal me'i 'khor lo bzhin du 'khor ba ni ldeg pa'o/_/chem
[\[162a.5\]]chem pa ni sgra rgyun chags su 'byung ba'o/_/'ur 'ur ni 'khrugs pa'o/_/shig shig pa ni shin tu zab pa'i sgra'o/_/yang na g.yo ba ni sa'o/_/'gul ba ni shing thams cad do/_/ldeg pa ni ri thams cad do/_/chem chem pa ni lha'i rnga'i sgra la sogs pa'o/_/'ur 'ur ba ni rgya mtsho la sogs
[\[162a.6\]]pa'o/_/shig shig pa ni 'brug gi sgra ltar sgrogs pa'o/_/de dag kyang dang po'i gnas skabs tsam pa'i dus na ni chung bar 'byung la/_bar du ni 'bring du 'byung /_tha mar ni che bar 'byung ngo zhes bya bas bco brgyad du 'gyur ro/_/phyogs thams cad du yang mtho ba dang /_dma' ba la sogs pa
[\[162a.7\]]rnam pa gcig tu mnyam du 'byung bar 'gyur na ni bcad nas gtor ba bzhin du shin tu 'khrugs par 'gyur na rim gyis mtho ba dang /_dma' ba la sogs par 'gyur ro/_/de la gang gi tshe shar phyogs kyi sa chen po ri dang shing du bcas pa shin tu 'khrugs par gyur pa de'i tshe shar phyogs mtho
[\[162b\]]
[\[162b.1\]]ba lta bur snang ba 'gyur ro/_/de'i tshe nub phyogs rang gi rang bzhin du gnas kyang dma' ba lta bur snang bar 'gyur ro/_/de'i phyir shar phyogs mtho na nub phyogs dma' ba zhes bstan pa yin no/_/gang gi tshe nub phyogs kyi sa chen po ri dang shing du bcas pa shin tu 'khrugs par gyur pa de'i tshe/_nub
[\[162b.2\]]phyogs mtho ba ltar snang bar 'gyur ro zhes thams cad du sbyar bar bya'o/_/cho 'phrul dang bcas par bstan pa yang cho 'phrul bstan pas sems can rnams 'dul ba ni dgos pa yin no/_/chos nyid kyi bdag nyid che ba nyid kyis g.yo ba la sogs pa yin no zhes shes nas chos kyi de kho na nyid
[\[162b.3\]]goms par bya ba la rtag tu nan tan bya'o zhes bya ba yin no/_/gzhan yang lha'i me tog la sogs pa'i char 'bab pa la sogs pa rnams kyang chos nyid kyi stobs su blta bar bya'o/_/kun dga' bo chos kyi rnam grangs 'di khyod kyis zung zhig ces bya ba la sogs pas ni yang dag par gtod par byed
[\[162b.4\]]pa yin no/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags zhes bya ba ni ming gzung ba tsam gyis bsod nams kyi phung po chen por 'gyur ro zhes bstan pa yin no/_/ji ltar gzung bar
[\[162b.5\]]bgyi zhes bya ba ni tha snyad du byed pa'i dus su the tshom med par tha snyad du bya ba'i don to/_/bcom ldan 'das kyis bka' stsal pa/_snying rje chen po la 'jug pa zhes bya bar zung shig ces bya ba ni 'dis dmigs pa med pa'i snying rje chen po'i ngo bo nges par byas pa zhes bya ba'o/_/chos
[\[162b.6\]]thams cad kyi rang bzhin mnyam pa nyid rnam par spros pa zhes bya ba'i ting nge 'dzin zhes bya bar yang zung zhig ces bya ba ni/_de bzhin gshegs pa'i bka' ni shin tu 'da' bar dka'o zhes bya'o/_/kun dga' bos gsol pa bcom ldan 'das chos kyi rnam grangs 'di bdag gis bzung lags
[\[162b.7\]]so zhes bya ba ni 'phags pa kun dga' bos khas blangs par gyur pa'o/_/bcom ldan 'das kyis de skad ces bka' stsal pa dang zhes bya ba ni mdo sde 'di gsungs par gyur pa na'o/_/yi rangs pa ni gdul bya rnams kyi bsam pa dang /_lhag pa'i bsam pa yongs su rdzogs par gyur pas
[\[163a\]]
[\[163a.1\]]shin tu yang bzung bas yi rangs pas bcom ldan 'das kyang thugs rangs pa'o/_/zla 'od gzhon nur gyur pa yang yi rangs pa'o/_/tshe dang ldan pa kun dga' bo yang yi rangs pa'o/_/'khor bzhi po de dag kyang yi rangs pa'o/_/gnas gtsang ma'i lha'i bu du ma yang yi
[\[163a.2\]]rangs pa'o/_/lha dang mi dang lha ma yin dang dri zar bcas pa'i 'jig rten rnams kyang yi rangs pa'o/_/bcom ldan 'das kyi thugs phyin ci ma log pa'i sems kyis yang dag par mnyes par byas pa gang yin pa de thams cad bcom ldan 'das kyis gsungs pa la mngon par bstod do zhes bya ba ni
[\[163a.3\]]legs so legs so legs par gsungs so zhes bya bas mngon par dga' ba dang ldan pa'o/_/shin tu yid 'ong shin tu snyan pa'i tshig gi tshogs kyi 'od zer dang /_/'jam pa'i dbyangs kyi zhabs kyi pad+ma rnam bsnyen 'gro ba yi/_/srid par gtogs pa'i rab rib tshogs rnams ma lus
[\[163a.4\]]sel byed pa/_/bde bar gshegs pa'i tshul gyis gnas gyur rnam par 'grel la rab mkhas shing /_bde bar gshegs pa'i chos rnams bsgom bya ma lus bsgoms gyur gang yin pas/_tshul rnams sna tshogs brnyes pa'i gnyen dang ma chags pa dag gis/_/bde bar
[\[163a.5\]]gshegs pa'i gsungs gi snying por gyur pa rab gnas pa/_/ma bkrol bzhag pa bdag la skal ba cung zad tsam zhig yod pa yin/_/sems can don la brtson pa'i sems ldan snying rje rnam par 'phro ba sems can gnyen gcig pa/_/sa stengs rigs mang ldan par grags pa
[\[163a.6\]]'jam dpal grags pa zhes bya brtul zhugs can/_/des ni mdo sde rin po che 'di'i 'grel pa grags pa'i phreng ba zhes bya byas/_/de ni bsgom bya bsgoms na bde gshegs kyis gsungs de nyid gcig tu zhi ba snang bar 'gyur/_/chos rnams thams cad mnyam nyid rnam spros pa/_/
[\[163a.7\]]ting 'dzin rgyal po de nyid 'jam dbyangs mchog_/chos rnams kun gyi lugs la mkhas gyur pa/_/ngo bo nyid kyis dag pa'i chos sku mchog_/rgyal ba'i yon tan kun gyis brgyan pa'i mdo sde'i rgyal po'i 'grel pa ji bzhin byas pa las/_/bsod nams mkha' ltar mtha' med ston
[\[163b\]]
[\[163b.1\]]ka'i skar ma'i bdag po'i ma dngas 'dra bdag gis gang thob pa/_/de dag gis ni 'khrul pa med pa'i sems kyis gcig tu gzhan phan sems can kun gyi don byas nas/_/'jam pa'i dpal gyi grags ldan rgyal ba'i sras mchog byang chub sems dang sangs rgyas gyur par
[\[163b.2\]]shog_/'jam pa'i dbyangs kyi byin gyi rlabs kyis grags pa'i grags pa shin tu rab rgyas nas/_/nam mkha' dri med steng nas 'gro ba'i nyi ma'i 'od kyis mun pa sel zhing rab rgyas pa/_/sangs rgyas gdung la gcig tu zhen pas thams cad mkhyen pa'i rten gyi sar gyur 'di yi
[\[163b.3\]]'grel byas pas/_/bshad pa dpag med byed pas yul dang dus kyi mthar gnas shog_/ting nge 'dzin rgyal po'i 'grel pa grags pa'i phreng ba zhes bya ba slob dpon 'jam dpal grags pas mdzad pa rdzogs so//_//dpal lha btsun pa byang chub 'od kyi bka' lung gis rgya
[\[163b.4\]]gar gyi mkhan po zhi ba bzang po'i zhal snga nas dang /_lo tsA ba dge slong tshul khrims rgyal bas bsgyur cing zhus/_yongs kyi dge ba'i bshes gnyen chen po khu brtson 'grus g.yung drung gi sku'i bsod nams su bsgyur//[ {D4011}#]@##/_/rgya gar skad du/_Ar+ya b+ha dra tsar+ya pra
[\[163b.5\]]Ni d+ha na [#]ma hA rA dza ni ban+d+ha na/_bod skad du/_'phags pa bzang po spyod pa'i smon lam gyi rgyal po chen po'i bshad sbyar/_kun du bzang po [#]la phyag 'tshal lo/_/bzang po spyod pa'i smon lam gyi rgyal po chen po la don mdor bsdu na bcu ste/_'di lta ste/_de bzhin gshegs pa rnams la phyag 'tshal
[\[163b.6\]]ba dang /_de la mchod pa dang /_sdig pa bshags pa dang /_bsod nams la rjes su yi rang ba dang /_chos kyi 'khor lo bskor bar bskul ba dang /_de bzhin gshegs pa rnams bzhugs par gsol ba dang /_dge ba'i rtsa ba yongs su bsngo ba dang /_de'i rab tu dbye ba dang /_de'i mthar
[\[163b.7\]]thug pa dang /_de'i phan yon no/_/de la phyogs bcu kun gyi zhing la sogs pa [#]na bzhugs pa'i sangs rgyas bcom ldan 'das rnams la spyir lus dang ngag dang yid rnam par ma phye bar phyag 'tshal ba'i dbang du mdzad nas gsungs pa ni ji snyed su dag ces bya ba la sogs pa'o/_/ji snyed ces bya
[\[164a\]]
[\[164a.1\]]ba ni ji srid pa ste tshad ji tsam yin pa'o/_/de'i phyir tshad yongs su bcad par 'gyur ro/_/des na spyi'i sgras sangs rgyas bcom ldan 'das rnams gzhal du med pa nyid du ston pas gsungs pa ni su dag ces bya [#]ste/_grangs dang ming gi sgo nas tshad las 'das pa
[\[164a.2\]]zhes bya ba'i don to/_/phyogs bcu'i 'jig rten na zhes bya ba ni phyogs bcu po rnams kyi 'gro ba na'o/_/dus gsum kun gshegs mi yi seng ge rnams/_/zhes bya ba ni dus gsum por gyur pa mtha' dag ste/_dus gsum na bzhugs pa rnams zhes bya ba'i don to/_/mi'i seng ge zhes
[\[164a.3\]]bya ba ni thams cad la 'jigs pa dang bral zhing gang las kyang dogs pa med pa ni seng ge zhes bya'o/_/sangs rgyas bcom ldan 'das rnams [#]kyang lha dang bcas pa'i 'jig rten na de dang 'dra ba yin te/_des na seng ge dang 'dra bas seng ge'o/_/mi rnams su skye ba kun du bstan pa'i
[\[164a.4\]]phyir de dag ni mi yang yin pas na sangs rgyas bcom ldan 'das rnams ni mi'i seng ge yin no/_/de dag thams cad la bdag gis phyag bgyis te rab tu 'dud do/_/brjod par 'dod pa'i dbang gis phyogs gcig brjod pas thams cad kyi sgra mthong ba des na lhag ma ma lus pa yangs
[\[164a.5\]#]yongs su gzung [#]ba'i don du ma lus zhes gsungs so/_/lus dang ngag dang yid rab tu dang ba ni mchog tu dang bar gyur pa ste/_sems rab tu dang bas kun nas bslang ba'i phyir lus dang ngag kyang rab tu dang ba yin no/_/da ni lus la sogs pa so so rnam par phye bas phyag 'tshal ba gsungs te/_
[\[164a.6\]]de la re zhig lus kyis phyag 'tshal ba ni/_zhing gi rdul snyed lus rab btud pa yis/_/zhes bya ba la sogs pa [#]yin te/_sangs rgyas kyi zhing gang gi rdul dang mnyam pa'i lus rab tu [#]btud pas so/_/snyed kyi sgras ni 'dir dpe dang mthun pa'i rnam grangs yin te khyad par med pa'i phyir ro/_/
[\[164a.7\]]phyogs bcu dus gsum du son pa'i sangs rgyas kyi zhing thams cad kyi rdul dang mnyam pa'i zhing de'i grangs kyi lus rab tu btud pas[#]/_rgyal ba kun la rab tu phyag 'tshal lo/_/zhes bya ba ni nyon mongs pa'i dgra las rgyal ba'i phyir dang bdud las rgyal ba'i phyir na sangs rgyas bcom ldan 'das rnams
[\[164b\]]
[\[164b.1\]]la rgyal ba zhes brjod de/_ji skad du bcom ldan 'das kyis/_sdig pa'i chos las nga rgyal te/_/des na nyer 'gro nga rgyal ba/_/zhes bya ba la sogs pa gsungs pa bzhin no/_/dus gsum du gshegs pa'i rgyal ba de dag thams cad la rab tu phyag 'tshal lo/_/bcom ldan 'das
[\[164b.2\]]gcig la sems phyogs par gyur pa'i phyir na gzhan la yid kyis stong pa'i lus zhing gi rdul dang mnyam pa kho nas rab tu phyag 'tshal lam ci zhe [#]na ma yin no zhes brjod pa ni/_rgyal ba kun la mngon phyogs yid kyis su/_/zhes bya ba ste/_de bzhin gshegs pa rnams re re la mngon du
[\[164b.3\]]phyogs pa'i sems kyis zhes bya ba'i don to/_/bzang po spyod pa'i smon lam stobs dag gis/_/zhes bya ba la/_bzang po ni dge ba'o/_/de ni bzang po yang yin pas na bzang po spyod pa ste/_byang chub sems dpa'i zhes bya ba'i don to/_/de'i don du smon pa ni smon lam ste don du gnyer
[\[164b.4\]]ba'o/_/de'i stobs ni nyon mongs pa la sogs pa rnams kyis zil gyis mi non pa dang mi mthun pa'i phyogs las nges par rgyal ba yin te/_de nas [#]de'i stobs kyis te/_rnam pa gzhan du ni 'di lta bu'i tshul gyi [#]bya ba mi srid pa'i phyir ro/_/de bzhin du yid kyis phyag 'tshal
[\[164b.5\]]ba ni/_rdul gcig steng na zhes bya ba la sogs pa'o/_/rdul gcig steng na zhes bya ba ni rdul gcig gi thog na'o/_/sangs rgyas sras kyi [#]dbus na bzhugs pa zhes bya ba ni byang chub sems dpa' [#]tshogs dpag tu med pa'i dbus na so sor bzhugs pa'o/_/sangs rgyas rdul snyed
[\[164b.6\]]rnams zhes bya ba ni 'dir yang khyad par med pa'i phyir na phyogs bcu dus gsum du rjes su son pa'i sangs rgyas kyi zhing gi rdul dang mnyam pa'i bde bar gshegs pa rnams mos zhes 'chad par 'gyur ba dang 'brel lo/_/ji ltar rdul gcig gi steng na [#]de ltar te tshul 'di nyid kyis
[\[164b.7\]#]ma lus par mtha' dag par ro/_/chos kyi dbyings zhes bya ba la/_chos thams cad kyi rang bzhin ni chos nyid do/_/de nyid ni dbyings zhes bya ba'o/_/rnam pa de lta bu'i chos kyi dbyings nam mkha'i khams kyi mthas gtugs pa ste/_rdul gcig gi steng na gnas pa'i byang
[\[165a\]]
[\[165a.1\]]chub sems dpa'i tshogs dpag tu med pas so sor bskor ba'i bcom ldan 'das rnams kyis gang zhing bar chad med par khyad par yid kyis mos pa'o/_/lus dang ngag gi las dag ni yid kyis kun nas bslang ba'i phyir na yid kyi [#]lam rab tu bstan to/_/da ni/_
[\[165a.2\]]de dag bsngags pa rgya mtsho mi zad rnams/_/zhes bya ba la sogs pas dag gis phyag 'tshal lo/_/de dag ces bya ba la/_de ltar lhag par mos par byas pa de dag la ste/_gang dag la bsngags pa rgya mtsho ste/_yon tan rgya mtsho yod pa dang nyams pa dang mtha' gtugs pa med pa'i phyir zad pa
[\[165a.3\]]med pas mi zad pa yod pa de dag ni bsngags pa rgya mtsho mi zad pa [#]rnams so/_/'dir bsngags pa'i sgra ni yon tan gyi rnam grangs yin la/_rgya mtsho'i sgra ni don mang po brjod pa yin par rtogs par bya ste/_bsngags pa rgya mtsho mi zad pa mnga' ba de dag la'o/_/dbyangs kyi yan lag rgya mtsho'i sgra
[\[165a.4\]]kun[#] gyis/_/zhes bya ba la/_'dir yang yan lag gi sgra ni yon tan gyi rnam grangs yin no/_/ji ltar yin zhe na/_'di ltar nyan thos kyi theg pa la [#]yan lag lnga dang ldan par brjod pa dang /_theg pa chen por yang yan lag drug cu dang ldan pa dang /_yan lag stong phrag bcu dang ldan pa dang /_yan lag dpag tu med pa dang ldan
[\[165a.5\]]par brjod pa der yang yon tan lnga dang ldan pa zhes bya ba la sogs par rtogs par bya ba yin pa'i phyir dbyangs kyi yon tan [#]dang ldan pa'i sgras te [#]don gyi tshul gang yin pa rgya mtsho dpag tu med pa de dag kun gyis so/_/rgyal ba kun gyi zhes bya ba la sogs pa la/[# ]/rgyal ba rnams kyi [#]yon tan
[\[165a.6\]]te byang chub kyi sems bskyed pa nas nye bar bzung nas lus dang ngag dang yid kyi rang bzhin gzhal du med cing thun mong ma yin pa gang dag yin pa de dag rab tu [#]brjod cing ste mngon par smra bar byed/_/rab tu sgrogs par byed cing ngo /_/bde bar gshegs pa so so nas mdun na
[\[165a.7\]]bzhugs pa lta bur gyur pa de dag thams cad bdag gis [#]bstod par bgyi'o/_/yang na bsngags pa rgya mtsho mi zad ces bya ba ni gzhi mthun pa nyid kyi sgo nas yon tan zhes bya ba [#]'di nyid kyi [#]khyad par yin te/_bde bar gshegs pa rnams kyi yon tan bsngags pa rgya mtsho mi zad pa rab brjod [#]
[\[165b\]]
[\[165b.1\]]cing zhes bya ba'i don to/_/da ni sangs rgyas bcom ldan 'das de dag nyid la bla na yod pa dang bla na med pa'i mchod pa rnam pa gnyis gsungs te/_me tog dam pa zhes bya ba la sogs pa'i tshigs su bcad pa gnyis kyis ni bla na yod pa yin te/[# ]me tog la sogs pa rnams kyi nang na dam pa gang dag
[\[165b.2\]]yin pa'i me tog dam pa de dag dang /_phreng ba dam pa dang /_sil snyan dam pa dang /_gur gum dang /_tsan dan la sogs pa'i byug pa dam pa dang /_gdugs dam pa mchog dang /_mar me mchog dang /_bdug pa dam pa dang /_na bza' dam pa dang /_dri dam pa dang /_dri sna tshogs sbyar
[\[165b.3\]]cing legs par bsgrubs pa'i phye ma'i phur ma ste tsan dan dang gur gum dang ga pur dang a ga [#]ru la sogs pa sna tshogs kyi rang bzhin ri rab dang mnyam pa dang /_bkod pa [#]khyad par 'phags pa mchog kun gyis/_/zhes bya ba bkod pa dam pa dang /_'dir bkod pa'i sgra ni tshogs pa'i rnam
[\[165b.4\]]grangs yin te/_lha dang mi rnams kyi lha rdzas rnam pa thams cad kyi mchog dang ldan pa rnams kyis rgyal ba thams cad la mchod par bgyi'o/[# ]/mchod pa gang rnams bla med rgya che ba/_/zhes bya ba la sogs pas ni bla na med pa yang gsungs so/_/byang chub sems dpa'i ting nge
[\[165b.5\]]'dzin gyi mthus bskyed pa'i mchod pa gang rnams bla na med cing sangs rgyas kyi zhing thams cad du spros pas chos kyi dbyings kyi mthar thug pa'i [#]rgya che ba de dag rgyal ba thams cad la bdag lhag par mos so/_/bzang po spyod la [#]dad pa'i stobs dag gis/_/zhes bya ba la
[\[165b.6\]]bzang po spyod pa la lhag par mos shing mngon par yid ches pa dang /_mngon par nges pa de'i stobs kyis te/_de la ming du ma dag las bzang po spyod pa na de ltar rnam pa sna tshogs pa'i mchod pa byang chub sems dpa'i byams pa ltar mos pa yin no/_/da ni ji skad brjod pa'i phyag 'tshal ba
[\[165b.7\]]dang /_mchod pa nye bar bsdus par [#]gsungs pa ni/_rgyal ba kun la phyag 'tshal mchod par bgyi/_/zhes bya ba ste/_rgyal ba thams cad la phyag 'tshal zhing mchod par bgyi ba'o/_/kun nas slong ba dang /_gnas [#]dang /_ngo bo nyid rnam pa gsum gyi sgo nas sdig pa bshags pa gsungs
[\[166a\]]
[\[166a.1\]]pa ni/_'dod chags zhe sdang zhes bya ba la sogs pa'o/_/de la sdig pa kun nas slong ba'i rgyu gang zhig yin zhe na/_'dod chags zhe sdang gti mug ni kun nas slong ba'i rgyu yin no/_/gnas gang yin zhe na/_gnas ni lus dang ngag dang yid yin no/_/ngo bo nyid ni/_sdig pa bdag
[\[166a.2\]]gis bgyis pa ci mchis pa/_/zhes bya ba ste/_skye ba 'di 'am skye ba phyi ma dag tu bdag nyid kyis byas pa dang byed du bcug pa dang byed pa la rjes su yi rang ba'o/_/de thams cad ni de dag thams cad rgyal ba sras dang bcas pa rnams kyi spyan sngar [#]mngon sum du 'dug pa lta bus skad cig tsam la'ang [#]'gyod
[\[166a.3\]]bzhin pas so sor bshags par bya zhing bsal bar bgyi'o/_/da [#]ni phyogs bcu'i 'gro ba kun dang zhes bya ba la sogs pas bsod nams la rjes su yi rang ba gsungs so/_/phyogs bcu'i 'gro ba'i bsod nams sbyin pa dang /_tshul khrims dang /_bsgom [#]pa las byung ba dus gsum pa
[\[166a.4\]]gang yin pa dang /_gang yang slob pa'i gang zag bdun po rnams dang /_gang yang mi slob pa'i dgra bcom pa rnams dang /_rang rgyal ba [#]rnam pa gnyis po bse ru lta bu dang /_tshogs na spyod pa rnams kyi bsod nams dus gsum la 'jig rten las 'das pa gang yin pa dang /_gang yang
[\[166a.5\]]sems dang po bskyed pa nas nye bar bzung ba'i byang chub sems dpa' thams cad dang /_sangs rgyas bcom ldan 'das dus gsum du gshegs pa rnams kyi brda las byung ba'i byang chub kyi sems bskyed pa nas nye bar bzung ste/_pha rol tu phyin pa dang sa la sogs pa las nges par
[\[166a.6\]]skyes pa re re zhing dus gsum du gyur pa 'jig rten pa dang /_'jig rten las 'das pa'i bsod nams kyi tshogs gzhal du med cing bsam gyis mi khyab pa sangs rgyas kyi ye shes kyi skyod yul du gyur pa gang yin pa de dag thams cad la bdag rjes su yi rang bar bgyid do/_/'gro ba'i sgra ma lus pa rjod
[\[166a.7\]]par[#] byed pa nyid kyis slob pa dang mi [#]slob pa la sogs pa'i bsod nams 'dus par grub bzhin du so sor nye bar blangs pa la don ci zhig yod ce na de ni ma yin te/_'gro bas na 'gro ba ste srid [#]pa dang bcas pa zhes bya ba'i don nam/_'khor bar 'gro ba zhes bya ba'i don no/_/de la kha cig la ni shin tu 'gro ba
[\[166b\]]
[\[166b.1\]]med pa'i phyir dang /_kha cig ni mi 'gro ba nyid kyis 'gro ba'i sgrar brjod par [#]bya ba ma yin te/[# ]des na tha dad par bstan pa yin no/_/da ni chos kyi 'khor lo bskor bar bskul ba ni/_phyogs bcu'i 'jig rten zhes bya ba la sogs pa gsungs so/_/phyogs bcu'i 'jig rten rnams na 'gro ba'i sgron ma
[\[166b.2\]]ste/_'jig rten gyi phyi dang nang gi mun pa'i tshogs rnams sel bar byed pa'i bdag nyid yin pa'i phyir na sangs rgyas bcom ldan 'das rnams ni 'jig rten gyi sgron ma yin no/_/byang chub rim par [#]sangs rgyas zhes bya ba ni bla na med pa yang dag par rdzogs pa'i byang chub tu mngon par sangs rgyas
[\[166b.3\]]pa'o/_/ma chags brnyes [#]zhes bya ba ni ma chags pa nyid thob pa ste/_mngon par byang chub pa'i chos kyi tshul las don ma lus pa'i rang bzhin yongs su shes pa'i phyir na chags pa thams cad las yang dag par [#]'das pa'o/_/chos zab mo rtogs pa'i [#]don du mi gnyer zhing mngon par mi brtson pa gzhan
[\[166b.4\]]dag gis rtogs par dka' ba des na gang dag chos bstan pa la spros pa med par 'jig rten gyi khams sna tshogs pa rnams na byang chub kyi shing mchog gi drung du gshegs nas bzhugs pa gang yin pa'i 'jig rten gyi mgon po de dag thams cad la bdag gis 'gro ba'i mi shes pa'i mun pa
[\[166b.5\]]bsal ba'i phyir dang /_bla na med pa'i ye shes kyi snang ba bya ba'i [#]phyir na bla na med pa'i chos kyi 'khor lo bskor ba'i don du sa'i steng du pus mo btsugs [#]shing thal mo sbyar ba [#]byas nas so so'i mdun du gnas pa lta bus bskul bar bgyid do zhes bya ba ni chos kyi 'khor lo bskor [#]ba'i don du bskul ba'o/_/da ni/_
[\[166b.6\]]mya ngan 'das [#]ston gang bzhed de dag la/_/zhes bya ba la sogs pas gsol ba 'debs so/_/gang zhes bya ba ni khyad par med pa yin yang skabs yin pa'i phyir phyogs bcu'i 'jig rten sgron ma zhes bya ba dang mngon par 'brel to/_/phyogs bcu'i sangs rgyas bcom ldan 'das gang [#]dag mya ngan 'das
[\[166b.7\]]ston te/_mya ngan 'das pa ston par bzhed pa de dag thams cad la bdag gis thal mo rab tu sbyar nas yun ring du bzhugs pa'i don du gsol bar bgyi ste zhu ba 'bul [#]lo/_/dus ji srid du [#]zhe na/_bskal pa zhing gi rdul snyed de dus gsum du rtogs [#]pa'i sangs rgyas kyi zhing thams cad kyi rdul dang mnyam
[\[167a\]]
[\[167a.1\]]pa'i bskal par bzhugs par ro/_/ci'i don du zhe na/_mgon med par gyur pa'i 'gro ba kun la phan zhing bde ba'i phyir ro/_/de la phan pa ni gtan du ba'i grub pa dang bde ba ste mya ngan las 'das pa'i lam thob [#]pa'o/_/bde ba ni lha grangs kyi nye bar spyod pa thob [#]ba'o/_/da ni ji skad
[\[167a.2\]]brjod pa'i phyag 'tshal ba la sogs pas bskyed [#]pa'i bsod nams kyi phung po gzhal du med par yongs su sngo [#]bar byed pa ni/_phyag 'tshal ba dang mchod cing bshags pa dang zhes bya ba la sogs pas so/_/phyag 'tshal ba dang /_mchod pa dang /_sdig pa bshags pa dang /_bsod nams la rjes su
[\[167a.3\]]yi rang ba dang /_chos kyi 'khor lo bskor bar bskul ba dang /_de bzhin gshegs pa la gsol ba btab pa'i [#]dge ba cung zad bdag gis ci bsags pa ste nye bar bsgrubs pa de dag thams cad bdag gis bla na med pa yang dag par rdzogs pa'i byang chub kyi phyir bsngo bar bgyi'o/_/da ni brgyad
[\[167a.4\]]pa de'i rab tu dbye ba ste/_kun du bzang po'i smon lam de'i yan lag so so'i rab tu dbye ba ni de'i rab tu dbye ba yin no/_/de yang rnam pa bcu [#]drug ste/_'di lta ste bsam pa'i sgo nas dang /_byang chub kyi sems mi brjed pa'i sgo nas dang /_ma gos pa'i sbyor ba'i sgo nas dang /_sems can la
[\[167a.5\]]phan pa'i sgo nas dang /_go cha'i sgo nas dang /_skal pa mnyam pa'i byang chub sems dpa' dang phrad [#]pa'i sgo nas dang /_dge ba'i bshes gnyen mnyes par byed pa'i sgo nas dang /_de bzhin gshegs pa mngon du gyur pa'i sgo nas dang /_dam pa'i chos yongs su 'dzin pa'i sgo nas dang /_mi zad pa'i
[\[167a.6\]]mdzod thob pa'i sgo nas dang /_'jug pa'i sgo nas dang /_stobs kyi sgo nas dang /_sgrub pa'i sgo nas dang /_las kyi sgo nas dang /_rjes su slob pa yongs su phye ba'i sgo nas dang /_bsdu ba'i sgo nas so/_/de la bsam pa'i sgo nas ni rnam pa dang po'o/_/de yang rnam pa gsum ste/_de bzhin gshegs pa la mchod
[\[167a.7\]]pa dang dgongs pa yongs su rdzogs pa'i bsam pa ni/_'das pa'i sangs rgyas rnams dang zhes bya ba la sogs pa'o/_/mya ngan las 'das pa bstan zin pa'i sangs rgyas bcom ldan 'das rnams la bla na med pa'i mchod pas mchod par gyur cing phyogs bcu'i 'jig rten te/_'jig rten gyi khams
[\[167b\]]
[\[167b.1\]]du ma rnams na 'gro ba mtha' dag la phan pa dang bde ba sgrub pa lhur mdzad pa dang /_de ltar [#]bzhugs shing 'tsho ba gang yin pa de dag rnams kyang de bzhin du mchod par gyur cig pa'o/_/gang yang ma byon pa 'byung bar 'gyur ba de dag kyang rab myur bar te dka' ba med pa kho nar bsam rdzogs byang chub rim [#]par
[\[167b.2\]]sangs rgyas spyon cig pa'o/_/phyed snga mas ni de bzhin gshegs pa la mchod pa'i bsam pa dang /_phyed phyi mas ni dgongs pa yongs su rdzogs pa'i bsam pa bstan to/_/sangs rgyas kyi zhing yongs su sbyong ba'i bsam pa ni/_phyogs bcu'i zhing rnams gang dag ji snyed pa/_/zhes bya ba la sogs pa gang
[\[167b.3\]]gsungs pa yin no/_/phyogs bcu [#]rnams na sangs rgyas kyi zhing rnams gang dag ces bya ba gang dag yod pa ji snyed ces bya ba ni srid pa de dag thams cad bde ba can bzhin du rgya cher yongs su dag par gyur te/_dpag tu med pa'i 'jig rten gyi khams kyi gnas rnams so sor tha gru che bar
[\[167b.4\]]gyur cing /_byang chub shing dbang drung gshegs rgyal ba ste/_bcom ldan 'das rnams dang byang chub sems dpa' rnams kyis rab tu gang bar te kun nas bar mtshams med par khyab par shog ces bya ba'o/[# ]/sems can thams cad bde ba'i lhag pa'i bsam pa ni phyogs bcu'i zhes bya ba la
[\[167b.5\]]sogs pa gang gsungs pa yin te/_phyogs bcu rnams na skye gnas bzhis bsdus pa 'gro ba drug gi [#]sems can gang rnams ji snyed yod pa de dag rtag tu ste/_gtan du lus dang sems kyi nad dang bral bar gyur cig_/nyams pa med pa mchog tu gyur pa'i bde bas bde bar gyur cig_/de
[\[167b.6\]]dag gi chos dang ldan pa'i don de mthun pa ste rjes su mthun par grub [#]par shog la/_'gro ba kun gyis [#]chos dang ldan pa'i re ba yang rtag tu 'grub par shog ste/_yongs su [#]rdzogs par gyur cig pa'o/_/da ni mi mthun pa'i phyogs spang [#]ba nye bar ston pa'i sgo nas tshigs su bcad pa bzhis rnam pa
[\[167b.7\]]gnyis pa byang chub kyi sems mi brjed pa ni/_byang chub spyod pa dag [#]ni bdag spyod tshe/_/zhes bya ba nas brtsams nas/_de dag ma lus yongs su byang bar shog_/ces bya ba'i bar gyis gang gsungs pa yin no/_/byang chub ces bya ba ni bla na med pa yang dag par rdzogs pa'i byang chub ste/_de'i don du spyod
[\[168a\]]
[\[168a.1\]]pa ni byang chub spyod pa'o/_/de la bdag spyod pa'i tshe 'gro ba kun du skye ba dran par gyur cig_/de bzhin du tshe rabs kun du 'chi 'pho ba dang skye ba nas bdag [#]ni rab tu 'byung bar shog_/ces bya ba 'chi 'pho ba dang skye ba dag gis ni don gyis na bar [#]gyi gnas skabs brjod pa nyid du
[\[168a.2\]]blta bar bya ste/_'di ni byang chub kyi sems mi nyams pa'i rgyu dang po yin no/_/de bzhin du rgyal ba kun gyi rjes su slob byed cing /_/zhes bya ba la sogs pa la/_dus gsum du gshegs pa'i rgyal ba ma lus pa rnams kyi bslab pa la rjes su slob par byed cing /_bzang po spyod pa zhes pa [#]la/_
[\[168a.3\]]bzang po spyod pa yongs su rdzogs byed cing [#]/_/zhes bya ba yang dag par sgrub par byed pa na ci zhig gi [#]bdag gis bya zhe na/_/tshul khrims spyod pa dri med yongs dag pa/_/rtag tu ma nyams skyon med spyod par shog_/ces bya ba ste/_dper na yid bzhin gyi nor bu rin po che ni glo bur gyi dri
[\[168a.4\]]ma dang mi ldan pa nyid kyis dri ma med pa dang /_lus kyi nyes pa dang bral ba'i phyir rang bzhin gyis yongs su dag pa yin no/_/de nyid kyi phyir ma nyams pa dang skyon med pa yin te/_'dod pa thams cad skong bar byed pa dang /_yongs su gdung ba thams cad sel bar byed pa yin zhing nad thams
[\[168a.5\]]cad dang bral bar byed pa dang /_dus ma yin par 'chi ba rab tu zhi bar byed pa dang /_gzhan gyi don bsgrub [#]pa la 'jug pa 'ba' zhig yin te/_de bzhin du byang chub sems dpa' rnams kyi tshul khrims kyang rin po che dang 'dra bas rin po che yin te/_glo bur gyi las dang nyon mongs
[\[168a.6\]]pa'i dri ma dang /_ma 'dres pa'i phyir dri ma med pa dang /_nyan thos dang rang sangs rgyas kyi theg pa'i sems bskyed pa'i lus kyi skyon [#]dang bral ba'i phyir dang /_med na mi 'byung ba [#]nyid kyis rnam pa thams cad mkhyen pa nyid du sems bskyed pa rin po che'i rang bzhin yin pa'i phyir/_kun nas
[\[168a.7\]]yongs su dag pa dang /_byang chub sems dpa'i bslab pa thams cad la gus par byed pa nyid kyis ltung ba kun du mi spyod pa'i phyir na bslab pa ma nyams pas ma nyams pa dang /_'das pa'i yul nyams su myong ba la ltos [#]nas sred pa skye zhing ma 'ongs pa'i skye ba la yang 'dir bdag nyid du
[\[168b\]]
[\[168b.1\]]mngon par dga' ba dang /_da ltar byung ba la lhag par zhen pa'i sred pa ste dus gsum pa'i sred pas ston [#]par byed pa 'di dag gis cung zhig kyang skyo ba med pa'i phyir skyon med pa yin zhing sa bzhin [#]du sangs rgyas dang byang chub sems dpa'i yon tan thams cad kyi rten du gyur pa'i phyir dang /_
[\[168b.2\]]'gro ba'i 'dod pa thams cad yongs su skong ba'i phyir yongs su gdung ba thams cad sel zhing nad thams cad sel ba dang /_lha dang mi rnams su dpag tu med pa'i tshe bsgrub [#]pa dang /_gzhan gyi don bsgrub pa la 'jug pa la 'jug pa 'ba' zhig tu gyur pa yin no/_/nges pa'i tshig
[\[168b.3\]]gis lus dang sems kyi gdung ba thams cad sel bar byed pa'i phyir na bsil bar gyur pa nyid kyis na [#]tshul khrims so/_/tshul khrims spyod pa zhes bya ba ni tshul khrims nyid spyod pa yin pas tshul khrims spyod pa ste spyad pas na spyod pa'o/_/rnam pa de lta bu'i tshul khrims spyod pa dri [#]med pa yongs
[\[168b.4\]]su dag pa ma nyams pa skyon med pa la byang chub kyi bar du rtag tu spyod par shog cig ces bya ba ste/_'di ni byang chub kyi sems mi brjod pa'i rgyu gnyis pa yin no/_/lha yi skad dang zhes bya ba la sogs pa ni lha rnams la lha'i skad kyis so/[# ]/klu dang gnod sbyin dang grul bum dang mi rnams la ni
[\[168b.5\]]de'i skad de sgra rnams kyis so/[# ]/mdor na/_'gro ba kun gyi [#]sgra rnams ji tsam pa/_/de dang de dag gis de dag la de ltar so sor byang chub kyi [#]bar du dam pa'i chos bstan to zhes bya ba 'di [#]ni byang chub kyi sems mi brjed pa'i rgyu gsum pa yin no/_/des shing zhes bya ba la sogs pa la des pa [#]ni rgyud 'jom
[\[168b.6\]]pa'o/_/pha rol tu phyin pa ni sbyin pa la sogs pa bcu'o/_/de dag la brtson pa ni bdag nyid thams cad kyis rnam pa thams cad du grims shing yid mi skyo ba'o/_/nams kyang zhes bya ba ni byang chub kyi sems byang chub kyi snying po'i bar du nam yang brjed par ma gyur cig pa ste/_'di ni rgyu
[\[168b.7\]]bzhi pa'o/_/tshigs su bcad pa phyed dang bzhi po 'di dag gis ni [#]byang chub kyi sems kyi mi mthun pa'i phyogs su gyur pa'i sgrib pa gang yin pa de dag gi gnyen po bstan par mdzad pa yin no/_/da ni tshigs su bcad pa phyed kyis mi mthun pa'i phyogs spang ba bstan [#]pa ni/_sdig pa gang rnams
[\[169a\]]
[\[169a.1\]]sgrib par gyur pa dag_/ces bya ba la sogs pa gang gsungs pa yin no/_/sdig pa gang rnams byang chub sems la bar du gcod par byed pa'i sgrib par gyur pa de dag thams cad du thams cad ma lus par yongs su byang bar ste spang bar [#]shog cig ces pa'o/_/
[\[169a.2\]]de ni rnam pa gsum ma gos pa'i sbyor ba rgyu rnam pa gsum po gang las gang du ji ltar zhes bya bas gsungs pa ni/_las dang nyon mongs zhes bya ba la sogs pa'o/_/rnams las zhes bya ba ni las dang nyon mongs pa dang bdud kyi las rnams las [#]te/_las 'di yang khyad par med
[\[169a.3\]]pa'i phyir na dge ba dang mi dge ba dang mi g.yo ba rnam pa gsum gang yang gzung ngo /_/de la mi dge ba'i las dang nyon mongs pa bdud kyi [#]las rnams las grol ba ni [#]de dag gis ma gos par 'jig rten gyi 'gro ba la sogs pa rnams su rtag tu spyad do/_/ci dang 'dra bar zhe na/_ji ltar pad+ma
[\[169a.4\]]chus mi chags pa bzhin/_/zhes bya ba ste/_dper na pad+ma chur skyes pa chus mi gos pa de bzhin du bdag las dang nyon mongs pa dang bdud kyi [#]las la sogs pa 'jig rten gyi chos rnams kyis ma gos par ro/_/de bzhin du dge ba dang mi g.yo ba'i las rnams su chags pa med pa ste/_rnam
[\[169a.5\]]par smin pa'i 'bras bu la mi ltos [#]par de bzhin [#]'gro ba mtha' dag la phan pa dang bsgrub [#]pa'i don nyid 'ba' zhig tu spyad par bya ste byang chub sems dpa'i spyod pa la zhes khong nas dbyung ngo /_/ci 'dra bar zhe na/_nyi zla nam mkhar thogs pa med ltar zhes bya ba ste/_dper na nyi ma dang zla ba
[\[169a.6\]]dag 'jig rten na yid bzhin gyi nor bu ltar gzhan gyi don byed pa la ro gcig tu 'jug pa'i phyir rang gi don la chags pa phra mo yang med par nyin dang mtshan mo [#]nam mkha' la rgyu ba de bzhin du spyad pa'o/_/de la bdud ces bya ba ni dge ba'i bar chad byed cing byang chub kyi gegs su gyur pa lam
[\[169a.7\]]dam pa las ldog par byed pa yin no/_/dam pa'i nges tshig ni chos ni dam pa yin la chos kyi 'tsho ba 'gog par byed pa'i phyir gsod par byed pas na bdud ces brjod do/_/de'i las [#]ni rgyus phan pa'i dngos po las phyir phyogs pa'o/_/rnam pa bzhi pa 'di dang pha rol tu sems bskyed ma
[\[169b\]]
[\[169b.1\]]lus pa la phan 'dogs pa ni zhing gi khyon dang zhes bya ba la sogs pa gang gsungs pa yin no/_/'gro ba'i ngan song gi sdug bsngal ngan song gsum gyis [#]dbye ba can thams cad rab tu [#]zhi byed cing ngo /_/ci'i phyir ngan song gi sdug bsngal kho na zhi bar byed par gsungs she na/_de dag [#]ni shin
[\[169b.2\]]tu gdung bar byed pa yin pa'i phyir gtsor nye bar blangs pa yin te/_'khor ba'i sdug bsngal thams cad nyid zhi bar byed pa zhes bya bar rig par bya'o/_/phul du byung ba'i bde ba dag la 'gro ba [#]kun 'god pa na'o/_/ci zhig byed ce na/_'gro ba thams cad la ni phan phyir spyad de/_yid skyo
[\[169b.3\]]ba med par sbyor ba gzhan med par bla na med pa'i ye shes thob bar byed pa'i don du zhes bya ba'i don to/_/spyad pa ni 'bad par bya ba'o/_/dus ji srid du zhe na/_zhing gi khyon dang phyogs rnams ji tsam par/_/zhes bya ba ste/_ji tsam par zhes pa ni ji srid du'o/_/zhing gi khyon zhes
[\[169b.4\]]bya ba ni sangs rgyas kyi zhing ji srid pa'i khyon rab tu rgyugs dang rgyan te skabs brgyud las [#]'byung ba'o/_/phyogs rnams zhes bya ba ni phyogs [#]bcu pa rnams su ste de srid du spyad ces 'brel to/_/rnam pa lnga pa ni go cha'o/_/de yang rnam pa gsum ste/_sangs rgyas kyi chos yongs su
[\[169b.5\]]rdzogs par byed pa dang /_sems can gyi spyod pa dang mthun par 'dug pa dang /_dam pa'i chos rab tu sbyin pa'i sgo nas te/_byang chub spyod pa yongs su rdzogs byed cing /_/zhes bya ba la sogs pa gang gsungs pa yin no/_/byang chub spyod pa yongs su rdzogs byed cing /_/zhes
[\[169b.6\]]bya ba la/_byang chub kyi don du spyod pa ni byang chub spyod pa ste/_de yongs su rdzogs par byed pa ni sangs rgyas kyi chos rnams sgrub par byed cing zhes bya ba'i don to/_/skye ba dang skye bar sems can rnams kyi sems kyi spyod pa rnams shes par byas nas/_rang bzhin gyis rgyu med cing
[\[169b.7\]]'grogs na bde bas de dag dang mi mthun pa med par rjes su mthun par 'jug pa'o/_/bzang po spyod pa dag ni rab ston cing /_/zhes bya ba la 'dir bzang po spyod pa ni chos ston pa'i rang bzhin yin par bzung ste/_rab tu ston par brjod par 'dod pa'i ngag las [#]bzang po spyod par
[\[170a\]]
[\[170a.1\]]btags pa'i phyir na/_de 'gro ba la rab tu ston pa dang brjod [#]pa dang gsol [#]bar byed cing /_ma 'ongs pa bskal pa phyi ma'i mthar thug pa kun du yid yongs su mi skyo bar spyod par gyur zhes bya ba dang /_rnam pa drug pa lus dang ngag dang yid kyi spyod pa dang smon lam
[\[170a.2\]]gyis skal ba mnyam pa'i byang chub sems dpa' dang 'grogs pa ni/_bdag gi spyod dang mtshungs par ldan pa [#]zhes bya ba la sogs pa gang gsungs pa yin no/_/bdag gi spyod dang ste spyod pa'i sgo nas mtshungs par gang spyod pa ste/_mnyam par spyod pa'i byang chub sems dpa' de
[\[170a.3\]]dag dang ni rtag tu 'grogs par shog ste/_ji srid byang chub kyi bar du lhan cig gnas par gyur cig pa'o/_/lus dang ngag rnams dang ni yid kyis kyang /_/de dag nyid dang lhan cig tu byang chub sems dpa'i spyod pa gcig pa [#]smon lam gcig tu spyad de kun nas nyon mongs pa [#]can ma
[\[170a.4\]]yin par gnas par bya'o/_/rnam pa bdun pa phan pa'i bsam pas nye bar bstan pa sgrub [#]pa dag gis dge ba'i bshes gnyen mnyes par byed pa'i sgo nas ni/_bdag la phan par 'dod pa'i grogs po gang /_/zhes bya ba la sogs pa [#]rnams kyis gang gsungs pa yin no/_/grogs
[\[170a.5\]]po gang dag phan par 'dod cing bzang po spyod pa rab tu ston par byed/_'chad par byed la chos smra bar byed pa de dag dang yang bdag lhan cig rtag tu phrad par te nye bar gnas par shog cig pa'o/[# ]/de dag kyang bdag gis nams kyang ste 'ga'i tshe yang yid mi 'byung ste cung zad tsam
[\[170a.6\]]sun par yang mi bya'i/_/ji srid byang chub kyi bar du gtan du rjes su mthun par 'jug par bya'o/_/rnam pa brgyad pa dus ring par mchod pa'i bya bas mi skyo bar de bzhin gshegs [#]par mngon du gyur pa ni/[# ]sangs rgyas sras kyis bskor ba'i mgon po rnams/_/zhes bya ba la
[\[170a.7\]]sogs pa'o/_/phyogs bcu po rnams thams cad du rgyal ba sangs rgyas bcom ldan 'das mgon po zhes bya ba 'gro ba'i gnyen gcig tu gyur pa byang chub sems dpa'i tshogs kyis kun nas bskor ba rnams rtag tu thogs pa med pa'i mig gis mngon sum du zhes bya ba mngon du
[\[170b\]]
[\[170b.1\]]phyogs shing mngon du gyur par blta bar bgyi zhing /_de dag la yang so sor skad cig re re la rnam pa thams cad kyi mchog dang ldan pa'i mchod pa nam mkha'i [#]ltar yangs pa rgya chen por gyur pa chos kyis [#]dbyings khyab pa dag bgyi'o/_/dus ji srid du zhe na/_ma 'ongs bskal pa kun du mi skyo
[\[170b.2\]]bar/_/zhes bya ba ste/_phyi ma'i mtha'i mur thug pa ma 'ongs pa'i bskal pa thams cad du skyo ba med pa'i yid dang ldan pas bgyi ba'o/_/rnam pa dgu pa 'dzin pa dang ston par byed pa'i bya ba dag gis dam pa'i chos yongs su 'dzin pa'i [#]rgyal ba rnams kyi dam chos 'dzin pa dang zhes bya ba la
[\[170b.3\]]sogs pa gang gsungs pa yin no/_/dus gsum gyi rgyal ba thams cad kyis bstan pa'i chos gsung [#]rab yan lag bcu gnyis po gang yin pa de dag gzungs [#]kyi stobs kyis 'dzin par byed pa [#]yang dag par 'dzin par byed pa dang /_chos ston pa'i rang bzhin gyis [#]byang chub spyod pa 'gro ba la
[\[170b.4\]]kun du snang bar byed ces [#]bya ba yang dag par 'chad par byed cing ngo /_/'dir yang byang chub spyod pa zhes bya ba ni de ston par byed pa'i tshig la brjod pa yin no/_/bzang po [#]spyod pa rnam par sbyong ba ni/_/zhes bya ba la/_bzang po spyod pa ni byang chub sems dpa'i spyod pa yin te/_de rnam par
[\[170b.5\]]sbyong ba ni dri ma med par byed pa yin pas/_ma 'ongs bskal pa kun du ste dus ring por byed pas ma lus rnams su spyad par bgyi zhes bya ba ni 'bad par bgyi ba'o/_/rnam pa bcu pa bsod nams dang ye shes la sogs pa rnyed pas na mi zad pa'i mdzod thob pa ni/_srid pa thams cad du yang
[\[170b.6\]]'khor ba na/_/zhes bya ba la sogs pa gang gsungs pa yin te/_'dod pa la sogs pa'i srid pa thams cad du yang sems can gyi don gyi dbang gis 'khor ba ste skye ba na bsod nams dang ye shes dag ni mi zad rnyed de zad mi shes pa dang ldan par gyur cig_/de bzhin du thabs [#]dang /_shes
[\[170b.7\]]rab dang /_nam mkha' mdzod dang /_dri ma med pa'i phyag rgya la sogs pa'i ting nge 'dzin rnams dang /_de bzhin du byang chub sems dpa'i rnam par thar pa'i [#]snying rje chen po dang /_dri ma med pa dang /_sgyu ma'i rnam pa la sogs pa rnams nas [#]byang chub sems dpa'i yon tan thun mong
[\[171a\]]
[\[171a.1\]]dang thun mong ma yin pa rnams kyi mi zad mdzod de/_'gro ba thams cad la phan pa dang /_bde ba bskyed pa'i don du yon tan zad mi shes pa'i gzhir gyur cig [#]ces bya ba'o/_/rnam pa bcu gcig pa ni 'jug pa'o/_/de yang rnam pa brgyad de/_'di lta ste/_sangs rgyas kyi zhing
[\[171a.2\]]blta ba la 'jug pa rnam pa gnyis dang /_sangs rgyas kyi gsung la 'jug pa dang /_de bzhin gshegs pa'i chos kyi 'khor lo bskor ba la 'jug pa dang /_bskal pa'i 'jug pa la 'jug pa dang /_de bzhin gshegs pa la blta [#]ba dang /_de'i spyod yul la 'jug pa dang /_sangs
[\[171a.3\]]rgyas kyi zhing mngon par bsgrub [#]pa la 'jug pa dang /_de bzhin gshegs pa'i thad du 'gro ba la 'jug pa ni brgyad pa'o/_/de la sangs rgyas kyi zhing blta ba la 'jug pa rnam pa gnyis ni/_rdul gcig steng na rdul snyed zhing rnams te/_/zhes bya ba la sogs pa'i tshigs su bcad pa gnyis
[\[171a.4\]]kyis gang gsungs pa yin te/_rdul gcig nyid kyi steng na phyogs bcu dus gsum du son pa'i sangs rgyas kyi zhing gi rdul dang mnyam pa'i sangs rgyas kyi zhing de [#]rnams dang[#] /_zhing der zhes bya ba zhing dang zhing [#]rnams su bsam gyis mi khyab ces bya ba bsam du med cing bsam pa las 'das pa'o/_/
[\[171a.5\]]sangs rgyas bcom ldan 'das rnams sangs rgyas sras kyi zhes bya ba ni byang chub sems dpa' rnams kyi dbus na bzhugs pa zhes bya ba bzhugs par gyur pa rnams la blta bar bgyi zhes 'brel te byang chub spyad pa spyod cing zhes bya ba ni byang chub kyi spyod pa sgrub par byed cing ngo /_/blta [#]bar bgyi'o zhes bya ba ni
[\[171a.6\]]'jug par bgyi'o/_/gal te de lta yin na mi srid pa don du gnyer ba nyid kyis byang chub sems dpa' rnams 'bras bu med pa'i smon lam nyid 'debs par byed par mi 'gyur ram/_'di ltar re zhig sangs rgyas kyi zhing gcig nyid rnam par dbye ba so so dang bcas pa ma lus par rdul gcig
[\[171a.7\]]gi steng na [#]mthong ba mi srid pa yin na/_de ji ltar bgrang las 'das pa'i sangs rgyas bcom ldan 'das byang chub sems dpa'i 'khor gyi dbus na bzhugs pa rnams kyis gang ba'i sangs rgyas kyi zhing dus gsum du son pa'i sangs rgyas kyi zhing gi rdul dang mnyam pa so sor rnam par phye ba
[\[171b\]]
[\[171b.1\]]rnams rdul gcig gi steng du mthong bar gyur cig ces smon lam ji ltar 'debs par byed ce na/_de ni ma yin te/_gang gi phyir ji ltar bsam gyis [#]mi khyab pa'i las kyis sprul pa'i 'jig rten gyi khams sna tshogs pa rnams steng dang 'og dang thad kar yul tha dad pa yin pa de bzhin du [#]bsam
[\[171b.2\]]gyis mi khyab pa'i ye shes kyi [#]sprul pa rnams rdul gcig gi [#]yang steng du de ltar ci ste mi srid/_bsam gyis mi khyab pa nyid kyang /_/gang tshe sa ni mkhas rnams la/_/mtshar min cung zad yod min pa/_/de tshe dbang po rnams kyis ni/_/rtog [#]pa nyid la mtshar ci yod/_/'jig rten
[\[171b.3\]]mgon po skyob pa yis/_/bsam gtan las tshul klu rnams dang /_/sangs rgyas bdag nyid che rnams kyi/_/bsam mi khyab pa [#]bzhir gsungs so/_/zhes brjod pa 'dzin no/_/de ltar na mi srid pa'i don ma [#]yin yang blo rnam par 'gyur ba med pa rnams kyis sangs rgyas kyi
[\[171b.4\]]gsung 'di thams cad la de kho na ltar yin no snyam du mngon par dad par bya'o/_/'di la shin tu gsal bar rab tu bsgrags pa yin te/_sangs rgyas kyi [#]gsung lkog gyur la/_/gang zhig the tshom skyed byed des/_/'di nyid du ni stong nyid la/_/yang dag par ni yid ches bya'o/_/zhes
[\[171b.5\]]bya ba'o/_/'jig rten na yang re zhig chu dngas [#]pas khengs pa'i snod shin tu chung ngu'i nang du gza' dang skar ma dang rgyu skar la sogs pas brgyan par byas pa'i nam mkha' thams cad mthong ba kho na'o/_/de nyid kyi phyir bcom ldan 'das kyis/_chos rnams gzugs brnyan dang
[\[171b.6\]]mtshungs te/_/rab rib rmi lam mtshan nyid can/_/sgyu ma smig rgyu dang 'dra zhing /_/dri za'i grong khyer lta bu yin/_/zhes gsungs so/_/'dir [#]yang /_gang yang dus gsum dag gi zhing bkod pa/_/zhes bya ba'i tshigs su bcad pa 'dir phyir [#]gsal bar bya'o/_/de ltar ma
[\[171b.7\]]lus phyogs rnams thams cad du/_/zhes bya ba la sogs pa ni rdul gcig gi steng du ji ltar [#]de ltar ro/_/ma lus phyogs rnams thams cad du ni phyogs ma tshang ba med pa rnams su'o/_/skra tsam khyon la zhes bya ba la skra'i khyon ni skra'i steng [#]ngo /_/'di skad du skra nyag ma tsam gyi go skabs su
[\[172a\]]
[\[172a.1\]]dus gsum gyi tshad dang mnyam pa dus gsum du gtogs pa'i sangs rgyas rgya mtsho rnams dang /_de'i zhing rgya mtsho rnams su spyod cing zhes bya ba spyod pa la 'jug bzhin pas/_bskal pa rgya mtshor rab tu 'jug ste 'jug par bya'o zhes brjod pa yin no/_/sangs
[\[172a.2\]]rgyas kyi gsung la 'jug pa ni/_gsung gcig yan lag rgya mtsho'i skad rnams kyis/[# ]/zhes bya ba la sogs pa gang gsungs pa yin no/_/chos ston par mdzad pa'i de bzhin gshegs pa gcig gi gsung dbyangs rgya mtsho sgra skad rnams [#]te/_bgrang ba las 'das pa'i nyan pa po skye bo'i mos pa'i
[\[172a.3\]]dbye ba nyid las gcig pa kho nar tshig dang yi ge gzhan dang gzhan rnams su tha dad pa nyid kyis gzhan dang gzhan du gyur pa rnams nyan pa'i sgo nas de kho na bzhin du chos ston par mdzad pa phyogs bcu dus gsum du bzhugs pa rgyal ba kun gyi dbyangs kyi yan lag rnam par dag pa gang yin
[\[172a.4\]]pas [#]chos nyan par byed pa'i 'gro ba dpag tu med pa kun gyi bsam pa ji lta ba bzhin du gyur pa'i dbyangs sangs rgyas kyi gsung de lta bur gyur pa yin pa ste/_de ltar thos pa'i rna bas 'jug par bgyi ste/_de bzhin gshegs pa gcig gi gsung gi yan lag rgya mtsho'i sgra skad de nyid la
[\[172a.5\]]'jug par bgyi'o/_/de skad du yang mos pa sna tshogs can gyi ni/_/'khor mang rnams ni gnas pa la/_/gsung gcig bka' ni stsal pa na/_/gsung rnams du mar go 'gyur zhing /_/nga yi ched du yin no zhes/_/skye bo kun gyis [#]rtogs 'gyur gang /_/'di las ches rmad ci yod de/_/
[\[172a.6\]]'di las ches mtshar ci zhig yod/_/ces gsungs pa dang /_de bzhin du 'phags pa sdong po bkod pa'i mdo'i 'phags pa byams pa'i rnam par thar pa las kyang /_'di ni gang dag theg mchog la gnas rmongs med dang[#] /_/bskal pa bye ba khrag khrig mang po rnams su yang /_/
[\[172a.7\]]ngoms med sems kyis phyogs bcu'i bde gshegs rnams kyi [#]ni/_/chos sprin mthun par byed pa rnams kyi gnas yin no/[# ]/zhes gsungs pa yin te/_tshigs su bcad pa snga ma gnyis kyis ni 'chad pa po'i che ba dang /_tshigs su bcad pa phyi mas ni nyan pa po'i skye bo'i che ba'i
[\[172b\]]
[\[172b.1\]]bdag nyid yin no/_/gang dag gcig gsung [#]yan lag rgya mtsho'i sgra skad la/_/rgyal ba kun dbyangs yan lag rnam dag pa/_/zhes bdun pa'i gcig tshig gi [#]mtha' can du 'dod pa ste de dag gis ni ste'i sgra tshig gi kha skong [#]ba yin par blta bar bya'o/_/chos kyi 'khor lo bskor ba la
[\[172b.2\]]'jug pa ni/_dus gsum gshegs pa rgyal ba 'khor lo yi/[# ]/zhes bya ba la sogs pa gang gsungs pa yin te/_de dag rnams thams cad kyi don zhes bya ba ni dus gsum gshegs pa rgyal ba rnams kyi'o/_/ci 'dra ba rnams kyi zhe na/_'khor lo'i tshul rnams rab tu skor [#]mdzad rnams
[\[172b.3\]]kyi gsung dbyangs mi zad pa gang yin pa zad pa las 'das pa de rnams la blo'i stobs kyis zhes bya ba shes pa'i bdag nyid che bas cig car du 'jug par bgyi zhing zhugs par bgyi'o/_/thabs gang dang [#]gis chos bstan pa gang dang gang yin pas dus gang dang gang gi tshe/_yul gang dang gang du
[\[172b.4\]]mos pa sna tshogs can gyi sems can rnams gdul [#]byar gyur pa de ni 'dir tshul yin par blta'o/_/dbyangs kyi sgra ni 'dir yang tshig gis [#]kha skong ba'i [#]don du'o/_/bskal pa'i 'jug pa la 'jug pa ni/_ma 'ongs bskal pa kun gyi bskal 'jug la/[# ]/zhes bya ba la sogs pa gang gsungs pa
[\[172b.5\]]yin te/_phyogs bcur gtogs [#]pa'i ma 'ongs pa'i bskal pa kun gyi bskal 'jug la zhes bya ba bskal pa [#]brgyud par 'byung ba rnams la mdor bsdus te bdag gis [#]'jug par bgyi'o/_/gang yang bskal pa dus gsum tshad de dag_/ces bya ba ni dus gsum gyi grangs [#]snyed pa
[\[172b.6\]]ste/_de dag thams cad shes pa'i skad cig gi [#]cha shas zhes bya ba skad cig ma gcig gi [#]phyogs gcig tu zhugs par spyad pa byed de zhugs [#]zhes bya'o/_/de bzhin gshegs pa blta ba dang de'i spyod yul la 'jug pa ni/_/dus gsum gshegs pa mi yi seng ge gang /_/zhes bya ba la
[\[172b.7\]]sogs pa gang gsungs pa yin te/_phyogs bcu po rnams kyi dus gsum du gshegs pa'i mi'i seng ge sangs rgyas bcom ldan 'das gang yin pa de dag shes pa'i skad cig gcig gis bdag gis [#]blta zhing /_de dag gi ni spyod yul te yul la yang 'jug pa'o/_/sgyu [#]mar gyur pa'i
[\[173a\]]
[\[173a.1\]]rnam thar stobs kyis zhes bya ba ni byang chub sems dpa'i rnam par thar pa sgyu mar gyur pa zhes bya ba shes pa'i rang bzhin yin la de'i stobs kyis rtag tu 'jug pa'o/_/sangs rgyas kyi zhing mngon par bsgrub pa la 'jug pa ni/_gang yang dus gsum dag gi zhing bkod
[\[173a.2\]]pa/_/zhes bya ba la sogs pas gang gsungs pa yin te/_gang yang dus gsum dag gi zhing bkod pa rgya mtsho de dag rdul gcig gi steng na rdzu 'phrul gyi stobs kyis [#]mngon par bsgrub par bya zhing /_de ltar ma lus phyogs rnams thams cad du/_/zhes bya ba de ni de ltar de phyogs ma lus pa thams cad
[\[173a.3\]]du zhing gi bkod pa rnams rdul gcig gi steng du de kho na bzhin mngon par bsgrub par bgyi ste shes pa'i skad cig gis 'jug par bya'o/_/gal te re zhig da ltar ba nyid kyi sangs rgyas kyi zhing gi rang bzhin dang /_tshad dang /_mdog dang /_dbyibs [#]kyi dbye bas tha dad pa rnams rdul gcig gi steng na
[\[173a.4\]]gnas pa la ma yin na/_dus gsum gyi sangs rgyas kyi zhing ma lus pa phyogs bcu na yod pa rnams de kho na bzhin du [#]rang bzhin la sogs pa'i dbye bas tha dad pa rnams rdul gcig gi steng du bar ma chod cing ma 'dres par gnas pa [#]ji ltar 'gyur te/_des ni [#]'di ji ltar yid ches par bya zhe na/_'dir
[\[173a.5\]]brjod pa/_gang gi phyir yongs su ma chub cing ngo bo nyid med pa sgyu ma lta bu/_ma skyes pa/_ma 'gags pa/_skra shad lta bu gdod ma nas zhi ba/_rang bzhin gyis yongs su mya ngan las 'das pa/_mos pa ji lta ba bzhin rtog pa tsam gyis rab tu phye ba rnam pa sna tshogs pa du ma'i rang bzhin gyi chos
[\[173a.6\]]thams cad ni legs par bsgoms shing rnam pa sna tshogs par gyur pa'i ting nge [#]'dzin dang /_rnam par thar pa'i khyad par rnams kyis bsam gyis mi khyab par nye bar dgod par nyams su myong bar 'gyur ba na [#]legs par sgom [#]par byed pa'o/_/gnas 'dir gsal bar 'jog par byed pa yin
[\[173a.7\]]te/_'jig rten na yang 'tshe ba mang ba yid ches pa cung zad tsam gyis nus pa bskyed pa'i mig 'phrul mkhan blo gros mchog tu ya mtshan par byed pa'i sgyu ma sgrub par byed pa rnams mthong ba kho na yin pa de'i phyir/_ji skad brjod pa 'di thams cad yid ches par bya ba yin gyi/_'di la the tshom cung
[\[173b\]]
[\[173b.1\]]zad kyang mi bya'o/_/de bzhin gshegs pa rnams kyi drung du 'gro ba la 'jug pa ni/_gang yang ma byon 'jig rten sgron ma rnams/_/zhes bya ba la sogs pa gang gsungs pa yin [#]te/_gang yang ma byon pa'i dus phyi ma'i mtha'i mur thug par gyur pa'i sangs rgyas bcom ldan 'das 'jig
[\[173b.2\]]rten gyi sgron ma phyogs bcu'i 'jig rten gyi khams kyi mtha' gtugs pa gzhan dang [#]gzhan na bzhugs pa bgrang ba las 'das pa sangs rgyas kyi ye shes kyi spyod yul du gyur pa rnams skad cig so sor dus mtshungs pa kho nar bla na med pa yang dag par rdzogs pa'i byang chub tu [#]mngon par
[\[173b.3\]]rdzogs par 'tshang rgya ba dang /_de bzhin du gzhan dag dus mtshungs pa kho nar chos kyi 'khor lo bskor ba dang /_de bzhin du gzhan dag mya ngan 'das pa ston par 'gyur ba de dag gi drung du ste/_des na/_de dag rnam par 'tshang rgya 'khor lo bskor/_/zhes bya ba la sogs pa gsungs
[\[173b.4\]]pa yin no/_/de dag ces bya ba ni de dag gis te/_mngon par rdzogs par 'tshang rgya ba dang /_de bzhin du chos kyi 'khor lo bskor ba dang /_mya ngan las 'das pa ston pa dang /_de bzhin du 'jig rten gyi mgon po gcig pu pa de dag kun gyi zhabs drung du/_yid mgyogs kyi rdzu 'phrul
[\[173b.5\]]gyi stobs kyis cig car lus kyi sprin ma 'ongs phyogs bcu khyab par byas nas/_nam mkha' khyab pa'i mchod pa'i sprin mchog tu khyad par du 'phags pa bgrang ba las 'das pa rnams kyis re re la mchod pa dang /_bstod pa 'bul ba dang /_lan brgya dang /_lan stong du bskor ba byed
[\[173b.6\]]cing 'khor ba ji srid kyi bar du bdag 'chi'o [#]zhes bya ba dus mtshungs par 'gro ba'o/_/rnam par 'tshang rgya zhes bya ba ni mngon par 'tshang rgya ba'o/_/mya ngan 'das pa ston ces bya ba 'di la rab tu zhi mtha' zhes bya bas bshad pa ni tshig kha bskang ba'i don du yin par rtogs so/_/gtso bo
[\[173b.7\]]yin pa'i phyir de skad gsungs par zad kyi/_'on kyang chu zla snang ba ltar dga' ldan gyi gzhal yas khang na bzhugs pa dang /_'chi 'pho ba ston pa dang /_lhums na zhugs [#]pa dang /_bltams [#]pa dang /_lha'i gam du gshegs pa dang /_bzo dang sgyu rtsal ston pa dang /_
[\[174a\]]
[\[174a.1\]]khab nas 'byung ba dang /_rab tu 'byung ba dang /_dka' [#]ba spyod pa dang /_byang chub kyi snying por gshegs pa dang /_byang chub kyi shing gi rgyal po'i drung du seng ge'i gdan la bzhugs nas bdud btul ba'i dus rnams su yang de dag gi zhabs drung du de kho na ltar dus
[\[174a.2\]]gcig par nyid mchi ba'o/_/de skad du yang /_gang phyir sems can gzhal med rnams/_/so sor 'jig rten khams rnams su/_/skad cig skad cig 'tshang rgya des/_/zhum pa dang du blang mi bya/_/zhes gsungs so/_/rnam pa bcu gnyis pa ni stobs so/_/de yang rnam pa bcu ste/_kun du
[\[174a.3\]]myur ba'i rdzu 'phrul stobs rnams dang /_/zhes bya ba la sogs pa gang gsungs pa yin no/_/grub pas na rdzu 'phrul te [#]yang dag par grub cing [#]'dod pa ji lta ba bzhin rdzogs par byed pa'i cho 'phrul zhes bya ba'i don to/_/rdzu 'phrul cho 'phrul yin no zhes ji ltar rtogs she na/_sems can
[\[174a.4\]]so so ba rnams kyi yid 'phrog cing mgu bar byed pas na cho 'phrul yin no/_/de'i stobs ni don yod pa nyid do/_/kun du myur ba'i zhes bya ba ni ji ltar byang chub sems dpa' [#]gzhan gyis [#]mi 'gro bas kun du rgyu ba'i rdzu 'phrul gyis cig car phyogs bcur 'gro ba de bzhin du'o/_/theg pa'i stobs
[\[174a.5\]]kyis zhes bya ba ni theg pa chen po'i stobs kyis te 'dis 'gro bar byed pas na theg pa'o/_/theg pa yang yin la chen po yang yin pas theg pa chen po yin pa'am/_yang na sangs rgyas dang byang chub sems dpa' chen po rnams kyi theg pa yin pas theg pa chen po'o/_/de'i rang bzhin ci yin
[\[174a.6\]]zhe na/_sangs rgyas kyi byang chub thob par byed pa'i lam yin te/_theg pa chen po ni bsod nams dang ye shes zhes bya ba nyid yin no/_/yang na pha rol tu phyin pas dang bcas pa theg pa chen po yin no/_/de'i stobs ni thogs pa med pa nyid dang /_mi mthun pa'i phyogs kyis mi rdzi ba zhes bya
[\[174a.7\]]ba'i don to/_/kun nas sgo'i zhes bya ba ni thams cad nas 'jug pa'i sgo'o/_/ji ltar zhe na/_gang byang chub kyi sems mi skye ba dang /_gang la sems can thams cad la phan pa dang bde bar bsngags par ma gyur pa'i gnas skabs dang /_dmigs pa de ni gang yang yod pa ma yin te/_'di
[\[174b\]]
[\[174b.1\]]thams cad [#]spyod yul yongs su dag pa'i mdor blta bar bya'o/_/spyod pa'i stobs rnams dang zhes bya ba ni khyad par med pa'i phyir spyod pa gnyis ka'i stobs kyis te/[# ]byang chub sems dpa'i spyod pa'i stobs dang /_bzang po spyod pa'i stobs kyis so/_/kun du yon tan zhes bya ba ni thog
[\[174b.2\]]ma dang /_bar dang /_tha mar dge bas so/_/byams pa'i stobs zhes bya ba ni sems can gyi khams thams cad la bde ba'i bsam pas khyab par byas pa'o/_/kun du khyab pa zhes bya ba ni phyogs bcur [#]khyab pas so/_/bsod nams stobs zhes bya ba ni dag par byed cing gtsang bar byas pas
[\[174b.3\]]bsod nams yin pa'am/_yang nas yang legs par 'gyur bas na bsod nams te/_de'i stobs ni byang chub tu sems bskyed pa nyid kyis 'gyur ro/_/ji skad du/_byang chub sems kyi bsod nams gang /_/gal te de la gzugs mchis na/_/nam mkha'i khams ni kun gang
[\[174b.4\]]nas/_/de bas kyang ni lhag par 'gyur/_/zhes gsungs so/_/de bzhin du theg pa chen po dang ldan pa'i chos zab cing rgya che ba la 'dzin pa dang /_klog pa dang /_ston pa dang /_mos pa dang /_tshigs su bcad pa gnyis kyi gzungs dang /_yang dag par rdzogs pa'i byang chub
[\[174b.5\]]tu yongs su bsngos pas kyang 'gyur te/_bsod nams kyi stobs des [#]nges so/_/kun du dge ba zhes bya ba ni sems can thams cad la phan pa dang bde bar bya ba'i bsam pas bsgrubs [#]pa'i phyir ro/_/ye shes stobs zhes bya ba ni shes bya thams cad rig pa'i shes pa yin pa'i phyir ro/_/chags
[\[174b.6\]]pa med par gyur pa zhes bya ba ni dus gsum po rnams la chags pa med pa'i phyir ro/_/shes rab stobs zhes bya ba ni don gyi [#]de kho na rtogs pas [#]so/_/thabs kyi stobs ni nyer bar 'gro bas na thabs te/_de'i stobs ni don yod pa nyid do/_/ting 'dzin stobs zhes bya ba ni yang dag par 'dzin pas ting nge
[\[174b.7\]]'dzin te bsam gtan no/_/de'i stobs ni 'gro ba mtha' dag gi don bya ba'i ched du mngon par shes pa la sogs pa'i yon tan mngon par sgrub [#]pa la thogs pa med pa nyid do/_/ting nge 'dzin gyi stobs des so/_/byang chub stobs rnams zhes bya ba la/_byang chub ni bla na med pa yang dag par rdzogs
[\[175a\]]
[\[175a.1\]]pa'i byang chub kyi stobs gang yin pa de mthu'o/_/yang dag [#]sgrub par byed pa'o/_/rnam pa bcu gsum pa ni gnyen po'o/_/de la mi mthun pa'i phyogs las dang nyon mongs pa dang bdud kyi stobs 'joms pa las rnam pa gsum pa ni/_las kyi stobs rnams stobs med
[\[175a.2\]]rab byed cing /_/zhes bya ba logs [#]pa gang gsungs pa yin te/_khyad par med pa'i phyir na dge ba dang mi dge ba dang mi g.yo ba'i dbye ba las te rnam pa gsum mo/_/de la re zhig nges par myong bar 'gyur ba'i mi dge ba'i stobs ni ngan song gsum bskyed par nus pa ste/_yongs su dag par
[\[175a.3\]]byed/_sel bar byed/_rnam par sun 'byin pa la sogs pa'i stobs kyis sbyor bar byed pa ste/_sdig pa shin tu mi zad [#]byas pa dag_/bdag la rnam par smod pas srab [#]par byed/_/rab tu bshags [#]dang sdom par byed pas ni/_/de dag rtsa nas 'byin par ngas bshad do/_/zhes ji
[\[175a.4\]]skad gsungs pa bzhin no/_/gnyen po'i stobs kyis kyang rnam par dag par byed de/_dper na mdza' bo'i bu mos ma la gnod pa byas pas kun nas bslang ba'i mi dge ba'i las kyis/_zhing gi khyad par las mthong ba'i chos nyid la rnam par smin pa'i 'bras bu ster bar zhugs te
[\[175a.5\]]'bras bu cung zad byas [#]kyang lhag pa'i bsam pa'i khyad par skyes pa sems can gyi don du smon pa byang chub kyi sems bskyed pa kho nas de ma lus par drungs phyung zhing bcom pa bzhin no/_/sems can gyi don du smon pa byang chub tu sems bskyed pa ci 'dra ba zhig yin zhe na/_smras pa/_
[\[175a.6\]]'gro ba thams cad na sems can gang su dag bdag dang 'dra bar ma la gnod pa byed par 'gyur ba de dag thams cad kyi don du spyi bor 'khor los dral [#]ba'i sdug bsngal gyi phung po chen po mtha' yas pa sdug pa dag [#]kho nas 'khor ba ji srid du rgyun ma chad par myong bar 'gyur [#]te/_'dir
[\[175a.7\]]nam yang sems can gcig kyang 'ong bar ma gyur cig ces bya ba yin no/_/rten gyi stobs kyis kyang dper na phag mo'i rtogs pa brjod pa las/_lha'i bu tshe zad pa 'ga' zhig grong gi phag mo'i mngal du skye bar byed pa nges par myong bar 'gyur ba'i las 'bras bu bskyed pa la mngon sum [#]du
[\[175b\]]
[\[175b.1\]]phyogs par gyur la/_de yang gsum la skyabs su song ba tsam gyis thams cad gtan du drungs phyung nas sum cu rtsa gsum pa'i lha rnams nas shi 'phos nas dga' ldan gyi lha rnams kyi nang du skyes pa bzhin no/_/chos thams cad bdag med par rtogs pa las kyang gtan rtsa ba nas phyung bar 'gyur
[\[175b.2\]]te/_ji skad du las kyi sgrib pa rnam par sbyong ba'i mdo las/_dper na dge slong gzhan zhig gis mi tshangs par spyod pa dang /_ma [#]gsod pa'i phas pham pa gnyis byas te phyi nas de skyo ba skyes shing snying la gdung ba skyes par gyur te/_smyon pa bzhin du gtsug lag khang nas gtsug lag khang dang /_
[\[175b.3\]]grong nas grong dang /_srang nas srang du rgyu zhing skye bo thams cad kyi mdun du bdag bcom mo/_/bdag bcom mo zhes yang dag par sgrogs te/_yang nas yang kyi hud kyi hud ces zer zhing sdig pa bshags pa'i stobs kyis 'dor bar byed pa nas las de bsrabs pa'i bar du byas par gyur to/_/de
[\[175b.4\]]de ltar sems shin tu gdungs par gyur pa na mngon par shes pa thob pa'i byang chub sems dpa' gzhan zhig gang gis chos zab mo de lta de lta bu bstan pas chos thams cad bdag med pa nyid du [#]rtogs nas thams cad nas thams cad rnam pa thams cad nas sdig pa de thams cad drungs phyung nas mi skye ba'i
[\[175b.5\]]chos la bzod pa thob par gsungs pa bzhin no/_/zab mo'i chos la lhag par mos pa 'di ni ltung ba dang 'gyod pa thams cad sel ba dang /_las kyi sgrib pa thams cad rnam par sbyong bar byed pa yin no zhes de ltar dad par bya ste/_ji skad du/_'phags pa de bzhin gshegs pa'i mdzod kyi mdo las/_
[\[175b.6\]]'od srungs gang zhig pa yang yin la rang sangs rgyas kyang yin pa de srog dang bral bar byed la [#]'di ni srog gcod pa rnams kyi nang nas [#]lci ba yin no/_/'di lta ste/_dkon mchog gsum gyi dkor 'phrog pa 'di ni ma byin par len pa rnams kyi nang nas lci ba yin no/_/'di lta ste/_ma yang yin la dgra bcom
[\[175b.7\]]ma [#]yang yin pa de la log par bsgrub pa 'di ni 'dod pas log par spyod pa rnams kyi nang nas [#]lci ba yin no/_/'di lta ste/_de bzhin gshegs pa la skur pa 'debs pa 'di ni [#]brdzun du smra ba rnams kyi nang nas [#]lci ba'o/_/'di lta ste/_dge 'dun gyi dbyen byed pa 'di ni phra ma rnams kyi nang nas [#]lci ba yin
[\[176a\]]
[\[176a.1\]]no/_/'di lta ste/_'phags pa rnams la gshe ba 'di ni tshig rtsub mo rnams kyi nang nas [#]lci ba yin no/_/'di lta ste/_chos 'dod pa rnam par g.yeng ba 'di ni ngag 'khyal pa rnams kyi nang nas [#]lci ba'o/_/'di lta ste/_yang dag par song ba rnams dang /_yang dag par
[\[176a.2\]]zhugs pa rnams kyi rnyed pa 'phrog par sems pa 'di ni brnab sems kyi nang nas [#]lci ba'o/_/'di lta ste/_mtshams med pa nye bar rtsom pa 'di ni gnod sems kyi nang nas [#]lci ba'o/_/'di lta ste/_lta ba shin tu thibs por gyur pa 'di ni log par lta ba rnams kyi nang nas [#]lcis yin te/_mi dge
[\[176a.3\]]ba'i las kyi lam bcu po 'di dag thams cad ni kha na ma thob chen po yin no/_/'od srungs gal te sems can gcig 'ga' la la zhig mi dge ba bcu'i las kyi lam gyi las kha na ma tho ba chen po 'di dag dang ldan par gyur la/_de yang de bzhin gshegs pa'i chos bstan pa rgyu rkyen du ldan pa la
[\[176a.4\]]'jug ste/_'di la gang zhig byed pa'am/_gang gis myong bar byed pa [#]bdag gam/_sems can nam/_srog gam/_gang zag ni 'ga' yang med do snyam zhing de ltar chos thams cad bcos bu nyid dang /_mngon par 'dus ma byas pa nyid dang /_kun nas nyon mongs pa med pa nyid dang /_
[\[176a.5\]]sgyu ma'i chos nyid dang /_rang bzhin gyis 'od gsal ba nyid la 'jug cing /_chos thams cad gdod ma nas rnam par dag pa nyid la mngon par dad par byed/_lhag par mos par byed na sems can de ngan song du 'gro bar nga mi smra'o/_/de ci'i phyir zhe na/_nyon mongs pa rnams la ni tshogs su gyur
[\[176a.6\]]pa yod pa ma yin te/_nyon mongs pa thams cad kyi skye ba dang 'jig pas nyams par gyur pa/_rgyu dang rkyen tshogs pa las skye zhing skyes ma thag tu yang 'gag par 'gyur ba ste/[# ]skye ba'i 'jig pa gang yin pa de ni nyon mongs pa [#]thams cad kyi yang 'jig pa yin no zhes de ltar mos pa gang yin
[\[176a.7\]]pa de la ni ltung ba med cing ltung ba'i gnas yod pa ma yin no/_/sgrib pa med pa la ltung ba gnas par 'gyur ba gang yin pa de ni gnas ma yin zhing go skabs med do zhes gsungs pa yin [#]no/_/de bzhin du byang chub kyi sems bskyed pa mngon du byas pa nyid las kyang ltung bas kun nas bslang ba'i mi
[\[176b\]]
[\[176b.1\]]dge ba 'di shin tu gsal bar 'gyur ba [#]yin te/_ji skad du 'phags pa nye ba [#]'khor gyis zhus pa'i mdo las/_gal te byang chub sems dpa' snga dro'i dus na ltung ba dang bcas pa nyi ma phyed na byang chub kyi sems mngon du byed na byang chub sems dpa' de'i tshul khrims kyi phung po ni mtha' med
[\[176b.2\]]pa nyid du rig par bya'o/_/de bzhin du nyi ma phyed na ltung ba dang bcas pa phyi dro'i dus na byang chub kyi sems mngon du byed na byang chub sems dpa' de'i tshul khrims kyi phung po mtha' med pa nyid du rig par bya'o zhes gsungs pa bzhin no/_/de skad du 'phags pa sdong po bkod pa'i mdo las kyang /_
[\[176b.3\]]rigs kyi bu byang chub kyi sems ni nyes par byas pa thams cad nges par sreg pa nyid kyis bskal pa sreg pa'i me lta bu'o zhes bya ba la sogs pa gsungs pa'o/_/sum brgya pa las kyang /_rab 'byor rigs kyi bu'am/_rigs kyi bu mo gang dag 'di lta bu'i rang bzhin gyi mdo sde 'di dag 'dzin
[\[176b.4\]]par 'gyur ba dang /_'chang bar 'gyur ba dang /_klog par 'gyur ba dang /_kun chub par byed par 'gyur ba de dag ni gdung bar 'gyur/_shin tu gdung bar 'gyur te/_de ci'i phyir zhe na/_sems can de dag ni tshe rabs snga ma'i mi dge ba'i las ngan song 'grub pa dang rjes su mthun pa byas
[\[176b.5\]]pa gang yin pa de dag mthong ba'i chos nyid la yongs su longs spyod pas na sngon gyi mi dge ba'i las de dag zad par 'gyur ba'i phyir ro zhes gsungs te/_de lta bu la sogs pa'i tshul gyis nges par myong bar 'gyur ba'i sdig pa'i las shin tu yongs su dag par byas par 'gyur ro zhes bstan pa
[\[176b.6\]]yin no/_/kha cig 'di skad ces sdig pa'i las chung ngu dang 'bring dag ni sdig pa bshags pa la sogs pa'i stobs kyis shin tu bsal [#]bar 'gyur mod/_mtshams med pa la sogs pa las lci ba rnams ni [#]thams cad rtsa ba nas byang bar ji ltar 'gyur zhes zer ba gang yin pa de dag la brjod pa/_bsam
[\[176b.7\]]pa chung ngu dang 'bring dang chen po'i dbye ba las rgyal po ma skyes dgra la sogs pa mtshams med pa byed pa gang yin pa rnams kyis mnar med par bskal pa'am/_bskal ba dang nye ba'am/_bskal pa phyed du gnas par bya dgos pa shin tu 'gyod pa'i sems gdung bar 'gyur ba de dag gi las rnams
[\[177a\]]
[\[177a.1\]]yang dag par bshags pa la sogs pa'i stobs kyis bsrabs par gyur pa yin te/_'di lta ste/_de la las de [#]'bras bu pho long ltung ba'i dus tsam zhig yang dag par myong bar gyur to zhes gsungs pa yin no/_/des na de tsam gyis las de shin tu rtsa ba nas byung
[\[177a.2\]]bar don la ma song ngam ci/_gshol gcig [#]gis ma rmos pa nyid du 'gyur ba ni ma yin no/_/gal te sbrang bu'i rkang pa tsam gyi [#]khyad par can yang mi 'gyur bar nges pa'i las kyi tshogs yongs su zad par ji ltar 'gyur zhe na/_de yang gal te gnyen po'i sems pa 'jug pa 'bad na zad par
[\[177a.3\]]'gyur ba kho na'o/_/'o na bskal pa bye ba brgyar yang ni/_/las rnams chud mi za ba de/_/tshogs shing dus la bab pa na/_/lus can rnams la 'bras bu 'byin/_/ces bya ba la sogs pa gsungs pa gang yin pa de ji ltar drang zhe na/_las gang dag rnam par sun 'byin pa kun du spyod
[\[177a.4\]]pa la sogs pa'i stobs kyis ma spangs shing ma bsrabs pa de dag la de skad bstan par bya'o/_/de skad du yang /_mi mkhas sdig pa cung zad byas kyang 'og 'gro zhing /_mkhas pas chen po byas kyang don med rab spong ste/_/lcags ni chung yang chu stengs [#]bzhag na nub 'gyur ba/_/de nyid
[\[177a.5\]]che yang snod du byas na lding ba bzhin/_/zhes gsungs so/_/myong bar ma nges pa'i sdig pa'i las dus gsum pa bgrang ba las 'das pa gang yin pa de yang yongs su dag par byed pa ni ngan song du skyes pa'i sems can rnams la phan pa dang bde ba [#]nye bar bsgrub pa'i phyir las la dbang ba nyid kyis
[\[177a.6\]]phyogs bcu rnams su cig car kho nar 'khor ba ji srid kyi bar du rgyun mi 'chad par de dang skal ba mnyam pa'i skye ba dang /_mdog dang /_dbyibs dang /_tshad kyi dbye ba tha dad pa'i rnam par smin pa skyes pas nges par byed pa dang /_dge ba'i las kyi stobs srid pa'i 'bras bu bskyed [#]par nus pa
[\[177a.7\]]de yang yongs su dag par byed do/_/ji ltar zhe na/_rnam par smin pa'i 'bras bu spangs nas byang chub nyid du smon lam gyis yongs su sngo [#]bar byed pas nges par byed pa dang /_gzugs dang gzugs med pa na spyod pa mi g.yo ba'i las bsam gtan dang /_gzugs med pas kun nas
[\[177b\]]
[\[177b.1\]]bslang ba de'i las kyang de nyid yin te/_de yang bsal nas las la dbang ba nyid ji ltar 'dod pa bzhin sems can gyi don du nges par brtson par byed pa ste/_'dir sbyor bar byed pa ni 'di yin no/_/nyon mongs stobs rnams kun du 'joms par byed/[# ]/zhes bya ba la/_lus dang sems kyi
[\[177b.2\]]rgyun [#]nyon mongs par byed pas nyon mongs pa ni 'dod chags la sogs pa'o/_/de dag gi stobs ni gang gi dbang gis 'gro ba mtha' dag bgrod par bya ba dang /_bgrod par mi bya ba dang /_phan pa dang mi phan pa dang /_lci ba dang yang ba la sogs pa thams cad mi shes par 'gyur ba
[\[177b.3\]]shas cher 'jug pa nyid do/_/de 'joms par byed pa ni mi sdug pa la sogs pa bsgom [#]pa dang /_'jig rten pa'i lam gyis zil gyis gnon par byed pa ste/_mdor na nyon mongs pa la dbang bas de dag nyid byang chub kyi yan lag tu sgom par byed pa'o/_/bdud kyi stobs rnams
[\[177b.4\]]stobs med rab byed cing /_/zhes bya ba la/_bdud ces bya ba ni lha'i bu la sogs pa ste/_de rnams kyi stobs ni byang chub sems dpa'i spyod pa la sogs pa la bar chad byed par nus pa de stobs med par rab tu byed pa ni mngon par shes pa'i stobs kyis gzi brjid med cing mthu med
[\[177b.5\]]par byed [#]ces bya bar sgrub cing ngo /_/bzang po spyod pa'i stobs kun rdzogs par bgyi/[# ]/zhes bya ba la/_bzang po spyod pa'i stobs ni mi [#]mthun pa'i phyogs kyis zil gyis mi non pas lhun gyis grub par 'jug pa nyid do/_/kun zhes bya ba ni de ma lus pa'o/_/rdzogs par bgyi
[\[177b.6\]]zhes bya ba ni sngar brjod pa rdzu 'phrul gyi stobs la sogs pa rnam pa bcu dang /_bshad ma thag pa'i gnyen po rnam pa gsum po [#]'dis rdzogs par bgyi ba'o/_/da ni rnam pa bcu bzhi pa byang chub sems dpa' rnams kyi las gang yin pa de ston no/_/las de yang sangs rgyas kyi zhing yongs su
[\[177b.7\]]sbyong ba la sogs pa rnam pa brgyad tshigs su bcad pa gnyis kyis gsungs pa ni/_zhing rnams rgya mtsho zhes bya ba la sogs pa gang yin pa ste/_bde ba can dang pad+ma can la sogs pa lta bu sangs rgyas kyi zhing rgya mtsho skad cig re re la rnam par dag par byed pa dang /_de bzhin du 'khor ba'i
[\[178a\]]
[\[178a.1\]]btson rar nyon mongs pa'i lcags sgrog gi [#]'ching bas nye bar bcings pa'o/_/sems can rgya mtsho snyed la [#]rdzu 'phrul dang /_kun brjod [#]pa'i cho 'phrul gnyis kyis mgu bar byas nas rjes su bstan pa'i cho 'phrul gyis rnam par grol bar byed pa dang /_chos rnams rgya mtsho zhes bya
[\[178a.2\]]ba ni bstan pa'i chos rgya mtsho dang /_rtogs pa'i chos rgya mtsho rnams shes rab kyi mig gis skad cig so so la mthong bar byed/_lta bar byed pa dang /_shes bya mtha' yas pa nyid kyis ye shes mtha' yas pa yin pa de bas na/_ye shes rgya mtsho zhes gsungs pa'i ye shes rgya mtsho de dag skad
[\[178a.3\]]cig so so la 'jug cing rtogs par byed pa de mngon du mthong ba zhes bya ba'i don dang /_spyod pa rgya mtsho zhes bya ba la sogs pa ni byang chub kyi spyod pa rgya mtsho dang /_bzang po spyod pa'i spyod pa gnyis ka gzung bar rigs te/_khyad par med pa'i phyir ro/_/de la byang chub kyi spyod pa ni sangs rgyas
[\[178a.4\]]kyi chos sgrub par byed pa ye shes kyi tshogs so/_/bzang po spyod pa yang 'gro ba mtha' dag la phan pa dang bde ba bskyed pa dang rjes su mthun pa bsod nams kyi tshogs so/_/gzhan yang bzang po spyod pa yang byang chub kyi spyod pa kho na ste/_gnyis ka yang sangs rgyas thob par byed pa yin pa'i
[\[178a.5\]]phyir ro/_/'on kyang dngos dang brgyud pa'i zhes bya ba'i khyad par de tsam du zad de/_spyod pa rgya mtsho de dag mngon par shes pa'i stobs kyis skad cig re re la yang rnam par sbyong zhing dri ma med par byed pa dang /_skad cig re re la smon lam rgya mtsho tshul khrims dang ting nge 'dzin gyi stobs kyis rab tu
[\[178a.6\]]rdzogs par byed pa dang /_skad cig re re la phyogs bcu'i sangs rgyas rgya mtsho nam mkhar [#]khyab pa'i mchod pa rnams kyis rab tu mchod par byed cing /_bskal pa rgya mtshor mi skyo bar spyad par bgyi ste mi skyo ba'i sems kyis mchod par bgyi'o/_/rnam pa bco lnga pa [#]ni sangs rgyas dang byang chub
[\[178a.7\]]sems dpa'i rjes su slob pa'i yongs su bsngo ba'o/_/de yang rnam pa gnyis las/_de la de bzhin gshegs pa'i rjes su bslab pa'i yongs su bsngo ba ni/_gang yang dus gsum gshegs pa rgyal ba yi/_/zhes bya ba la sogs pa gang gsungs [#]pa yin te/_gang yang dus gsum
[\[178b\]]
[\[178b.1\]]gshegs pa rgyal ba rnams kyi [#]byang chub sems dpa'i spyod pa'i smon lam gyi bye brag gi [#]de kun ma lus par bdag gis rdzogs par byas shing yang dag par bsams nas/_bzang po spyod pa zhes bya ba/_bzang po'i spyod pas byang chub 'tshang rgya bgyi/_/zhes bya ba bla na med pa yang dag par rdzogs pa'i
[\[178b.2\]]byang chub par bya ba'o/[# ]/lus dang ngag dang yid kyi [#]spyod pa dang zhing dang smon lam rnam par dag pa rnams kyis 'phags pa kun du bzang po la sogs pa byang chub sems dpa'i rjes su bslab [#]par yongs su bsngo ba ni/_rgyal ba kun gyi sras kyi thu bo pa/_/zhes bya ba la sogs pa gang gsungs pa yin
[\[178b.3\]]te/_byang chub sems dpa' rnams kyi [#]kun du bzang po'i spyod pa gang yin pa dang /_de bzhin du byang chub sems dpa'i rnam par thar pa gang ji snyed pa dang /_byang chub sems dpa'i ting nge 'dzin ji snyed pa dang /_mdor bsdus na de lta bu la sogs pa byang chub sems dpa'i yon tan ji snyed pa de snyed
[\[178b.4\]]pa [#]thams cad kyi [#]pha rol tu phyin pa des na byang chub sems dpa' sems dpa' [#]chen po 'phags pa kun du bzang po ni sras kyi thu bo pa yin no/_/thu bo zhes bya ba la sogs pa la/_rgyal ba thams cad kyi sras kyi thu bor gyur pa byang chub sems dpa' chen po 'phags pa kun du bzang po zhes bya ba'i
[\[178b.5\]]ming gang la yod pa'i mkhas pa de dang zhes bya ba la mkhas pa de nyid dang mtshungs par spyod pa'i phyir zhes bya ba ni bskal pa 'di'i bar du spyad pa'i phyir na ji skad bstan pa'i dge ba 'di dag thams cad skad cig re re la yongs su bsngo zhes pa'o/_/lus dang ngag dang yid kyang zhes bya ba la
[\[178b.6\]]sogs pa ni/_lus dang ngag dang yid rnam par dag pa dang zhing rnam par dag pa'o/_/mkhas pa bzang po'i zhes bya ba ni mkhas pa 'phags pa kun du bzang po'o/_/bsngo ba zhes bya ba ni yongs su bsngo bar [#]byed pa'o/_/ci 'dra ba zhes bya ba ni ji lta bar ro/_/de 'drar [#]zhes bya ba ni de 'dra ba kho
[\[178b.7\]]nar bdag kyang de dang zhes bya ba ni 'phags pa kun du bzang po dang mnyam par shog cig pa'o zhes bya ba ni bzang po spyod pa'i don du'o/_/kun nas dge ba bzang po zhes bya ba ni thog ma dang bar dang tha mar dge zhing shis la legs pa'o/_/'jam dpal gyi [#]ni smon lam zhes bya ba ni
[\[179a\]]
[\[179a.1\]]'phags pa 'jam dpal gyi smon lam la spyad par bgyi ba'o/_/de'i smon lam gang yin zhe na/_ji skad du 'phags pa 'jam dpal rgyal po nam mkhar gyur pas/_'khor ba tha ma med pa yi/_/sngon gyi tha ma ji srid pa/_/de srid sems can phan don du/_/spyod pa dpag
[\[179a.2\]]yas spyad par bgyi/_/zhes bya ba la sogs pa rgya cher gsungs pa bzhin no/_/ma 'ongs bskal pa kun du mi skyo bar/_/zhes bya ba [#]ni ma 'ongs pa'i bskal pa ma lus pa thams cad du yid mi skyo zhing bsam pa gzhan med par sangs rgyas dang byang chub sems dpa'i bya ba ste/_las de dag ma lus
[\[179a.3\]]par rdzogs par bgyi'o/_/rnam pa bcu drug pa [#]sbyor ba dang /_yon tan tshad med pa dang /_spyod pa la gnas pa rnams kyis gsungs pa ni/_spyod pa dag ni tshad yod ma gyur cig_/ces bya ba la sogs pa gang gsungs pa yin te/_bdag gi spyod pa rnams tshad med par gyur cig_/yon
[\[179a.4\]]tan rnams kyang tshad med par gyur cig_/spyod pa tshad med pa dang /_yon tan tshad med pa rnams la gnas nas kyang sangs rgyas dang byang chub sems dpa' de dag gi rnam par 'phrul pa rmad du byung ba'i rdzu 'phrul la sogs pa thams cad kyi tshe 'tshal bar bgyi ba'o/[# ]/de rnams ni brgyad
[\[179a.5\]]pa de'i rab tu dbye ba rnam pa bcu drug yin no/_/da ni don dgu pa de'i mthar thug pa ji srid du gyur pa dang /_sems can gyi khams thams cad kyi mtha' ji srid pa dang /_'gro ba las kyi mtha' ji srid pa dang /_nyon mongs pa'i mtha' ji srid pa de srid par gyur pa dang /_bdag gi kun du bzang po'i spyod pa'i smon
[\[179a.6\]]lam gyi mtha' 'di yang de srid du gyur cig pa ste/_nam mkha' la sogs pa [#]mthar thug cing yongs su rdzogs pa med pa de bzhin du bdag gi smon lam mthar thug cing yongs su rdzogs pa med par gyur cig pa'o/_/don bcu pa ni smon lam gyi phan yon yin no/_/de yang rnam pa gnyis te/_mthong
[\[179a.7\]]ba'i chos dang ldan pa dang /_pha rol dang ldan pa'o/_/de la mthong ba'i chos dang ldan pa ni rnam pa bzhi ste/_'di lta ste khyad par can gyi bsod nams yongs su 'dzin pa dang /_de bzhin gshegs pa mthong ba dang /_byang chub sems dpa' dang skal ba mnyam pa nyid thob pa dang /_las kyi
[\[179b\]]
[\[179b.1\]]sgrib pa yongs su zad pa'o/_/de la zhing khyad par du 'phags pa dang yongs su 'dzin par byed pa'i dngos po rab tu mang zhing rgya che ba rnam pa sna tshogs pa phul ba'i bsod nams kyi dpes byang chub don du gnyer bar gyur pa smon lam la mos pas bsod nams khyad par du 'phags pa mchog
[\[179b.2\]]yongs su 'dzin pa ni/_gang yang phyogs bcu'i zhing rnams zhes bya ba la sogs pa ste/_rigs kyi bu'am rigs kyi [#]bu mo gcig po gang zhig gis/_phyogs bcu'i sangs rgyas kyi zhing mtha' yas mu med pa rnams/_gos dang bla re dang /_gdugs dang /_rgyal mtshan dang /_ba dan dang /_rnam
[\[179b.3\]]pa sna tshogs pa dang /_sil snyan dang /_rin po che dang /_dril bu dang /_phreng ba dang /_me tog dang /_bdug pa dang /_mar me'i phreng ba la sogs pa lha dang mi'i las 'das pa rnams kyis brgyan pa dang /_lha dang mi'i bza' ba dang bca' ba la sogs pa ro lnga brgya dang ldan pa mchog tu bde
[\[179b.4\]]bskyed [#]par byed pa rnams sangs rgyas kyi zhing gi rdul dang mnyam pa'i bskal par sangs rgyas bcom ldan 'das rnams la sbyin pa phul ba dang /_gzhan gang zag gang gis bsngo ba'i rgyal po 'di thos nas mos shing ste/_'di kho na ltar yin no zhes lan cig tsam yang zhes bya ba
[\[179b.5\]]dus gcig gi tshe dad pa bskyed pa'o/_/de su yin zhe na/_byang chub mchog ni rab tu don gnyer ba ste/_theg pa chen po pa'o/_/des ni sbyin pa las byung ba'i bsod nams dam pa mchog tu gyur pa 'di thob par [#]'gyur ro/_/gang dag gi ltar na don gyis na skyes bu de'i zhes bya ba yin
[\[179b.6\]]te/_de'i bsod nams 'di ni dag pa mchog tu 'gyur ba zhes bya ba yin no/_/log par ltung ba dang grogs po ngan pa spangs pas de bzhin gshegs pa mthong ba ni/_gang zhig gi bzang po spyod pa'i smon lam 'di btab pas zhes bya ba la sogs pa'o/_/des ni ngan song gsum po thams
[\[179b.7\]]cad spang bar [#]'gyur zhing /_des ni nyan thos la sogs pa grogs po ngan pa mi dge ba'i bshes gnyen rnams spang par [#]'gyur ro/_/'chi ba'i dus na bcom ldan 'das de bzhin gshegs pa snang ba mtha' yas de yang myur du mthong bar 'gyur ro/_/sus mthong zhe na/_bzang po spyod pa 'di'i
[\[180a\]]
[\[180a.1\]]don dang gzhung gi sgo nas su'i snying du chud pa des so/_/rnyed pa dang 'tsho ba dang skye ba rab tu bsngags pa thob pa'i phyir byang chub sems dpa' dang skal ba mnyam pa nyid thob pa ni de dag [#]rnyed ces bya ba la sogs pa gang gsungs pa yin te/_de dag gis ni smon lam rin po che bla
[\[180a.2\]]na med pa rab tu rnyed pa yin no/_/smon lam rin po che bla na med pa 'di rnyed pa'i phyir na de dag ni bde bar 'tsho ba yin no/_/de nyid kyi phyir mchog tu gyur pa thob par bya ba'i dngos po skye bas thob pa'i phyir mi tshe 'dir yang legs par te dge bar 'ongs pa yin la/_'phags pa kun du bzang po 'di [#]ci 'dra
[\[180a.3\]]bar de dag kyang ring por [#]mi thogs par de bzhin du 'gyur ro/_/bzhi pa las kyi sgrib pa zad pa'i phan yon ni/_mtshams med lnga po dag gi sdig pa rnams/_/zhes bya ba la sogs pa gang gsungs pa yin te/_ma gsod [#]pa la sogs pa mtshams med pa lnga'i sdig pa rnams gang gis
[\[180a.4\]]mi shes pa'i dbang gis byas pa dag ste/_mi shes pa'i rtsa ba can yin pa'i phyir 'dod chags la sogs pa gang yang rung ba dag ni mi shes pa'i dbang gis byas pa zhes brjod do/_/ji skad du brjod pa nges par 'dzin pa'i phyir rab tu dngas [#]pa'i chus brlan zhing legs par gyur pa'i yid dang
[\[180a.5\]]ldan pa de yis bzang spyod smon lam 'di brjod na ste/_lhag par mos pas brjod pa dang /_'dzin [#]pa dang 'gro ba mtha' dag la nyin mtshan du ston par byed na mtshams med pa dag myur du ma lus par yongs su byang bar 'gyur te drungs phyung zhing zad par 'gyur ro/_/pha rol dang ldan pa yang
[\[180a.6\]]rnam pa gnyis te/_rgyus bsdus pa dang /_'bras bus bsdus pa'o/_/de la rgyus bsdus pa ni gzugs dang /_mtshan dang /_dpe byad dang /_rigs dang /_rus dang /_gnod pa med pa dang /_mchod par bya ba nyid kyi [#]mtshan nyid de/_ye shes dang ni zhes bya ba la sogs pa
[\[180a.7\]]gang gsungs pa yin te/_ye shes zhes bya ba ni [#]spyod pa thams cad yang dag par 'grub pa'o/_/gzugs zhes bya ba ni yid 'phrog [#]pa'i gzugs so/_/mtshan zhes bya ba ni skyes bu chen po'i mtshan sum cu rtsa gnyis te/_dbu gtsug tor dang ldan pa la sogs pa dang mtshan gyi 'khor du
[\[180b\]]
[\[180b.1\]]gtogs pa'i phyir dpe byad de rnams dang yang ldan pa nyid du nges par bya'o/_/rigs zhes bya ba ni bram ze dang rgyal rigs gang yang rung ba'i rigs so/_/rus zhes bya ba ni thams cad las khyad par du 'phags pa mngon par shes par gyur pa ste/_de dag dang ldan par 'gyur zhes bya ba la/_ldan pa ni
[\[180b.2\]]rtag tu yang dag par ldan zhing 'brel ba'o/_/'gyur ba ni grub pa'o/_/bdud dang mu stegs tshogs kyis de [#]mi thub/_/ces bya ba ni gang zhig kun du bzang po'i spyod pa'i smon lam 'di 'dzin pa dang ston par byed pa de ni bdud dang mu stegs pa'i tshogs rnams kyis mi thub cing zil gyis mi non pa dang /_
[\[180b.3\]]'jig rten gsum po thams cad du mchod par 'gyur ro/_/'bras bus bsdus pa ni/_byang chub kyi snying por 'gro ba dang /_seng ge'i khri la bzhugs par ston pa dang /_bdud 'dul ba dang /_mngon par byang chub pa dang /_chos kyi 'khor lo bskor ba la sogs pa'i mtshan nyid de/_byang
[\[180b.4\]]chub shing dbang drung du de myur 'gro/_/zhes bya ba la sogs pa gang gsungs pa yin te/_gang la bzang po spyod pa bla na med pa'i rin po che 'di yod cing bsod nams dang ye shes kyi tshogs bsags pa de ni byang chub shing gi dbang po'i drung du myur du 'gro la/_byang chub kyi shing gi drung du song nas kyang /_
[\[180b.5\]]sems can thams cad la phan pa bsgrub [#]pa'i don du seng ge'i khri la skyil mo krung bcas nas 'dug ste/_'dug nas kyang bdud kyi sde pham par byas nas de'i 'og tu bla na med pa yang dag par rdzogs pa'i byang chub tu mngon par rdzogs par [#]sangs rgyas nas bla na med pa'i chos kyi [#]'khor lo bskor bar
[\[180b.6\]]byed cing mdor bsdus te ston par byed ces pa'i don to/_/gzhan yang 'jig rten pa dang 'jig rten las 'das pa'i phun sum tshogs pa ma lus pa thob pa'i phan yon ni/_gang yang bzang po spyod pa'i smon lam 'di/_/zhes bya ba la sogs pa gang [#]gsungs pa yin te/_gang la la zhig bzang po spyod pa'i
[\[180b.7\]]smon lam 'di 'chang zhing ston pa dang /_klog par byed pa de'i rnam par smin pa gang yin pa ni 'jig rten 'dir sangs rgyas te/_rje btsun bcom ldan 'das nyid kyis [#]mkhyen par 'gyur gyi/_gzhan nyan thos dang rang sangs rgyas rnams kyi [#]ni ma yin no/_/smon lam rin po che 'di'i rnam
[\[181a\]]
[\[181a.1\]]par smin pa ci 'dra ba zhig yin par mkhyen zhe na/_gsungs pa ni/_byang chub mchog la zhes bya ba ni 'bras bu bla na med pa yang dag par rdzogs pa'i byang chub po/_/'jig rten pa'i phun sum tshogs pa 'di med na mi 'byung ba'i phyir na/_'jig rten pa'i phun sum
[\[181a.2\]]tshogs pa ma lus pa thob pa'i phan yon yang don gyis brjod pa nyid du blta bar bya'o/_/de'i phyir smon lam 'di la som nyi [#]ma byed cig ste/_the tshom ma skyed cig pa'o/_/da ni bar gyi yongs su bsngo ba gsungs pa ni/_'jam dpal dpa' bos [#]ji ltar mkhyen pa dang /_/zhes bya ba la sogs pa
[\[181a.3\]]ste/_ji ltar 'phags pa 'jam dpal dang /_'di [#]ltar byang chub sems dpa' kun du bzang pos mkhyen pa bzhin du/_de dag gi ni rjes su bdag slob phyir/[# ]dge ba 'di dag thams cad rab tu bsngo/_/zhes bya ba 'di ni byang chub sems dpa'i yongs su bsngo ba'o/_/da ni gnyis pa de
[\[181a.4\]]bzhin gshegs pa'i yongs su bsngo ba gsungs pa ni/_dus gsum gshegs pa'i rgyal ba thams cad kyis/_/zhes bya ba la sogs pa ste/_dus gsum gshegs pa rgyal ba thams cad kyis/_bsngo ba gang la mchog tu bla na med par bsngags shing phan yon yon tan brjod pa'i yongs su
[\[181a.5\]]bsngo ba des bdag gis [#]dge ba'i rtsa ba'i tshogs rgya mtsho dang ldan pa 'di dag kun kyang /_bzang po spyod phyir [#]mchog tu bsngo bar bgyi/_/zhes bya ba'o/_/da ni tshigs su bcad pa phyed kyis sgrib [#]pa dang bral ba nyid dang /_phyed phyi mas pha rol tu phyin pa dang rjes su mthun pa'i bdag gi dngos po yongs su
[\[181a.6\]]'dzin pa gsungs pa ni/_bdag ni 'chi ba'i dus byed gyur pa na/_/zhes bya ba la sogs pa ni 'chi ba'i dus byed gyur pa na che 'dir bar chad byed pa'i dus su ste/_'chi ba'i tshe sgrib pa gang dag cung zad yod pa de dag bzang po spyod pas bzlog nas/_mngon sum du bcom ldan 'das snang
[\[181a.7\]]ba mtha' yas de mthong nas bde ba can gyi [#]sangs rgyas kyi zhing der rab tu 'gro ba'o/_/der song nas ni zhes bya ba la sogs pa la/_bde ba can gyi sangs rgyas kyi zhing der song nas kyang ji skad bstan pa'i smon lam 'di dag thams cad kyang ma lus par bdag gis mngon sum du gyur par shog
[\[181b\]]
[\[181b.1\]]cig[# ]/de dag kyang bdag gis ma lus par yongs su rdzogs par byas te bskangs nas sems can thams cad la phan par bgyi'o/_/dus ji srid du zhe na/_'jig rten ji srid ces bya bas te/_'gro ba ji srid par zhes bya ba'i don to/_/lung bstan pa thob pa dang /_sems can gyi don grub pa ni
[\[181b.2\]]lhag mas so/_/ji ltar zhe na/_rgyal ba'i dkyil 'khor bzang zhing dga' ba der/_/zhes bya ba la sogs pa ste/_rgyal ba'i dkyil 'khor zhes bya ba ni de bzhin gshegs pa 'khor gyi dkyil 'khor du'o/_/bzang zhing zhes bya ba ni dga' bar bya ba'o/_/de ni de lta bu der ro/_/pad+ma dam pa
[\[181b.3\]]ni/_pad+ma mchog ste rin po che sna tshogs kyi rang bzhin can no/_/bstan pa mdzes pa ni 'od dang ldan pa ste 'od zer gyi dra ba [#]'phro ba'o/_/skyes zhes bya ba ni byung bar gyur pa'o/_/bcom ldan 'das snang ba mtha' yas de'i mngon sum du 'dis lung ston par byed pas na lung bstan pa ste
[\[181b.4\]]dus 'di tsam na 'jig rten gyi khams che ge mo zhes bya ba zhig tu de bzhin gshegs pa dgra bcom pa yang dag par rdzogs pa'i sangs rgyas che ge mo zhes bya ba zhig tu 'gyur ro zhes bya ba rnam pa de lta bu'i lung bstan pa der rgyal ba de'i thad nas thob par shog cig pa'o/_/de las zhes bya ba ni
[\[181b.5\]]bcom ldan 'das 'od dpag med de las lung bstan pa thob ste/_de nas sprul pa bye ba phrag brgya yis te/_sprul pa'i sprin rnams kyis phyogs bcu po rnams su khyab par byas nas chags pa med cing thogs pa med pa'i ye shes kyi che ba'i bdag nyid kyi blo'i stobs kyis phyogs bcu'i 'gro ba
[\[181b.6\]]thams cad du sems can rnams la phan pa mang po bgrang ba las 'das pa rnams 'gro ba ji srid kyi bar du skad cig re re la [#]bgyi zhing nye bar bsgrub par bgyi'o zhes bya ba'i don to/_/smon lam rgyal po 'di la bshad sbyar byas pa las/_/bsod nams dri med dge ba thob pa gang yin des/[# ]/rgyu mthun pa
[\[181b.7\]]ni btang zhing yongs su bsngos pa yin/_/'gro don bsgrub phyir 'di ni yang yang byed par shog_/'phags pa kun du bzang po [#]spyod pa'i smon lam gyi rgyal po'i bshad sbyar/_/slob dpon klu sgrub kyi zhal snga nas mdzad pa rdzogs so//_//kha che'i mkhan po thig le bum pa dang /_sgra sgyur
[\[182a\]]
[\[182a.1\]]gyi lo tsA ba chen po shAkya'i dge slong blo ldan shes rab kyis bsgyur cing zhus te gtan la phab pa'o//[ {D4012}#]@##/_/rgya gar skad du/_sa man+ta [#]b+ha dra tsar+ya pra Ni d+hA nar+tha [#]saM gra ha kri ti A tsAr+ya [#]dika nA ga pA de [#]na/_bod skad du/_kun du bzang po'i spyod pa'i
[\[182a.2\]]smon lam gyi don kun bsdus te/_slob dpon phyogs kyi glang po'i zhabs kyis [#]mdzad pa/_sangs rgyas dang byang chub sems dpa' thams cad la phyag 'tshal lo/_/kun du bzang po'i spyod pa'i smon lam la don rnam pa bcu yod do[#]/_/'di lta ste/_de bzhin gshegs pa la phyag bya ba dang /_de la
[\[182a.3\]]mchod pa dang /_nyes pa bshags pa dang /_bsod nams kyi rjes su yi rang ba dang /_chos kyi 'khor lo rab tu bskor bar bskul ba dang /_de bzhin gshegs pa bzhugs par gsol ba dang /_dge ba'i rtsa ba rab tu bsags pa yongs su bsngo ba dang /_de'i rab tu dbye ba dang /_de'i
[\[182a.4\]]mtha' dang /_de'i legs pa'o/_/de la phyogs bcu'i zhing dang dus thams cad du gshegs pa'i sangs rgyas rnams la lus dang ngag dang yid kyis phyag bya ba las brtsams te gsungs pa/_ji snyed su dag phyogs bcu'i zhes bya ba la sogs pa'o/_/lus kyis ni zhing gi rdul snyed la
[\[182a.5\]]sogs pa'o/_/yid kyis [#]ni rdul gcig steng na rdul snyed la sogs pa'o/_/ngag gis ni de dag bsngags pa mi zad [#]rgya mtsho zhes bya ba la sogs pa'o/_/mchod pa ni rnam pa gnyis te/_bla na yod pa dang /_bla na med pa'o/_/bla na yod pa ni/_tshigs su bcad pa gnyis kyis bstan te/_me tog dam
[\[182a.6\]]pa zhes bya ba la sogs pa'o/_/bla na med pa ni mchod pa gang rnams bla na [#]med ces bya ba la sogs pa'o/_/rang bzhin dang gzhi dang gnas kyi nyes pa bshags pa las brtsams te gsungs pa/_'dod chags zhe sdang gti mug ces bya ba la sogs pa'o/_/bsod nams kyi rjes su yi rang ba'i
[\[182a.7\]]dbang du byas te gsungs pa/_phyogs bcu'i zhes bya ba la sogs pa'o/_/de bzhin gshegs pa thams cad la [#]chos kyi 'khor lo rab tu bskor bar bskul ba las brtsams te gsungs pa/_gang rnams phyogs bcu'i 'jig rten sgron ma zhes bya ba la sogs pa'o/_/de bzhin gshegs pa
[\[182b\]]
[\[182b.1\]]bzhugs par gsol ba ni/_mya ngan 'das ston gang bzhed ces bya ba la sogs pa'o/_/dge ba'i rtsa ba rab tu bsags pa yongs su bsngo ba ni/_phyag 'tshal ba dang zhes bya ba la sogs pa gsungs pa'o/_/kun du bzang po'i smon lam rab tu dbye ba ni rnam pa bcu drug go/_/'di lta ste/_
[\[182b.2\]]bsam pa dang /_byang chub kyi sems mi brjed pa dang /_mi chags pa'i sbyor ba dang /_sems can la phan gdags pa dang /_go cha dang /_skal pa mnyam pa'i byang chub sems dpa' dang /_'grogs pa dang /_dag pa'i bshes gnyen dang 'grogs pa dang /_de bzhin gshegs pa
[\[182b.3\]]mngon du 'gyur ba dang /_dam pa'i chos yongs su gzung ba dang /_mi zad pa'i mdzod rab tu rnyed pa dang /_'jug pa dang /_stobs dang /_gnyen po dang /_las dang /_rjes su slob par bsngo ba dang /_bsdu ba'o/_/de la bsam pa ni rnam pa gsum ste/_de bzhin gshegs pa'i
[\[182b.4\]]dgongs pa yongs su bskang ba'i bsam pa ni gang gsungs pa/_'das pa'i sangs rgyas rnams dang zhes bya ba la sogs pa'o/_/sangs rgyas kyi zhing yongs su sbyang [#]ba'i bsam pa ni/_phyogs bcu ga la'i zhing zhes bya ba la sogs pa'o/_/sems can la phan pa dang bde ba'i bsam pa ni gang
[\[182b.5\]]gsungs pa/_phyogs bcu'i sems can zhes bya ba la sogs pa'o/_/gnyen po dang bcas pas mi mthun pa'i phyogs spang ba bstan pa [#]ni byang chub kyi sems mi nyams pa ste/_gang [#]gsungs pa/_byang chub spyod pa dag ni bdag spyod cing /_/zhes bya ba la sogs pa'o/_/gang las ci la ji ltar
[\[182b.6\]]mi chags pa'i sbyor ba de bstan pa'i phyir gsungs pa/_las dang nyon mongs bdud kyi las zhes bya ba la sogs pa'o/_/tshe 'di dang gzhan du sems can la phan pa'i dbang du byas te gsungs pa/_ngan song sdug bsngal rab tu zhi bar byed/_/ces bya ba la sogs pa'o/_/sems can gyi spyod pa'i
[\[182b.7\]]rjes su 'jug pa dang /_sangs rgyas kyi chos yongs su bskang ba dang /_dam pa'i chos rab tu bstan pas go cha rnam pa gsum ste/_gang gsungs pa/_sems can rnams kyi spyod pa [#]dang mthun par 'jug ces bya ba la sogs pa'o/_/lus dang ngag dang spyod pa dang smon lam gyi skal ba mnyam pa'i
[\[183a\]]
[\[183a.1\]]byang chub sems dpa' dang 'grogs pa ste/_gang gsungs pa/_bdag gi spyod dang mthun par gang spyod pa/_/zhes bya ba la sogs pa'o/_/phan pa'i bsam pa bstan pa dang nan tan gyis [#]dge ba'i bshes gnyen gyi dbang du mdzad nas gang gsungs pa/_bdag la
[\[183a.2\]]phan par 'dod pa'i grogs po dag_/ces bya ba la sogs pa'o/_/dus dang 'khor dang mchod pa byed pa la yongs su mi skyo bas de bzhin gshegs pa mngon du 'gyur ba ste/_gang gsungs pa/_mngon sum rtag tu bdag gis rgyal ba blta/_/zhes bya ba la sogs pa'o/_/'dzin
[\[183a.3\]]pa dang yongs su sbyong [#]ba dang bshad pas dam pa'i chos yongs su gzung bar gsungs pa/_rgyal ba rnams kyi dam pa'i chos 'dzin cing /_/zhes bya ba la sogs pa'o/_/bsod nams dang ye shes la sogs pa tshogs bsgrubs pas mi zad pa'i mdzod rab tu rnyed par gang gsungs pa/_
[\[183a.4\]]srid pa thams cad du ni 'khor ba na/_/zhes bya ba la sogs pa'o/_/'jug pa ni rnam pa brgyad de/_sangs rgyas dang de'i zhing mthong ba la 'jug pa'i [#]tshigs su bcad pa gnyis kyis bstan te/_gang gsungs pa/_rdul gcig steng na rdul snyed zhing rnams zhes bya ba la sogs pa'o/_/
[\[183a.5\]]sangs rgyas kyi gsung [#]la 'jug pa ni gang gsungs pa/_gsung gcig yan lag rgya mtsho zhes bya ba la sogs pa'o/_/chos kyi 'khor lo rab tu bskor ba la [#]'jug par gsungs pa ni/_de dag gi yang gsung [#]dbyangs zhes bya ba la sogs pa'o/_/bskal par rab tu 'jug pa ni gang
[\[183a.6\]]gsungs pa/_ma 'ongs bskal pa thams cad ces bya ba la sogs pa'o/_/de bzhin gshegs pa'i spyod yul la 'jug pa ni gang gsungs pa/_dus gsum gshegs pa mi'i seng ge zhes bya ba la sogs pa'o/_/sangs rgyas kyi zhing sgrub pa la 'jug par gang [#]gsungs pa/_gang yang dus
[\[183a.7\]]gsum dag gi zhing gi rgyan/_/zhes bya ba la sogs pa'o/_/de bzhin gshegs pa'i drung du 'gro bar 'jug pa brgyad pa ni gang gsungs pa/_gang yang ma byon 'jig rten sgron ma dag_/ces bya ba la sogs pa'o/_/stobs ni rnam pa bcu ste/_tshigs su bcad pa gnyis las rdzu 'phrul la sogs
[\[183b\]]
[\[183b.1\]]pa'o/_/kun du myur ba'i rdzu 'phrul stobs zhes bya ba la sogs pa'o/_/gnyen po ni las dang nyon mongs pa dang bdud kyi stobs mi mthun pa'i phyogs rab tu gzhom [#]pa'i phyir rnam pa gsum du gang [#]gsungs pa/_las kyi stobs rnams yongs su dag byed cing /_/zhes bya ba la sogs pa'o/_/sangs rgyas kyi
[\[183b.2\]]zhing rgya mtsho yongs su sbyang ba [#]la sogs pa las ni rnam pa brgyad de/_tshigs su bcad pa gnyis kyis gsungs pa/_zhing rnams rgya mtsho rnam par dag byed cing /_/zhes bya ba la sogs pa'o/_/sangs rgyas dang byang chub sems dpa'i rjes su slob par yongs su bsngo ba ni rnam pa gnyis te/_de la
[\[183b.3\]]de bzhin gshegs pa'i rjes su slob par bsngo ba ni/_gang yang dus gsum gshegs pa rgyal ba yi/_/zhes bya ba la sogs pa'o/_/lus dang ngag dang yid kyi spyod pa dang [#]zhing dang smon lam rnam par dag pas 'phags pa kun du bzang po la sogs pa byang chub sems dpa' rnams kyi
[\[183b.4\]]rjes su slob par bsngo ba ni tshigs su bcad pa gsum gyis gsungs pa/_rgyal ba kun gyi sras kyi thu bo pa/_/zhes bya ba la sogs pa'o/_/tshad dang sbyor ba dang yon tan dang spyod pa dang gnas kyi bye brag gis kun du bsdu ba gsungs pa/_spyod pa dag ni tshad yod ma gyur cig_/ces bya ba la
[\[183b.5\]]sogs pa'o/_/de la smon lam gyi mtha' med pa'i dpe ni rnam pa bzhir gsungs te/_nam mkha'i mthar thug gyur pa zhes bya ba la sogs pa'o/_/smon lam gyi legs pa ni yon tan rnam pa gnyis te/_tshe 'di dang /_phyi ma'o[#]/_/de la tshe 'di'i rnam pa bzhi ni 'di lta ste/_bsod
[\[183b.6\]]nams kyi tshogs yongs su gzung [#]ba dang /_de bzhin gshegs pa mthong ba dang /_byang chub sems dpa' dang skal ba mnyam pa rnyed pa dang /_las kyi sgrib pa yongs su zad pa'o/_/de la mang po dang /_rgya che ba dang /_sna tshogs pa dang /_rjes su gzung ba dang /_dngos po dang /_
[\[183b.7\]]zhing dam pa'i bsod nams kyi dpe dang /_byang chub 'dod pa dang /_smon lam la mos pas bsod nams kyi mchog dam pa yongs su 'dzin par gsungs pa ste/_gang yang phyogs bcu'i zhing rnams mtha' yas pa/_/zhes bya ba la sogs pa'o/_/ngan song dang log pa'i grogs po yongs su
[\[184a\]]
[\[184a.1\]]spangs pas de bzhin gshegs pa mthong bar 'gyur te/_des ni ngan song thams cad spang bar [#]'gyur/_/zhes bya ba la sogs pa'o/_/rab tu bsngags pa rnyed pa 'tsho ba'i tshe 'thob pas byang chub sems dpa' dang skal ba [#]mnyam pa rnyed par gsungs te/_de dag rnyed pa rab
[\[184a.2\]]rnyed bde bar 'tsho/_/zhes bya ba la sogs pa'o/_/las kyi sgrib pa yongs su zad pa'i yon tan legs pa bzhi pa ni gang gsungs pa/_mtshams med lnga po dag gi sdig pa rnams/_/zhes bya ba la sogs pa'o/_/phyi ma'i yang rnam pa gnyis te/_rgyus bsdus pa dang /_'bras bus bsdus pa'o/_/de
[\[184a.3\]]la rgyus bsdus pa ni/_/ye shes dang mtshan dang dpe byad bzang po'i lus dang nad med pa'i lus kyi mtshan nyid du gang gsungs pa/_ye shes dang ni gzugs dang mtshan zhes bya ba la sogs pa'o/_/'bras bus bsdus pa ni byang chub kyi snying por 'gro ba dang /_seng ge'i khri la 'dug
[\[184a.4\]]par ston pa dang /_bdud rnams rab tu pham pa dang /_mngon par rdzogs par 'tshang rgya ba dang /_chos kyi 'khor lo bskor ba la sogs pa'i mtshan nyid du gsungs pa/_byang chub shing dbang drung du de myur zhes bya ba la sogs pa'o/_/mdor na 'jig rten gyi dang 'jig rten
[\[184a.5\]]las 'das pa'i sbyor ba thob pa ni legs pa'o/_/gang yang bzang po spyod pa'i smon lam 'di/_/zhes bya ba la sogs pa'o/_/'di man chad kyi bsngo ba gsum ni byang chub sems dpa' de bzhin gshegs pas gsungs pa'i sgrib pa med pas pha rol tu phyin pa dang mthun pa'i
[\[184a.6\]]lus 'dzin cing smon lam yongs su rdzogs pas 'jig rten na gnas te sems can gyis [#]don sgrub par gsungs pa/_'jam dpal ji ltar mkhyen cing dpa' ba zhes bya ba nas bzung ste/_'jig rten ji srid sems can phan par bgyi/_/zhes bya ba'i bar rnams so/_/kun du bzang
[\[184a.7\]]po'i spyod pa'i smon lam gyi don kun bsdus pa rdzogs so//_//sangs rgyas dang byang chub sems dpa' thams cad la phyag 'tshal lo/_/bzang po spyod pa'i smon lam gyi bsdus pa'i don ni rnam pa bcu'o/_/'di lta ste/_de bzhin gshegs pa la phyag bya ba dang /_de la mchod
[\[184b\]]
[\[184b.1\]]pa dang /_sdig pa bshags pa dang /_bsod nams kyi rjes su yi rang ba dang /_chos kyi 'khor lo bskor bar bskul ba dang /_de bzhin gshegs pa bzhugs par gsol ba dang /_dge ba'i rtsa ba yongs su bsngo ba dang /_de'i rab tu dbye ba dang /_de'i mtha' dang /_de dag gi legs
[\[184b.2\]]pa rnams so/_/de la mi dbye ba'i spyis ni phyogs bcu'i dus gsum gyi zhing thams cad kyi sangs rgyas bcom ldan 'das rnams la lus dang ngag dang yid kyis phyag bya ba'i phyir/_ji snyed su dag ces bya ba la sogs pa bshad do/_/ji snyed ces bya ba ni grangs ji tsam pa'i tshad de/_de
[\[184b.3\]]dag gi tshad chad par ma gyur pas na sangs rgyas bcom ldan 'das rnams spyir bstan pa'i phyir/_su dag ces bya ba bshad de/_grangs chad pa med pa'o zhes bya ba'i tha tshig go/_/phyogs bcu zhes bya ba ni phyogs bcu'o/_/'jig rten gyi [#]zhes bya ba ni 'gro ba rnams so/_/dus gsum
[\[184b.4\]]gshegs pa zhes bya ba ni dus gsum gyi [#]kun chub pas te/_dus gsum gyi zhes bya ba'i tha tshig go/_/mi yi seng ge zhes bya ba la seng ge ni thams cad du bag brkyang zhing gar yang dogs [#]pa med la/_de dang 'dra ba lhar bcas pa'i 'jig rten na sangs rgyas bcom ldan 'das seng ge dang
[\[184b.5\]]yang 'dra la/_mi yi tshe yang ston pa'i phyir mi yang yin la seng ge yang yin pas mi'i seng ge'o/_/bdag gi [#]ma lus de dag thams cad la/_/zhes bya ba la thams cad ces bya ba ni phyogs gcig tu yang brjod du rung bas na 'dir ni ma lus zhes bya ba brjod do/_/lus dang ngag yid dang bas phyag
[\[184b.6\]]bgyi'o/_/zhes bya ba ni mchog tu dang ba bskyed pa ste/_sems dang ba des bskyed pas na lus dang ngag kyang dang ba'o/_/da ni lus la sogs pas phyag bya ba so sor phye ste bshad do/_/de la lus kyi phyag bya ba ni/_zhing gi rdul snyed ces bya ba la sogs pa ste/_sangs rgyas kyi zhing gi rdul snyed
[\[184b.7\]]kyi lus kyis phyag bya ba'o/_/snyed ces bya ba ni dpe'i rnam grangs te/_phyogs bcu dus gsum du gshegs pa'o [#]sangs rgyas kyi zhing ji snyed kyi lus rab tu btud pas phyag bya ba'o/_/rgyal ba kun la rab tu phyag 'tshal lo/_/zhes bya ba ni nyon mongs pa'i dgra dang bdud las rgyal bas na sangs
[\[185a\]]
[\[185a.1\]]rgyas bcom ldan 'das la rgyal ba zhes bya ste/_sangs rgyas bcom ldan 'das kyis 'di skad du/_sdig pa'i chos rnams las rgyal bas/_/nyer 'grong ni rgyal ba yin/_/zhes gsungs pa la sogs pa'o/_/de ltar dus gsum du gshegs pa'i rgyal ba
[\[185a.2\]]thams cad la phyag bya'o/_/bcom ldan 'das gcig la sems kyis dmigs pa na/_gzhan [#]la ma khyab par 'gyur ro snyam pa la/_rgyal ba thams cad yid kyis mngon sum du/_/zhes bya ba bshad do/_/de bzhin gshegs pa thams cad re re zhing yang mngon sum du bsam pa'i don
[\[185a.3\]]to/_/bzang po spyod pa'i smon lam stobs dag gis/_/zhes bya ba la/_bzang [#]po ni dge ba'o/_/bzang po yang yin la spyod pa yang yin pas na bzang po spyod pa ste/_byang chub sems dpa'i spyod pa zhes bya ba'i tha tshig go/_/der smon pa'i smon lam yin pas na smon lam zhes bya'o/_/
[\[185a.4\]]de'i stobs kyis nyon mongs pa la sogs pas zil gyis mi non cing mi mthun pa'i phyogs bcom pas na stobs dag gis zhes bya ba ste/_rnam pa gzhan las ni 'di lta bu'i byed pa mi 'byung ba'i phyir ro/_/da ni yid kyis phyag bya ba ste/_rdul gcig steng na rdul snyed ces bya ba la sogs
[\[185a.5\]]pa'o/_/rdul gcig gi steng du rdul snyed kyi sangs rgyas rnam pa [#]zhes bya ba ni khyad par du ma smos pa'i phyir phyogs bcu dus gsum du gshegs pa'i sangs rgyas rnams kyi zhing gi rdul snyed kyis [#]bde bar gshegs pa rnams so/_/sangs rgyas sras kyi dbus na bzhugs pa dag_/ces bya
[\[185a.6\]]ba ni re re zhing yang byang chub sems dpa' grangs med pa'i tshogs kyi dbus na bzhugs pa'o/_/rdul gcig gi steng du ji ltar bsams pa de bzhin du thams cad du [#]bsam par bya ba'i phyir ro/_/de ltar chos kyi dbyings rnams ma lus pa/_/zhes bya ba bshad de/_chos kyi dbyings
[\[185a.7\]]ni [#]thams cad du khyab par byed pa'i phyir nam mkha'i mthas klas pa thams cad [#]yang rdul gcig gi steng na rdul snyed kyi sangs rgyas re re la yang byang chub sems dpa' grangs med pa'i tshogs kyis kun nas bskor ba rnams kyis gang zhing bar mtshams med par khyab par yid kyis mos
[\[185b\]]
[\[185b.1\]]par bya'o/_/lus dang ngag gi las rnams [#]yid kyis bskyed pas na bar du yid kyi [#]las bshad do/_/da ni ngag gis phyag bya ba ni/_de dag bsngags pa mi zad ces bya ba la sogs pa'o/_/de dag ces bya ba ni ji ltar mos par bya ba dag go/_/mthar yang 'god pa med pas na de mi zad pa'o/_/
[\[185b.2\]]bsngags pa rgya mtsho zhes bya ba ni yon tan rgya mtsho ste/_de dag gi bsngags pa rgya mtsho bzhin mi zad pa'o/_/bsngags pa zhes bya ba ni yon tan gyi rnam grangs so/_/rgya mtsho zhes bya ba ni mang po'i don du rig par bya'o/_/dbyangs kyi yan lag rgya mtsho'i sgra kun gyis/_/zhes bya
[\[185b.3\]]ba la/_yan lag ces bya ba ni yon tan gyi [#]rnam grangs so/_/ji lta zhe na/_'di lta ste/_nyan thos kyi theg pa las/_bcom ldan 'das kyi dbyangs ni yan lag lnga dang ldan zhes 'byung ba dang /_theg pa chen po las yan lag drug cu dang ldan la/_yan lag stong phrag bcu
[\[185b.4\]]drug dang ldan pa[#]/_/tshad med pa'i yan lag dang ldan zhes 'byung ste/_de ltar yon tan lnga la sogs pa dang ldan par rig par bya'o/_/[#]da ni sangs rgyas bcom ldan 'das de dag la bla na yod pa dang bla na med pa'i mchod pa rnam pa gnyis las bla na yod pa'i tshigs su bcad pa gnyis
[\[185b.5\]]te/_me tog dam pa zhes bya ba la sogs pa'o/_/me tog la sogs pa dam pa gang yin pa de dag ni me tog dam pa dang /_phreng ba dam pa dang /_sil snyan dam pa dang /_ba dan dang /_tsan dan dang /_gur gum la sogs pa'i byug pa dam pa dang /_gdugs dam pa dang /_mar me
[\[185b.6\]]dam pa dang /_bdug pa dam pa dang /_na bza' dam pa dang /_spos sna tshogs sbyar ba'i dri dam pa dang /_tsan dan dang /_gur gum dang /_ga bur dang /_a ga [#]ru la sogs pa'i phyi ma'i phur ma ri rab dang mnyam pa rnams kyis so/_/khyad par can gyi rgyan mchog thams cad kyis/_/zhes bya
[\[185b.7\]]ba la rgyan mchog ces bya ba ni mang po'i rnam grangs so/_/lha dang mi'i rnam pa thams cad dang ldan pa'i dam pa rnams kyis rgyal ba de dag thams cad la mchod par bgyi'o/_/da ni bla na med pa'i mchod pa [#]bshad par bya ste/_mchod pa gang rnams bla med ces bya ba la sogs pa ste/_bla na
[\[186a\]]
[\[186a.1\]]med pa'i mchod pa rgya che ba ni byang chub sems dpa'i ting nge 'dzin gyi khyad par gyi mthu las skyes pa sangs rgyas kyi zhing thams cad du khyab par chos kyi dbyings dam pas rgyal ba de dag kun la bdag gi [#]bsam pas so[#]/_/bzang po spyod [#]la dad pa'i stobs dag
[\[186a.2\]]gis/_/zhes bya ba ni bzang po spyod pa la mos pa dang /_dad cing nges par yid ches pa de'i stobs kyis so/_/bzang po spyod pa ni mdo sde du ma nas byang chub sems dpa'i mchod pa rnam pa sna tshogs 'byung ba'o/_/da ni ji ltar bshad pa'i phyag bya ba dang /_mchod pa rnams mjug
[\[186a.3\]]brtul ba'i phyir/_rgyal ba kun la phyag 'tshal mchod par bgyi/_/zhes bya ba bshad de/_rgyal ba thams cad la phyag bya zhing mchod par bya'o/_/rang bzhin dang rgyu dang gnas te [#]gsum gyi [#]sdig pa bshags par bshad de/_'dod chags zhe sdang gti mug dbang gis zhes bya ba la
[\[186a.4\]]sogs pa'o/_/de la rang bzhin ni/_/sdig pa bdag gis bgyis pa ci mchis pa/_/zhes bya ba ste/_tshe 'di dang tshe gzhan du byas pa dang /_byed du bcug pa dang /_rjes su yi rang ba rnams so/_/rgyu gang gis she na/_'dod chags [#]zhe sdang gti mug dbang gis so/_/gnas gang
[\[186a.5\]]zhe na/_lus dang ngag dang yid la gnas nas so/_/de lta bu de dag thams cad rgyal ba kun dang de'i sras rnams kyi spyan sngar 'dug pa bzhin du shin tu 'gyod pa'i yid kyis skad cig re re la yang bshags shing smyur te skyug [#]par bya'o/_/da ni bsod nams kyi rjes su yi rang ba
[\[186a.6\]]bshad de/_phyogs bcu'i zhes bya ba la sogs pa'o/_/phyogs bcu'i 'gro ba thams cad kyi sbyin pa dang tshul khrims dang bsgom [#]pa las byung ba'i bsod nams dang /_dus gsum du gang slob pa'i gang zag bdun dang /_gang mi slob pa'i dgra bcom pa dang /_gang rang
[\[186a.7\]]rgyal ba'i rnam pa ste[#]/_de yang bse ru lta bu dang /_sdes rgyu ba dang rnam pa gnyis kyi [#]'jig rten dang 'jig rten las 'das pa'i dus gsum gyi bsod nams dang /_gang thog mar sems bskyed pa rnams nas bzung ste/_byang chub sems dpa' thams cad kyi
[\[186b\]]
[\[186b.1\]]dang /_sangs rgyas bcom ldan 'das gang dus gsum du gshegs pa rnams kyi dang /_byang chub tu sems bskyed par rtogs [#]pa pha rol tu phyin pa dang sa la sogs pa las skyes pa dang /_dus gsum du gshegs pa 'jig rten gyi dang /_'jig rten las 'das pa re re'i bsod
[\[186b.2\]]nams kyi tshogs tshad med pa bsam du med pa dang /_sangs rgyas kyi ye shes kyi spyod yul du gyur pa de dag thams cad la skad cig re re zhing yang rjes su yi rang bar bya'o/_/'gro ba zhes bya ba'i tshig ni ma lus par snyegs [#]pas slob pa la sogs pa'i bsod nams kyang 'dus na ci'i
[\[186b.3\]]phyir tha dad du smos she na de lta ma yin te/_'gro bas na 'gro ba ste [#]sred pa dang bcas pas 'khor bar [#]'khor ro zhes bya ba'i tha tshig go/_/de la gang yang 'gro ba med na ji ltar 'gro ba zhes bya/_de bas na so sor bstan to/_/da ni chos kyi 'khor lo bskor bar bskul ba [#]bshad de/_gang
[\[186b.4\]]rnams phyogs bcu'i zhes bya ba la sogs pa'o/_/gang rnams phyogs bcu'i 'jig rten sgron ma dag_/ces bya ba ni 'gro ba'i sgron ma ste/_/'jig rten gyi phyi dang nang gi mun pa mang po rnam par sel bas na sangs rgyas bcom ldan 'das 'jig rten gyi sgron ma'o/_/byang
[\[186b.5\]]chub rim par sangs rgyas zhes bya ba ni bla na med pa'i byang chub tu mngon par sangs rgyas pa'o/_/ma chags brnyes zhes bya ba ni mngon par byang chub pa'i stobs kyis [#]dngos po thams cad kyi rang bzhin ma lus par yongs su mkhyen pas chags par gyur pa thams cad las
[\[186b.6\]]'das pa'o/_/chos zab mo rtogs par bya ba la gzhan dag mi 'dod cing /_brtson 'grus rtsom pas khong du chud par bya bar dka' bas na chos 'chad pa'i phyir spro ba [#]mi mdzad par 'jig rten sna tshogs pa'i byang chub kyi shing dam pa'i drung du bzhugs pa'i 'jig rten gyi mgon
[\[186b.7\]]po thams cad la 'gro ba rnams kyi mi shes pa'i mun gnag [#]bsal bar bya zhing bla na med pa'i ye shes kyi [#]snang bar bya bar bla na med pa'i chos kyi 'khor lo bskor ba'i phyir pus mo gnyis sa la btsugs nas thal mo sbyar te mdun na 'dug pa bzhin du bskul bar bya'o/_/da ni de bzhin
[\[187a\]]
[\[187a.1\]]gshegs pa bzhugs par gsol ba gdab pa ni/_mya ngan 'da' ston [#]gang bzhed ces bya ba la sogs pa ste/_gang zhes bya ba khyad par du ma brjod kyang /_/gang rnams phyogs bcu'i 'jig rten sgron ma dag_/ces bya ba dang sbyar ro/_/phyogs bcu na [#]
[\[187a.2\]]sangs rgyas bcom ldan 'das bzhugs pa rnams mya ngan las 'da' [#]zhing mya ngan las 'da' ba ston par byed pa gang dag yin pa de dag thams cad la bdag gis thal mo sbyar te yun ring du bzhugs par gsol ba gdab po/_/ci'i phyir zhe na/_mgon med par gyur pa'i 'gro
[\[187a.3\]]ba thams cad la phan pa dang bde ba'i phyir te/_de la phan pa zhes bya ba ni bde ba dang ldan pa'i mya ngan las 'das pa'i lam 'thob par byed pa'o/_/bde ba zhes bya ba ni lha'i longs spyod thob par byed pa'o/_/dus ji srid du zhe na/_dus gsum du gshegs pa'i sangs rgyas
[\[187a.4\]]thams cad kyi zhing gi rdul snyed kyi [#]bskal par bzhugs su gsol ba'o/_/da ni ji ltar bshad pa'i phyag bya ba la sogs pa tshad med pa las byung ba'i bsod nams ma lus pa rnams yongs su bsngo bar bya ste/_phyag 'tshal ba dang /_mchod cing bshags pa dang /_bsod nams kyi
[\[187a.5\]]rjes su yi rang ba dang /_chos kyi 'khor lo bskor bar bskul ba dang bde bar gshegs pa bzhugs par gsol ba rnams kyi dge ba cung zad bdag gis ci bsags pa de dag thams cad bdag gis bla na med pa yang dag par rdzogs pa'i byang chub tu yongs su bsngo bar bya'o/_/da ni de'i
[\[187a.6\]]rab tu dbye ba ste brgyad pa'o/_/de yang bzang po spyod pa'i smon lam gyi yan lag rab tu dbye ba ste/_de dag ni rnam pa bcu drug go/_/'di lta ste/_bsam pa dang /_byang chub kyi sems mi brjed pa dang /_chags pa med par sbyor ba dang /_sems can la phan gdags [#]pa dang /_go cha
[\[187a.7\]]bgo ba dang /_skal ba mthun pa'i byang chub sems dpa' bsten pa dang /_dge ba'i bshes gnyen mgu bar byed pa dang /_de bzhin gshegs pa mngon sum du bya ba dang /_dam pa'i chos yongs su bsdu ba dang /_mi zad pa'i mdzod rnyed pa dang /_'jug par bya ba dang /_
[\[187b\]]
[\[187b.1\]]stobs dang /_gnyen po dang /_las dang /_rjes su slob cing bsngo ba dang /_bsdu bar bya ba rnams so/_/de la bsam pa ni rnam pa dang po ste/_de yang rnam pa gsum mo/_/de bzhin gshegs pa la mchod cing dgongs pa yongs su rdzogs par bya ba'i bsam pa ni/_'das pa'i
[\[187b.2\]]sangs rgyas rnams dang zhes bya ba la sogs pa'o/_/mchod par gyur cig ces bya ba ni bla na med pa'i mchod pas so/_/'das par bstan pa ni sangs rgyas bcom ldan 'das mya ngan las 'das pa rnams so/_/gang da ltar phyogs bcu'i 'jig rten na gnas shing
[\[187b.3\]]bzhugs pa 'jig rten gyi khams sna tshogs ni [#]'gro ba thams cad la phan pa dang bde ba la stobs [#]pa la brtson pa de dag la yang de bzhin du mchod par gyur cig pa'o/_/gang phyis 'byon [#]par 'gyur ba de dag gi [#]bsam pa kun rdzogs nas sangs rgyas kyi [#]byang chub [#]myur du
[\[187b.4\]]gyur cig pa'o/_/de la phyed yan chad ni de bzhin gshegs pa la mchod par bsam mo/_/phyed man chad ni dgongs pa [#]rdzogs par bsam pa [#]bstan pa'o/_/sangs rgyas kyi zhing yongs su rdzogs par bsam pa ni/_phyogs bcu ga la'i zhing rnams zhes bya ba
[\[187b.5\]]la sogs pa ste/_ga la'i zhes bya ba ni gang na [#]yang rung ba'o/_/ji snyed pa zhes bya ba ni gang dag yod pa'o[#]/_/bde ba can gyi 'jig rten bzhin du phyogs bcu'i sangs rgyas kyi zhing ji snyed yod pa de dag thams cad yongs su dag par gyur cig pa dang snang ba mtha' yas
[\[187b.6\]]ci [#]bzhin du 'jig rten gyi khams tha dad pa gzhan yang yangs par gyur cig pa'o/_/byang chub kyi shing drung du gshegs pa'i rgyal ba bcom ldan 'das rnams dang byang chub sems dpa' rnams kyis kyang kun tu gang zhing bar [#]mtshams med par gyur cig pa'o/_/
[\[187b.7\]]sems can thams cad la phan zhing bde ba'i bsam pa ni/_phyogs bcu'i sems can gang rnams ji snyed pa/_/zhes bya ba la sogs pa ste/_phyogs bcu'i 'jig rten gang na skye ba rnam pa bzhir bsdus pa dang /_rgyud drug gi sems can de dag yun du bde ba'i mchog
[\[188a\]]
[\[188a.1\]]gis bde bar gyur cig pa'o/_/nad med pa ni lus dang sems kyi nad dang rtag par bral bar gyur cig pa'o/_/de ltar chos kyi rnyed [#]pa dang mthun pa ni ldan par gyur pa'o/_/'gro ba chos kyi bsam pa can thams cad 'di ltar rtag tu grub pa dang phun
[\[188a.2\]]sum tshogs pa dang [#]ldan par gyur cig [#]pa'o/_/byang chub kyi sems mi brjed pa ni gnyen po dang bcas pa dang /_mi mthun pa'i phyogs spang bar bstan par [#]rnam pa gnyis te/_de dag ni tshigs su bcad pa bzhi ste/_byang chub spyod pa zhes bya ba nas bzung ste/_de dag ma lus yongs su byang
[\[188a.3\]]bar shog_/zhes bya ba'i bar du'o/_/byang chub ces bya ba ni bla na med pa yang dag par rdzogs par byang chub bo/_/de ltar spyod pa'i byang chub kyi spyod pa ste/_de dag spyod cing sgrub [#]pas na 'gro ba kun du yang tshe rabs dran par gyur cig_/tshe rabs kun du 'chi 'pho skye ba na/_/zhes bya ba
[\[188a.4\]]ni shi zhing skyes pa na yang rtag tu bdag rab tu 'byung bar gyur cig pa'o/_/skyes nas shi ba'i bar la bshad par blta ba'o/_/'di ni byang chub kyi sems mi nyams pa'i rgyu dang dngos po dang po'o/_/'di ltar/_rgyal ba kun gyi rjes su slob gyur te/_/zhes bya ba ni rgyal ba dus gsum
[\[188a.5\]]du gshegs pa thams cad kyis bslab [#]pa'i rjes su slob ba'o/_/bzang po spyod pa yongs su rdzogs par bya ba'o/_/rdzogs par ji ltar bya zhe na/_tshul khrims spyod pa dri med yongs dag par/_/rtag tu ma nyams skyon med spyod par shog_/ces bya ba ni dper na yid bzhin gyi nor bu rin po che
[\[188a.6\]]glo bur gyi dri ma dang bral bas na dri ma med pa'o/_/g.ya'i skyon kun bsal bas na rang bzhin gyis yongs su dag pa ste/_de lta bas na ma nyams skyon med pa zhes bya ba ste/_'dod pa kun [#]phun sum ldan par byed/_gdung ba kun yongs su med par byed/_nad thams cad dang bral
[\[188a.7\]]bar byed pa'o/_/de ltar byang chub sems dpa'i tshul khrims kyang rin po che [#]bzhin du glo bur gyi las dang nyon mongs pa dang ma 'dres pas na dri ma dang bral ba ste dri ma med pa'o/_/nyan thos dang rang sangs rgyas kyi theg par sems bskyed pa'i g.ya'i skyon dang bral zhing
[\[188b\]]
[\[188b.1\]]thams cad mkhyen pa'i sems bskyed pa rin po che bzhin du kun du dag pas na yongs su dag pa'o/_/byang chub sems dpa'i slob [#]pa la shin tu gus par byas nas nyes pa mi spyod pas na nyams pa med pa'i phyir nyams pa med pa'o/_/'das pa'i yul la
[\[188b.2\]]re ba'i sred pa skye ba dang /_ma 'ongs pa dang tshe phyi ma rnams su smon pa'i sred pa dang /_de [#]ltar byung ba la zhen pa'i sred pa ste/_dus gsum gyi sred pa'i khab kyis cung zad du yang ma gtses pas na skyon med pa'o/_/sa bzhin du sangs rgyas dang byang chub sems dpa'
[\[188b.3\]]thams cad kyi 'dod pa phun sum ldan par byed pa dang /_thams cad kyi gdung [#]ba yongs su sel ba dang /_thams cad kyi nad 'joms pa dang /_lha dang mi rnams kyi don tshad med par bsgrub pa 'ba' [#]zhig pa la 'jug pa ste/_sgra'i tshul du'ang lus dang sems kyi
[\[188b.4\]]gdung ba bsil bar byed pas na tshul khrims so/_/tshul khrims ni spyad par bya ba yin pas na spyod pa zhes bya ba'o/_/de ltar rtag par nam byang chub kyi bar du spyod pa ni tshul khrims spyod pa dri ma med pa [#]yongs su dag pa'am ma nyams pa skyon med par spyod pa ste/_'di ni
[\[188b.5\]]byang chub kyi sems mi brjed pa'i rgyu gnyis pa'o/_/lha yi skad dang zhes bya ba la sogs pa ni lha la ni lha'i skad kyis so/_/klu dang gnod sbyin dang grul bum dang mi rnams la yang so so'i skad kyis [#]so/_/mdor na 'gro ba ji snyed pa thams cad kyi skad du de dag thams
[\[188b.6\]]cad la de lta bu'i skad du chos bshad pa ni nam byang chub kyi bar du'o/_/'di ni rgyu gsum pa'o/_/des shing zhes bya ba la sogs pa la des pa ni sems kyi rgyud mnyen pa'o/_/pha rol tu phyin pa ni sbyin pa la sogs pa bcu po'o[#]/_/de la rab tu brtson pa ni mi skyo ba'i yid kyis yongs
[\[188b.7\]]su brtson par byed pa'o/_/byang chub kyi sems ni nam du gar yang mi 'dor bar bya ba ste/_mi 'dor bar ni nam byang chub pa'i bar du ste/_'di ni rgyu bzhi pa'o/_/tshigs su bcad pa phyed dang bzhi pos ni byang chub kyi sems la mi mthun pa'i phyogs kyis bsgribs [#]par
[\[189a\]]
[\[189a.1\]]gyur pa de dag gi gnyen po bstan pa'o/_/da tshigs bcad phyed kyis ni mi mthun pa'i phyogs rab tu spong bar ston te/_gang zhe na/_sdig pa gang rnams sgrib par gyur pa dag_/ces bya ba la sogs pa'o/_/sdig pa sgrib par gyur pa byang chub kyi sems la
[\[189a.2\]]bar chad byed pa de dag thams cad kun yongs su zad cing spong bar gyur cig pa'o/_/da ni chags pa med par sbyor ba [#]ni rnam pa gsum pa ste/_gang las dang /gang na dang /_ji ltar dang gsum mo/_/las dang nyon mongs zhes bya ba la sogs pa'o/_/gang las she na/_
[\[189a.3\]]las dang nyon mongs pa dang bdud kyi las rnams las so/_/las de dmigs kyis ma phyed pa [#]na dge ba dang mi dge ba dang mi g.yo ba dang rnam pa gsum char gzung ngo /_/de la mi dge ba'i las dang nyon mongs pa dang bdud kyi las rnams las rnam par grol zhing de dag la mi
[\[189a.4\]]chags par rtag tu spyod pa ste/_gang [#]zhe na/_lha la sogs pa'i 'jig rten 'gro ba na gnas pa'i tshe'o/_/ji lta bu zhe na/_ji ltar pad+mo [#]chus mi chags pa bzhin/_/zhes bya ba ste/_ji ltar pad+ma [#]chu las skyes kyang chus mi chags pa de [#]bzhin du las dang nyon mongs pa
[\[189a.5\]]dang bdud kyi las [#]la sogs pa 'jig rten gyi chos rnams kyis mi chags par spyod pa'o/_/de ltar dge ba dang mi g.yo ba gnyis las kyang 'bras bu rnam par smin pa la [#]re ba med par bya zhing chags pa med par bya ste/_'gro ba thams cad la phan zhing bde ba 'ba' zhig spyod cing
[\[189a.6\]]sgrub pa ni byang chub sems dpa'i spyod pa yin par brjod do/_/ji ltar zhe na/_dper na/_nyi zla nam mkhar thogs pa med ltar spyad/_/ces bya ba ste/_nyi ma dang zla ba ni 'jig rten na yid bzhin gyi nor bu bzhin du gzhan gyi don byed pa la bzhugs [#]shing bdag gi [#]cung zad la'ang mi
[\[189a.7\]]chags par nyin mtshan du nam mkha' la rgyu ba de dang 'dra bar ro/_/de la bdud ces bya ba ni dge ba'i srog gi bar chad byed pas byang chub dang mi mthun par byed cing dam pa'i lam las zlog pa ste/_sgra'i tshul du'ang chos kyis 'tsho ba'i bar chad [#]byed cing gsod pas na bdud ces bya'o/_/
[\[189b\]]
[\[189b.1\]]de'i las ni phan pa'i dngos po la rgyus 'tshe [#]ba'o/_/tshe 'di dang phyi ma la sems can thams cad la phan gdags pa ste rnam pa bzhi pa'o/_/de yang gang zhe na/_ngan song sdug bsngal zhes bya ba la sogs pa'o/_/'gro ba thams cad sdig pas sdug bsngal zhing ngan song
[\[189b.2\]]rnam pa gsum du skyes pa de dag rab tu zhi bar bya'o/_/de la yang ci'i phyir ngan song gi sdug bsngal 'ba' zhig zhi ba zhes bya zhe na/_de dag gis shin tu gnod par byed pas na gtso bor bshad pa yin gyis[#]/_'khor ba thams cad kyi sdug bsngal yang de bzhin du rab tu zhi
[\[189b.3\]]bar bya bar rig par bya'o/_/ci'i phyir 'gro ba thams cad mchog tu bde ba la 'god [#]par bya zhe na/_de ltar 'gro ba thams cad la phan par spyod par bya ba [#]ste/_bla na med pa'i ye shes thob kyi bar du yongs su mi skyo ba'i yid kyis gzhan du mi sbyor bar spyod par bya ba'o/_/ji
[\[189b.4\]]srid kyi bar du zhe na/_zhing gi khyon dang phyogs rnams ji tsam par zhes bya ba ste/_ji tsam par zhes bya ba ni ji srid pa'o/_/zhing gi khyon zhes bya ba ni sangs rgyas kyi zhing gi khyon ji tsam pa ste/_bskal ba gcig nas gcig tu gnas pa'o/_/phyogs zhes bya ba ni phyogs
[\[189b.5\]]bcur sbyar bar bya'o/_/go cha bgos pa ni rnam pa lnga ste/_de yang rnam pa gsum mo/_/sems can gyi spyod pa'i rjes su 'jug pa dang /_sangs rgyas kyi chos yongs su rdzogs par byed pa dang /_dam pa'i chos rab tu bsgrags pa rnams te/_de yang gang zhe
[\[189b.6\]]na/_sems can dag gi spyod [#]dang mthun par 'jug[# ]/ces bya ba la sogs pa'o/_/sems can rnams la rgyu [#]med pa'i rang bzhin spyod pa dang /_bde bar gnas pa dang sems kyi rjes su mthun par 'dzin cing spyod pa'o/_/byang chub spyod pa yongs su
[\[189b.7\]]rdzogs byed cing /_/zhes bya ba ni byang chub pa'i don du spyod pa ni byang chub kyi spyod pa ste/_de yongs su rdzogs pa ni sangs rgyas kyi chos rnams 'grub par byed pa'o/_/bzang po spyod pa dag ni rab ston cing /_/zhes bya ba la 'dir bzang po spyod pa zhes bya ba ni dam pa'i
[\[190a\]]
[\[190a.1\]]chos 'chad pa nyid gzung [#]ste thabs kyis [#]sgro btags pa dang /_'chad pa dang /_ston pa'o/_/ma 'ongs bskal pa kun du spyod par gyur/_/ces bya ba ni ma 'ongs pa'i bskal pa mtha' yas pa thams cad du mi skyo ba'i yid kyis spyod pa'o/_/lus dang ngag dang
[\[190a.2\]]yid kyi [#]spyod pa dang /_smon lam gyis skal ba [#]mnyam pa'i byang chub sems dpa' dang mthun par bstan [#]pa ste de ni rnam pa drug pa'o/_/de yang gang zhe na/_bdag gi spyod dang mtshungs par gang spyod pa/_/zhes bya ba la sogs pa'o/_/bdag gi byang chub sems dpa'i spyod pa
[\[190a.3\]]dang mthun par gang spyod pa de dag dang rtag par nam byang chub pa'i bar du 'grogs pa dang /_lus dang ngag dang yid kyis byang chub sems dpa'i spyod pa dang /_smon lam de dang lhan cig tu spyod par shog shig [#]pa'o/_/phan par bsam pa'i man ngag sgrub pa ni dge ba'i
[\[190a.4\]]bshes gnyen mgu par byed pa ste/_de ni rnam pa bdun pa'o/_/de yang gang zhe na/_bdag la phan par 'dod pa'i grogs po zhes bya ba la sogs pa'o/_/dge ba'i bshes gnyen gang phan par 'dod pas bzang po spyod pa ston pa dang /_'chad pa dang /_chos kyi gtam zer ba [#]
[\[190a.5\]]dang /_bdag rtag par lhan cig tu mtshungs par spyod par gyur cig pa'o/_/de dag [#]bdag gis nams kyang ste [#]gzhar yang yid dbyung bar mi bya ste/_nam byang chub pa'i bar du rtag par de dang mthun par gyur cig pa'o/_/dus dang 'khor dang mchod pa bya ba la skyo ba med pa ni de
[\[190a.6\]]bzhin gshegs pa mngon du byed pa ste de ni rnam pa brgyad pa'o/_/de yang gang zhe na/_sangs rgyas sras kyis bskor ba'i mgon po rnams/_/zhes bya ba la sogs pa'o/_/mngon sum zhes bya ba ni mngon sum du bya ba ste phyogs bcu kun gyi'o/_/rgyal ba ni sangs
[\[190a.7\]]rgyas bcom ldan 'das te/_byang chub sems dpa'i 'khor gyis bskor ba'o/_/mgon po zhes bya ba ni 'gro ba thams cad kyi gnyen gcig pur gyur pa'o/_/rtag tu blta zhes bya ba ni skyon med pa'i mig gis so/_/de dag kun re re la yang rnam pa thams cad dang
[\[190b\]]
[\[190b.1\]]ldan pa rgya chen po nam mkha' dang mnyam pa chos kyi dbyings kun du khyab pa'i mchod pas mchod par bya'o/_/ji srid kyi bar du zhe na/_ma 'ongs bskal pa kun du mi skyo bar/_/zhes bya ba ste/_skyo ba med pa'i yid kyis ma 'ongs pa'i bskal pa thams cad kyi mthar thug pa'i bar du'o/_/
[\[190b.2\]]'dzin pa dang /_bshad [#]pa dang /_yongs su sbyang ba dang gsum ni dam pa'i chos yongs su bsdu ba ste de ni rnam pa dgu pa'o/_/de yang gang zhe na/_rgyal ba rnams kyi dam pa'i chos 'dzin cing /_/zhes bya ba la sogs pa ni [#]dus gsum du gshegs pa'i rgyal ba thams cad kyi gsung
[\[190b.3\]]rab yan lag bcu gnyis po bshad pa'i chos de dag gzungs kyi stobs kyis 'dzin pas na 'dzin cing zhes bya ba'o[#]/_/byang chub spyod pa ni bsgrag [#]par bya ba'i chos nyid de[#]/_kun du snang bar byed ces bya ba ni 'gro ba rnams la yongs su bsgrags shing rab tu bstan pa'o/_/bzang
[\[190b.4\]]po spyod pa rnam par sbyang ba yang /_/zhes bya ba ni byang chub sems dpa'i spyod pa'o/_/de rnams [#]rnam par sbyang ba ni dri ma med par bya ba ste/_nyes pa thams cad ring du spong ba'o/_/ma 'ongs bskal [#]pa kun du spyad [#]par bgyi/_/zhes bya ba ni de ltar brtsal ba'o/_/bsod nams dang ye
[\[190b.5\]]shes kyi tshogs la sogs pa'i tshogs thob pas mi zad pa'i mdzod rnyed pa ste 'di ni rnam pa bcu pa'o/_/de yang gang zhe na/_srid pa thams cad du ni zhes bya ba la sogs pa'o/_/'dod pa la sogs pa'i srid pa thams cad na sems can gyi don du 'khor bar 'khor zhing skye bar
[\[190b.6\]]bsod nams dang ye shes kyi tshogs mi zad pa thob pas ldan par gyur cig_/de ltar shes rab dang /_thabs dang /_ting nge 'dzin nam mkha'i mdzod dang dri ma med pa'i phyag rgya rnams dang /_de ltar byang chub sems dpa' [#]rnam par thar pa 'di lta ste/_snying rje chen po thogs
[\[190b.7\]]pa med pa dang /_sgyu mar gyur pa dang /_sangs rgyas dang byang chub sems dpa'i yon tan thun mong ba dang /_thun mong ma yin pa'i mdzod mi zad pa dang /_mi zad pa'i yon tan gyi gter du 'gro ba thams cad la bde zhing phan pa'i phyir gyur cig pa'o/_/'jug pa ni rnam
[\[191a\]]
[\[191a.1\]]pa bcu gcig pa ste/_de yang rnam pa brgyad do/_/'di lta ste/_sangs rgyas dang de'i zhing blta bar 'jug pa rnam pa gnyis dang /_sangs rgyas kyi gsung la 'jug pa dang /_chos kyi 'khor lo bskor bar 'jug pa dang /_bskal par 'jug pa
[\[191a.2\]]dang /_de bzhin gshegs pa la blta ba dang [#]/_de'i spyod yul la 'jug pa dang /_sangs rgyas kyi zhing mngon par sgrub par 'jug pa dang /_de bzhin gshegs pa la bsnyen bkur bya bar 'jug pa dang brgyad do/_/de la sangs rgyas dang de'i zhing blta bar 'jug pa rnam pa
[\[191a.3\]]gnyis ni tshigs bcad rnam pa gnyis kyis te/_de yang gang zhe na/_rdul gcig steng na zhes bya ba la sogs pa'o/_/rdul gcig gi steng du phyogs bcu'i dus gsum du gshegs pa'i sangs rgyas kyi zhing gi rdul snyed kyi sangs rgyas kyi zhing rnams te/_zhing der zhes bya ba ni zhing
[\[191a.4\]]de dang der ro/_/bsam gyis mi khyab ces bya ba ni bsam yas pa ste/_sangs rgyas bcom ldan 'das rnams so/_/sangs rgyas sras kyi zhes bya ba ni byang chub sems dpa' rnams kyi'o/_/dbus na bzhugs zhes bya ba ni dbus na bzhugs pa'o/_/byang chub spyad pa spyod
[\[191a.5\]]cing zhes bya ba ni byang chub spyad pa [#]spyod cing spyad pa [#]rab tu sgrub pa na'o/_/blta bar bgyi zhes bya ba ni 'jug pa'o/_/byang chub sems dpa'i smon lam mi srid par btab na don med par 'gyur ro/_/ji lta [#]zhe na/_'di lta ste/_sangs rgyas kyi zhing gi phyogs cha gcig kyang rdul gcig
[\[191a.6\]]gi [#]steng du chud par bstan mi srid na ji ltar dus gsum du gshegs pa'i sangs rgyas kyi zhing gi rdul snyed kyi [#]sangs rgyas thams cad kyi zhing re re na yang grangs med pa'i sangs rgyas bcom ldan 'das re re yang [#]byang chub sems dpa'i 'khor gyi dbus na bzhugs pas kun du
[\[191a.7\]]gang ba de snyed du rdul gcig gi steng du so sor blta zhing smon pa [#]ji ltar bya zhes brgal [#]ba dang /_de ltar ma yin te/_'di ltar bsam gyis mi khyab pa'i las 'jig rten gyi khams sna tshogs pa bla 'og snrel [#]zhi la sogs pa sprul pa bzhin te/_de ltar bsam du med pa'i ye shes
[\[191b\]]
[\[191b.1\]]kyis sprul na rdul gcig gi steng du ci'i phyir mi srid de/_bsam gyis mi khyab par lung las kyang bshad pa/_mkhas pa dag gis sa 'di la/_/ngo mtshar 'gyur ba cung zad med/_/sgyu ma'i rnam par gyur pa la/_/ya mtshan du ni su zhig 'dzin/_/bsam gtan las dang
[\[191b.2\]]klu rnams dang /_/sangs rgyas rnams kyi che ba nyid/_/'jig rten mgon po 'dren pa des/_/bsam gyis mi khyab rnam bzhir bshad/_/de lta bas na sangs rgyas thams cad kyi gsung rab la mi srid par 'dzin pa de dag kyang 'dis yid ches par gyis shig_/'jig rten na
[\[191b.3\]]yang shin tu chung ba'i snod du chu dngas pas gang [#]ba la/_gza' skar la sogs pa nam mkha'i rgyan thams cad snang ba bzhin no/_/de ltar yang bcom ldan 'das kyis gsungs pa/_gzugs brnyan bzhin pa chos rnams te/_/rab rib rmi lam mtshan nyid de[#]/_/sgyu ma
[\[191b.4\]]smig rgyu 'dra ba dang /_/de 'drar ma lus thams cad do/_/zhes bya ba la sogs pa ni ji ltar rdul gcig gi steng na bzhugs zhes bya ba la sogs pa bzhin no/_/de ltar ma lus zhes bya ba ni ma lus pa'i phyogs thams cad do/_/skra tsam khyon zhes bya ba ni skra'i tshad tsam ste/_de yang
[\[191b.5\]]bshad par bya ba ni skra'i rtse mo tsam gyi khyon to/_/dus gsum ni dus gsum du gshegs pa rnams kyi'o/_/sangs rgyas rgya mtsho zhes bya ba ni de dag gi zhing rgya mtshor yang /_bskal ba rgya mtshor spyod cing rab tu 'jug_/ces bya ba ni de srid du byang chub kyi spyad pa na mthong
[\[191b.6\]]bar shog shig [#]pa'o/_/sangs rgyas kyi gsung la 'jug pa de gang zhe na/_gsung gcig yan lag ces bya ba la sogs pa'o/_/de bzhin gshegs pa gcig gis chos bshad pa la nyan pa grangs med pa mos pa tha dad pa dag las don tha dad pa dang tshig dang yi ge 'bru tha dad
[\[191b.7\]]pa tshad med pa rnams su [#]go bar 'gyur bas na rgya mtsho zhes bya ste/_de ltar rgyal ba dus gsum du gshegs pa thams cad kyis de bzhin du chos bshad pa'i gsung sgra rnam par dag pas nyan pa'i 'khor [#]grangs med pa'i 'gro ba rnams ji ltar 'dod pa 'gro ba ltar sangs
[\[192a\]]
[\[192a.1\]]rgyas kyis [#]gsung sgra skyon med pa'i rna bas de dag gi gsung sgra rgya mtsho kun la rtag par 'jug par bya ste ma lus par yid la bya'o/_/lung las kyang 'di skad du gsungs te/_'khor bar 'khor ba mang po [#]rnams/_/dad pa'i rnam pa sna tshogs
[\[192a.2\]]la/_/gsung gcig tu ni bshad mod kyi[#]/_/du ma'i rnam par go bar gyur/_/bdag la nyi tsher 'chad do snyam/_/'gro ba kun gyis ji ltar go/_/ya mtshan de las ci zhig che/_/de ltar ngo mtshar ci zhig yod pa [#]'di lta ste/_/sdong pos brgyan pa'i mdo sde
[\[192a.3\]]'phags pa byams pa'i rnam par thar ba las bshad pa/_phyogs bcu'i bde bar gshegs pa rnams kyi chos sprin la/_/gnas gcig 'dug nas rmongs pa med par gyur te nyan/_/bskal ba bye ba mang por sems kyis ngoms pa med/_/blo chen rgya mtsho dang
[\[192a.4\]]ni mnyam par spyod par shog_/tshigs su bcad pa snga ma gnyis kyis ni 'chad pa'i che ba nyid bstan pa'o/_/tshigs su bcad pa 'og mas ni nyan pa'i che ba nyid bstan to/_/chos kyi 'khor lo bskor bar 'jug pa ste/_/de yang gang zhe na/_de dag gi yang gsung
[\[192a.5\]]dbyangs mi zad [#]la zhes bya ba la sogs pa'o/_/de dag gi zhes bya ba ni dus gsum du gshegs pa rgyal ba thams cad kyi'o/_/chos kyi 'khor lo bskor [#]ba ni de la 'jug pa'o/_/mi zad pa ni bgrang ba [#]las 'das pa'i gsung sgra'o/_/de la blo yi stobs kyis zhes bya ba ni ye
[\[192a.6\]]shes kyi mthu chen pos skad cig tu 'jug cing rtogs [#]pa'o/_/tshul rnams zhes bya ba ni gang dang gang gis thabs kyis [#]gang dang gang la chos 'chad pa ni dus gang dang yul gang du dad pa sna tshogs kyi sems can dag la [#]'dul bar 'jug pa'o/_/bskal par 'jug pa ste de yang
[\[192a.7\]]gang zhe na/_skad cig gcig gis zhes bya ba la sogs pa ste/_skad cig ma'i ye shes gcig gis phyogs bcu rnams kyi'o/_/ma 'ongs bskal ba thams cad 'jug par yang /_/zhes bya ba ni bskal ba gcig nas gcig tu bdag 'jug pa'o/_/mdor na/_gang yang
[\[192b\]]
[\[192b.1\]]bskal ba dus gsum tshad de dag_/ces bya ba la sogs pa ste/_dus gsum du bgrang ba de dag thams cad skad cig ma'i ye shes gcig gi [#]cha shas kyis rtogs par bya'o/_/de bzhin gshegs pa lta [#]zhing de'i spyod yul la [#]'jug pa ste/_de yang gang zhe na/_dus
[\[192b.2\]]gsum gshegs pa mi yi seng+ge gang /_/zhes bya ba la sogs pa ste/_gang phyogs bcu dus gsum du gshegs pa'i mi'i seng ge sangs rgyas bcom ldan 'das so/_/de dag bdag gis skad cig ma'i ye shes gcig gis blta bar bya ba ni mthong bar bya ba'o[#]/_/de
[\[192b.3\]]dag gi spyod yul ni de dag gi spyod yul lo/_/sgyu mar gyur pa'i rnam thar stobs kyis 'jug_/ces bya ba ni sgyu mar gyur pa zhes bya ba ni byang chub sems dpa'i rnam par thar ba ye shes kyi [#]bdag nyid de'i mthus rtag par 'jug pa'o/_/sangs rgyas kyi zhing mngon par
[\[192b.4\]]sgrub par 'jug pa ste/_de yang gang zhe na/_gang yang dus gsum dag gi zhing zhes bya ba la sogs pa'o/_/gang yang dus gsum dag gi zhing gi rgyan ni zhing mang po ste/_de dag mngon par bsgrub ces bya ba ni rdzu 'phrul gyi stobs kyis rdul gcig gi steng du mngon par bsgrub [#]
[\[192b.5\]]pa'o/_/de ltar ma lus phyogs rnams thams cad du/_/zhes bya ba ni ji ltar ma lus pa'i phyogs kyi rdul gyi steng du sgrub pa de bzhin du ye shes kyi [#]skad cig ma gcig gis zhing mang po rnams mngon par bsgrubs [#]nas 'jug pa'o/_/da ltar gyi sangs rgyas kyi zhing thams cad kyi ngo
[\[192b.6\]]bo nyid dang /_tshad dang /_kha dog dang /_dbyibs dag so sor tha dad pa mang po ma 'dres pa rnams kyang rdul gcig gi steng du bzhag par mi rung na/_so sor tha dad pa mang po rnams rdul gcig gi steng du phyogs bcu mtshams med cing ma 'dres par ji ltar gzhag par bya[#]/_de lta
[\[192b.7\]]bas na 'di la ji ltar yid ches par bya snyam pa la/_de'i lan du de bas na [#]chos thams cad ni yongs su ma rdzogs pa ste/_ngo bo nyid med pa sgyu ma lta bu ma skyes pa/_ma 'gags pa/_skra shad 'dzings pa lta bur thog ma nas zhi zhing rang bzhin gyis sems las 'das pa la ji
[\[193a\]]
[\[193a.1\]]ltar mos par [#]brtags pa tsam gyis 'byung ba ni rnam pa sna tshogs du ma'i gzugs su rab tu bsgoms pas rnam pa mang po'i ting nge 'dzin dang /_rnam par grol ba'i khyad par gyis bsam gyis mi khyab pa'i rnam pa sna tshogs myong bas na dngos po 'di dag par du gsal
[\[193a.2\]]bar snang ngo /_/'jig rten na yang sngags cung zad tsam las mthu skyes pa'i mig 'phrul gyis rab tu bsgrubs na ngo mtshar dang ldan pa'i sgyu ma'i [#]mdzes pa yang snang ngo /_/de lta bas na 'di dag thams cad ni ji ltar smras pa bzhin yid ches par bya ste[#]/_'di ltar yid gnyis ni cung
[\[193a.3\]]zad kyang ma byed cig_/de bzhin gshegs pa la bsnyen bkur [#]bya bar 'jug pa dang brgyad de/_de yang gang zhe na/_gang yang ma byon zhes bya ba la sogs pa ste/_gang ma byon pa ni phyi ma ma 'ongs pa'i mthar thug pa rnams so/_/'jig rten sgron ma zhes bya ba ni sangs rgyas
[\[193a.4\]]bcom ldan 'das rnams [#]te/_phyogs bcu'i 'jig rten gyi khams gzhan dang gzhan na nam mkha'i mtha' klas pa na [#]bzhugs pa bgrang ba las 'das pa'i sangs rgyas kyi ye shes kyi spyod yul gyis skad cig gis dus mnyam par bla na med pa yang dag par rdzogs pa'i byang chub
[\[193a.5\]]tu mngon par [#]rdzogs par sangs rgyas pa ste/_de nas 'di bzhin du dus mnyam par chos kyi 'khor lo bskor bar 'gyur ba dang /_de bzhin du mya ngan las [#]'das pa ston par bshad de/_de dag mngon sum du byang chub ces bya ba la sogs pa'o/_/de dag ces bya ba ni de ltar mngon
[\[193a.6\]]par rdzogs par byang chub par mdzad pa dang /_de de bzhin du chos kyi 'khor lo bskor bar mdzad pa dang /_mya ngan las 'das pa rnam pa [#]rab tu ston pa'i mgon po thams cad kyi zhabs kyi [#]drung du yid myur ba dang /_kun du myur ba zhes bya ba'i rdzu 'phrul gyi stobs gnyis kyi [#]mthus lus kyi sprin
[\[193a.7\]]gyis [#]phyogs bcu bkang ste/_mchod pa'i sprin nam mkha' khebs pa'i dam pa bgrang ba las 'das pa thams cad kyis mchod pa dang /_bstod cing brjod pa dang /_bskor ba brgya stong du ma byed cing 'khor ba'i mtha'i bar 'gro ba ni bsnyen par 'jug pa'o/_/rim par 'tshang rgya zhes bya ba
[\[193b\]]
[\[193b.1\]]ni mngon par byang chub pa'o/_/mya ngan las 'das pa ston pa zhes bya'am[#]/_rab tu zhi mtha' zhes bya ba ni tshig kha [#]bskang ba'i phyir rnam grangs su rig par bya ste gtso bor bshad pa'o/_/de yang chu zla'i gzugs brnyan bzhin du dga' ldan gnas kyi [#]gzhal med khang na bzhugs pa las
[\[193b.2\]]'chi 'pho [#]bstan pa dang /_mngal na gnas pa'i tshe dang /_lhas [#]phyag byas pa dang /_bzo bstan pa dang /_mngon par byung nas rab tu byung ste dka' ba spyod pa dang /_byang chub kyi snying por bzhud nas byang chub kyi shing drung du seng ge'i gdan la bzhugs pas bdud pham par mdzad pa'i dus su
[\[193b.3\]]gong ma bzhin nye bar 'gro ba ni de dag gi zhabs kyi drung du yud tsam gyis so/_/stobs de rnam pa bcu gnyis pa'o/_/de dag kyang rnam pa bcu ste tshigs bcad gnyis kyis so/_/de yang gang zhe na/_rdzu 'phrul stobs rnams dang zhes bya ba la sogs pa ste/_'phrul par byed pas
[\[193b.4\]]rdzu 'phrul zhes bya bas na ji ltar 'dod pa phun sum tshogs par byed pa ste/_cho 'phrul zhes bya ba'i tha tshig go/_/rdzu 'phrul ji ltar cho 'phrul du shes par bya zhe na/_so so'i sems can rnams kyi yid 'phrog cing mgu bar byed pas na cho 'phrul lo/_/de'i stobs kyis
[\[193b.5\]]gdon mi za bas na rdzu 'phrul gyi stobs so/_/kun du myur ba'i zhes bya ba ni byang chub sems dpa'i gzhan du 'gro ba'o/_/'gro ba na [#]kun du myur ba'i rdzu 'phrul gyis skad cig gis phyogs bcur mi thogs [#]par 'gro ba'o/_/theg pa'i stobs zhes bya ba ni theg pa chen po'i stobs kyis te/_de
[\[193b.6\]]bas na theg pa chen po des theg pas na theg pa chen po'o/_/yang na byang chub sems dpa' chen po'i theg pa yin pas na/_theg pa chen po ste/_dngos su na sangs rgyas kyi byang chub thob par byed pa'i lam bsod nams dang ye shes kyi tshogs gnyis la theg pa zhes bya'o/_/yang na pha rol tu phyin pa rnams
[\[193b.7\]]dang bcas pa la theg pa chen po zhes bya'o/_/de dag gi stobs ni mi mthun pa'i phyogs kyi stobs ji snyed pas mi chom [#]pa'o/_/kun nas sgo'i zhes bya ba ni kun gyi sgo ste/_ji lta zhe na/_de'i lus dang dmigs pa ni byang chub tu sems bskyed cing gzhan la phan par mi byed pa gang yang
[\[194a\]]
[\[194a.1\]]med pa'o/_/de ni 'phags pa spyod yul yongs su dag pa'i mdo la [#]ltos shig_/spyod pa'i stobs rnams zhes bya ba ni spyod pa gnyis ka bye brag med pa'i stobs te/_byang chub sems dpa'i spyod pa'i [#]stobs dang /_kun du bzang po'i spyod pa'i stobs kyis so[#]/_/
[\[194a.2\]]kun du yon tan zhes bya ba ni thog ma dang bar ma dang tha mar dge ba'o/_/byams pa dag gi stobs zhes bya ba ni sems can gyi khams thams cad la bde bar sems pas khyab pa'o/_/kun du khyab pa zhes bya ba ni phyogs bcur khyab pa'o/_/bsod nams stobs zhes bya ba ni dag cing
[\[194a.3\]]gtsang bar byed pas na bsod nams so/_/yang na phyi phyir zhes [#]bsod par 'gyur bas na bsod nams so/_/de'i stobs ni byang chub tu sems bskyed pa bsgoms pa las byung ba ste/_'di skad du/_byang chub sems kyi bsod nams gang /_/gal te de ni gzugs gyur na/_/nam
[\[194a.4\]]mkha'i khams kyang gang gyur cing /_/de bas de ni [#]lhag par 'gyur/_/zhes gsungs so/_/de bas na theg pa chen po dang ldan pa'i dam pa'i [#]chos zab cing rgya che ba rnams 'dzin pa dang /_klog pa dang /_'chad pa dang /_mos nas tshigs bcad gnyis tsam yang bzung [#]nas
[\[194a.5\]]yang dag par rdzogs pa'i byang chub tu bsngo [#]bar gyur par [#]de'i bsod nams kyi [#]stobs so/_/kun nas dge ba'i zhes bya ba ni sems can thams cad la dge ba dang phan pa sems shing sgrub pa'i phyir ro/_/ye shes stobs zhes bya ba ni shes par bya ba thams cad la shes par byed
[\[194a.6\]]pa ni ye shes so/_/chags pa med par gyur pa'i zhes bya ba ni dus gsum du mi thogs pa'o/_/shes rab kyi stobs zhes bya ba ni dngos po rnams ji lta ba bzhin rtogs [#]pa'o/_/thabs kyi stobs zhes bya ba ni bsgrub [#]par bya ba'i rigs pa ni thabs te sgrub pa'i stobs la
[\[194a.7\]]thogs pa med pa'o/_/ting [#]'dzin stobs zhes bya ba ni stobs dang byed pa'i ting nge 'dzin te [#]bsam gtan no/_/de'i mthus 'gro ba thams cad kyi [#]don bya ba'i phyir mngon par shes pa la sogs pa'i yon tan sdud pa la mi thogs pa de ni ting nge 'dzin gyi stobs so/_/byang chub
[\[194b\]]
[\[194b.1\]]stobs rnams zhes bya ba ni byang chub bla na med pa yang dag par rdzogs pa'i byang chub pa ste/_de thob par byed pa ni stobs so/_/yang dag sgrub [#]par byed ces bya ba ni de'i tshogs sgrub pa'o/_/gnyen po ste rnam pa bcu gsum pa'o/_/de yang mi mthun pa'i phyogs [#]las dang nyon
[\[194b.2\]]mongs pa dang bdud kyi stobs [#]rnams 'joms pa ste rnam pa gsum mo/_/de yang gang zhe na/_las kyi stobs rnams yongs su dag byed cing /_/zhes bya ba la sogs pa ste/_dge ba dang mi dge ba dang mi g.yo ba'i las rnams dmigs kyis [#]ma phye bas na las de yang rnam pa gsum
[\[194b.3\]]mo/_/de la mi dge ba'i las kyis gdon mi za bar myong bar gyur pa ni ngan song gsum du 'bras bu smin par 'gyur ba'i stobs te/_de sbyong ba ni sman pa la sogs pa'i mthus skyugs pa lta bu ste/_'di skad du/_ma rung ba [#]yi las byas pa/_/bdag gis 'gyod pas bsrabs [#]par 'gyur/_/
[\[194b.4\]]bshags nas bsdams pa byas na [#]ni/_/de dag rtsa nas 'don [#]par bshad/_/gnyen po'i stobs kyis kyang kun du 'byung bar byed de[#]/_dper na mdza' bo'i bu mos ma la brnyas pa'i rgyus [#]mi dge ba'i las ni zhing gi [#]khyad par gyis tshe 'di nyid la 'bras bu rnam par smin par gyur kyang [#]'bras
[\[194b.5\]]bu cung zhig smin nas de'i bsam pa'i khyad par gyis sems can gyi don du smon lam dang sems bskyed pas ma lus par shin du rtsa ba nas phyung nas bcom mo/_/de la sems can gyi don du smon lam dang sems bskyed pa ji ltar [#]zhe na/_smras pa/_'di ltar gang 'gro
[\[194b.6\]]ba'i sems can thams cad kyis 'di ltar bdag bzhin du ma la brnyas pa'i las byas pa de dag thams cad bdag nyid kyi mgo la 'khor lo [#]bskor ba'i sdug bsngal gyi [#]phung po chen po mtshams med pa rnams nam 'khor ba'i mtha'i bar du bdag gis myong bar gyur la/_
[\[194b.7\]]sems can gzhan sus kyang myong bar ma gyur cig ces sems bskyed pa'o/_/rten gyi stobs kyis kyang ji ltar ched du brjod pa'i sde las[#]/_'pho bar 'dod pa'i lha'i bu gzhan zhig btsog [#]pa phag gi mngal du skye bar nges pa'i las kyi 'bras bu mngon par gyur nas/_gsum
[\[195a\]]
[\[195a.1\]]la skyabs su song ba tsam gyis thams cad sbyangs te sum cu rtsa gsum gnam gyi lha las shi 'phos nas dga' ldan gnas su [#]skyes so/_/chos thams cad la bdag med par rtogs pas kyang shin tu rtsa ba nas 'byung bar 'gyur te/_'di skad du las
[\[195a.2\]]kyi sgrib pa so sor sbyong ba'i mdo las kyang 'di lta ste/_dge slong gzhan zhig gis [#]mi tshangs par spyod pa dang /_ma [#]bsad pa'i phas pham pa gnyis byung nas 'gyod de mi dga' bas yid gdungs te smyon [#]pa bzhin du gtsug lag khang nas gtsug lag khang gzhan du/_grong nas grong gzhan
[\[195a.3\]]du/_tshong dus la sogs par song nas sdig pa de dag 'gro ba thams cad kyi mdun du 'chags te/_e ma'o bdag nyams so/_/bdag nyams so/_/zhes phyi phyir smras pa ste[#]/_sdig pa [#]bshags pa'i dkrugs [#]shing gis drung [#]nas ji tsam nas [#]las de bsrabs par gyur kyang /_
[\[195a.4\]]de'i phyir de shin tu sems la gdung zhing 'dug pa de la mngon par shes pa thob pa'i byang chub sems dpa' gzhan zhig gis zab mo'i [#]chos ji lta ji lta bar bshad de/_gang gis de'i sdig pa thams cad kyi [#]thams cad du rtsa ba nas phyung [#]nas chos thams cad bdag med par
[\[195a.5\]]rtogs nas mi skye ba'i chos la bzod pa thob par gyur to/_/ngan song thams cad kyi nyes pa thams cad kyi the tshom sel ba dang /_sgrib pa'i chos thams cad sbyong [#]ba ni zab mo'i chos la mos pa 'di yin te/_'di bzhin du mos par byos shig ces gsungs so[#]/_/ji ltar
[\[195a.6\]]'phags pa de bzhin gshegs pa'i mdzod kyi mdo las kyang /_'od srungs [#]gang zhig gi [#]pha yang yin la rang sangs rgyas kyang yin pa de 'tsho ba dang bral na 'di ni srog gcod pa'i nang na mchog go/_/ma byin par len pa'i mchog ni 'di lta ste/_dkon mchog
[\[195a.7\]]gsum gyis [#]dkor rku ba'o/_/'dod pas log par g.yem pa'i mchog ni 'di lta ste/_ma yang yin la dgra bcom ma [#]yang yin pa la nyal ba'o/_/brdzun du smra ba'i mchog ni 'di lta ste/_de bzhin gshegs pa la skur ba'o/_/phra ma'i nang na mchog ni 'di lta ste/_dge
[\[195b\]]
[\[195b.1\]]'dun gyi dbyen byed [#]pa'o/_/tshig rtsub mo'i nang na mchog ni 'di lta ste/_'phags pa rnams la 'phya ba'o/_/tshig kyal [#]ba'i nang na mchog ni 'di lta ste/_chos 'dod pa rnams rnam par g.yeng bar byed pa'o/_/chags pa'i mchog ni 'di lta ste/_yang dag par song ba
[\[195b.2\]]dang yang dag par zhugs pa rnams kyi rnyed pa 'phrog par sems pa'o/_/ngan sems kyi nang na mchog ni 'di lta ste/_'phags pa rnams la mi brten [#]pa'o/_/log par lta ba'i nang na mchog ni 'di lta ste/_lta ba la shin du zhen pa'o/_/mi dge ba bcu'i las kyi lam 'di
[\[195b.3\]]dag thams cad ni kha na ma tho ba chen po ste/_'od srungs gal te sems can 'ga' zhig gis kha na ma tho ba chen po mi dge ba [#]bcu'i las kyi lam 'di dag dang ldan par gyur pa des de bzhin gshegs pas rgyu dang rkyen du ldan pa'i chos bshad pa la zhugs nas/_'di la
[\[195b.4\]]bdag gam/_sems can nam/_'tsho ba'am/_gang zag gam/_byed pa'am/_so sor myong bar byed pa gang yang med de/_de bas na chos thams cad ni ma byas pa/_mngon par 'dus ma byas pa/_sgyu ma'i chos nyid nyon mongs pa med pa/_rang bzhin gyis yongs su
[\[195b.5\]]dag pa la 'jug cing [#]/_thog ma nas rnam par dag pa'i chos thams cad la mngon par dad cing shin tu mos pa'i sems can de ni ngan song du 'gro bar ngas ma smras [#]so/_/de ci'i phyir zhe na/_nyon mongs pa rnams la phung po'i dngos po med de/_nyon mongs pa thams cad
[\[195b.6\]]ni byung nas zhig ste med par 'gyur ro/_/rgyu dang rkyen 'dus nas tshogs shing skye la[#]/_skyes ma thag tu yang 'gag par 'gyur ro/_/bcom ldan 'das gang sems bskyed pa zhi ba de [#]bzhin du nyon mongs pa thams cad kyang zhi bar gyur cing /_gang 'di bzhin du shin
[\[195b.7\]]tu mos pa de ni nam yang sdig pa'i rgyur mi 'gyur te/_gang gi phyir sgrib pa med pa la sdig par 'gyur ba'i gnas med cing skabs med do zhes gsungs so/_/de ltar byang chub tu sems bskyed pa mngon du byas na nyes pa thams cad kyi rgyur gyur [#]pa'i mi dge ba shin tu
[\[196a\]]
[\[196a.1\]]'byang [#]bar 'gyur te/_ji skad du 'phags pa u pA lis [#]dris pa'i mdo las gsungs pa de ste byang chub sems dpa' snga dro nyes pa byung na nyi ma gung la byang chub kyi sems mngon du byas na de'i tshul khrims kyi phung po mtha' yas par rig par bya'o/_/de
[\[196a.2\]]bzhin du nyi ma gung la nyes pa byung na phyi dro byang chub kyi sems mngon du byas na de'i tshul khrims kyi phung po mi zad par rig par bya'o zhes bya ba la sogs pa'o/_/de las yang gsungs pa/_rigs kyi bu byang chub kyi sems ni nyes byas thams cad sreg pa'i bskal pa'i
[\[196a.3\]]me lta bur 'gyur ba'o zhes bya ba la sogs pa'o/_/sum brgya pa las gsungs [#]pa/_rab 'byor rigs kyi bu'am rigs kyi bu mo gang gis 'di lta bu'i mdo sde 'chang ba dang /_'dzin pa dang /_klog [#]pa dang /_kun chub par byed pa de la yongs kyis brnyas par 'gyur shin
[\[196a.4\]]tu yongs kyis brnyas par 'gyur ro/_/de ci'i phyir zhe na/_gang sems can de dag gis tshe rabs snga ma [#]la mi dge ba'i las byas te/_gang ngan song du skye bar 'gyur ba de dag tshe 'di la yongs kyis [#]brnyas pas tshe rabs snga ma'i las mi dge ba de dag 'byang [#]bar 'gyur ro zhes
[\[196a.5\]]bya ba la sogs pa bshad do/_/kha cig 'di skad du sdig pa'i las chung ngu dang 'bring po dag ni bshags pa la sogs pa'i mthus byang [#]bar 'gyur grang na/_mtshams med pa la sogs pa lci ba rnams thams cad kyi thams cad du 'byang ba [#]ji ltar 'gyur zhes zer ba de [#]
[\[196a.6\]]dag kyang yod do/_/de'i lan du ma skyes dgra la sogs pas mtshams med pa byas pas bsam pa chung ngu dang 'bring po dang chen po'i rim pas mnar med par bskal pa chung ngu'am nyung ngu'am phyed du gnas par 'gyur ba las de dag phyis shin tu 'gyod pa'i mes
[\[196a.7\]]gdungs pa'i sems kyis 'gyod nas bshags pa'i mthus [#]las de bsrabs par gyur te/_gang pho long brdabs pa'i dus tsam du sdug bsngal gyi 'bras bu myong bar gyur to zhes gsungs na de ci de tsam gyis kyang las rnams shin tu rtsa ba nas 'byung bar mi
[\[196b\]]
[\[196b.1\]]'gyur ba ma yin te 'gyur ro/_/ci sog ma gcig chod pas sog ma kun brdabs par 'gyur ram/_gang gsungs pa/_bskal pa brgya dag snyed du yang /_/las rnams chud zar mi 'gyur te/_/tshogs dang dus dang ldan pa na/_/lus can rnams la 'bras
[\[196b.2\]]bur smin/_/zhes bya ba [#]la sogs pa de ji ltar shes par bya zhe na/_rnam par 'gyod pa la sogs pa spyod pa'i mthus las gang dag [#]mngon par ma sbyangs shing bsrabs par ma byas pa de dag ni bshad pa'i chos 'di yin par rig par bya'o/_/de ltar yang gsungs pa/_mi
[\[196b.3\]]shes pas ni sdig pa chung byas 'og tu 'gro/_/mkhas pas nyes pa che byas kyang ni yang [#]bar 'gyur/_/bsgongs pa'i lcags ni chung yang chu yi 'og tu 'byings[#]/_/de nyid snod du byas na che yang steng na 'phyo/_/zhe'o/_/nges par mi myong ba'i dus gsum gyi [#]sdig pa'i las bgrang
[\[196b.4\]]ba las 'das pa de [#]yang las kyi [#]dbang gis phyogs bcu kun du skad cig gis 'khor ba'i mtha'i bar du rgyun du ngan song gsum du skyes pa'i sems can rnams la phan pa dang bde ba'i phyir de dag gi ris dang rgya dang kha dog dang dbyibs dang tshad rnams [#]tha dad par 'bras bu
[\[196b.5\]]rnam par smin par gdon mi za bar ro myong bar [#]mi byed do/_/dge ba'i las kyis kyang sogs pa'i 'bras bu smin par bya nus pa'i mthu 'di ltar yongs su 'byung ngo /_/ji lta [#]zhe na/_'bras bu rnam par smin par 'gyur ba las byang chub nyid du smon lam gyi mthus bsngos shing /_
[\[196b.6\]]gdon mi za bar [#]byed pa'o/_/gzugs dang gzugs med pa na spyod pa'i mi g.yo ba'i las bsam gtan la snyoms par 'jug pa'i rgyu de'i stobs nyid kyang de las bzlog ste/_las la dbang bas sems can gyi [#]don du gar dga' bar sbyor ba ste/_'di ni dag par byed pa'o/_/
[\[196b.7\]]nyon mongs stobs rnams kun du 'joms par byed/_/ces bya ba ni lus dang sems kyi rgyud snyon rmongs par byed pa ni nyon mongs pa ste 'dod chags la sogs pa'o/_/de dag gi stobs lhag par che bas de'i mthus 'gro ba thams cad la rigs pa dang mi rigs pa dang /_phan pa
[\[197a\]]
[\[197a.1\]]dang /_mi phan pa dang /_lci ba dang yang ba la sogs pa thams cad mi shes pa la sogs pa de la mi gtsang ba la sogs pa bsgoms [#]pas 'jig rten gyi lam gyis yongs su sbyangs pa ste/_mngon par gzhil ba'o/_/mdor [#]na nyon mongs pa la [#]dbang
[\[197a.2\]]bas byang chub kyi yan lag gi dngos por 'gyur ba'o/_/bdud kyi stobs rnams stobs med rab byed cing /_/zhes bya ba la bdud ni lha'i bu la sogs pa ste/_de dag gi stobs kyis byang chub sems dpa'i spyod pa'i bar chad byed nus pa de la mngon par shes pa'i stobs kyis stobs
[\[197a.3\]]med pa dang /_mthu med pa dang /_gnas med par byed pa'o/_/bzang po spyod pa'i stobs kun rdzogs par bgyi/_/zhes bya ba ni bzang po spyod pa'i stobs ni gnyen po'i mi mthun phyogs rnams kyis mi tshugs shing /_mngon par 'du shes [#]mi byed pa'o/_/de dag kun ma lus par
[\[197a.4\]]rdzogs par bya ba ni [#]gong du bshad pa'i rdzu 'phrul la sogs pa stobs bcu bshad pa dang /_gang [#]du smos pa'i gnyen po rnam [#]gsum mo/_/gang yang [#]byang chub sems dpa'i las ni rnam pa bcu bzhi pa ste/_las [#]de yang rnam pa brgyad do/_/zhing rnams rgya mtsho rnam par dag byed cing /_/
[\[197a.5\]]zhes bya ba la sogs pa tshigs su bcad pa rnam pa gnyis te/_de yang gang zhe na/_zhing rnams rgya mtsho zhes bya ba la sogs pa ste/_de yang sangs rgyas kyi zhing rgya mtsho bde ba can dang pad mo can ltar dag par byed pa'o/_/de bzhin du 'khor ba na rgyu nyon mongs pa'i lcags sgrog
[\[197a.6\]]gis [#]bcings pa'i sems can rgya mtsho snyed la rdzu 'phrul dang kun brjod pa'i cho 'phrul rnam pa gnyis kyis mgu bar byas nas rjes su bstan pa'i cho 'phrul gyis skad cig tu rnam par grol bar byed pa'o/_/chos rnams rgya mtsho rab tu mthong byed cing /_/zhes bya ba ni thob
[\[197a.7\]]par bya ba'i chos rgya mtsho snyed dang /_bshad pa'i chos rgya mtsho snyed shes rab kyi mig gis skad cig re re la yang mthong bar bya'o/_/shes par bya ba mtha' yas pas na ye shes kyang mtha' yas pa ste/_de bas na ye shes rgya mtsho zhes bya ba ste/_rab tu rtogs par byed
[\[197b\]]
[\[197b.1\]]ces bya ba ni khong du chud par bya [#]ste/_rtogs par byed do zhes bya ba'i tha tshig go/_/spyod pa rgya mtsho zhes bya ba ni [#]byang chub sems dpa'i spyod pa dang /_bzang po spyod pa gnyis dmigs kyis ma phye bas [#]na gnyi ga gzung bar rig par bya'o/_/de la byang chub kyi spyod pa ni sangs rgyas kyi
[\[197b.2\]]chos rnams sgrub [#]pa ste ye shes kyi tshogs so/_/bzang po spyod pa yang 'gro ba thams cad la phan pa dang bde bar byed pa ste bsod nams kyi tshogs so/_/bzang po spyod pa dang /_byang chub kyi spyod pa gnyi ga yang byang chub bsgrub [#]pa yin mod kyi/_mngon sum [#]dang gcig nas
[\[197b.3\]]gcig tu brgyud pa tsam zhig bye brag yod do/_/spyod pa rgya mtsho dag mngon par shes pa'i stobs kyis skad cig ma re res rnam par dag par byed pa ni dri ma med par byed pa'o/_/smon lam rgya mtsho zhes bya ba ni skad cig ma re re la tshul khrims dang /_ting nge 'dzin gyi mthus rdzogs par byed
[\[197b.4\]]pa'o/_/sangs rgyas rgya mtsho phyogs bcu nas mchod pa'i sprin gyis nam mkha' khyab par skad cig gis rab tu mchod pa'o/_/bskal pa rgya mtshor mi skyo spyad par bgyi/_/zhes bya ba ni mi skyo ba'i yid kyis so/_/sangs rgyas dang byang chub sems dpa'i rjes su slob par bsngo ba ni rnam
[\[197b.5\]]pa bco lnga pa ste/_de yang rnam pa gnyis so/_/de la de bzhin gshegs pa'i rjes su slob par bsngo ba gang zhe na/_gang yang dus gsum gshegs pa'i rgyal ba yi/_/zhes bya ba la sogs pa ste/_gang rgyal ba dus gsum du [#]gshegs pa rnams kyi byang chub kyi spyod pa dang smon
[\[197b.6\]]lam gyi khyad par de dag thams cad bdag gis ma lus par rdzogs par bgyi'o zhes bya ba ste/_yongs su rdzogs shing rab tu chud par bya'o/_/bzang po spyod pas zhes bya ba ni bzang po spyod pas so/_/byang chub sangs rgyas nas zhes bya ba ni bla na med pa'i byang chub tu sangs rgyas par
[\[197b.7\]]bya ba'o[#]/_/lus dang ngag dang yid rnams kyi spyod pa dang zhing dang smon lam rnams rnam par dag pas 'phags pa kun du bzang po la sogs pa byang chub sems dpa' rnams kyi rjes su slob [#]par bsngo ba ste/_tshigs bcad gsum mo/_/de yang gang zhe na/_sras kyi thu
[\[198a\]]
[\[198a.1\]]bo pa zhes bya ba la sogs pa ste/_byang chub sems dpa' rnams kyi bzang po spyod pa gang yin pa dang /_de ltar byang chub sems dpa'i rnam par thar pa ji snyed pa dang /_ting nge 'dzin ji snyed pa dang /_mdor na byang chub sems dpa'i yon tan la sogs pa ji snyed pa
[\[198a.2\]]de dag thams cad kyi mthar phyin pa ni 'phags pa kun du bzang po byang chub sems dpa' ste/_de bas na sras kyi thu bo zhes bya ba la sogs pa'o/_/de ltar/_/rgyal ba kun gyi [#]sras kyi thu bo ni/_/'phags pa kun du bzang po zhes bya ba byang chub sems dpa' chen po'o/_/mkhas pa de dang zhes
[\[198a.3\]]bya ba ni de nyid la [#]mkhas pa'o/_/mtshungs par spyad pa'i phyir zhes bya ba ni mthun par spyad pa ste/_ji ltar bstan pa'i dge ba'i rtsa ba 'di dag thams cad skad cig re re la yongs su bsngo bar bya ba'o/_/lus dang ngag dang yid kyang rnam dag cing /_/zhes bya ba ni lus dang ngag dang yid
[\[198a.4\]]rnams kyi spyod pa rnam par dag pa dang zhing rnams rnam par dag pa ste/_bsngo ba [#]bzang po mkhas pa zhes bya ba ni 'phags pa kun du bzang po mkhas pa'o/_/ci 'dra bar zhes bya ba ni ji lta bu yin par ro/_/de 'drar zhes bya ba ni de 'dra bar bdag kyang gyur cig pa'o/_/mtshungs par
[\[198a.5\]]zhes bya ba ni 'dra bar ro/_/kun nas dge ba bzang po spyad [#]pa'i phyir/_/zhes bya ba ni thog [#]ma dang tha ma dang bar du dge ba'o/_/'jam dpal gyi ni smon lam spyad par bgyi[#]/_/zhes bya ba ni tshad med pa [#]'jam dpal gyi smon lam spyod par shog shig [#]pa'o/_/de'i smon lam ji lta bu
[\[198a.6\]]zhe na/_gzhung [#]las/_'phags pa 'jam dpal nam mkha' zhes bya ba'i rgyal por gyur pa'i tshe 'khor ba thog [#]ma dang tha ma dang bral ba ji srid pa de srid du sems can rnams la tshad med pa'i phan pa spyad do zhes bya ba la sogs pa rgya chen po rnams so/_/ma 'ongs bskal pa kun du mi skyo
[\[198a.7\]]bar/_/zhes bya ba ni ma 'ongs pa'i bskal pa thams cad du [#]ma lus par mi skyo ba'i yid kyis gzhan du mi sems par sangs rgyas dang /_byang chub sems dpa' de dag gi bya ba'i las ma lus pa yongs su rdzogs par bya zhing rab tu bsgrub par bgyi'o/_/sbyor ba dang yon tan dang
[\[198b\]]
[\[198b.1\]]spyod pa dang gnas dang tshad med pa'i khyad par bsdu ba ni rnam pa bcu drug pa ste/_de yang gang zhe na/_spyod pa dag ni tshad yod ma gyur cig_/ces bya ba la sogs pa'o/_/bdag gi spyod pa yang tshad yod ma gyur ces bya ba ni tshad med par gyur cig pa ste/_tshad med pa'i spyod pa dang /_
[\[198b.2\]]tshad med pa'i yon tan la gnas pas de ltar sangs rgyas dang byang chub sems dpa' rnam par sprul pa'i 'phrul gyi ya mtshan thams cad yongs su shes par gyur cig pa'o/_/de'i bye brag rnam pa bcu drug ste/_de yang brgyad pa'o/_/da ni de'i mtha' ste rnam pa dgu pa'o/_/bzang
[\[198b.3\]]po spyod pa'i smon lam gyi mtha' de yang nam mkha' la sogs pa dper brjod pa rnam pa bzhi ste/_de yang gang zhe na/_nam mkha'i mthar thug gyur pa ji tsam pa/_/zhes bya ba la sogs pa'o/_/ji tsam zhes bya ba ni nam mkha'i mtha' [#]ji tsam pa ste/_nam mkha'i mtha' tsam du gyur cig
[\[198b.4\]]pa'o/_/sems can kun gyi mtha' ji tsam pa dang /_'gro ba rnams kyi las dang nyon mongs pa'i mtha' ji tsam par bdag gi bzang po spyod pa'i smon lam gyi mtha' yang de tsam du gyur cig pa'o/_/nam mkha' la sogs pa la yang yongs su zad cing thug pa med de/_de ltar bdag
[\[198b.5\]]gi smon lam 'di'i mtha' yang zad cing thug [#]pa med par gyur cig pa'o/_/smon lam gyi yon tan ni rnam pa bcu pa ste/_tshe 'di dang pha rol gyi rnam pa gnyis so/_/de la tshe 'di'i ni rnam pa bzhi ste/_'di lta ste/_bsod nams khyad [#]par can yongs su sdud pa dang /_de bzhin
[\[198b.6\]]gshegs pa mthong ba dang /_byang chub sems dpa' dang skal ba mthun pa thob pa dang /_las kyi sgrib pa 'byang ba rnams so/_/de dngos po che ba dang rgya che ba dang /_sna tshogs kyi dngos po bsdu ba dang /_zhing khyad par can gyi dpe [#]dang /_gang gis byang chub thob par bya ba'i phyir smon lam
[\[198b.7\]]'di la dad pas bsod nams khyad par can yongs su sdud par 'gyur te/_de yang gang zhe na/_gang yang phyogs bcu'i zhing rnams mtha' yas pa/_/zhes bya ba la sogs pa'o/_/'di ltar rigs kyi bu pho'am rigs kyi bu mo [#]gang gis phyogs bcu mtha' yas pa mu med pa na sangs
[\[199a\]]
[\[199a.1\]]rgyas kyi zhing rnams rin po che sna tshogs dang /_na bza' dang /_bla re dang /_gdugs dang /_rgyal mtshan dang /_ba dan dang /_rin [#]po che'i dril bu'i phreng ba dang spos dang /_me tog dang /_bdug pa dang /_mar me dang /_phreng ba la sogs pa dang /_sil
[\[199a.2\]]snyan mi'i las 'das pa 'phrul gyi rgyan rnams kyis rab tu brgyan pa dang /_mi'i ma yin pa'i 'phrul kyi zhal zas ro lnga brgya dang ldan pa mchog tu bde ba bskyed [#]pa rnams sangs rgyas kyi zhing gi rdul dang mnyam pa'i bskal par sangs rgyas bcom ldan 'das la gsol zhing phul ba bas/_
[\[199a.3\]]gang gis bsngo ba'i rgyal po 'di thos nas/_/lan cig tsam yang dad pa bskyed [#]pa ni/_/zhes bya ba ste/_'di ni 'di nyid do zhes nges pa bskyed par byas pa ste/_de yang gang zhe na/_byang chub mchog gi rjes su rab mos shing /_/zhes bya ba theg pa chen po la zhugs pa des snga
[\[199a.4\]]ma'i sbyin pa'i bsod nams pas 'di'i bsod nams khyad par can du 'gyur ro/_/sdig pa'i grogs po yongs su spangs pas de bzhin gshegs pa mthong ba ste/_de yang gang zhe na/_des ni ngan song thams cad spang bar [#]'gyur/_/zhes bya ba la sogs pa'o/_/des
[\[199a.5\]]spang bar bya ba ni sdig pa dang ngan song gsum mo/_/des ni grogs po ngan pa spang bar [#]'gyur/_/zhes bya ba ni nyan thos la sogs pa mi dge ba'i bshes gnyen rnams so/_/'chi ba'i tshe bcom ldan 'das snang ba [#]mtha' yas de bzhin gshegs pa de yang des myur du gdon mi za bar mthong
[\[199a.6\]]bar 'gyur te/_gang gis mthong zhe na/_gang gis 'di ltar bzang po spyod pa'i smon lam 'di'i don dang tshig bcas par sems kyis chub pa'o/_/tshe'i 'tsho ba dge ba thob pa ni byang chub sems dpa' dang skal pa mthun pa thob pa ste de yang gang zhe na/_de gang rnyed pa rab rnyed bde bar
[\[199a.7\]]'tsho/_/zhes bya ba la sogs pa'o/_/bla na med pa'i smon lam rin po che [#]thob pa ni rab tu rnyed pa ste/_bde bar 'tsho ba rnyed pa yang smon lam rin po che 'di lta bu thob [#]pas so/_/de lta bas na [#]tshe'i mchog thob par bya ba'i dngos po thob par 'gyur ba'i phyir ro/_/mi tshe 'dir yang de dag
[\[199b\]]
[\[199b.1\]]legs par 'ong [#]/_/zhes bya ba ni dge bar 'ongs pa'o/_/kun du bzang po de yang ci 'dra bar/_/zhes bya ba ni de ltar ring bor mi thogs par 'gyur ba'o/_/las kyi sgrib pa yongs su 'byang ba'i yon tan ni rnam pa bzhi pa ste/_de yang gang zhe na/_mtshams med lnga po dag gi sdig pa rnams/_/
[\[199b.2\]]zhes bya ba la sogs pa'o/_/sdig pa mtshams med pa lnga ni ma bsad pa la sogs pa'o/_/gang gis mi shes dbang gis byas pa dag_/ces bya ba ni mi shes pa'i rtsa ba las byung ba'i phyir 'dod chags la sogs pa gzhan dag la yang mi shes pa'i dbang gis zhes bya
[\[199b.3\]]ba'o/_/de'i kun du bzang po [#]spyod pa'i smon lam 'di gong ma [#]bzhin du bzung nas dad pa'i chus sems brlan par byas te brjod pa dang /_'chad pa dang /_mos par byed pa dang /_klog pa dang /_'chang ba dang /_sgom pa rnams byas na mtshams med pa'i sdig [#]pa yang myur du
[\[199b.4\]]ma lus par yongs su byang bar 'gyur ro/_/tshe phyi ma'i yang rnam pa gnyis te/_rgyus ba sdus pa dang 'bras bus bsdus pa'o/_/de la rgyus bsdus pa ni ye shes dang /_mtshan dang dpe byad kyis lus brgyan pa dang /_nad med pa'i mchog gi mtshan rnams te/_de yang gang zhe
[\[199b.5\]]na/_ye shes dang ni gzugs dang zhes bya ba la sogs pa'o/_/ye shes zhes bya ba ni shes pa ste/_spyod pa thams cad dang ldan pa'o/_/gzugs zhes bya ba ni gzugs yid 'phrog pa'o/_/mtshan zhes bya ba ni skyes bu chen po'i mtshan sum cu [#]gnyis dbu'i gtsug tor la
[\[199b.6\]]sogs pa'o/_/mtshan gyi 'khor dpe byad yin pas na de dang yang ldan par rig par bya'o/_/rigs dang [#]zhes bya ba ni bram ze dang rje'u rigs la sogs pa gzhan dag kyang ngo /_/kha dog ces bya ba ni rus chen po btsun pa rnams so/_/ldan par zhes bya ba ni kun dang ldan pa'o/_/'gyur
[\[199b.7\]]zhes bya ba ni de ltar 'gyur pa'o/_/bdud dang mu stegs mang pos de mi thub/_/ces bya ba ni bdud mang po dang mu stegs can mang pos mi tshugs shing zil gyis [#]mi non pa'o/_/mchod par gyur cig ces bya ba ni khams gsum pa thams cad kyis mchod par gyur [#]cig pa ste/_gang gis
[\[200a\]]
[\[200a.1\]]kun du bzang po'i spyod pa smon lam 'dzin cing ston pa'o[#]/_/'bras bus bsdus pa ni byang chub kyi snying por song ba dang /_seng ge'i gdan la bzhugs par bstan pa dang /_bdud rnams rab tu btul ba dang /_mngon par byang chub pa ste/_chos kyi 'khor lo
[\[200a.2\]]bskor ba la sogs pa'i mtshan nyid do/_/de yang gang zhe na/_byang chub shing dbang drung du de myur 'gro/_/zhes bya ba la sogs pa ste/_bzang po spyod pa bla na med pa 'dis shin tu bsags pa'i bsod nams dang ye shes kyi tshogs kyis myur du 'gro'o/_/byang chub shing dbang drung zhes
[\[200a.3\]]bya ba ni byang chub shing dbang gi drung du'o/_/song nas [#]kyang skyil mo krung bcas te seng ge'i gdan la 'gro ba thams cad la bde zhing phan pa'i phyir 'dug nas bdud sde dang bcas par btul te/_de nas bla na med pa yang dag par byang chub tu [#]sangs rgyas nas bla na med pa'i chos kyi
[\[200a.4\]]'khor lo bskor bar mdzad do zhes bya ba'i tha tshig go/_/mdor na 'jig rten dang 'jig rten las 'das pa'i yon tan phun sum tshogs pa ma lus par bstan to/_/de yang gang zhe na/_gang yang bzang po spyod pa'i smon lam 'di/_/zhes bya ba la sogs pa'o/_/gang gis
[\[200a.5\]]bzang po spyod pa'i smon lam 'di 'chang ba dang /_ston pa dang /_klog pa'i rnam par smin pa ni su gang gis shes she na/_nyan thos dang /_rang sangs rgyas la sogs pa gzhan gyis ni ma yin te/_gtso bo sangs rgyas bcom ldan 'das kyis [#]mkhyen te/_smon lam rin
[\[200a.6\]]po che'i rnam par smin pa [#]ji ltar mkhyen ce na/_byang chub mchog la zhes bya ba ste/_bla na med pa'i byang chub mchog gi 'bras bu'o/_/'jig rten gyi phun sum tshogs pa'i yon tan yang ma lus par 'dir bshad [#]par rig par bya ste/_'jig rten gyi phun sum
[\[200a.7\]]tshogs pa'i yon tan ni 'di'i zhar gyis 'byung bar rig par bya'o/_/de bas na smon lam 'di la dogs pa dang som nyi [#]ma byed cig ces bya'o[#]/_/da ni bsngo ba bstan pa zhes bya ba ste/_'jam dpal dpa' bos ji ltar mkhyen zhes bya ba la sogs pa'o/_/'jam dpal
[\[200b\]]
[\[200b.1\]]gyis ji ltar mkhyen pa dang /_byang chub sems dpa' kun du bzang pos kyang de bzhin du ste/_dge ba'i phung po 'di dag thams cad de dag gi [#]rjes su bsngo zhing slob pa ni byang chub sems dpa'i bsngo ba'o/_/'di ni de bzhin gshegs pa'i bsngo ba ste/_dus gsum gshegs pa'i [#]rgyal ba
[\[200b.2\]]ba [#]thams cad kyis/_/zhes bya ba la sogs pa'o/_/dus gsum gshegs pa'i rgyal ba bcom ldan 'das thams cad kyis bla na med pa mchog tu bsngo bar bsngags shing bstod pa ste/_de ltar bdag gis bsngo ba ni bla na med pa mchog kun du bzang po'i spyod pa'i dge ba'i tshogs
[\[200b.3\]]'di kun kyang de ltar ro/_/'di la tshigs su bcad pa phyed kyis ni sdig pa'i sgrib pa spong ba'o/_/phyed kyis ni pha rol tu phyin pa dang mthun pa'i lus yongs su gzung [#]ba'o/_/de yang gang zhe na/_bdag ni 'chi ba'i dus byed ces bya ba la sogs pa'o/_/'chi bar byed pa ni 'chi ba ste/_
[\[200b.4\]]'chi ba'i dus su bzang po spyod pa la gang gis bsgribs [#]par 'gyur ba'i sgrib pa de [#]thams cad phyir bsal [#]ba'o/_/mngon par mthong zhes bya ba ni bcom ldan 'das snang ba mtha' yas mngon sum du mthong ba'o/_/der zhes bya ba ni bde ba can gyi 'jig rten du 'gro ba la bya'o/_/der
[\[200b.5\]]song nas [#]zhes bya ba ni bde ba can gyi sangs rgyas kyi zhing der song ba ste/_ji ltar smras pa bzhin smon lam du gdab [#]pa de kun bdag gis mngon sum du rdzogs par gyur cig pa'o/_/de dag ma lus bdag gis yongs su bskang /_/ces bya ba ni/_sems can thams cad la 'di
[\[200b.6\]]lta bu phan par bya ba'o/_/ji srid du zhe na/_'jig rten ji srid ces bya ba ste/_'jig rten ji srid par 'gro ba rnams kyi don bya ba'o/_/lhag ma ni lung bstan pa thob pa dang /_sems can gyi don sgrub pa ste/_gang zhe na/_rgyal ba'i dkyil 'khor zhes bya ba la sogs pa ste/_rgyal
[\[200b.7\]]ba'i dkyil 'khor zhes bya ba ni de bzhin gshegs pa'i 'khor 'dus pa'o/_/bzang po zhes bya ba ni mdzes pa'o/_/dga' ba zhes bya ba ni [#]yid dga' bar 'gyur ba'o/_/pad+mo dam [#]pa zhes bya ba ni/_pad+mo dam pa'o/_/mdzes zhes bya ba ni rin po che sna tshogs las byas pas
[\[201a\]]
[\[201a.1\]]'tsher ba'o/_/skyes zhes bya ba ni mngon du byung ba'o/_/lung bstan zhes bya ba ni lung bstan pas na lung ston pa ste/_dus 'di na 'jig rten gyi khams che ge mo zhig tu de bzhin gshegs pa dgra bcom pa yang dag par rdzogs pa'i [#]'tshang rgya bar [#]lung ston pa ste/_bcom
[\[201a.2\]]ldan 'das snang ba mtha' yas las bdag gis lung bstan pa mngon sum [#]du thob par bya'o snyam pa'o/_/der ni zhes bya ba ni bcom ldan 'das snang ba mtha' yas las lung bstan pa rab tu thob nas/_bye ba brgya phrag du mar sprul pa'i cho 'phrul gyi sprin gyis phyogs bcu kun du khyab
[\[201a.3\]]par sprul nas/_sems can thams cad la phan pa'i rnam pa mang po grangs med tshad med pa skad cig gis so sor thams cad du byed pa ste/_blo yi stobs kyis [#]zhes bya ba ni ye shes kyi mthu chen po ste/_mi chags shing thogs pa med pa [#]zhes bya ba'i tha tshig go/_/'phags pa
[\[201a.4\]]bzang po spyod pa'i smon lam gyi [#]rgyal po'i bshad pa/_slob dpon phyogs kyi glang pos mdzad pa rdzogs so//[ {D4013}]@##/_/rgya gar skad du/_Ar+ya b+ha dra tsAr+ya pra Ni d+hA na rA dza TI kA_/bod skad du/_'phags pa bzang po spyod pa'i smon lam gyi rgyal po'i rgya cher 'grel pa/_
[\[201a.5\]]'phags pa 'jam dpal gzhon nur gyur pa la phyag 'tshal lo/_/don kun mkhyen pa dpag med cing /_/gsung ni mkha' ltar dpag tu med/_/phyogs dang dus sku dpag med pa/_/'jam dpal khyod la phyag 'tshal lo/_/'phags pa byang chub sems dpa' chen po kun du bzang
[\[201a.6\]]po'i smon lam 'di la ni byang chub sems dpa'i smon lam mos pas spyod pa dang /_lhag pa'i bsam pa dag pa'i sa'i gnas skabs gnyis kyis rab tu phye ba thabs dang bcas pa/_phan yon dang bcas pa/_'bras bu dang bcas pa'i bsgom pa'i tshul dang /_'don pa tsam gyi phan yon
[\[201a.7\]]bstan to/_/de la thabs ni/_ji snyed su dag phyogs bcu'i 'jig rten na/_/zhes bya ba nas bzung ste/_dge ba'i tshogs byang chub tu yongs su bsngo ba tshigs su bcad pa bcu gnyis kyis bstan to/_/de'i 'og tu rgyal ba kun gyi rjes su slob gyur te/_/zhes bya ba la sogs pa'i tshigs su
[\[201b\]]
[\[201b.1\]]bcad pas ni smon lam gyi don thams cad bstan to/_/de'i 'og tu/_'das pa'i sangs rgyas rnams dang phyogs bcu yi/_/zhes bya ba la sogs pa tshigs su bcad pa gsum gyis ni byang chub tu sems bskyed pa bstan to/_/de'i 'og tu/_byang chub spyod pa dag ni bdag spyod cing /_/zhes
[\[201b.2\]]bya ba la sogs pa tshigs su bcad pa gsum gyis ni byang chub kyi sems mi brjed par bstan to/_/de'i 'og tu las dang nyon mongs bdud kyi las rnams las/_/zhes bya ba la sogs pa tshigs su bcad pa gcig gis ni mi gos par sbyor bar bstan to/_/de'i 'og tu/_zhing gi khyon
[\[201b.3\]]dang phyogs rnams ji tsam par/_/ngan song sdug bsngal rab tu zhi bar byed/_/ces bya ba la sogs pa tshigs su bcad pa gcig gis ni sems can la phan gdags par bstan to/_/de'i 'og tu/_byang chub spyod pa yongs su rdzogs byed cing /_/zhes bya ba la sogs pa tshigs
[\[201b.4\]]su bcad pa gcig gis ni go cha bstan to/_/de'i 'og tu/_bdag gi spyod dang mtshungs par gang spyod pa/_/zhes bya ba la sogs pa tshigs su bcad pa gcig gis ni byang chub sems dpa' skal ba 'dra bar spyod pa dang phrad par bstan to/_/de'i 'og tu bdag la phan par
[\[201b.5\]]'dod pa'i grogs po dag/_/ces bya ba la sogs pa tshigs su bcad pa gcig gis ni dge ba'i bshes gnyen mnyes par bya ba bstan to/_/de'i 'og tu/_sangs rgyas sras kyis bskor ba'i mgon po rnams/_/zhes bya ba la sogs pa tshigs su bcad pa gcig gis
[\[201b.6\]]ni sangs rgyas la blta ba bstan to/_/de'i 'og tu/_rgyal ba rnams kyi dam pa'i chos 'dzin cing /_/zhes bya ba la sogs pa tshigs su bcad pa gcig gis ni dam pa'i chos yongs su gzung ba bstan to/_/de'i 'og tu/_srid pa thams cad du yang 'khor ba na/_/zhes bya ba
[\[201b.7\]]la sogs pa tshigs su bcad pa gcig po 'dis ni mdzod zad mi shes pa thob pa bstan to/_/de ltar tshigs su bcad pa bco lngas ni mos pas spyod pa'i sa bstan to/_/de'i 'og tu/_rdul gcig steng na rdul snyed zhing rnams te/_/zhes bya ba nas bzung ste/_nam mkha'i
[\[202a\]]
[\[202a.1\]]mthar thug gyur pa ji tsam par/_/zhes bya ba'i bar 'dis ni lhag pa'i bsam pa dag pa'i sa yongs su bstan to/_/de la dang po/_rdul gcig steng na rdul snyed zhing rnams te/_/zhes bya ba la sogs pa tshigs su bcad pa gnyis kyis ni sangs rgyas kyi zhing blta ba
[\[202a.2\]]la 'jug pa bstan te/_'dis ni sa rab tu dga' ba yang bstan to/_/de'i 'og tu/_gsung gcig yan lag rgya mtsho'i skad rnams kyis/_/zhes bya ba la sogs pa tshigs su bcad pa gcig gis ni sangs rgyas kyi gsung la 'jug pa bstan te/_'dis ni sa dri ma med pa yang bstan to/_/
[\[202a.3\]]de'i 'og tu/_dus gsum gshegs pa rgyal ba thams cad kyis/_/zhes bya ba la sogs pa tshigs su bcad pa gcig gis ni chos kyi 'khor lo bskor ba la 'jug pa bstan te/_'dis ni sa 'od byed pa yang yongs su bstan to/_/de'i 'og tu/_ma 'ongs bskal pa thams cad 'jug
[\[202a.4\]]par yang /_/zhes bya ba la sogs pa tshigs su bcad pa phyed kyis ni bskal pa la 'jug pa bstan la/_de'i 'og tu/_gang yang bskal pa dus gsum tshad de dag_/ces bya ba la sogs pa phyed gzhan gyis ni bskal pa thams cad la 'jug pa bstan te/_'dis ni sa 'od 'phro can yang
[\[202a.5\]]bstan to/_/de'i 'og tu/_dus gsum gshegs pa mi yi seng ge gang /_/zhes bya ba la sogs pa tshigs su bcad pa gcig gis ni sangs rgyas blta ba dang /_de'i spyod yul la 'jug pa bstan te/_'dis ni sa shin tu sbyang dka' ba yang bstan to/_/de'i 'og tu/_gang yang dus
[\[202a.6\]]gsum dag gi zhing bkod pa/_/zhes bya ba la sogs pa tshigs su bcad pa gcig gis ni sangs rgyas kyi zhing bkod pa bsgrub pa la 'jug pa bstan te/_'dis ni sa mngon du gyur pa yang bstan to/_/de'i 'og tu/_gang yang ma byon 'jig rten sgron ma rnams/_/zhes bya ba la
[\[202a.7\]]sogs pa tshigs su bcad pa gcig gis ni de bzhin gshegs pa'i drung du 'gro bar 'jug pa bstan te/_'dis ni sa ring du song ba yang bstan to/_/'di ni 'jug pa rnam pa brgyad de/_'dis rnam par mi rtog pa dang /_mngon par 'du byed pa med pa'i lam yongs su dag pa yang bstan
[\[202b\]]
[\[202b.1\]]to/_/de'i 'og tu/_kun du myur ba'i rdzu 'phrul stobs rnams dang /_/zhes bya ba la sogs pa tshigs su bcad pa gnyis kyis ni stobs bcu bstan to/_/rab kyi mthar phyin par 'gro bas stobs te/_/'dis ni sa mi g.yo ba bstan to/_/de'i 'og tu/_las kyi stobs rnams yongs su
[\[202b.2\]]dag byed cing /_/zhes bya ba la sogs pa tshigs su bcad pa gcig gis ni mi mthun pa'i phyogs nyams par bstan te/_'dis ni sa legs pa'i blo gros bstan to/_/de'i 'og tu/_zhing rnams rgya mtsho rnam par dag byed cing /_/zhes bya ba la sogs pa tshigs su bcad pa gnyis
[\[202b.3\]]kyis ni yon tan yongs su sbyang ba rnam pa brgyad bstan to/_/de'i 'og tu/_gang yang dus gsum gshegs pa rgyal ba yis/_zhes bya ba la sogs pa tshigs su bcad pa gcig gis ni yon tan thams cad yongs su rdzogs par bya ba bstan to/_/de'i 'og tu/_rgyal ba
[\[202b.4\]]kun gyi sras kyi thu bo pa/_/zhes bya ba dang /_lus dang ngag dang yid kyang rnam dag cing /_/zhes bya ba la sogs pa dang /_kun nas dge ba bzang po spyod pa'i phyir/_/zhes bya ba la sogs pa'i tshigs su bcad pa gsum gyis ni bsod nams dang ye shes kyi tshogs ji ltar
[\[202b.5\]]yongs su bzung ba rgyas par bya ba'i phyir byang chub sems dpa' chen po'i rjes su slob pa yongs su bsngo ba bstan te/_tshigs su bcad pa 'di drug gis ni chos kyi sprin dang rgyu'i gnas skabs yongs su rdzogs pa yang bstan to/_/de'i 'og tu/_spyod pa dag ni tshad yod ma gyur
[\[202b.6\]]cig_/ces bya ba la sogs pa tshigs su bcad pa gnyis kyis ni sangs rgyas kyi sa kun du 'od ston te/_tshigs su bcad pa gcig gis ni de'i dge ba'i tshogs ji ltar yongs su bsngos pa de'i rgya che ba yang bstan to/_/gnyis pa ni mi gnas pa'i mya ngan las 'das pa'i dus na zad mi shes
[\[202b.7\]]par mdzad pa bstan to/_/de ltar tshigs su bcad pa bcu dgus byang chub sems dpa'i lam lhag pa'i bsam pa dag pa'i sas rab tu phye ba 'bras bu dang bcas pa bstan nas/_bsgoms pa'i phan yon mthong ba'i chos dang /_tshe rabs gzhan pa ston to/_/de la mthong ba'i
[\[203a\]]
[\[203a.1\]]chos ni rnam pa bzhi ste/_gang yang phyogs bcu'i zhing rnams mtha' yas pa/_/zhes bya ba la sogs pa dpe dang bcas pa'i tshigs su bcad pa gnyis kyis bsod nams kyi tshogs dpag tu med pa yongs su sdud pa'i phan yon yang ston to/_/gang gis bzang spyod smon lam 'di btab pa/_/
[\[203a.2\]]zhes bya ba la sogs pa tshigs su bcad pa gcig gis ni sangs rgyas mthong ba'i phan yon ston to/_/de dag rnyed pa legs rnyed bde bar 'tshe/_/zhes bya ba la sogs pa'i tshigs su bcad pa gcig gis ni byang chub sems dpa' dang skal ba mnyam pa nyid rab tu thob pa'i phan yon ston to/_/mtshams
[\[203a.3\]]med lnga po dag gi sdig pa rnams/_/zhes bya ba la sogs pa tshigs su bcad pa gcig gis ni sgrib pa byang ba'i phan yon ston te/_'di bzhi ni tshe 'di'i phan yon yin no/_/tshe rabs gzhan gyis ni rgyu dang 'bras bu'i sgo nas rnam pa gnyis so/_/de la rgyu'i sgo nas ni/_/ye shes dang ni gzugs dang mtshan
[\[203a.4\]]rnams dang /_/zhes bya ba la sogs pa tshigs su bcad pa gcig gis ston to/_/'bras bu'i sgo nas ni/_byang chub shing dbang drung du de myur 'gro/_/zhes bya ba la sogs pa'i tshigs su bcad pa gcig gis ston to/_/de ltar bsgoms pa'i phan yon rgyas par bstan nas/_gang yang bzang po
[\[203a.5\]]spyod pa'i smon lam 'di/_/zhes bya ba la sogs pa tshigs su bcad pa gcig gis ni 'jig rten dang 'jig rten las 'das pa'i phun sum tshogs pa'i khyad par ma lus pa thob pa'i phan yon mdor ston te/_de ltar tshigs su bcad pa brgyad kyis ni phan yon mdo dang rgyas par bstan to/_/'di
[\[203a.6\]]man chad ni 'don pa tsam gyi phan yon yongs su bsngo ba byang chub sems dpa' dang de bzhin gshegs pa'i rjes su slob pa'i phan yon ston to/_/de la byang chub sems dpa'i rjes su slob pa'i mtshan nyid ni/_'jam dpal ji ltar mkhyen cing dpa' ba dang /_/zhes bya ba la sogs pa tshigs su bcad
[\[203a.7\]]pa gcig gis bstan to/_/de bzhin gshegs pa'i rjes su slob par yongs su bsngo ba yang /_/dus gsum gshegs pa'i rgyal ba thams cad kyis/_/zhes bya ba la sogs pa tshigs su gcad pa gcig gis bstan to/_/pha rol tu phyin pa yongs su rdzogs par bya ba dang /_mthun pa'i lus
[\[203b\]]
[\[203b.1\]]yongs su gzung bas yongs su bsngo ba ni/_bdag ni 'chi ba'i dus byed gyur pa na/_/zhes bya ba la sogs pa tshigs su bcad pa gsum mo/_/smon lam yongs su bskang zhing 'jig rten gnas kyi bar du sems can gyi don bya bar yongs su bsngo ba ni/_der song nas ni smon lam 'di dag kyang /_/zhes bya ba la sogs
[\[203b.2\]]pa tshigs su bcad pa gcig gis ston to/_/da ni tshigs su bcad pa gnyis las/_bzang po spyod pa'i smon lam bton pa yi/_/zhes bya ba la sogs pa tshigs su bcad pa gcig gis ni bton pa de yongs su bsngo ba ston to/_/bzang spyod yongs su bsngos pa'i bsod nams ni/_/zhes bya ba la
[\[203b.3\]]sogs pa tshigs su bcad pa tha ma gcig gis ni bsgom pa dang bton pa'i phan yon rnam pa gnyis yongs su bstan to/_/de ltar na bton pa tsam gyi phan yon yongs su bsngo ba ni yang tshigs su bcad pa thams cad dang bcas te/_tshigs su bcad pa brgyad kyis bstan pa yin te/_'di ni byang chub sems
[\[203b.4\]]dpa' chen po kun du bzang po'i spyod pa'i smon lam gyi khog dbub pa yin no/_/da ni 'di ci rigs par so so dbye ba tsam mo/_/don bsgom pa ni sems kyi chos yin pas de sbyang ba kho na la 'bad par bya'o/_/sems 'di ni rin po che thams cad kyi mchog yid bzhin gyi nor bu'i rgyal po lta bu ste/_'di
[\[203b.5\]]yongs su sbyang ba byas pa'i khyad par las sangs rgyas dkon mchog bla na med pa la sogs pa rin po che thams cad 'byung ngo /_/mngon par 'du byed pa med na ni 'dod chags la sogs pa nyon mongs pa'i bag chags la sogs pa dang ldan pa'i phyir 'khor ba ste/_ji skad du bcom ldan 'das kyis/_
[\[203b.6\]]'dod chags la sogs nyon mongs pas/_/dgos pa'i sems nyid 'khor ba ste/_/de dag las ni rnam grol ba/_/de srid srid pa'i mtha' zhes brjod/_/ces gsungs pa lta bu'o/_/sems sbyang ba de yang dmigs pa'i khyad par las 'gyur la/_dmigs pa de yang che ba'i bdag nyid dang /_
[\[203b.7\]]rgya che ba'i sgo nas khyad par can du 'dod do/_/de la de bzhin gshegs pa yon tan gyi tshogs rgya che ba shin tu dpag tu med pa gcig la sems bsgrims te/_ji lta ba bzhin du dmigs na yang yon tan phun sum tshogs pa thams cad thob par byed na de bzhin gshegs pa thams cad la lta smos kyang
[\[204a\]]
[\[204a.1\]]ci dgos zhes bstan pa'i phyir/_ji snyed su dag phyogs bcu'i 'jig rten na/_/zhes bya ba la sogs pa'i tshigs su bcad pa gsungs so/_/de la ji snyed ces bya ba 'dis ni grangs kyi tshad ston to/_/su dag ces bya ba ni bgrang bar bya ba rnams te/_de bzhin gshegs pa ji snyed
[\[204a.2\]]su dag ces bya ba'i tha tshig go/_/de dag nyid ma lus par brjod pa'i phyir/_phyogs bcu zhes bya ba smos te/_phyogs bcu na'o/_/'jig rten na zhes bya ba ni snod kyi 'jig rten yin par ston te/_'di skad du phyogs bcu'i sangs rgyas kyi zhing thams cad na de bzhin gshegs pa gang dag
[\[204a.3\]]bzhugs pa zhes bshad pa yin no/_/'di tsam gyis kyang ma lus par smos pa ma yin pas khyad par gnyis pa/_dus gsum gshegs pa mi yi seng ge kun/_/zhes bya ba gsungs te/_dus gsum gyis bsdus pa zhes bya ba'i tha tshig go/_/ci ste dus gsum smos su zin kyang phal
[\[204a.4\]]cher smos pa'i sgo nas dus gsum gyis bsdus pa smos par 'gyur ro snyam pa la/_kun zhes bya bas kyang bye brag tu byas so/_/de nas phyogs bcu na dus gsum gyis bsdus pa'i de bzhin gshegs pa bzhugs pa thams cad ces smos pa kho nar 'gyur ro/_/mi'i seng ge zhes bya ba 'dis ni 'di
[\[204a.5\]]skad du de bzhin gshegs pa gang yin pa de dag kyang mir gyur pa kho na la de bzhin gshegs pa brnyes pa'i rang bzhin gyis de bzhin gshegs pa ni ma yin no zhes mi rnams spro ba bskyed pa yin no/_/seng ge ni 'jig rten na srog chags thams cad kyis zil gyis mi non la de thams cad ni
[\[204a.6\]]seng ges zil gyis gnon nus so zhes grags pa de bzhin du de bzhin gshegs pa yang pha rol rgol ba dang phyir rgol ba'i ri dgas rnams kyis zil gyis mi non la de thams cad zil gyis gnon spyod de/_seng ge dang 'dra bar seng ge dag go zhes ston to/_/yul dang dus yongs su ma chad
[\[204a.7\]]pa'i de bzhin gshegs pa de dag thams cad la yang bdag phyag 'tshal lo zhes de skad bstan pa'i phyir/_bdag gis ma lus de dag thams cad la/_/zhes bya ba gsungs te/_thams cad ces bya ba ni gcig kyang yongs su mi 'dor bar bya ba'i phyir ma lus pa smos pa yin te/_
[\[204b\]]
[\[204b.1\]]'jig rten pa'i lugs kyis drung ba gcig ma brngas pas zhing ma brngas pa yin no zhes bya ba de lta bu yongs su spangs pa'i phyir ro/_/phyag bya ba de yang lus 'ba' zhig gis ni ma yin no/_/'o na ci'i phyir zhe na/_ngag dang yid kyis kyang bya'o/_/de la lus kyis phyag bya ba ni spyir mos pas mgo
[\[204b.2\]]btud pa dang thal mo sbyar ba dang /_yan lag lnga po thams cad kyis phyag bya ba smos par 'gyur ro/_/ngag gis phyag bya ba ni dang bas phyag bya ba sngon du 'gro ba'i yon tan brjod pa ni ngag gis phyag bya ba'o/_/yid kyis phyag bya ba ni de'i yon tan gyi ngo bo mngon du byed cing de la sems 'dun pa'o/_/phyag
[\[204b.3\]]'tshal ba yang res 'ga' gzhan gyi ngor yang byed pas de'i phyir dang bas zhes bya bas bye brag tu byas so/_/dang ba yang rnam pa gsum ste/_dad pa tsam gyis rjes su 'brang ba ni grub pa'i mtha'i de kho na nyid ma rig pa bzhin du sangs rgyas kyi yon tan yang dag par brjod pa tsam las byung ba
[\[204b.4\]]gang yin pa ste 'di ni chung ngu'o/_/chos kyi rjes su 'brang ba'i ni theg pa chen po'i don gyi de kho na nyid yongs su shes pa las byung ste de bas ches lhag pa'o/_/rtogs pa rnyed pa ni chos kyi de kho na mngon sum du byed pa'i sgo nas rtogs nas dang ba rnyed pa ste de bas kyang ches lhag pa'o/_/dang
[\[204b.5\]]bas zhes bya ba ni khyad par du ma byas pa'i phyir ci rigs par rnam pa gsum char yang smos pa yin no/_/'dis ni ngo bo nyid du phyag bya ba bstan nas/_da ni mos pa bstan pa'i phyir/_bzang po spyod pa'i smon lam stobs dag gis/_/zhes bya ba la sogs pa gsungs te/_zhing zhes bya ba ni
[\[204b.6\]]sangs rgyas kyi zhing thams cad yongs su gzung ba'o/_/rdul zhes bya ba'i sgra ni rdul phra rab thams cad bsdus pa'o/_/rdul phra rab de dag snyed de mnyam pa'i lus gang yin pa de dag la de skad ces bya ste/_zhing gi rdul snyed kyi lus de dag gis so/_/'di skad du sangs rgyas kyi zhing thams cad
[\[204b.7\]]kyi rdul phra rab kyi grangs snyed kyi lus de rnams kyis rgyal ba thams cad la phyag 'tshal lo zhes bshad pa yin no/_/'dis ni dus dang yul yongs su ma chad pa'i de bzhin gshegs pa'i bstan pa gang yin pa dang /_'og nas 'byung ba mos pa gang dag yin pa de dag re re la yang zhing gi rdul
[\[205a\]]
[\[205a.1\]]snyed kyi lus rnams kyis phyag bya ba yang ston to/_/'di thams cad ni sems kyi kha phyi rol du lta bas ni ma yin no/_/'o na ci zhe na/_de bzhin gshegs pa re re zhing mdun na bzhugs pa bzhin yid kyis bsams te gus pa dang bcas pa'i lus de snyed kyis shin tu gus pas phyag
[\[205a.2\]]bya'o/_/de nyid bstan pa'i phyir/_rgyal ba thams cad yid kyi mngon sum du/_/zhes bya ba gsungs so/_/de yang ji lta bu yin snyam pa la/_bzang po spyod pa'i smon lam stobs dag gis/_/zhes bya ba gsungs so/_/bzang po zhes bya ba ni byang chub sems dpa' kun du bzang po ste/_nyon mongs
[\[205a.3\]]pas byas pa gcig kyang mi dmigs par rnam pa thams cad du spyod pa yongs su sbyor bas rnam pa thams cad du mdzes pa'i phyir kun du bzang po zhes bya ste/_de'i spyod pa'i mtshan nyid kyi smon lam ni bzang po spyod pa'i smon lam mo/_/de'i stobs kyis te de'i man ngag gi mthus de bzhin gshegs pa de
[\[205a.4\]]dag thams cad la phyag bya'o zhes 'phags pa nor bzang la de skad ces bstan to/_/de ltar na dang po ni ngo bo nyid du phyag bya ba la sogs pa sangs rgyas la phyag 'tshal ba la dmigs pa'i sems pa'i khyad par rnams kyis rgya che ba bstan to/_/de bzhin gshegs pa de dag ji snyed par sems dpa'i
[\[205a.5\]]khyad par yang de snyed do/_/las 'di ni shes rab kyi byed pas byas pa'i phyir sems yongs su sbyang ba 'di ni bsod nams kyi tshogs zhes kyang bya la/_ye shes kyi tshogs zhes kyang bya'o/_/mos pas phyag bya ba ni rdul phra rab thams cad kyi grangs snyed kyi lus rjes su 'jug pa'i phyir dang /_sangs
[\[205a.6\]]rgyas thams cad mngon sum du byed pa'i phyir de bas kyang spyod pa shin tu yangs pa nyid dang /_shin tu zab pa nyid dang /_ches phra ba nyid du ston to/_/mos pa'i de bzhin gshegs pa bstan pa'i phyir/_rdul gcig steng na zhes bya ba la sogs pa gsungs so/_/rdul phra rab gcig gi steng du sangs rgyas
[\[205a.7\]]kyi zhing thams cad kyi rdul phra rab kyi rdul gyi grangs snyed kyi de bzhin gshegs par mos pa'i shes pas mngon par dgod do/_/de dag kyang de bzhin gshegs pa nyag gcig ni ma yin no/_/'o na ci zhe na/_byang chub sems dpa'i 'khor gyi dkyil 'khor dang bcas pa dag go/_/de dag kyang
[\[205b\]]
[\[205b.1\]]spyod lam gzhan gyi ni ma yin no/_/'o na ci zhe na/_bzhugs pa'o/_/rdul phra rab kyi rdul gcig gi steng na ji lta ba de bzhin du sangs rgyas kyi zhing thams cad kyi rdul phra rab kyi rdul re rer yang mngon par dgod do zhes de skad bstan pa'i phyir ro/_/de ltar chos kyi dbyings rnams ma lus pa/_/
[\[205b.2\]]zhes bya ba gsungs te/_'dis kyang rdul phra rab re re smos pa ni snod rnams phra mor 'jug pa bstan to/_/chos kyi dbyings kyi bar smos pas ni ma lus par 'jug par bstan to/_/thams cad smos pas ni bar med par 'jug pa bstan to/_/de bzhin du sangs rgyas sras zhes smos pa
[\[205b.3\]]dang /_bzhugs pa smos pa ni gnas pa po 'khor dang bcas pa gnas khyad par can dang bcas pa grangs med pa mngon sum du bya ba yang bstan te/_'dis ni yongs su sbyangs pa'i khyad par snga ma las sems yongs su sbyangs pa'i khyad par lhag par bstan to/_/de ltar de bzhin
[\[205b.4\]]gshegs pa rnams bstan nas/_de'i yon tan brjod pas sems yongs su sbyangs pa'i khyad par bstan pa'i phyir/_de dag bsngags pa mi zad rgya mtsho rnams/_/zhes bya ba gsungs so/_/de dag ces bya ba ni ngo bo nyid dang /_mos pa'i de bzhin gshegs pa dag go/_/mi zad ces bya ba ni
[\[205b.5\]]dus thams cad du rgyun mi 'chad pa ste/_'dis ni dus la khyab pa bstan to/_/bsngags pa rgya mtsho zhes bya ba ni yon tan gyi tshogs su thams cad du ldan pa nam mkha'i gtos khyab pa dag ste/_'dis ni phyogs kyi tshogs la khyab pa bstan to/_/dbyangs kyi yan lag ni dbyangs 'grub pa'i rgyu
[\[205b.6\]]ste lce dang rkan la sogs pa'o/_/rgya mtsho zhes smos pa ni sgra thams cad bsdus par bstan to/_/'di skad du 'gro ba'i sgra 'grub pa rgyu re re la sgra thams cad sprul nas dngos po re re 'dod pa bstod pa brjod pa'i sgra ni phyogs dang dus dang dngos po thams cad la khyab pa dag gi zhes bshad pa
[\[205b.7\]]yin no/_/sdig pa mi dge ba'i chos las rnam par rgyal ba'i phyir rgyal ba'o/_/legs par 'dod pa dag gis 'dris par bya zhing yang dang yang goms par bya ba yin pas yon tan te/_pha rol tu phyin pa dang ma 'dres pa la sogs pa thun mong ba dang /_thun mong ma yin pa dang /_'jig rten pa dang /_
[\[206a\]]
[\[206a.1\]]'jig rten las 'das pa dag go/_/de'i phyir rgyal ba thams cad kyi so so'i yon tan thams cad kyang skad cig skad cig la brjod cing ngo /_/mdzes pa dang phyir mi ldog pa dang yongs su rdzogs par shes pa'i phyir bde bar gshegs pa ste/_bde bar gshegs pa de dag la so so re
[\[206a.2\]]re la bdag gis sangs rgyas kyi zhing thams cad rdul phra rab kyi grangs snyed kyi lus rnams kyis phyag 'tshal zhing mngon du phyogs nas bstod do zhes bya ba yin no/_/de ltar rang 'khrungs pa dang /_rang 'khrungs ma yin pa'i sangs rgyas la dmigs pa'i khyad par dpag tu med pa grangs med pa yang bstan
[\[206a.3\]]la/_de bzhin du ngo bo nyid dang /_mos pa'i phyag bya ba dang /_de bzhin du de bzhin gshegs pa'i yon tan dang /_bstod pa brjod pa'i sprin yang brjod nas da ni de dag nyid la mchod pa bya ba bstan pa'i phyir/_me tog dam pa phreng ba dam pa dang /_/zhes bya ba la sogs pa gsungs so/_/me
[\[206a.4\]]tog smos pas ni rin po che dang /_gos dang /_gser dang /_dngul la sogs pa las byas pa dri dang /_kha dog dang /_dbyibs sna tshogs pa rnams dang /_lha'i dang /_mi'i rnams dang /_dus thams cad dang /_yul thams cad na grags pa rnams bsdu'o/_/dam pa zhes smos pas ni thams
[\[206a.5\]]cad pas mchog dang /_che ba rnams bsdu bar rig par bya'o/_/phreng ba smos pa ni phreng ba'i tshul du bkod pa dus thams cad pa dang /_yul thams cad nas 'byung ba dang /_lha'i dang /_mi'i rnams bsdu'o/_/dam pa smos pas ni rgya che ba dang /_gya nom pa bsdu bar rig par bya'o/_/sil snyan smos
[\[206a.6\]]pas ni dung dang /_rnga bo che dang /_rnga pa Ta ha dang /_rdza rnga la sogs pa lha'i dang /_mi'i dang /_dus thams cad pa dang /_rnam pa thams cad dang /_yul thams cad nas 'byung ba rnams bsdu'o/_/dam pa smos pas ni thams cad kyi mchog bsdu bar rig par bya'o/_/gar ni 'di nyid kyi nang
[\[206a.7\]]du 'dus par rig par bya ste/_sil snyan dang lhan cig spyod pa'i phyir ro/_/glu ni bstod pa brjod pa'i sgras 'phangs pa'i phyir ro/_/byug pa smos pa ni tsan dan dang gur kum la sogs pas sangs rgyas kyi zhing rnams byug pa yin par rig par bya ste/_dri ni 'og nas 'chad pa'i phyir zhal
[\[206b\]]
[\[206b.1\]]zhal dang bsku ba'i ngo bo nyid yin no/_/dam pa smos pas ni thams cad kyi mchog bsdu'o/_/gdugs smos pas ni rin po che'i gdugs la sogs pa lha'i dang mi'i rnams yin par rig par bya ste/_de'i phyir ji skad smos pa'i yo byad kyi khyad par rnams dang /_dngos po dang /_yul dang /_
[\[206b.2\]]dus dang /_gnas skabs dang /_bkod pa la sogs pa'i khyad par gyi mchog dang ldan pa gzhan dag gis kyang rgyal ba de dag la mchod par bya'o zhes bya ba yin no/_/na bza' smos pas ni ras dang du gu la'i ras dang zar ma'i ras dang mon ras la sogs pa dus thams cad pa dang /_
[\[206b.3\]]yul thams cad nas 'byung ba dang /_lha'i dang /_mi'i shin tu khyad par zhugs pa'i mthar phyin pa'i na bza' rnams bsdu'o/_/dam pa smos pas ni shin tu spa ba dang shin tu che ba dag gis mchod par bya'o zhes sbyar ro/_/dri smos pas ni tsan dan la sogs pa bcos ma dang /_bcos ma ma
[\[206b.4\]]yin pa lha dang klu dang gnod sbyin la sogs pa la grags pa rnams bsdu'o/_/mchog smos pas ni shin tu phul du phyin pa 'jig rten pa dang 'jig rten las 'das pa bkod pa thams cad kyi mchog ces bya bar ston to/_/phye ma smos pas ni tshon rim par bkod pa kha dog spel ba spa ba la
[\[206b.5\]]sogs pa'i bye brag dang ldan par ston to/_/ri rab ces smos pas ni grags pa'i tshad kyis rgya che bar ston to/_/mar me smos pas ni rin po che'i sdong po'i mar me la sogs pa rgya chen po 'jig rten gyi khams thams cad du rgyas par gsal bar dri sna tshogs kyis rgyas par 'gengs
[\[206b.6\]]pa rnams bsdu'o/_/mchog ces smos pas ni gang dag sangs rgyas dang byang chub sems dpa' rnams la 'os kyi gzhan la ma yin pa ste thun mong ma yin pa zhes ston to/_/bdug pa smos pas ni bdug pa'i khyad par ga bur dang /_a ga ru dang /_tsan dan la sogs pa bcos ma ma
[\[206b.7\]]yin pa dang /_bcos ma ste sbyar ba'i khyad par gyis bskyed pa lha'i dang mi'i las 'das pa gang dag yin pa dag bsdu'o/_/dam pa smos pa ni sangs rgyas dang byang chub sems dpa'i bsod nams kyi khyad par las skyes pa dag ces ston to/_/bkod pa'i khang bzangs dang /_yang
[\[207a\]]
[\[207a.1\]]thog dang /_lha khang dang /_lha khang bum pa can dang /_gtsang khang byur bu'i bye brag la sogs pa ste/_tsan dan la sogs pa las byas pa nas so phag la sogs pa'i las byas pa'i bar gyi rnam pa de dag thams cad kyis so/_/mchog ces smos pa ni rin po che thams cad
[\[207a.2\]]las byas pa thams cad du khyab pa khyad par can gyi rnam pa thams cad dang ldan par rig par bya'o/_/lha'i mchod pa'i yo byad kyi khyad par de lta bu de dag dang rab kyi mthar phyin pa gzhan dag gis kyang sangs rgyas kyi zhing ngo bo nyid dang mos pa thams cad khyab par byas nas skad cig skad cig la
[\[207a.3\]]de bzhin gshegs pa 'khor gyi dkyil 'khor dang bcas pa de dag thams cad la mchod par bya'o zhes bstan nas/_da ni/_mchod pa gang rnams bla med rgya che ba/_/zhes bya ba la sogs pas bla na med pa'i mchod pa ston to/_/'di'i gong na mchod pa khyad par du 'phags pa gzhan med pas
[\[207a.4\]]bla na med pa dag ste/_gang byang chub sems dpa' sems dpa' chen po thams cad kyis de bzhin gshegs pa thams cad la mchod pa byas pa dang /_de bzhin gshegs pa thams cad kyis kyang phan tshun mchod pa mdzad pa'i phyir mngon par sprul pa rab kyi mthar thug pa brnyes pa'i ye
[\[207a.5\]]shes kyis bsgrubs pa/_phyogs dang dus thams cad du khyab pa/_mchod pa'i yo byad rgya che zhing bzang ba thams cad bsdus pa/_bkod pa'i rnam pa thams cad kyi rab kyi mthar phyin pa dang /_gang chos kyi mchod pa bla na med pa'i yon tan gyi tshogs thams cad yongs su sbyong ba'i rang bzhin
[\[207a.6\]]snying rje chen po dang byang chub kyi sems kyis bsdus pa'i mchod pa de lta bu de dag gis rgyal ba de dag la mchod par bya'o zhes bya bar sbyor ro/_/rtogs pa thob pa ma yin pa yang 'on kyang sems can thams cad kyi gnas skabs de thob par bya ba'i phyir mos pa'i nges pas de bzhin gshegs
[\[207a.7\]]pa sras dang bcas pa nyan thos kyi dge 'dun dang bcas pa thams cad la dbul bar bya'o zhes bstan pa'i phyir/_de dag rgyal ba thams cad la yang mos/_/zhes bya ba gsungs so/_/de bas na bdag gis de ltar ji skad smos pa kun du bzang po spyod pa yongs su sbyang ba bya
[\[207b\]]
[\[207b.1\]]ba bstan pa'i tshogs mchod pa'i yo byad kyi khyad par 'jig rten thams cad las shin tu 'das pa skye bo thams cad kyi yid 'phrog pas rgyal ba de dag thams cad la phyag 'tshal te mchod par bya'o zhes bya ba yin no/_/de ltar na sangs rgyas rjes su dran pa dang /_de la phyag 'tshal ba
[\[207b.2\]]dang /_bstod pa bya ba dang /_mchod pa'i mchog rnams kyis bsod nams kyi tshogs bsags nas/_de'i 'og tu thog ma med pa can gyi 'khor ba na sdig pa mi dge ba'i las gang cung zad byas pa dang /_byed du bcug pa dang /_rjes su yi rang ba de ma lus par bkru ba'i don du
[\[207b.3\]]so sor bshags par bya ba bstan pa'i phyir/_sdig pa bdag gis bgyis pa ci mchis pa/_/zhes bya ba la sogs pa gsungs so/_/'khor ba na 'khor ba'i tshe bdag byis pas mi dge ba'i las cung zad byas pa dang /_byed du bcug pa dang /_rjes su yi rang ba de yang rgyu rnam
[\[207b.4\]]pa gsum gyis 'byung ste/_'dod chags kyi dbang gis chags nas srog gcod pa la sogs pa gang cung zad byed pa dang /_zhe sdang gi dbang dang /_gti mug gi dbang yang de bzhin no/_/de yang ji ste na lus sam ngag gam yid kyis byas pa de dag thams cad bdag gis sangs
[\[207b.5\]]rgyas dang byang chub sems dpa' mngon sum du bzhugs pa thams cad la mngon du bshags so/_/mi dge ba'i sems kyi rgyu 'di las bsgrubs pa yid du mi 'ong ba'i 'bras bur nus pa bzlog par bya'o/_/bkru bar bya'o/_/dri ma med par bya'o/_/bag chags kyang med par bya
[\[207b.6\]]ste/_theg pa chen po'i mdo las ji skad gsungs pa'i yon tan gyi dri rnams kyis sems kyi rgyun shin tu dri zhim par bya'o zhes bya ba'i tha tshig go/_/de ltar bsod nams kyi tshogs kyang bsags/_mi dge ba bsags pa yang so sor bshags nas/_gzhan gyis byas pa'i
[\[207b.7\]]bsod nams kyi tshogs kyang yongs su gzung ba'i phyir/_phyogs bcu'i zhes bya ba la sogs pa gsungs so/_/gang phyogs bcu'i sems can 'das pa dang ma 'ongs pa dang da ltar gyi rnams kyis sbyin pa dang tshul khrims la sogs pa bsod nams rnam pa du ma ste/_bsod nams
[\[208a\]]
[\[208a.1\]]zhes bya ba'i sgras ni ma chags pa dang zhe sdang med pa gti mug med pas bsdus pa'i sems dang /_sems las byung ba dang /_des kun nas bslang ba'i lus dang ngag gi las yongs su gzung ngo /_/de dag nyid thob par byed pa dang /_bcang bar byed pa'i don
[\[208a.2\]]gyis bsod nams yin no/_/de'i phyir so so'i skye bo dang slob pa dang mi slob pa/_de dag kun gyi bsod nams kun la yang /_/zhes bya ba yin te/_slob pa ni gang 'phags pa'i lam skyes la skyes bu'i don yongs su ma rdzogs pa dag ste de dag gis bslab par bya ba yod pa'i phyir
[\[208a.3\]]slob pa dag go/_/mi slob pa ni gzhan gyi man ngag gis 'phags pa'i lam bskyed nas khams gsum na spyod pa'i nyon mongs pa rnams spangs pas skyes bu'i don yongs su grub pa nyid kyis bslab par bya ba med pas mi slob pa dag go/_/gang dag bskal pa gcig tu ye shes kyi
[\[208a.4\]]tshogs yongs su rdzogs par byas te/_gzhan gyis man ngag med par 'phags pa'i lam thob nas khams gsum dang bral bar zhugs pa de dag ni snying rje chen po med pas gzhan la lung 'bogs pa'i bya ba med par bdag gcig pu sangs rgyas par byed pa rang sangs rgyas rnams
[\[208a.5\]]so/_/sangs rgyas sras zhes bya ba ni byang chub sems dpa' mos pas spyod pa'i sa nas bzung ste chos kyi sprin gyi sa'i bar la gnas pa gang yin pa ste/_de dag ni sangs rgyas kyi gdung mi 'chad par bya ba'i phyir sras zhes bya'o/_/rgyal ba ni sangs rgyas bcom ldan 'das
[\[208a.6\]]bdud thams cad las rnam par rgyal ba rnams yin te/_dus thams cad du bzhugs pa de dag gi bsod nams gang yin pa dang /_gong du bshad pa rnams kyi bsod nams mtha' yas pa bsam gyis mi khyab pa mtshungs pa med pa nam mkha' lta bur mu med pa sangs rgyas thams
[\[208a.7\]]cad kyi yul du gyur pa gang yin pa de dag thams cad la bdag rjes su yi rang ngo /_/bsod nams mdzad pa de dag gis rang gi bsod nams kyi tshogs mngon sum du mdzad nas bzhugs pa la yang shin tu yi rang ngo /_/bdag kyang de'i rjes su phyin nas mos pa'i shes pas dge
[\[208b\]]
[\[208b.1\]]ba'i rtsa ba de dag thams cad rang gi rgyud la brlan nas rjes su yi rang ba'am/_de dag dang stong pa nyid du ro gcig pas gcig par mos nas rjes su yi rang bar bya/_dga' ba bskyed par bya ste/_thabs 'dis gzhan gyis byas pa'i dge ba'i tshogs mtha' yas pa de dag thams cad kyang sems
[\[208b.2\]]kyis yongs su gzung ngo zhes bya ba'i tha tshig go/_/de ltar de bzhin gshegs pa la phyag bya ba la sogs pas/_rang gi bsod nams kyi tshogs kyang rjes su yi rang bas yongs su gzung sdig pa bshags pas sems kyi rgyud kyang yongs su sbyang /_gzhan gyis byas pa'i bsod nams kyi
[\[208b.3\]]tshogs kyang rjes su yi rang bas yongs su gzung ste/_dge ba'i phung po dpag tu med pa kun du bsags pas sems can la phan pa'i lhag pa'i bsam pa yongs su sbyang bar bzhed pas/_gang rnams phyogs bcu'i 'jig rten sgron ma dag_/ces bya ba 'di gsungs so/_/gang
[\[208b.4\]]dag phyogs bcu'i 'jig rten na sangs rgyas kyi zhing shin tu yangs shing rgya che ba mar me'i snod lta bu dag la thugs rje chen po snum lta bu yongs su bkang ba/_skyes bu chen po'i mtshan sum cu rtsa gnyis dang /_dpe byad bzang po brgyad cus brgyan pa'i sku snying po lta bur gyur pa/_shes
[\[208b.5\]]rab kyi pha rol tu phyin pa ye shes chen po'i me'i phung po rab tu 'bar ba/_phyogs bcu mtha' yas par 'od zer gyi tshogs dge ba'i dkyil 'khor dpag tu med pa 'phros pas gti mug gi mun pa mun nag chen po ma lus par bcom pa dag ni 'jig rten na sgron ma lta bu yin par
[\[208b.6\]]'jig rten sgron ma ste de bzhin gshegs pa rnams so/_/byang chub mchog rim par sangs rgyas nas mchog tu gyur pa'i sangs rgyas brnyes te/_chags pa mi mnga' ba brnyes pa/_'jig rten thams cad kyis rtogs par dka' ba'i chos thugs su chud pas cang mi gsung bar bzhugs
[\[208b.7\]]nas chos kyi 'khor lo mi bskor bar rang sangs rgyas ltar sems can gyi don la mi gzigs pa ma yin mod kyi/_'on kyang chos zab par bstan pa dang /_dam pa'i chos la gus pa bskyed pa'i phyir bskul pa la bzhes te/_der smon sems dang ldan pa rnams la dge ba'i tshogs
[\[209a\]]
[\[209a.1\]]bsags pa'i phyir bdag nyid 'khor lo mi bskor ro/_/de bas na chos kyi 'khor lo bskor bar bya ba'i phyir bdag gis phyag bya ba la sogs pa sngon du 'gro ba'i bskul bas de dag la bskul bar bya'o/_/bla na med pa ni 'jig rten thams cad na 'dra ba med pa'i phyir ro/_/de
[\[209a.2\]]ltar ma byon pa'i sangs rgyas la bskul bas sems can la phan pa'i lhag pa'i bsam pa yongs su sbyangs nas/_yang gsol ba gdab pas kyang yongs su sbyang ba'i phyir/_mya ngan 'da' ston gang bzhed de dag la/_/zhes bya ba la sogs pa gsungs so/_/de bzhin gshegs pa gang dag
[\[209a.3\]]sangs rgyas kyis 'dul ba'i sems can rnams kyi don ci rigs par mdzad nas sangs rgyas kyi mdzad pa yongs su rdzogs pa 'dra bar mya ngan las 'das pa ston par bzhed pa phung po'i lhag ma ma lus pa'i mya ngan las 'das pa'i dbyings kyis phung po rnams yongs su 'dor bar bzhed pa
[\[209a.4\]]de dag la skye bo lhag ma rnams yongs su smin par bya ba'i phyir mya ngan las 'das pa'i grong khyer du mi 'jug tu gsol/_sems can mgon ma mchis par mi mdzad du gsol/_'gro ba lhag ma dag la sngon gyi smon lam ji lta ba bzhin du don mdzad par gsol zhes bdag rab tu
[\[209a.5\]]bsgrims nas phyag 'tshal te thal mo sbyar ba la sogs pas gsol ba gdab bo/_/bskul ba ni bdag nyid byed par 'dod pa la bskul ba tsam du zad do/_/des na gsol ba dang bskul ba dag ni bsgrims pa dang mi bsgrims pa'i ngo bo yin pa'i phyir gsol ba dang bye brag yod do/_/dus
[\[209a.6\]]ji srid cig tu bzhugs par gsol ba gdab snyam pa la/_zhing gi rdul snyed bskal par bzhugs pa yang /_/zhes bya ba la sogs pa gsungs so/_/sems can gyi don mtha' yas pa'i phyir sangs rgyas kyi zhing thams cad kyi rdul phra rab kyi rdul gyi grangs snyed kyi bskal par bzhugs
[\[209a.7\]]su gsol lo/_/des na 'di skad du sems can gyi khams ji tsam pa de tsam gyi don mdzad pa yongs su ma grub pa yin te/_/de bas na de don du gnyer ba rnams yongs su mya ngan las mi 'da' ba nyid do zhes ston to/_/ci'i phyir bzhugs par gsol snyam pa la/_'gro ba kun la
[\[209b\]]
[\[209b.1\]]phan zhing bde ba'i phyir/_/zhes bya ba gsungs so/_/'gro ba kun la zhes bya ba ni sems can gyi khams ma lus pa'o/_/phan pa ni mi dge ba'i chos thams cad las zlog pa dang /_dge ba'i chos thams cad la 'jug pa'am/_tshe 'di dang tshe 'di ma yin pa dang /_gtan du bde ba thob pa'i
[\[209b.2\]]rgyu'o/_/bde ba ni lha dang mi'o/_/yang na bde ba'i mchog ni mya ngan las 'das pa ste/_de'i don du bzhugs su gsol lo/_/da ni bsod nams kyi phung po lhag pa'i bsam pa yongs su sbyang ba byas pa'i khyad par las skyes pa bar 'tshams med par ji ltar bzung ba sdom pa de thams
[\[209b.3\]]cad khyad par du 'phags pa'i 'bras bur yongs su bsngo ba thabs kyis bsdus nas/_yang rgya chen por bya ba'i phyir/_phyag 'tshal ba dang zhes bya ba la sogs pa gsungs so/_/de la ngo bo nyid dang mos pa'i lus kyis sangs rgyas mtha' yas pa la phyag 'tshal bar dmigs pa'i
[\[209b.4\]]sems pa'i khyad par gang yin pa de dag ni phyag 'tshal ba'i sgrar bstan to/_/mchod pa ni mchod pa'i yo byad mtha' yas pa sangs rgyas mtha' yas pa la phul bas bsdus pa'i sems pa'i bye brag rnams so/_/bshags pa ni byas pa dang /_byed du bcug pa dang /_rjes su yi rang
[\[209b.5\]]ba/_'dod chags dang /_zhe sdang dang /_gti mug las byung ba lus dang /_ngag dang /_yid las byung ba'i mi dge ba'i rtsa ba sangs rgyas dang byang chub sems dpa' thams cad kyi spyan sngar bshags pa'i rang bzhin gyi sems pa'i rgyun rnams so/_/rjes su yi rang ba ni sangs rgyas dang
[\[209b.6\]]byang chub sems dpa' dang /_nyan thos dang /_rang sangs rgyas dang so so'i skye bo thams cad kyis byas pa dang /_byed du bcug pa dang /_rjes su yi rang ba'i bsod nams kyi tshogs mtha' yas pa la rjes su yi rang bar bzhugs pa'i sems pa'i phung po'o/_/bskul ba ni sems can
[\[209b.7\]]gyi don mdzad par bya ba'i phyir mngon par rdzogs par sangs rgyas pa'i sangs rgyas de chos la gus pa bskyed pa'i phyir bskul ba la zhes pa rnams la so sor bsti stang bya ba sngon du 'gro ba don du gnyer bas bsdus pa'i sems pa'i khyad par rnams so/_/gsol ba ni rang gi mdzad pa
[\[210a\]]
[\[210a.1\]]rnams yongs su rdzogs par mdzad nas phung po lhag ma med pa'i mya ngan las 'das pa'i grong khyer du gshegs par bzhed pa rnams la gsol ba 'debs pa ste/_phyag 'tshal ba sngon du 'gro ba'i 'gog pas bsdus pa'i sems pa mchog 'byung ba rnams so/_/de ltar
[\[210a.2\]]ji skad smos pa'i tshul du rang gi rgyud yongs su sbyang ba byas pa'i khyad par gyis dge ba'i tshogs mtha' yas pa bsags pa gang yin pa de dag sangs rgyas dang byang chub sems dpa' dbang du gyur pa rnams spyan sngar bzhag nas dad pa phul du byung ba'i nor bu rin po ches dngas par byas pa'i sems kyis
[\[210a.3\]]byang chub tu yongs su bsngo bar bya/_'bras bu'i khyad par bla na med pa la nges par bya ste/_don de nye bar bsgrub po zhes bya ba'i tha tshig go/_/de ltar na bsod nams kyi tshogs yongs su gzung ba'i phyir thabs kyi khyad par pha rol mi dbogs pa byang chub sems dpa' chen po kun du bzang po'i spyod pas
[\[210a.4\]]'thob par byed pa'i mtshan nyid kyi 'di ni dad pas bskyed pa'i sems kyis thos pa'i tshe yang sems kyi rgyun rnam par dag par byed na rtag tu byed pas nyin gcig bzhin du dus gsum du bsgrub pas lta smos kyang ci dgos/_de bas na 'di ni 'og nas 'byung ba'i don rnams thams cad la yang so
[\[210a.5\]]sor sbyar bar rig par bya'o/_/de ltar bsod nams kyi tshogs yongs su sdud pa'i thabs sgrub pas/_rgyal ba kun gyi rjes su slob gyur te/_/thabs kyis yongs su zin pa'i 'phags pa kun du bzang po'i spyod pa rab tu ston par byed/_rab tu 'chad par byed ces bya ba 'dis ni mos pas spyod pa'i
[\[210a.6\]]sa'i don bsdus par bstan to/_/ye shes spyod pa rnam par dag byed cing /_/zhes bya ba la/_ye shes ni zag pa med pa rnam par mi rtog pa'i theg pa'o/_/de'i spyod pa ni sa bsgom pa'i go rims so/_/de rnam par dag pa ni bsgom pa rab kyi mthar phyin par gyur pa'i ye shes kyis te/_'dis ni sa
[\[210a.7\]]bcu bsdus so/_/byang chub spyod pa yongs su rdzogs byed cing /_/zhes bya ba la/_byang chub ni thams cad mkhyen pa'i ye shes phul du byung ba'o/_/de'i spyod pa ni sangs rgyas kyi sa kun du 'od kyis bsdus pa bsgom pa'o/_/de yongs su rdzogs pa ni byang chub kyi snying por zhugs nas nyon mongs pa
[\[210b\]]
[\[210b.1\]]dang shes bya'i sgrib pa bag chags dang bcas pa spangs pa'i phyir mi gnas pa'i mya ngan las 'das pa mngon sum du mdzad pa yin te/_'dis ni phan yon gyi lam bsdus so/_/de ltar na tshigs su bcad pa 'dis ni smon lam chen po 'di'i don thams cad bsdus par bstan pa yin no/_/
[\[210b.2\]]'di man chad/_'das pa'i sangs rgyas rnams dang zhes bya ba la sogs pas ni mos pas spyod pa'i sa'i don gyi rim pa brjod de/_de bzhin gshegs pa 'das pa rnams ni mngon par rdzogs par byang chub pa la ltos nas yin gyis/_phung po lhag ma ma lus pa'i mya ngan las
[\[210b.3\]]'das pa'i dbyings la ltos nas ni ma yin te/_de bzhin gshegs pa rnams ni mi gnas pa'i mya ngan las 'das pa'i dbyings la bzhugs pa'i phyir ro/_/phyogs bcu'i 'jig rten dag na gang bzhugs pa/_/zhes bya ba ni sprul pa'i sku rnams kyis phyogs bcu dag na da ltar sems
[\[210b.4\]]can yongs su smin par mdzad pa zhes bya ba'i tha tshig go/_/mchod par gyur zhes bya ba ni ji skad bshad pa'i mchod pa dang sgrub pa'i mchod pa bla na med pas de bzhin gshegs pa 'das pa la sogs pa gang dag yin pa de dag la mchod par gyur cig ces bya ba yin te/_sgrub pa'i
[\[210b.5\]]mchod pas ni byang chub tu sems bskyed pa ston to/_/gang yang ma byon pa de dag rab tu myur ba kho nas mngon par rdzogs par sangs rgyas par ji ltar bzhed pa bzhin dgongs pa yongs su rdzogs par gyur cig ces bya ba ste/_'dis ni sems can gyi don mdzad par bzhugs pa de
[\[210b.6\]]dag skad cig kyang shol bar ma gyur cig ces de skad bstan to/_/thugs la dgongs pa ni bsam pa ste/_yun ring po nas bzhed pa'i don 'bras bu'i khyad par rdo rje lta bu'i ting nge 'dzin ces bya ba gang yin pa'o/_/de yongs su rdzogs pa ni bsam pa rdzogs pa'o/_/de nyid kyi phyir/_byang
[\[210b.7\]]chub rim par sangs rgyas zhes bstan te/_bla na med pa yang dag par rdzogs pa'i byang chub brnyes pa de yongs su rdzogs par gyur cig ces bya ba'i tha tshig go/_/de dag bdag nyid 'bras bu bsgrub pa la zhugs mod kyi/_'on kyang de dag gi don chen po 'grub pa dang /_bgegs
[\[211a\]]
[\[211a.1\]]med par smon pa rnams kyi bsam pa shin tu dag par 'gyur ro zhes ston to/_/tshigs su bcad pa 'dis ni sangs rgyas thams cad kyi dgongs pa yongs su rdzogs par bya ba'i bsam pa bstan to/_/da ni sangs rgyas kyi zhing thams cad yongs su sbyang ba'i bsam pa bstan pa'i phyir
[\[211a.2\]]phyogs bcu ga la'i zhing rnams ji snyed pa/_/zhes bya ba la sogs pa gsungs so/_/phyogs bcu na sangs rgyas kyi zhing gi khyad par ji snyed yod pa de dag rdo la sogs pa'i nyes pa med pa bde ba phul du phyin pa bde ba can dang 'dra bar yongs su dag par gyur cig ces bya ba yin no/_/yongs
[\[211a.3\]]su dag pa 'ba' zhig ma yin gyis/_de na yod pa'i dngos po thams cad rab kyi mthar phyin par gyur pa'i sgo nas rgya che bar yang gyur cig ces bya ba yin no/_/de ltar gnas yongs su dag pas yongs su dag par brjod nas/_gnas pa yongs su dag pa de yongs su dag pa bstan pa'i
[\[211a.4\]]phyir/_byang chub shing dbang drung gshegs zhes bya ba la sogs pa gsungs so/_/byang chub ni ye shes bla na med pa'o/_/de shing gi rgyal po gang gi drung du bzhugs nas brnyes pa de ni sems can gyi mchog gis yongs su bzung ba'i khyad par gyi phyir byang chub kyi shing gi dbang po ste/_
[\[211a.5\]]shing thams cad kyi nang na shin tu khyad par du 'phags pa'i phyir dbang po'o/_/bdud bzhi pham par mdzad pa'i phyir gang dag der bzhugs pa byang chub shing dbang drung gshegs so/_/de dag gang yin snyam pa la/_rgyal ba dang zhes bya ba gsungs so/_/bag chags dang bcas pa'i nyes
[\[211a.6\]]pa thams cad las rgyal ba'i phyir te/_de dag gis yongs su gang bar gyur cig ces bya ba yin no/_/ci de dag nyi tshes sam snyam pa la/_sangs rgyas sras kyis zhes bya ba gsungs so/_/de kho na nyid rnam par sangs rgyas pa'i sangs rgyas de dag nyid kyi sras sku dag pa mnga' ba zab
[\[211a.7\]]cing bzang po yon tan gyi tshogs dpag tu med pa dang ldan pa sa bcu la rab tu gnas pa'i byang chub sems dpa' de dag yin no/_/de'i phyir sems can rin po che khyad par can de lta bu dag gis sangs rgyas kyi zhing khyad par can de dag yongs su gang bar gyur cig ces bya ba
[\[211b\]]
[\[211b.1\]]yin no/_/de ltar gnas dang gnas pa yongs su dag pas sangs rgyas kyi zhing yongs su sbyang ba'i bsam pa brjod pas sems can la phan pa dang bde ba'i bsam pa yongs su dag pa bstan pa'i phyir/_phyogs bcu'i sems can gang rnams ji snyed pa/_/zhes bya ba la sogs pa
[\[211b.2\]]gsungs pa'o/_/phyogs bcu dag na gang ji snyed 'khod pa de dag thams cad bde bar gyur cig ces bya ba 'dis ni ngan song ba'i sdug bsngal las bzlog par bstan to/_/ci re 'ga' zhig gam zhe na/_ma yin te rtag tu zhes bya ba gsungs so/_/ngan song sdug bsngal dang bral du zin
[\[211b.3\]]kyang bde 'gror skyes pa rnams la nad la sogs pa'i sdug bsngal yod do snyam pa la/_nad med gyur cig ces bya ba gsungs te/_dus thams cad du lhan cig skyes pa dang glo bur gyi sdug bsngal ma lus pa las grol bar gyur cig ces bya ba'i tha tshig go/_/sdug bsngal de dang bral du zin
[\[211b.4\]]kyang de bas chos mi zad pa dbul ba la sogs pa'i sdug bsngal yod do snyam pa las/_'gro ba kun gyi chos kyi don rnams ni/_/zhes bya ba gsungs so/_/'gro ba thams cad de/_sems can gyi phung po ma lus pa dag gi chos kyi 'dod pa grub par gyur cig ces bya ba yin no/_/
[\[211b.5\]]chos kyi rnyed pa'i don ni chos kyi don yin te/_dge ba bcu'i las kyi lam las ma gol bas rnyed pa'o/_/yang na chos kyi zhes bya ba ni 'jig rten gnyi gar ma smad pa'o/_/chos kyi zhes smos pas ni pha rol la gnod pa byas pa'i sdug bsngal med par bstan to/_/chos kyi
[\[211b.6\]]yang ci ste na sgrub pa dang srung ba la sogs pa'i sdug bsngal dang 'brel par 'gyur ro snyam pa la/_mthun par gyur cig zhes bya ba gsungs so/_/sgrub pa la sogs pa'i yongs su nyon mongs pa med pas shin tu mthun par gyur cig ces bya ba'o/_/de lta ma yin yang 'dod
[\[211b.7\]]pas phongs pa la sogs pas byas pa'i sdug bsngal 'byung ba kho na'o snyam pa la/_re ba'ang 'grub par shog ces bya ba gsungs so/_/lus can thams cad kyi re ba ste/_'dod pa'i don 'grub par bya ba'i bsam pa grub cing 'byor par shog ces bya ba'i tha tshig go/_/byang
[\[212a\]]
[\[212a.1\]]chub kyi sems ni sems can la phan pa skyed pa'i mtshan nyid yin pa'i phyir da ltar ma 'ongs pa'i sangs rgyas mngon par rdzogs par byang chub par smon pa dang /_sangs rgyas kyi zhing dang sems can yongs su dag par smon pas ni byang chub kyi sems bskyed
[\[212a.2\]]pa bstan to/_/'dir dang por mchod pa rab tu dbul bas ni mos pas spyod pas bsdus pa'i sbyin pa'i pha rol tu phyin pa bstan te/_/de ltar tshigs su bcad pa gsum gyis byang chub kyi sems bskyed pa mos pas spyod pas bsdus pa brjod nas/_de bstan par bya ba'i phyir byang
[\[212a.3\]]chub spyod pa dag ni bdag spyod cing /_/zhes bya ba la sogs pa tshigs su bcad pa rtsa ba drug pa la sogs pas ni de las gzhan pa thabs ston to/_/byang chub kyi sems mi brjed pa dang /_de dang mthun pa'i pha rol tu phyin pa sgrub pa yang skye ba dran na 'byung gi_/de lta ma yin
[\[212a.4\]]te/_dran pa nyams na de gnyi ga med do/_/byang chub tu spyod pa ni byang chub tu spyod pa ste/_de'i rgyu 'phags pa kun du bzang po'i spyod pa la nan tan byed pa'o/_/de spyod cing ste thos pa dang bsam pa la sogs pa'i rim gyis bsgom zhing zhes bya ba'i tha tshig go/_/de yang phyugs
[\[212a.5\]]bdag pa'i thar pa bzhin du skye ba gcig gis ni ma yin no/_/'o na ci zhe na/_bskal pa grangs med pa du mas 'thob pa'i bsod nams dang ye shes kyi tshogs kyis 'thob par bya ba yin no/_/de'i phyir skye ba dran pa nyid med na de thams cad mi srid do/_/tshe rabs gzhan du brjes
[\[212a.6\]]nas sdug ste/_gnyid kyis log pa'i gnas skabs nas bdag su yin pa dang /_bdag gi gnas gang yin pa dang /_bdag gis bya ba dang mi bya ba gang yin pa mi shes pa de lta bur gyur pa la ni dge ba med pa dang /_yang shin tu ring na tshogs yongs su rdzogs par lta ga la
[\[212a.7\]]'gyur/_de bas na skye ba dran par gyur ces bya ba gsungs so/_/smon lam ma btab par yang lha la sogs pa'i nang na skye ba dran pa dag yod do snyam pa la/_'gro ba kun du zhes bya ba gsungs so/_/'gro ba ni sems can dmyal ba la sogs pa lnga ste/_las dang nyon
[\[212b\]]
[\[212b.1\]]mongs pa'i dbang gis sems can rnams shi ba'i 'og tu skye ba'i don du de dag 'gro bas na 'gro ba'o/_/'di skad du las kyi dbang gis 'gro ba thams cad du skye ba na rtag tu skye ba dran par gyur cig ces bshad pa yin no/_/'chi 'pho ni shi ba ste 'chi ba zhes bya ba'i tha tshig go/_/skye
[\[212b.2\]]ba ni skye ba ste ris mthun pa'i khyad par 'thob pa'o/_/skye ba dran du zin kyang so so'i skye bo'i gnas skabs na khyim par gyur pa'i phyir dang /_de'i skye bo dang 'grogs pa'i phyir sems kyi rgyud sbyang ba ma byas pas tshogs la sbyor ba snyed par 'chi 'pho skye ba na zhes bya ba la
[\[212b.3\]]sogs pa gsungs te/_gang nas 'chi 'pho ba dang /_gang du skye ba der rab tu byung bar gyur cig pa'o/_/gang du skye ba der rab tu byung ste khyim pa'i cha byad dang /_der 'grogs pa bor yang dus ji srid cig gi bar du snyam pa la/_rtag tu zhes bya ba gsungs so/_/dus
[\[212b.4\]]thams cad du ste bar skabs su rab tu byung ba ma yin no/_/rab tu byung ba yang 'chal pa'i tshul khrims spyod pa'i phyir/_tshul khrims la sogs pa la skyon byung na tshogs yongs su rdzogs par ga la 'gyur/_de med pa'i tshul khrims ni yon tan thams cad kyi gzhi yin pas
[\[212b.5\]]yon tan 'thob pa thams cad kyang med par 'gyur bas de'i phyir tshul khrims spyod pa dri med ces bya ba la sogs pa gsungs so/_/tshul khrims kyi mtshan nyid kyi spyod pa ni tshul khrims spyod pa'o/_/de yang ci ste 'dod chags la sogs pa'i skyon gyis kun nas bslangs pa'i
[\[212b.6\]]'chal pa'i tshul khrims kyi dri mas dri ma can du 'gyur bas de'i phyir dri ma med ces bya ba gsungs so/_/de yang ci ste na bslab pa mi 'dod pa'i gti mug gi spyod pas bslab pa'i gnas rnams mi shes pa'i phyir ram/_dran pa nyams pa la sogs pas yongs su ma dag
[\[212b.7\]]par 'gyur ro snyam pa la/_yongs su dag par zhes bya ba gsungs so/_/shes rab kyis yongs su zin pa'i tshul khrims ni dri ma med cing yongs su dag pa yin no/_/yongs su dag pa yang ci ste na dus tshigs kyi nyi ma dag la 'gyur ro snyam pa la/_rtag tu zhes bya ba
[\[213a\]]
[\[213a.1\]]gsungs te/_ji srid 'tsho'i bar du zhes bstan par 'gyur ro/_/tshul khrims rnam pa de lta bu yang ci ste na phyogs gcig par 'gyur ro snyam pa la/_ma nyams zhes bya ba gsungs te/_bslab pa yongs su rdzogs par gzung zhes bya ba'i tha tshig
[\[213a.2\]]go/_/de yang ci ste na/_bag med pas skyon can du 'gyur ro snyam pa la/_skyon med ces bya ba gsungs so/_/des na rang bzhin dang bcas pa'i kha na ma tho ba'i dngos po dang bral ba'i phyir/_kun du kha na ma tho ba med pa'i tshul khrims su 'gyur ro/_/de'i phyir tshul khrims
[\[213a.3\]]rnam pa de lta bu la rtag par byed cing rgyun du nan tan byed par shog cig ces bya ba yin te/_bde 'gror lus dang longs spyod kyi khyad par legs pas bde ba dang yid bde ba 'thob pa'i phyir dang /_'chal pa'i tshul khrims kyi gdung ba zhi bar byed pa'i phyir sems bsil
[\[213a.4\]]bar byed pa'i don gyis tshul khrims zhes bya'o/_/de ltar skye ba dran pa dang rab tu 'byung ba dang tshul khrims yongs su dag pas ni rang gi rgyud yongs su smin par bstan to/_/da ni skye ba gzhan dran pa'i mthu nyid kyis srog chags thams cad kyi skad yongs su shes pa'i
[\[213a.5\]]phyir skad kyi bye brag de dang de dag thams cad kyis sems can gyi don sgrub pa'i ched du smon lam gyi khyad par gyis lha la sogs pa'i nang de dang der skyes na rang rang gi skad kyi khyad par rnams kyis de dag la chos bstan par bya ba'i phyir/_lha yi skad dang zhes bya ba la
[\[213a.6\]]sogs pa gsungs te/_tshigs su bcad pa 'dis ni rgyud gzhan yongs su smin par bstan to/_/de ltar na de dag gi don spyad nas bdag dang gzhan la don sgrub pa la bsam pa gtum po mi rigs te/_don de sgrub pa'i phyir/_des shing pha rol phyin la
[\[213a.7\]]rab brtson te/_/zhes bya ba la sogs pa'i tshigs su bcad pa gsungs so/_/des pa ni sems can thams cad la mchog tu byams pa'i rang bzhin no/_/de ni sems can log par sgrub pa thams cad dang 'grogs kyang yongs su mi skyo zhing rang gi
[\[213b\]]
[\[213b.1\]]lus dang ngag dang yid kyis kyang gzhan la gnod pa mi byed de/_de ltar sems can thams cad sdud pa la zhugs pa de ni byams pa dang snying rje dang ldan pas sgrib pa med par sems can gyi don bsgrub bo/_de ltar lus dang ngag dang yid kyi las yongs su dag pas/_pha
[\[213b.2\]]rol phyin la rab brtson te zhes bya ba'am pha rol tu phyin pa ni sbyin pa la sogs pa ste rang gi phun sum tshogs pa'i mthar phyin par 'gro ba'i phyir ro/_/de bas na de dag la rab tu brtson te shin tu mngon par dga'o/_/ci ste na byang chub kyi sems dang bral bar mi 'gyur ram
[\[213b.3\]]snyam pa la/_byang chub sems ni nam kyang brjed ma gyur/_/zhes bya ba gsungs so/_/'dir ni pha rol tu phyin pa bya ba goms pa'i phyir gnyen po rnyed pas mos par spyod pa'i sa na sems can gyi don gyi rgyu smon lam gyi dbang gis de dang de dag tu skyes na yang mos pa'i dbang
[\[213b.4\]]gis byang chub kyi sems nam du yang brjed par ma gyur cig ces ston to/_/de la bla na med pa'i ye shes thob pa ni byang chub po/_/der sems ni byang chub kyi sems te/_bsod nams dang ye shes kyi tshogs rnam pa sna tshogs bsags pa'i phyir ram/_ji ltar yongs su sbyang
[\[213b.5\]]bar byas pa'i mthu yongs su bzung ba'i dbang gis 'khor ba pa dang /_nges par 'byung ba'i tshul rnam pa tha dad pa sna tshogs kyis bkra bar bya ba'i phyir sems so/_/nam yang brjed ma gyur zhes bya ba ni gzhar yang ma gyur cig ces bya ba'i tha tshig ste/_de la de'i skye ba'i
[\[213b.6\]]mthu nyams par ma gyur cig ces bya ba'i tha tshig go/_/de ltar byang chub kyi sems dang mi mthun pa'i phyogs yongs su dag pa la yang ci ste na sgrib pa kun du 'byung srid do snyam pa la/_sdig pa gang rnams sgrib par gyur pa dag_/ces bya ba la sogs pa gsungs so/_/
[\[213b.7\]]sdig pa ni 'dod chags la sogs pa mi dge ba'i chos rnams te/_de dag nyid 'phags pa'i lam skye ba la sgrib pas bsgribs pa rnams te/_las dang /_nyon mongs pa dang /_rnam par smin pa'i rang bzhin rnams so/_/de la las ni byas shing bsags pas rtogs pa'i
[\[214a\]]
[\[214a.1\]]bar du gcod par gyur pa'o/_/nyon mongs pa ni mi dge ba bcu'i las kyi lam kun nas slong bar byed pa nyid kyis thams cad du gyur pa'i phyir byang chub sems dpa' rnams kyi sgrib pa'o/_/rnam par smin pa ni gang bsod nams dang ye shes kyi tshogs rdzogs pa'i bar
[\[214a.2\]]du gcod pa ste de nyid sgrib pa'o/_/de dag bdag gi rgyud la yongs su byang bar shog ces bya ba ste/_'byung bar ma gyur cig ces bya ba'i tha tshig go/_/yongs su byang ba ci ste na ma lus par ma yin na snyam pa la/_ma lus pa zhes bya bas bye brag tu byas te/_kun nas dkris pa bag chags
[\[214a.3\]]dang bcas pa yang med par zhes bya ba'i tha tshig go/_/rim pa ni skye ba gzhan du song ba'i tshe dran pa nyams na thog ma med pa'i tshe rabs gzhan na goms pa khyim gyi gnas la sred pa sngon du 'gyur ro/_/de bas na bu dang bu mo la sogs pa la chags pas nyams na tshul khrims 'chal zhing
[\[214a.4\]]dge ba la mngon par mi dga' ba'o/_/de nas tshul khrims 'chal na sems can yongs su smin par byed pa rnyed par dka'o/_/de nas sems dri ma can du gyur na yid bzhin gyi nor bu lta bus sems can rnams la nges par yang mi 'gyur ro/_/de nas pha rol tu phyin pa la sbyor ba dang
[\[214a.5\]]thag ring ngo /_/de nas bsod nams kyi tshogs thams cad kyi sa bon du 'gyur ba byang chub kyi sems las yongs su nyams so/_/de nas sems kyi yon tan thams cad kyis stong pa la nyes par spyod pa nyon mongs pa rab 'byams ma bzlog pa dag 'dod dgur rnam par rgyu'o/_/'das
[\[214a.6\]]pa'i skye ba dran pas de nyid rab tu 'byung ngo /_/de nas tshul khrims so/_/de nas sems can yongs su smin par byed do/_/de nas nges par 'gyur ro/_/de nas pha rol tu phyin pa la sbyor ro/_/de nas byang chub kyi sems mi brjed do/_/de nas sgrib pa spangs te/_byang chub kyi
[\[214a.7\]]sems yongs su mi gtong ba'i go rims ni de lta'o/_/skabs 'dis ni mos pas spyod pas bsdus pa'i tshul khrims kyi pha rol tu phyin pa bstan to/_/da ni byang chub kyi sems mi brjed pa dang mi gos par bsgrub par bstan pa'i phyir/_las dang nyon mongs bdud kyi las rnams
[\[214b\]]
[\[214b.1\]]las/_/zhes bya ba la sogs pa'i tshigs su bcad pa 'di gsungs so/_/'dis ni gang gis/_gang du dang /_ji ltar mi gos pa ste go rims bzhin du ston to/_/gang gis mi dgos she na/_las rnams kyis so/_/las ni sems pa dang des byas pa ste/_de bas na mi dge ba'i
[\[214b.2\]]las byas par gyur par de dag las rnam par grol ba'i spyad par bya bar sbyar ro/_/ci las 'ga' zhig las sam zhe na/_ma yin te/_nyon mongs rnams las kyang zhes gsungs so/_/nyon mongs pa ni 'dod chags la sogs pa ste/_lus dang sems kyi rgyun gdung bar byed/_dri ma
[\[214b.3\]]can du byed pas nyon mongs pa rnams so/_/ci las dang nyon mongs pa nyid tshe las sam zhe na/_ma yin no/_/'o na ci zhe na/_bdud kyi las rnams las kyang zhes bya ba gsungs te/_/dge ba'i chos kyi bar chad byed pa'i phyir bdud rnams so/_/de dag kyang lha'i bu'i bdud la
[\[214b.4\]]sogs pa dang /_nye du dang yul dang lta la rtog pa la sogs pa'o/_/gang du mi dgos snyam pa la/_'jig rten 'gro ba rnams su zhes bya ba gsungs te/_'jig pa'i phyir 'jig rten no/_/de yang rnam pa gnyis te/_sems can dang /_snod do/_/de dag ni 'jig rten gyi 'gro ba rnams
[\[214b.5\]]te/_'di skad du 'gro ba rnams su 'khor na mi gos par spyad ces bya ba yin no/_/gos pa ni dri ma can du byed pa ste/_de med pa'i phyir mi gos pa'o/_/ci 'dra bar snyam pa la 'di ji ltar pad+mo zhes bya ba'i dpes gsal bar byed de/_dper na pad+mo chu las skyes pa na chus mi gos par skye ba
[\[214b.6\]]de bzhin du bdag kyang 'gro ba thams cad la rjes su chags pa dang khong khro ba la sogs pa spangs nas mi gos par zhes bya ba yin no/_/nyi ma dang zla ba bzhin du zhes bya ba ni/_dper na nyi ma dang zla ba nam mkha'i dkyil na rgyu bas bsil ba dang tsha ba sgrub par byed kyang /_srog
[\[214b.7\]]chags rnams la rjes su chags pa dang khong khro ba spangs pa de bzhin du bdag kyang sems can yongs su smin par bya ba'i phyir 'khor ba'i nam mkha' la rgyu zhing rjes su chags pa dang khong khro spangs te spyod do zhes bya ba'o/_/skabs 'dis ni mos pas spyod pa'i sas bsdus
[\[215a\]]
[\[215a.1\]]pa'i bzod pa'i pha rol tu phyin pa bstan to/_/de ltar rjes su chags pa dang khong khro ba spangs te gnas pa la sems can la phan 'dogs pa'i bgegs mi 'byung bar bstan pa'i phyir/_ngan song sdug bsngal rab tu zhi bar byed/_/ces bya ba gsungs te/_shin tu
[\[215a.2\]]nyes par spyad pa'i dbang gis bde 'gro rnams las ngan par 'gro zhing 'og tu 'gro bas na ngan song ngo /_/de dag tu sdug bsngal te mi bde ba myong ba 'di dag thams cad rab tu zhi bar bya'o/_/rab tu zhi bar byas nas kyang sems can de dag bde ba'i khyad par phul du byung ba la dgod
[\[215a.3\]]par bya'o/_/bde ba ni sim pa myong ba ste/_dbang po la phan 'dogs pa'o/_/de ltar da ltar byung ba'i sdug bsngal bsal te/_dpe med pa'i bde ba thob par byed pas sems can gyi don byas nas ma 'ongs pa'i gtan gyi bde ba la rab tu dgod pa'i phyir/_'gro ba thams cad
[\[215a.4\]]la ni phan par spyad/_/ces bya ba gsungs so/_/'gro ba thams cad de sems can gyi tshogs ma lus pa la phan par bya ba'i phyir bla na med pa'i mya ngan las 'das pa la rab tu dgod par spyad par bya'o/_/gang du spyad snyam pa la/_phyogs rnams na ni zhing khyon ji tsam par/_/zhes
[\[215a.5\]]bya ba gsungs so/_/phyogs bcu dag na zhing gi khyon ji tsam pa ste sangs rgyas kyi zhing gi khyad par de dag thams cad du'o/_/'dis ni mos pas spyod pas bsdus pa'i brtson 'grus kyi pha rol tu phyin pa bstan to/_/de ltar bsod nams kyi tshogs su thabs yongs su gzung ba
[\[215a.6\]]bstan nas ye shes kyi tshogs yongs su gzung ba'i phyir/_sems can dag gi spyod dang mthun par 'jug_/ces bya ba la sogs pa go cha bgo ba bstan to/_/'khor ba na las dang nyon mongs pas spel ba'i srog chags rnams chags par 'gyur ba'i phyir sems can
[\[215a.7\]]rnams so/_/de dag gi spyod pa ni sems can gyi bye brag gis lus dang ngag gi las rnam pa sna tshogs kyi rang bzhin no/_/de dag dang mthun par 'jug pa ni de dag gi bsam pa dang bag la nyal ba yongs su shes pa'i phyir de dag gi bsam pa dang mthun par de lta bu de dag gi spyod
[\[215b\]]
[\[215b.1\]]pa dang mthun par 'jug pa ste/_sems can mgu bar byed pa'i thabs 'dis ni byang chub kyi spyod pa ye shes kyi tshogs kyi mtshan nyid byang chub kyi rgyur thos pa dang bsam pa dang bsgom pa khyad par can la sogs pa'i rang bzhin gang yin pa ste/_yongs su rdzogs par byed cing ste sgrub par byed
[\[215b.2\]]cing ngo /_bzang po spyod pa dag ni rab ston cing /_/zhes bya ba ni byang chub sems dpa' chen po kun du bzang pos bstan pa bla na med pa'i ye shes thob par byed pa'i spyod pa'i thabs dpag tu med pa ston pa'i rang bzhin gang yin pa de dag sems can rnams la ston cing rab tu 'chad cing
[\[215b.3\]]spyad par bya'o/_/dus ji srid cig gi bar du snyam pa la/_ma 'ongs bskal pa kun du spyod par gyur/_/ces bya ba gsungs so/_/ma 'ongs pa'i bskal pa de dag thams cad du skye zhing skyes nas sems can mgu bar byed pas ye shes kyi tshogs yongs su rdzogs par bya'o zhes bya
[\[215b.4\]]ba yin no/_/'dis ni sems can gyi spyod pa dang mthun par 'jug pa'i phyir mos pas spyod pas bsdus pa'i bsam gtan gyi pha rol du phyin pa bsnyad de/_gzhan gyi bsam pa yongs su shes pa ni mnyam par gzhag pa med par mi 'byung ngo /_/de ltar go cha chen po bgos pa sems can mgu
[\[215b.5\]]bar bya ba lhur len pa dang /_byang chub sems dpa' skal ba mtshungs pa dang phrad par bstan pa'i phyir/_bdag gi spyod dang mtshungs par gang spyod pa/_/zhes bya ba la sogs pa gsungs te/_gzhan gang dag byang chub tu sems bskyed de bzang po spyod pa la nan tan byed pa de dag ni
[\[215b.6\]]de dang skal ba 'dra bas na mtshungs pa ste/_de'i dngos po ni mtshungs pa nyid do/_/sems can gang dag bdag dang mtshungs par gyur pa spyod pa mthun par gyur pa de dag dang bdag phrad par gyur cig pa'o/_/phrad pa ni lhan cig 'grogs pa ste/_lus dang ngag dang yid kyis gcig
[\[215b.7\]]tu kun du bzang po spyod pa'i smon lam la nan tan byed par gyur cig ces bya ba'i tha tshig go/_/dus ji srid cig gi bar du snyam pa la/_rtag tu zhes bya ba gsungs so/_/'dis ni byang chub sems dpa' skal ba 'dra ba dang 'grogs pas chos rab tu rnam par 'byed pa'i phyir mos pas spyod
[\[216a\]]
[\[216a.1\]]pas bsdus pa'i shes rab kyi pha rol tu phyin pa bstan to/_/da ni spyod pa mtshungs pa'i byang chub sems dpa' dang mthun par bya ba goms par byas nas/_bdag la phan par 'dod pa'i grogs po dag_/ces bya ba la sogs pas dge ba'i bshes gnyen mnyes par bya ba ston
[\[216a.2\]]te/_gang dag la zhe'am bdag la skyabs 'byung ba ni grogs po rnams so/_/bdag la phan par 'dod pa zhes bya ba ni byang chub mchog thob par byed pa dag ste/_bdag 'khor ba na 'khor ba'i tshe mchog tu phan 'dogs par 'dod pa mchog tu byams pa'i rang bzhin can kun du bzang
[\[216a.3\]]po'i lung phyin ci ma log pa sbyin pa de dag dang phrad par gyur cig_/phyir zhing 'grogs par gyur cig ces bya ba yin no/_/ci res 'ga' zhig gam zhe na/_/ma yin te/_rtag tu zhes bya ba gsungs so/_/dus thams cad du ste thams cad kyi mchog rdzogs pa'i byang chub thob
[\[216a.4\]]kyi bar du'o/_/de ltar phan pa'i phyir zhugs pa de lta bu de dag la bdag gis ci zhig bya snyam pa la/_nams kyang yid mi dbyung zhes bya ba gsungs te/_lus dang ngag dang yid rnams kyis de'i lung dang 'gal bar mi spyod pa'i phyir lan 'ga' yang de dag yid 'byung bar mi bya'i/_
[\[216a.5\]]yang dag pa'i sgrub pa la nan tan byed pas kun du mnyes par bya'o/_/'dis ni dge ba'i bshes gnyen mnyes par bya ba'i thabs yongs su shes pas mos pas spyod pas bsdus pa'i thabs kyi pha rol tu phyin pa bstan to/_/de ltar go cha bgos pa skal ba 'dra ba'i byang chub sems
[\[216a.6\]]dpa' mnyes par bya ba lhur len pas smon lam gyi stobs kyis dge ba'i bshes gnyen bla na med pa yang dag par mnyes par bya bas sangs rgyas su blta ba bstan pa'i phyir/_mngon sum rtag tu bdag gis rgyal ba blta/_/zhes bya ba la sogs pa gsungs so/_/mngon
[\[216a.7\]]sum ni mngon sum ste/_nyon mongs pa las rgyal ba blta bar bya'o/_/ci bar 'ga' 'am snyam pa la rtag tu zhes bya ba gsungs te/_dus thams cad du'o/_/ci rgyal ba nyag gcig gam zhe na/_ma yin no/_/'o na ci zhe na/_sangs rgyas sras kyis bskor ba'i mgon po rnams/_/
[\[216b\]]
[\[216b.1\]]zhes bya ba smos so/_/bdag dang gzhan mngon par rtogs nas dngos por mngon par zhen pa'i gnyid dang bral te bdag nyid sangs rgyas pa'i phyir sangs rgyas rnams so/_/de rnams kyi sras ni bu rnams te/_chos ma nor bar bstan pa las skyes shing byung bas sras rnams so/_/sangs rgyas
[\[216b.2\]]kyi sras de dag gis yongs su bskor cing kun nas bskor ba de rtag tu blta zhes bya bar sbyar ro/_/de lta bu de dag mthong nas ci zhig bya snyam pa la/_de dag la yang mchod pa rgya cher bgyi/_/zhes bya ba gsungs so/_/sangs rgyas byang chub sems dpa' dang bcas pa de dag la mchod
[\[216b.3\]]pa bya ba ni yo byad khyad par can rnam pa sna tshogs spel te/_rnam par bkod pas rab tu phye ba me tog rin po che la sogs pa bla na yod pa'am bla na med pa dag gis mchod cing rjed par bya ba yin no/_/ci 'dra snyam pa la/_rgya cher zhes bya bar gsungs te/_dngos po dang bsam pas
[\[216b.4\]]mthar thug pa med par bya ba'o/_/dus ji srid cig gi bar du snyam pa la/_ma 'ongs bskal pa kun du zhes bya ba gsungs te/_da lta dang 'das pa dang ma 'ongs pa zhes bya'o/_/'ongs pa ma yin pas na ma 'ongs pa ste 'byung bar 'gyur ro zhes bya ba'i tha tshig go/_/dus kyi rgyun mi
[\[216b.5\]]thung bas na bskal pa ste/_ma 'ongs pa'i bskal pa thams cad du bye brag med par mchod par bya'o zhes bya bar sbyar ro/_/mi skyo bar zhes bya ba ni mchog tu dga' ba'o/_/sangs rgyas la blta ba dang mchod pa bstan pa 'dis ni mos pas spyod pas bsdus pa'i smon lam gyi pha rol tu
[\[216b.6\]]phyin pa bstan te/_smon lam gyi stobs kyis sangs rgyas mthong ba'i phyir ro/_/de ltar de bzhin gshegs pa de dag mthong zhing mchod nas gzhan ci zhig bya snyam pa la/_rgyal ba rnams kyi dam pa'i chos 'dzin cing /_/zhes bya ba la sogs pa gsungs so/_/rgyal ba rnams
[\[216b.7\]]kyi dam pa'i chos zhes bya ba la/_dam pa rnams kyi chos ni dam pa'i chos so/_/yang na de ni dam pa yang yin la chos kyang yin pas dam pa'i chos so/_/'dzin zhes bya ba ni mi brjed pa'i tshul gyis tshig dang don 'dzin cing rang gi sems la mngon du 'jog ste/_sangs rgyas
[\[217a\]]
[\[217a.1\]]bcom ldan 'das rnams kyi dam pa'i chos lung dang rtogs pa'i bdag nyid 'dzin cing /_ma 'ongs bskal pa kun du spyad par bgyi/_/zhes bya bar sbyar ro/_/ci dam pa'i chos gzung ba 'ba' zhig tu zad dam zhe na ma yin no/_/'o na ci zhe na/_byang chub spyod pa yongs su
[\[217a.2\]]ston par byed/_/ces bya ba gsungs so/_/byang chub ni rnam pa thams cad mkhyen pa'i ye shes so/_/de'i phyir spyod pa ni byang chub kyi spyod pa ste/_de thob par byed pa'i thabs pha rol tu phyin pa bsgrub pa'i mtshan nyid de/_/de yongs su bstan pa ni kun du rab tu bshad pa ste/_ser sna'i dri ma dang
[\[217a.3\]]dral ba'i sems kyis 'jig rten gyi khams gzhan dag tu yang song nas yongs su mi skyo bar sems can rnams la ci rigs par theg pa chen po'i chos ston par byed cing zhes bya ba'i don to/_/ci de tsam zhig bya bar zad dam zhe na/_ma yin no/_/'o na ci zhe na/_bzang po spyod pa rnam par
[\[217a.4\]]sbyangs pa yang /_/zhes bya ba gsungs so/_/bzang po ni 'phags pa kun du bzang po'o/_/de spyod pa ni bzang po spyod pa'o/_/yang na de ni dge ba thams cad yongs su thob par byed pa'i phyir spyod pa yang yin la bzang po yang yin pas bzang po spyod pa'o/_/de dag rnam par sbyang ba zhes bya ba
[\[217a.5\]]la kun du sbyang ba ni rnam par sbyang ba'o/_/yang na sngar thos pa dang bsams pa tsam gyis sems la gtad de rgyas par byas nas phyis sgom pa'i ye shes kyi yongs su mthar thug par byed pa ni rnam par sbyangs pa'o/_/de ltar dam pa'i chos 'dzin pa dang /_byang chub kyi spyod pa ston pa dang /_bzang
[\[217a.6\]]po spyod pa spyod pa na ci zhig bya snyam pa la/_ma 'ongs bskal pa kun du spyad par bgyi/_/zhes bya ba gsungs so/_/'dis ni smon lam yongs su rdzogs pas de'i mi mthun pa'i phyogs kyi stobs zil gyis gnon pa'i phyogs mos pas spyod pas bsdus pa'i stobs kyi pha rol tu phyin pa bstan
[\[217a.7\]]to/_/de ltar dge ba'i las dpag tu med pa bsags pa'i bsod nams dang ye shes kyi tshogs bstan pa'i phyir/_srid pa thams cad du yang 'khor ba na/_/zhes bya ba gsungs so/_/'dir 'byung bar srid pa ste 'khor ba'o/_/de dag ni thams cad kyang yin la srid pa yang yin
[\[217b\]]
[\[217b.1\]]pas srid pa thams cad de/_khams gsum mtha' dag gis bsdus pa'i 'gro ba rnams so/_/las kyi dbang ngam smon lam gyi stobs kyis de dag tu 'khor zhing skye ba gcig nas gcig tu brgyud par myong ba na/_yon tan kun gyi mi zad mdzod du gyur/_/ces bya ba'i tha ma dang sbyar ro/_/bsod
[\[217b.2\]]nams ye shes dag ni mi zad rnyed/_/ces bya ba la/_goms par byed pa'i phyir bsod nams so/_/shes pa'i phyir ye shes te/_bsod nams dang ye shes de dag gi mi zad pa ni yongs su mi gtugs pa'o/_/rnyed pa ni thob pa ste rab tu thob ces bya ba'i tha tshig go/_/de
[\[217b.3\]]ltar ji skad smos pa'i thabs yongs su bzung bas sems can gyi khams ji snyed pa de snyed kyi bsod nams dang ye shes mi zad pa rnyed de bdag dang gzhan gyi don ma lus pa sgrub pa'i phyir yang shes rab la sogs pa yon tan rnams kyis mi zad pa nyid thob par bya bar bzhed nas/_
[\[217b.4\]]shes rab thabs dang ting 'dzin rnam thar dang /_/zhes bya ba la sogs pa gsungs so/_/rab tu shes pa'i phyir shes rab bo/_/bsam pa'i don bsgrims mi dgos par thob par byed pas thabs so/_/dmigs pa la sems yang dag par 'dzin pas ting nge 'dzin to/_/sgrib
[\[217b.5\]]pa rnams las sems bye brag tu thar par byed pas rnam par thar pa ste/_ji skad smras pa de dag dang /_bde bar gshegs pa'i sras mtha' dag gi rgyud la yod pa'i yon tan gyi tshogs rmad du byung ba grangs med dpag tu med pa gzhan dag gis kyang mi zad mdzod du gyur
[\[217b.6\]]ces bya ba yin no/_/mi zad mdzod du gyur zhes bya ba ni mdzod zad mi shes par gyur cig ces bya ba'i tha tshig go/_/sangs rgyas ni 'khor ba ji srid par bzhugs pa'i rgyun gyis rtag pa nyid kyis mi zad pa yang yin la/_de'i rgyud la mnga' ba'i yon tan stobs dang mi 'jigs
[\[217b.7\]]pa la sogs pa'i snod yin pa'i phyir mdzod kyang yin no/_/yang na sangs rgyas ni yon tan rin po che thun mong ngam thun mong ma yin pa zad mi shes pa rnams kyi snod yin pa'i phyir mdzod de/_gnyi ga'i dpe yang nam mkha'o/_/yon tan thams cad yongs su dag pa ste/_zad mi shes pa
[\[218a\]]
[\[218a.1\]]'dis ni mos pas spyod pas bsdus pa'i ye shes kyi pha rol tu phyin pa bstan to/_/de ltar phyag 'tshal ba la sogs pa dang /_bshad ma thag pa mos pas spyod pas bsdus pa'i pha rol tu phyin pa goms par byas pas bsod nams dpag tu med pa yongs su bzung
[\[218a.2\]]ba bstan nas/_/da ni lhag pa'i bsam pa dag pa'i sa la 'jug pa ston te/_de yang rnam pa brgyad do/_/de la sangs rgyas kyi zhing blta ba la 'jug pa ni/_rdul gcig steng na rdul snyed zhing rnams te/_/zhes bya ba la sogs pa gsungs pa gang yin pa'o/_/rdul shin tu phra
[\[218a.3\]]ba gcig la rdul phra rab shin tu tshad med grangs med pa snyed kyi sangs rgyas kyi zhing thams cad blta ba'o/_/ci de 'ba' zhig gam snyam pa la/_de ma yin te/_gzhan yang /_zhing der bsam gyis mi khyab sangs rgyas rnams/_/zhes bya ba gsungs so/_/sangs rgyas kyi
[\[218a.4\]]zhing de dag so so la yang sangs rgyas bcom ldan 'das yon tan bsam gyis mi khyab pa grangs med pa dag blta ste/_byang chub spyad pa spyod cing blta bar bgyi/_/zhes 'og nas 'byung ba 'di dang sbyar ro/_/ci sangs rgyas nyag gcig blta bar bya ba'am zhe na/_ma yin no/_/'o
[\[218a.5\]]na ci zhe na/_sangs rgyas sras kyi dbus na bzhugs pa la/_/zhes bya ba ste/_sangs rgyas kyi sras byang chub sems dpa' thams cad kyi 'khor gyi dkyil 'khor gyi dbus na bzhugs pa ma brdos shing phan tshun gnod par mi gnas par bzhugs pa bar mtshams yod par
[\[218a.6\]]bzhugs pa la zhes bya ba rnams blta bar bya'o/_/nam zhig de ltar blta bar 'dod ce na/_byang chub spyad pa spyod cing zhes bya ba smos so/_/byang chub sems dpa'i spyad pa spyod pa ste/_sa rnams dang pha rol tu phyin pa dag yongs su rdzogs par byed cing zhes bya ba'i tha tshig
[\[218a.7\]]go/_/rdul phra rab kyi rdul gcig la sangs rgyas kyi zhing de snyed dang /_de bzhin gshegs pa byang chub sems dpa'i 'khor gyi dkyil 'khor dang bcas pa de snyed ji ltar rung ste/_tha mal par gnas pa'i blos ni thams cad pas phra ba'i rdul phra rab la dpag tu med pa bgrang
[\[218b\]]
[\[218b.1\]]ba las 'das pa'i zhing rnams dang /_sangs rgyas dang byang chub sems dpa' rnams blta'o zhes bya ba de yid mi ches pa ma yin nam zhe na/_bsgoms pa'i stobs goms par ma byas pa phyi rol gyi don la mngon par zhen pa theg pa chen po'i don gyi de kho na ma rtogs pa rnams ni yid mi
[\[218b.2\]]ches pa bden no/_/rnam par rig pa tsam du mos pa theg pa chen po'i don bsgom pa la brtson pa rgyu'i stobs can dag ni yid ches te/_'di ltar rmi lam na khang bu dog pa na gnas pa'i glang po che'i khyu dang skye bo mang po 'dus pa dang /_nags tshal thibs po dang /_klung dang /_
[\[218b.3\]]mtshe'u dang /_lteng ka bkod pa rnam pa sna tshogs mthong ngo /_/mang po grangs med pa de snyed cig de na gnas par yang mi rung na de'i tshe de dag kyang dmigs pa la sad pa'i dus na yang dran no/_/de lta bas na bsam gtan pa rnal 'byor can gyi dbang phyug rnams kyi gnas ni bsam
[\[218b.4\]]gyis mi khyab pas yongs su sbyang ba byas pa'i sems la yid mi ches pa ci zhig yod ces de bstan bcos dang mdo dag las mang du dpyad zin to/_/'di ni 'jig rten na yang mthong ste/_dper na sgyu ma mkhan gyis rnga brdungs pa las dngos po thams cad 'jug pa dang 'byung
[\[218b.5\]]ba la sogs pa snang ba lta bu'o/_/gal te de ni 'khrul pa tsam du zad do zhe na/_'dus byas thams cad kyang de bzhin te/_ji skad du/_skar ma rab rib mar me dang /_/zhes bya ba la sogs pa tshigs su bcad pa gsungs pa lta bu'o/_/de bas 'di ni mkhas pa rnams
[\[218b.6\]]kyis rigs pa dang lung dag gis bsgrub par bya ba yin gyi 'di la the tshom ni mi bya'o/_/yang na rnal 'byor gyi stobs kyis rdul phra rab dngos po thams cad kyi gnas ji tsam du 'dod par byed pa de tsam du rgyas par byed do/_/da ni/_de ltar phyogs rnams ma lus thams cad du/_/
[\[218b.7\]]zhes bya ba la sogs pas bsgom pa rgyas par bya ba ston to/_/de ltar zhes bya ba ni ji skad smos pa'i tshul du'o/_/ma lus phyogs rnams thams cad du zhes bya ba ni phyogs bcu ma lus pa thams cad du rdul phra rab re re'i steng du sangs rgyas rgya mtsho la mos pa 'jug go zhes bya ba yin no/_/de ltar
[\[219a\]]
[\[219a.1\]]phyogs la khyab par bstan nas dus la khyab par bstan pa'i phyir/_byis pa'i lam du zhes bya ba gsungs so/_/byis pa ni de kho na nyid ma mthong ba dag ste/_dge ba'i las la nan gyis gzud dgos pas byis pa dag go/_/de dag gi lam ste 'gro ba rnams su 'gro ba la sogs
[\[219a.2\]]pa'i rgyun gyis kun nas nyon mongs par gyur pa'i 'jig rten gyi khams so/_/de nyid na 'das pa dang ma 'ongs pa'i dus rnam par gzhag pa yod kyi gzhan ni ma yin te/_de bas na der gtogs pa'i sangs rgyas dang zhing dang bskal par spyod pas bsdus pa rnams la 'jug go zhes bya bar sbyor ro/_/
[\[219a.3\]]sangs rgyas kyi zhing yongs su dag pa rnams ni rang gi 'od kyi dkyil 'khor gyi snang bas mun pa mun nag ma lus par bsal ba'i phyir sangs rgyas nyi ma rtag tu shar ro/_/de'i phyir de dag na byang chub sems dpa' rnams rtag par sad pas dus rnam par gzhag pa nyid med do/_/gza' dang skar
[\[219a.4\]]ma'i tshogs med pa'i phyir nyin mtshan la sogs pa rnam par gzhag pa med pa'i phyir yang dus rnam par gzhag pa med do/_/sangs rgyas kyi zhing blta ba la 'jug pa 'dis ni thog mar de kho na nyid rtogs na rab tu dga' ba thob pa'i phyir sa rab tu dga' ba dang sangs rgyas la mchod pa la sogs
[\[219a.5\]]pa'i sbyin pas lhag pa'i bsam pa dag pa'i sas bsdus pa'i sbyin pa'i pha rol tu phyin pa yongs su rdzogs par bstan to/_/de ltar sangs rgyas kyi zhing blta ba la 'jug par brjod nas/_da ni/_gsung gcig yan lag rgya mtsho'i skad rnams kyis/_/zhes bya ba la sogs pas sangs rgyas kyi gsung
[\[219a.6\]]la 'jug pa ston to/_/de la gsung gi dkyil 'khor gyi me long gcig shar ba la sems can thams cad kyi dbyangs kyi gzugs brnyan cig car du dmigs pas sems can du ma'i dri ba'i don gyi yul phan tshun mi mthun pa tha dad pa dag rtag tu dris kyang brjod pa med cing 'bad mi dgos
[\[219a.7\]]par 'dri ba thams cad lung ston pa dmigs pa'i phyir sangs rgyas bcom ldan 'das kyi gsung ni sems can thams cad kyi bsam pa ji lta ba bzhin du 'byung ba yin te/_sangs rgyas kyi gsung bsam pa ji lta ba bzhin du skye bo mtha' yas pa'i yid tshim par byed pa de lta bur 'jug par bya zhing
[\[219b\]]
[\[219b.1\]]yang dag pa ji lta ba bzhin du rtogs par bya'o zhes bya ba yin no/_/'dis ni sa dri ma med pa dang tshul khrims yongs su dag par 'dod pa'i dngos po 'grub pa'i phyir tshul khrims kyi pha rol tu phyin pa yang bstan to/_/de ltar sangs rgyas kyi gsung la 'jug pa brjod nas/_chos kyi 'khor lo bskor
[\[219b.2\]]ba la 'jug par bya bar bstan pa'i phyir/_gsung dbyangs zad mi shes pa de dag la/_/zhes bya ba la sogs pa gsungs so/_/dbyangs ni gang la brjod par bya ba dang rjod par byed pa'i dngos pos brjod par bya bar mi rtog pas nga ro tsam du zad pa ste/_ca co'i sgra bzhin no/_/dbyangs de la
[\[219b.3\]]mos pa'i stobs kyis gsung grangs med pa yod pa'i phyir gsung dbyangs zhes bstan te/_gsung ni brjod par bya ba rjod par byed pa'i dngos po'o/_/zad mi shes pa de dag la zhes bya ba ni sems can gyi khams kyi mthar thug pa ji snyed pa dag la'o/_/dus gsum gshegs pa'i rgyal ba thams
[\[219b.4\]]cad kyi/_/zhes bya ba ni dus gsum po dag tu gshegs shing rnam par bzhugs pas na dus gsum gshegs pa dag ste thams cad kyang yin la dus gsum gshegs pa yang yin pa zhes tshig rnam par sbyar ro/_/dus gsum smos pas ni sangs rgyas rnams te ma lus pa la 'jug pa
[\[219b.5\]]bstan to/_/thams cad smos pas ni bar chad med par 'jug pa bstan to/_/'di skad du gsung gi dkyil 'khor gcig gis bsdus pa skad ci khyad par thams cad dang ldan pa de dag gis phyogs dang dus thams cad na rnam par bzhugs pa'i sangs rgyas bcom ldan 'das
[\[219b.6\]]rnams kyi chos gdul bya'i bsam pa tha dad pas so sor tha dad par bshad par bya'o zhes bshad pa yin no/_/de nyid bstan pa'i phyir/_'khor lo'i tshul rnams rab tu skor byed cing /_/zhes bya ba gsungs so/_/'khor lo'i tshul zhes bya ba ni chos kyi 'khor lo'o/_/gdul bya'i rgyud
[\[219b.7\]]la grol bas 'khor lo ste/_de dag la 'jug par bya ba ni rab tu dga' bas sems can rnams la ston pa'o/_/che ba'i bdag nyid de thams cad la yang rang gi blo'i stobs kyis bdag nyid 'jug par bya ste/_bzang po spyod pas sgrub pa'i nan tan gyis thob pa'i shes rab phul du
[\[220a\]]
[\[220a.1\]]byung ba 'dis 'jug par bya'o zhes bya ba'i tha tshig go/_/chos kyi 'khor lo bskor ba la 'jug pa des ni yang dag pa ji lta ba bzhin du chos bstan pa rtag pa'i 'od kyi snang bas bdag dang gzhan gyi rgyud la yod pa'i mi shes pa'i mun pa sel ba'i phyir sa 'od byed pa yang bstan
[\[220a.2\]]la/_sems can log par sgrub pa dang du len pa'i phyir don gyis na bzod pa'i pha rol tu phyin pa yang bstan to/_/de ltar chos kyi 'khor lo bskor ba la 'jug pa bstan nas/_bskal pa la 'jug pa bstan par bzhed nas/_ma 'ongs bskal pa thams cad 'jug par yang /_/zhes bya ba la sogs pa
[\[220a.3\]]gsungs so/_/rnam par mi rtog pa'i ye shes kyi skad cig me long gi dkyil 'khor gcig la ma 'ongs pa 'byung bar 'gyur ba'i bskal pa thams cad 'jug par bya zhing khongs su gtogs par bya'o/_/bskal pa smos pas ni dus der gtogs pa bde bar gshegs pa sras dang nyan thos
[\[220a.4\]]la sogs pa'i dkyil 'khor gyis bskor ba thams cad dang /_'gro bar gtogs pa dus la sogs pa bye brag du mas tha dad pa ji ltar gnas pa'i srog chags thams cad bsdus te/_dngos po de bzhin du snang ba'i phyir ro/_/ji ltar skad cig gcig la ma 'ongs pa'i bskal pa thams
[\[220a.5\]]cad 'jug par bya ba de bzhin du skad cig gcig pa nyid du mos pa'i sgo nas 'das pa dang ma 'ongs pa dang da ltar byung ba'i bskal pa thams cad skad cig gcig la 'jug par bya zhing khongs su gtogs par bya ba'i phyir/_gang yang dus gsum bskal pa tshad de dag_/ces bya ba la sogs
[\[220a.6\]]pa gsungs so/_/'dis ni skad cig gcig la skad cig gcig gis bskal pa thams cad la 'jug pa ste khongs su gtogs par bya ba'o/_/de ltar spyod pa'i khyad par bstan pa dang brtson 'grus kyi pha rol tu phyin pa la sbyor bas yongs su grub pa'i bye brag 'dis ni byang chub kyi yan lag
[\[220a.7\]]rtogs pa'i 'od 'phro ba thob pas sa 'od 'phro can yang bstan to/_/de ltar bskal pa la 'jug pa brjod nas/_sangs rgyas blta ba dang de'i spyod yul la 'jug pa bstan pa'i phyir/_dus gsum gshegs pa mi yi seng ge dag_/ces bya ba la sogs pa gsungs so/_/'das pa dang ma 'ongs
[\[220b\]]
[\[220b.1\]]pa dang da ltar byung ba'i dus na gshegs pa'i mi'i seng ge ste/_mi'i gtso bo rnam par mi rtog pa'i ye shes kyi me long gi dkyil 'khor du chud pa gang dag yin pa de dag thams cad bdag gis skad cig gcig la blta bar bya zhing /_de dag gi spyod yul te/_thams cad mkhyen pa'i ye shes kyi yul
[\[220b.2\]]bsam gyis mi khyab pa la yang 'jug par bya'o/_/ji lta bu snyam pa la/_sgyu mar gyur pa'i rnam thar stobs kyis 'jug_/ces bya ba gsungs so/_/sgyu mar gyur pa'i rnam par thar pa'i ting nge 'dzin gang la gnas pa de dag dngos po thams cad sgyu ma lta bur gzigs pas ji ltar mos pa bzhin
[\[220b.3\]]du lus rnam par gnas pas 'grub bo/_/sangs rgyas blta ba dang de'i spyod yul la 'jug pa brjod pa des ni bdud thams cad kyis shin tu thub par dka' ba'i phyir sa shin tu sbyangs dka' ba la 'jug par bstan la/_sgyu ma lta bu la sogs pa'i ting nge 'dzin gyi stobs thob par bsam
[\[220b.4\]]gtan gyi pha rol tu phyin pa yang bstan to/_/de ltar sangs rgyas blta ba dang de'i spyod yul la 'jug pa brjod nas/_da ni sangs rgyas kyi zhing bkod pa bsgrub pa la 'jug par bstan pa'i phyir/_gang yang dus gsum dag gi zhing bkod pa/_/zhes bya ba la sogs pa gsungs so/_/dus
[\[220b.5\]]gsum gyis bsdus pa'i zhing rnams kyi bkod pa rgyan gyi khyad par kha dog dang dbyibs sna tshogs la sogs pa'i rang bzhin gang dag yin pa de dag rdul phra rab kyi rdul gcig la mos pa'i shes pas mngon sum du bya ba ni mngon par bsgrub pa'o/_/rdul gcig gi steng du ji lta ba
[\[220b.6\]]de bzhin du phyogs bcu'i rdul phra rab re re la yang bar med par mos pas khyab par bya ba'i phyir/_de ltar ma lus phyogs rnams thams cad du/_/zhes bya ba gsungs so/_/phyogs thams cad du yang de bzhin du de bzhin gshegs pa thams cad kyi zhing bkod pa thams cad la
[\[220b.7\]]'jug par bya'o zhes bya ba yin no/_/sangs rgyas kyi zhing gtos kyis shin tu tha gru che ba grangs kyis mtha' yas pa/_dus kyi bye brag gis dus gsum du gtogs pa rnams kyang rdul shin tu phra ba'i rdul phra rab kyi rdul gcig la 'jug pa'i ye shes kyi che ba nyid bstan pa
[\[221a\]]
[\[221a.1\]]'dis ni shes rab kyi pha rol tu phyin pa bstan pa dang sangs rgyas kyi chos thams cad mngon du gyur pas sa mngon du gyur pa yang bstan to/_/de ltar sangs rgyas kyi zhing bkod pa sgrub pa la 'jug pa brjod nas/_de bzhin gshegs pa'i drung du 'gro ba la 'jug par bya
[\[221a.2\]]ba'i phyir/_gang yang ma byon 'jig rten sgron ma rnams/_/zhes bya ba la sogs pa gsungs so/_/ma byon pa ni ma byon pa ste snga ma bzhin no/_/'od zer rab tu 'gyed pas phyi nang du bcas pa'i mi shes pa'i mun pa chen po sel ba'i phyir dang /_'phags pa'i lam yan lag brgyad
[\[221a.3\]]pa yang dag pa ji lta ba bzhin du rab tu ston pa'i phyir 'jig rten rnam pa gnyi ga'i yang sgron ma dang 'dra bas sgron ma dag ste/_bcom ldan 'das de bzhin gshegs pa rnams so/_/ma byon pa de dag bla na med pa'i ye shes mngon par rdzogs par byang chub pa'i dus dang /_bla na
[\[221a.4\]]med pa'i chos kyi 'khor lo bskor ba'i dus te/_'dul ba ji lta ba dag gi nang du sprul pas bsam pa ji lta ba bzhin du yang dag par rab tu ston pa'i dus dang /_longs spyod rdzogs pa'i skus byang chub sems dpa' chen po dag dang /_thabs gcig tu theg pa'i chos bla na med pa
[\[221a.5\]]'phel ba'i gtam rdzogs par longs spyod pa'i dus dang /_mi gnas pa'i mya ngan las 'das pa nyid yin yang des 'dul ba'i bsam pa yongs su smin par bya ba'i dbang gis mya ngan las 'das pa ston pa'i dus ma byon pa'i de bzhin gshegs pa de dag thams cad kyi drung du
[\[221a.6\]]cig car du mchi'o/_/der 'gro bas ni de'i dus na thob par bya ba'i yon tan gyi khyad par thob pas bdag dang gzhan gyi don phun sum tshogs pa ston te/_de bzhin gshegs pa'i drung du 'gro ba 'di ni 'jug pa brgyad pa'o/_/'dis ni sangs rgyas kyi chos ring du rtogs pa'i phyir sa ring
[\[221a.7\]]du song ba bstan la/_rnam par mi rtog pa'i ye shes dang ldan pas gcig na gnas kyang thabs kyis sangs rgyas kyi zhing thams cad du lus cig car du ston pa'i phyir thabs kyi pha rol du phyin pa yang bstan to/_de ltar 'jug pa rnam pa brgyad brjod nas/_da ni de ltar lam la zhugs pa'i
[\[221b\]]
[\[221b.1\]]yon tan gnyen por gyur pa rnams la mi mthun pa'i phyogs rnams kyis rnam pa thams cad du zil gyis mi non pa'i phyir dang des zil gyi non pa'i phyir/_kun du myur ba'i rdzu 'phrul stobs rnams dang /_/zhes bya ba la sogs pa tshigs su bcad pa rnam pa gnyis kyis stobs rnam pa bcu gsungs so/_/de la 'byor
[\[221b.2\]]ba ni rdzu 'phrul te sems kyis 'gro ba dang 'ong ba la dbang 'byor ba'o/_/'gro ba de yang nam mkha' la sogs pa la ring ba dang /_myur du 'gro ba ste/_rtsig pa la yang thad kar 'gro'o zhes bya ba la sogs pa yin no/_/de nyid kyi bye brag bstan pa'i phyir kun du myur ba zhes bya ba gsungs te/_gang du 'dod pa
[\[221b.3\]]dang ji ltar 'dod pa la sogs pa'i bar du thams cad la thags thogs med par 'gro ba'i phyir ro/_/theg pa ni theg pa chen po la sogs pa'i bye brag gis theg pa rnam pa gsum mo/_/de la theg pa chen po ni byang chub kyi lam 'bras bu dang bcas pa ste/_sa bcu dang pha rol tu phyin pa dang bla na med pa'i ye
[\[221b.4\]]shes kyi rang bzhin no/_/nyan thos kyi theg pa ni mdo sde dang 'dul ba dang chos mngon pa zhes bya ba ste sde snod gsum dang de la rag las pa rjes su mthun pa'i chos bsgrub pa dang /_des thob par bya ba'i 'bras bu bzhi'o/_/rang sangs rgyas kyi theg pa ni bden pa bzhi dang /_bsod nams dang ye
[\[221b.5\]]shes kyi tshogs tsam dang /_des thob par bya ba'i 'bras bu'i khyad par ro/_/de'i stobs ni rnam pa thams cad kyi mchog dang ldan pa'i ye shes thob pa'i phyir thams cad du thogs pa med par shes pa'o/_/de'i phyir kun nas sgo yi zhes bya ba gsungs te gdul bya ji lta ba bzhin du rnam pa thams
[\[221b.6\]]cad kyi khyad par lung ston pa zhes bya ba'i tha tshig go/_/kun du yon tan spyod pa'i stobs rnams dang /_/zhes bya ba la spyod pa ni byang chub sems dpa' kun du bzang po'i spyad pa spyod pa'o/_/de'i stobs ni mi mthun pa'i phyogs kyis zil gyis mi non pa dang /_des zil gyis gnon
[\[221b.7\]]par nus pa'o/_/de nyid kyi phyir zab cing rgya che ba shin tu yongs su dag pa grangs med pa/_bsam gyis mi khyab pa rnams yongs su grub pa'i phyir kun du yon tan zhes bya ba gsungs so/_/kun du khyab pa byams pa dag gi stobs/_/zhes bya ba la/_byams pa ni sems can thams cad la
[\[222a\]]
[\[222a.1\]]phan pa dang bde ba bsgrub pa'i bsam pa'i mtshan nyid do/_/de'i stobs kyis khro ba la sogs pa sems can la rnam par 'tshe ba la sogs pa'i mtshan nyid kyis zil gyis mi non pa'o/_/kun du khyab pa ni khams gsum du gtogs pa'i sems can sdug bsngal gsum dang ldan pa
[\[222a.2\]]thams cad la dmigs pa'i phyir ro/_/kun du dge ba'i bsod nams stobs rnams dang /_/zhes bya ba la bsod nams ni sbyin pa dang tshul khrims la sogs pa'i sems pa ste gtsang bar byed pa'i phyir ro/_/de'i stobs ni chags pa la sogs pas zil gyis mi non pa dang /_des zil gyis
[\[222a.3\]]gnon nus pa'o/_/kun du dge ba zhes bya ba ni sbyor ba dang dngos gzhi dang mjug la sogs pa dang /_chung ngu dang 'bring dang chen po'i rnam pas kyang yongs su dag pa zhes bya ba'i tha tshig go/_/chags pa med par gyur pa ye shes stobs/_/zhes bya ba la/_ye shes ni rnam par rtog pa'i spros pa
[\[222a.4\]]thams cad nye bar zhi ba'i mtshan nyid de/_de yang chos bdag med pa'i rang bzhin no/_/de'i stobs ni mi mthun pa'i phyogs ma lus par sel ba'o/_/de yang 'jig rten 'ga' zhig la chags kyang srid snyam pa la/_bye brag bstan pa'i phyir/_chags pa med par gyur pa'i zhes bya ba gsungs te/_thams
[\[222a.5\]]cad du chags pa med cing thogs pa med pa skad cig gcig gis chos thams cad kyi rang bzhin rtogs pa'i mtshan nyid ces bya ba'i tha tshig go/_/shes rab thabs dang ting 'dzin stobs dag gis/_/zhes bya ba la/_shes rab ni chos rab tu rnam par 'byed pa zag pa dang bcas pa dang zag pa med pa la
[\[222a.6\]]sogs pa'i bye brag chos rnams rab tu rnam par 'byed pas sems las byung ba'i chos gang gi yongs su gcod pa de la shes rab ces bya'o/_/de'i stobs kyis thams cad du thogs pa med par nus pa'o/_/thabs ni shes rab kyi bye brag nyid do/_/'dod pa'i don bsgrub par bya ba'i khyad
[\[222a.7\]]par gyis mtshan nyid 'ga' zhig la thabs zhes bya'o/_/de'i stobs ni sgrub pa thams cad yongs su shes pa'o/_/ting 'dzin ni sems rtse gcig pa ste/_'dod pa la dmigs shing sems gzhan du mi 'pho'o/_/de'i stobs ni dngos po mtha' yas pa yul du gyur pa nyid do/_/de lta bas na
[\[222b\]]
[\[222b.1\]]ji skad smos pa'i yon tan mi mthun pa'i phyogs kyis mi choms pa rnams kyi byang chub kyi tshogs yongs su rdzogs par bya'o zhes bya ba 'di ni stobs so/_/stobs bcu po mi mthun pa'i phyogs kyis mi g.yo ba'i phyir mi g.yo ba'i sa bstan to/_/don gyis na smon lam gyi pha rol tu phyin pa yang bstan te/_
[\[222b.2\]]smon lam gyi dbang gis de lta bu'i don 'grub pa'i phyir ro/_/de ltar stobs rnam pa bcu brjod nas mi mthun pa'i phyogs spang ba bstan pas 'grub pa bstan par bzhed nas/_las kyi stobs rnams yongs su dag byed cing /_/zhes bya ba la sogs pa gsungs so/_/las kyi stobs ni las kyi stobs te chen po
[\[222b.3\]]nyid kyi rnam par smin par nges pa'o/_/de yongs su dag par byed pa ni ngan song ba'i sdug bsngal las thams cad shin tu spong ba'o/_/nyon mongs pa ni 'dod chags la sogs pa ste/_lus dang sems kun nas nyon mongs par byed pa'i phyir ro/_/de dag gi stobs ni chen po dang 'bring po'i rang bzhin no/_/de kun du 'joms
[\[222b.4\]]par byed pa ni kun du mi spyod pa dang de'i bag chags kyang gcod pa'o/_/bdud rnams ni phung po dang /_'chi bdag dang /_lha'i bu rnams so/_/de la phung po rnams kyis ni de la dmigs pa'i 'dod pa'i 'dod chags spangs pa'i phyir dang /_ji ltar 'dod pa bzhin gnas pa'i phyir stobs med
[\[222b.5\]]par byed pa ste yongs su sbyong ba'o/_/'chi bdag ni bsam gtan gyi stobs dang thabs kyis zin pas tshe btang nas kyang yang ji srid 'dod kyi bar du gnas pas byin gyis rlob pas stobs med par byed pa ste yongs su spyod pa'o/_/lha'i bu'i bdud stobs dang bcas pa ni byams
[\[222b.6\]]pa'i stobs kyis pham par byas te stobs med par byed pa'o/_/rnam pa 'dis byang chub sems dpa' chen po kun du bzang po spyod pas bsdus pa'i stobs rnam pa thams cad du yongs su rdzogs par bya'o zhes bya ba yin te/_/'di ni mi mthun pa'i phyogs spong pa'i sgo nas gnyen po'i mtshan
[\[222b.7\]]nyid kyi sgrub pa yin no/_/'dis ni mi mthun pa'i phyogs mtha' dag zil gyis gnon pa dang kun du bzang po spyod pa'i stobs bla na med pa rnyed pa'i stobs kyi pha rol tu phyin pa bstan to/_de'i phyir 'di la bde bar gshegs pas blo gros legs pa'o zhes kun nas bsngags par 'os par yod pa'i
[\[223a\]]
[\[223a.1\]]phyir sa legs pa'i blo gros kyang bstan to/_/da ni de ltar bsgrub pa dang ldan pa'i rang gi yon tan yongs su rdzogs par bya ba'i phyir/_zhing rnams rgya mtsho rnam par dag byed cing /_/zhes bya ba la sogs pa tshigs su bcad pa gnyis kyis las rnam pa brgyad gsungs so/_/zhing gi khyad
[\[223a.2\]]par snga ma gang dag rang gi mos pa'i shes pa mi gsal ba'i rnam pa can gyis rang gi sems kyi me long gi dkyil 'khor la gzugs brnyan gyi tshul du bkod pa de dag dang thogs pa med pa'i ye shes kyi stobs brnyes pa de nyid la gsal bar byed pa ni rnam par dag par byed pa ste/_rang dang gzhan gyi
[\[223a.3\]]bdag nyid dag la rang gi rgyud nyid kyi dbang gis ji lta ba bzhin du yang dag par dmigs pa yin no/_/zhing zhes bya ba ni gang las sems can gyi khams dpag tu med pa'i dge ba'i srog mi zad par byed pa sangs rgyas dang byang chub sems dpa'i 'bru rnams 'khrungs pa ste/_de ni nga rgyal med pa la sogs pa'i
[\[223a.4\]]yon tan gyis 'byor pa/_snying rje dang byams pa'i zer gyis brlan pa/_nyon mongs pa'i sdong dum dang /_ba tsha la sogs pa'i nyes pa med pa dag go/_/de ltar na bla na med pa'i sangs rgyas kyi myu gu 'khrungs par nus pa'i phyir sems nyid sangs rgyas kyi zhing ste/_/'bras bu la sogs pa'i zhing bzhin no/_/
[\[223a.5\]]rin po che la sogs pa'i yo byad kyi khyad par sna tshogs pa thun mong ma yin pa rgya che zhing rin che ba dang srid pa'i longs spyod kyi bye brag dang ldan pa bsam gyis mi khyab pa gnod pa thams cad bral ba rnams kyi tshogs ni rgya mtsho'o/_/gang na 'jig rten mtha' dag gi mig gcig tu gyur pa sangs rgyas kyi ye shes sna
[\[223a.6\]]tshogs bsam gyis mi khyab cing rgya che ba ston pa'i sangs rgyas sras dang bcas pa khang pa brtsegs pa dang /_skyed mos tshal dang /_gzhal med khang dang rgyan dang /_na bza' la sogs pa yo byad kyi khyad par rnam pa sna tshogs lha dang mi las shin tu 'das pa rnams kyis brgyan pa/_'jig rten mtha' dag las
[\[223a.7\]]'das pa'i skus 'dul ba'i mos pa ji lta ba bzhin du spyod lam gyis bzhugs pa rnams byang chub sems dpa' chen po'i 'khor gyi dkyil 'khor rnams na/_mdo sde zab cing rgya che ba ston pas longs spyod rdzogs par myong bar gyur pa dpag tu med pa rgya mtsho chen po'i chu'i rdul phra rab dang mnyam pa de dag
[\[223b\]]
[\[223b.1\]]rang gi sems yongs su sbyong ba ste/_'di ni zhing rgya mtsho rnam par dag byed pa'o/_/sems can rgya mtsho dag ni rnam par grol/_/zhes bya ba la/_/'khor ba la chags pa ni sems can te/_de dag bgrang ba las shin du 'das pa ni rgya mtsho'o/_/dus ji lta ba dang bskal pa ji lta ba bzhin du nyon mongs pa
[\[223b.2\]]dang shes bya'i sgrib pa spong ba'i man ngag gis nyon mongs pa'i 'ching ba shin du mi bzad pa dam po gcod pa ni de dag rnam par grol ba'o/_/rang gi bdag nyid 'dzin pa'i phyir chos rnams te/_sangs rgyas dang byang chub sems dpa'i rgyud la mnga' ba snying rje chen po dang stobs dang mi 'jigs pa
[\[223b.3\]]la sogs pa grangs med pa mtha' yas pa zab pa rgya che ba shin tu rnam par dag pa mthu che ba sems can gyi khams ma lus pa la phan par byed pa sangs rgyas kyi byang chub thob par byed pa mchog tu mthar phyin pa ste/_rdul phra rab kyi grangs ji snyed pa de dag gi rgya mtsho ni sangs rgyas dang
[\[223b.4\]]byang chub sems dpa' re re'i rgyud la mnga' ba'i tshogs so/_/de dag mthong bar byed pa ni rnam par mi rtog pa'i ye shes kyi me long gi dkyil 'khor la rab tu 'god pa'o/_/ye shes ni sangs rgyas bcom ldan 'das bskal pa grangs med par bsod nams dang ye shes kyi tshogs bsags pa
[\[223b.5\]]dang ldan pa/_'og min pa rnams kyi nang na lha'i rgyal po'i gnas khang pa brtsegs pa shin tu bzang po na bzhugs pa rnams kyi bya dka' ba brgya stong gis rnam par sbyangs pa rnam pa bzhi po me long lta bu dang /_mnyam pa nyid dang /_so sor rtog pa dang /_bya ba sgrub pa zhes bya ba 'khrul pa rnam pa sna
[\[223b.6\]]tshogs dang bral ba dri ma med pa rdo rje lta bu'i ting nge 'dzin gyi khyad par gyi rtog pa'i dri ba ma lus pa zad par mdzad pa na skye ba gang yin pa'o/_/de ni sangs rgyas kyi rgyud tha dad pa dang /_skad cig tha dad pas tha dad pa'i phyir rgya mtsho'i de rtogs par byed pa ni dge ba'i bshes gnyen gyi stobs kyis dam pa'i
[\[223b.7\]]chos mnyan pa dang /_tshul bzhin yid la byed pa dang /_bsgom pa'i rim pas mngon sum du byed pa'o/_/spyod pa ni ma lus pa la mchod pa dang /_phyag bya ba dang /_sdig pa bshags pa dang /_rjes su yi rang ba dang /_bskul ba dang /_gsol ba gdab pa dang /_yongs su bsngo ba dang /_sems can ma
[\[224a\]]
[\[224a.1\]]lus pa la phan 'dogs pa dang /_byang chub kyi sems la sogs pa dang /_pha rol tu phyin pa dang /_sa yongs su rdzogs pa la sogs pa'i mtshan nyid de/_nyan thos dang /_rang sangs rgyas dang /_sa dang po la gnas pa'i byang chub sems dpa' thams cad kyis bsams pa tsam gyis
[\[224a.2\]]skrag par byed pa'o/_/de rnam par dag par byed pa ni dngos po dang /_dus dang /_phyogs rnam par dbye ba dang /_bsdu ba dang /_rgyas par bya ba dang /_gzhan la phan gdags pa dang /_rang gi rgyud rnam par sbyang ba la sogs pa ji ltar bstan pa rnams snod dang /_grangs kyi tshad dang /_dus dang /_yul
[\[224a.3\]]rnam par dbye ba dang /_yo byad rnam par dgod pa sprul pa la sogs pa'i bya ba'i khyad par mthar phyin pa rnams kyi mos pa'i stobs kyis sgrub pa'o/_/smon lam ni shes rab kyi bye brag nyid do/_/bdag dang gzhan la phan 'dogs pa rnam pa du ma thabs dang bcas pa byang chub kyi mthar phyin par 'phro ba
[\[224a.4\]]la sogs pa don du gnyer ba'i rnam pa ste/_de yang byang chub sems dpa'i thams cad kyi so so'i khams dang /_'gro ba dang /_skye gnas dang /_rigs dang /_rgyud dang /_rus kyi bye brag gis tha dad pas mang ba'i phyir rgya mtsho zhes bya bar gyur to/_/de ni dus mtha' yas par yongs su sbyang ba'i shes
[\[224a.5\]]rab dang /_thabs dang /_ting nge 'dzin dang /_gzungs dang /_rnam par thar pa dang /_bsod nams dang /_ye shes kyi stobs kyis mthar 'byin pa ni yongs su rdzogs par byed pa'o/_/sangs rgyas ni gang dag sems can gyi khams sdug bsngal ba la gzigs nas thugs rje chen po dang ldan pa'i
[\[224a.6\]]thugs kyis phan ma btags pa la yang bye brag tu ma byas pa sems can gyi khams zad par sras kyi tshul du bdag gir mdzad nas de bsgral ba'i phyir go cha chen po mnabs te/_'khor ba'i rgya mtsho sdug bsngal nyam nga ba brgya stong du ma dang ldan pa brgal nas shes rab dang thabs kyi bye brag rnam pa sna tshogs
[\[224a.7\]]kyis bsod nams dang ye shes kyi tshogs yongs su rdzogs par mdzad de/_mi shes pa'i mun pa ma lus par bsal bas ye shes kyi nyi ma sa'i phug mtha' dag gi sgron ma gcig pur gyur pa shar bas ma rig pa'i gnyid dang bral te sangs pa'i phyir sangs rgyas nyid do/_/de dag gi rgyud tha dad pa dang /_dus tha
[\[224b\]]
[\[224b.1\]]dad pas bgrang ba las 'das pa'i phyir rgya mtsho'o/_/mchod pa'i yo byad yul dang /_dus dang dngos po dang /_bkod pa khyad zhugs pa thams cad dang ldan pa'i rang bzhin grangs med pa'i mchod pa'i sprin rnams kyi nam mkha'i dkyil 'khor mtha' yas pa khyab par byas te/_de re re la yang dus mtha' yas pa
[\[224b.2\]]shin tu brjod pa ni mchod pa'o/_/bskal pa rgya mtshor mi skyo spyad par bgyi/_/zhes bya ba la/_bskal pa zhes bya ba ni bar gyi bskal pa la sogs pa rnam pa mang ste/_de la bskal pa dang po pa mi'i tshe dpag tu med pa nas bzung ste rim gyis mi'i tshe lo bcu'i bar du gyur pa de ni mar 'grib pa zhes bya ba bar
[\[224b.3\]]gyi bskal pa gcig go/_/de nas yang tshe lo brgyad khri bar gyur la 'grib pa'i rim gyis tshe lo bcu par gyur pa'i bar 'di ni yar skye ba dang mar 'grib pa zhes bya ba bar gyi bskal pa gnyis pa'o/_/de lta bu bco brgyad kyi tha mar yar skye ba zhes bya ba gcig dang /_dang po mar 'grib pa zhes bya ba dang /_
[\[224b.4\]]bar gyi bskal pa nyi shur ni 'jig rten 'chags so/_/bar gyi bskal pa nyi shur ni 'chags nas gnas so/_/bar gyi bskal pa nyi shur ni 'jig rten 'jig go/_/bar gyi bskal pa nyi shur ni zhig nas 'dug go/_/bar gyi bskal pa de lta bu brgyad cu la bskal pa chen po gcig go/_/'di ni bskal pa
[\[224b.5\]]chen po zhes bya ste de dag bgrang ba las 'das pa ni rgya mtsho'o/_/gzhan gyi don 'ba' zhig bsgrub pa'i phyir der zhugs pa sems can gyi don sgrub par byed pa ro gcig pa gnyen po'i mchog thob pa rnams 'gro ba'i don spyad pa bsgrub pa'i phyir/_sdug bsngal du ma'i skye mched 'khor ba'i
[\[224b.6\]]btson ra na dus ring por yang gnas shing sems can dmyal ba la sogs par yang gnas pa ni spyad pa'o/_/der yang de la phan gdags pa'i bsam pa la zhugs pa gnod pa ma byas pa'i dgra bo gzhan dag gis gtses pa rnams lag pa dang rkang pa dang rna ba dang sna la sogs pa gcod cing srog la
[\[224b.7\]]'bebs pa'i rang bzhin can rnams dang /_phyi rol gyi 'tshe ba rnam pa mtha' yas pa grang ba dang rlung dang tsha ba la sogs pas yun ring du rgyun mi 'chad par gnod pa dag gis kyang sgyid lug par mi 'gyur ba ni mi skyo ba'o/_/'di ni las rnam pa brgyad de/_de ltar las rnam pa brgyad kyis bsod
[\[225a\]]
[\[225a.1\]]nams dang ye shes kyi tshogs yongs su sbyangs nas/_da ni rgyu'i gnas skabs kyis bsdus pa'i yon tan thams cad yongs su rdzogs par bya ba bstan pa'i phyir/_gang yang dus gsum gshegs pa rgyal ba yi/_/zhes bya ba la sogs pa gsungs so/_/dus gsum
[\[225a.2\]]ni 'das pa dang ma 'ongs pa dang da ltar byung ba dag ces bya ste/_gzugs la sogs pa'i phung po dag nyid mi rtag pas 'joms pa'i phyir dus yin gyis/_phyi rol pa rnams kyi ltar phung po la ma gtogs pa'i dus ni med do/_/de dag las kyang 'das pa la sogs pa'i bye brag gis rnam pa
[\[225a.3\]]gsum du tha dad do/_/der gshegs pa ni de'i bdag nyid du bzhugs pa'o/_/bdud bzhi las rgyal ba'i phyir rgyal ba ste dus gsum du gshegs pa'i rgyal ba de dag go/_/byang chub kyi phyir spyod pa ni byang chub spyod pa'o/_/de la smon lam gyi bye brag ni yon tan thob pa bla na med pa dpag tu med pa
[\[225a.4\]]grangs med pa gting dang pha rol mi dpog pa don du gnyer ba'i bye brag rnams te/_de dag thams cad bdag gis bsod nams dang ye shes kyi tshogs grangs med pa yongs su bzung ste/_kun du bzang po'i dkyil 'khor yongs su dag pas yongs su bskang zhing yongs su kun nas rdzogs par
[\[225a.5\]]bsgrubs te/_bla na med pa'i byang chub thams cad mkhyen pa'i ye shes rnam par 'tshang rgya bar bya/_rtogs par bya/_mngon sum du bya'o zhes bya ba'i tha tshig go_/de ltar rgyu'i gnas skabs kyis bsdus pa'i yon tan thams cad yongs su rdzogs par bya ba brjod nas/_bsod nams dang
[\[225a.6\]]ye shes kyi tshogs ji ltar blangs pa shin tu rgyas par bya ba'i phyir da ni byang chub sems dpa'i rjes su slob par yongs su bsngo ba/_rgyal ba kun gyi sras kyi thu bo pa/_/zhes bya ba la sogs pa tshigs su bcad pa gsum gyis ston to/_/de la byang chub sems dpa' ni bcom ldan 'das kyis
[\[225a.7\]]mdo gzhan dag las 'dod chen pa dang /_'dod chen pa ma yin pa rnam pa gnyis bstan te/_'dod chen pa ni gang dag byang chub tu sems bskyed nas mthar gyis tshogs yongs su rdzogs par byas te bla na med pa yang dag par rdzogs pa'i byang chub mngon par rdzogs par 'tshang rgya zhing mngon
[\[225b\]]
[\[225b.1\]]par sangs rgyas nas kyang sems can gyi don du sems can gyi khams ji srid du bzhugs pa'o/_/'dod chen pa ma yin pa ni gang dag sems can gcig 'khor ba las ma grol gyi bar du yang bla na med pa yang dag par rdzogs pa'i byang chub mngon par rdzogs par 'tshang rgya bar mi bya'i/_byang chub
[\[225b.2\]]sems dpa'i gnas nyid na sems can gyi don byed cing 'dug go/_/zhes smon lam de skad btab pa ste/_de dag ni tshogs yongs su rdzogs kyang dam bcas pa yongs su ma rdzogs pas mngon par rdzogs par 'tshang mi rgya'o/_/de dag gi nang na byang chub sems dpa' chen po 'phags pa kun du
[\[225b.3\]]bzang po ni thu bo ste/_byang chub sems dpa' thams cad pas sngar byang chub tu sems bskyed pa'i phyir ro/_snga ma rnams kyi nang na ni 'phags pa byams pa'o/_/de la chos kyi sku'i rgyu mthun pa las skyes pa'i phyir de ni rgyal ba thams cad kyi sras so/_/gang gi ming ni kun du bzang zhes bya/_zhes bya ba ni/_
[\[225b.4\]]gang gi ming sangs rgyas kyi zhing tha dad pa'i 'khor gyi dkyil 'khor rnams su rnam pa thams cad bzang ba'i phyir/_sangs rgyas thams cad kyis kun du bzang po kun du bzang po zhes bsgrags pa'o mkhas pa de dang zhes bya ba ni de bzhin gshegs pa thams cad kyis gsungs pa theg pa chen po bla na med
[\[225b.5\]]pa dpag tu med pa rnam pa thams cad par nyan pa dang len pa dang /_'dzin pa dang /_'chad pa dang /_rnam par 'byed pa'i phyir mkhas pas mkhas pa zhes bya'o/_/bdag gi lus dang ngag dang yid rnams kyi spyod pa'i khyad par mtha' yas mu med pa dag gis mthun pa'i yon tan grub pa byang chub
[\[225b.6\]]sems dpa'i spyod pa'i dkyil 'khor chen po yongs su sbyong ba 'di yang mkhas pa de'i spyod pa dang mthun par yongs su bsngo zhing de'i 'bras bu thob par bya bar mngon sum du byas te/_ji ltar de'i bsod nams kyi tshogs dang ye shes kyi tshogs mtha' yas pa ltar bdag gi yang de bzhin du shog
[\[225b.7\]]cig ces bya ba'i tha tshig go/_/de ltar bye brag med pa de'i spyod pa dang mthun par yongs su bsngo ba brjod nas/_da ni rnam par dbye ba bstan pa'i phyir/_/lus dang ngag dang yid kyang rnam dag cing /_/zhes bya ba la sogs pa gsungs so/_/de la lus rnam par dag pa ni gang gdul bya'i skye bo
[\[226a\]]
[\[226a.1\]]la ltos nas de dang der de lta de lta bu'i gzugs de ston pa dang /_rdul phra rab kyi rdul re re la yang lus sangs rgyas kyi zhing thams cad kyi rdul phra rab kyi rdul snyed kyi bye ba bgrang du med pa nye bar ston pa dang /_lus gcig gis sangs rgyas kyi zhing thams cad rgyas par 'gengs par ston pa dang /_
[\[226a.2\]]sangs rgyas thams cad kyi zhabs drung nas ma g.yos par ston pa la sogs pa yon tan rin po che mtha' yas pas yongs su zin pa ni lus rnam par dag pa'o/_/ngag rnam par dag pa ni dbyangs kyi dkyil 'khor gcig la skad thams cad ston pa ste/_sgra kun du ston pa la sogs pa yon tan grangs med pa'i tshogs
[\[226a.3\]]dang ldan pa ni ngag rnam par dag pa'o/_/yid rnam par dag pa ni skad cig skad cig la spyod pa'i 'khor ma lus pa mngon sum byed pa dang /_phyogs bcu ma lus pa dang dus thams cad du bzhugs pa'i sangs rgyas thams cad mngon sum du byed pa dang chos so so mtha' yas pa dpag tu med pa dag mngon sum
[\[226a.4\]]du byed pa la sogs pa yon tan gyi tshogs dpag tu med pa dang ldan pa ni yid rnam par dag pa'o/_/lus dang ngag dang yid rnam par dag pa 'dis spyod pa rnam par dag par 'gyur bas/_spyod pa rnam dag ces bya ba gsungs te/_kun du bzang po'i spyod pa ji ltar brtsams pa pha rol tu phyin pa dang bsam
[\[226a.5\]]gtan dang /_ting nge 'dzin dang /_snyoms par 'jug pa rnam par dag pa ni spyod pa rnam par dag pa'o/_/de ltar lus dang ngag dang yid yongs su dag pas spyod pa yongs su dag pa 'ba' zhig tu zad dam zhe na/_zhing rnam par dag par yang 'gyur bas/_zhing rnams yongs dag dang zhes bya ba gsungs
[\[226a.6\]]so/_/de la lus rnam par dag pas sangs rgyas kyi zhing rnams su sangs rgyas dang byang chub sems dpa' rnams kyi kha dog dang dbyibs sna tshogs dam pa rgya che ba dang /_lha dang mi las 'das pa dag ston pa dang /_ngag rnam par dag pas sangs rgyas dang byang chub sems dpa' la sogs pa'i 'khor
[\[226a.7\]]gyi dkyil 'khor rnams su man ngag phyin ci ma log pa zab cing rgya che ba mtha' med pa sgrogs pa dang /_yid rnam par dag pas snod kyi 'jig rten tha gru che zhing dbyibs mnyam pa/_rin po che'i dpag bsam gyi shing brgya stong du mas rnam par mdzes par byas pa/_nags tshal dang skyed mos tshal dang khri
[\[226b\]]
[\[226b.1\]]stan la sogs pa sna tshogs du mas khyab par ston pa ni sangs rgyas kyi zhing yongs su dag pa'o/_/'di ni yongs su dag pa rnam pa lnga ste/_de'i don du byang chub sems dpa' sems dpa' chen po bcom ldan 'das kun du bzang po mkhas pa gsal ba de'i yongs su bsngo ba ci 'dra bar gyur pa ltar bdag gi bsngo
[\[226b.2\]]ba'ang rnam pa lnga yongs su dag par bya ba'i phyir de 'dra bar gyur cig ces bdag kyang de dang mtshungs par shog ces bya ba 'dis ston to/_/bdag ces bya ba ni bdag nyid kyi dbang du byas pa'o/_/de dang zhes bya ba ni byang chub sems dpa' chen po kun du bzang po dang ngo /_/mtshungs par zhes bya ba ni bye brag med
[\[226b.3\]]par ro/_/de ltar byang chub sems dpa' sems dpa' chen po kun du bzang po'i spyod pa dang mthun pa dang /_de'i bsngo ba dang mthun pa bstan nas/_byang chub sems dpa' chen po 'phags pa 'jam dpal zab cing rgya che ba'i thugs dang ldan pa'i spyod yul yang yongs su rdzogs par bya'o zhes bstan
[\[226b.4\]]pa'i phyir/_kun nas dge ba bzang po spyad pa'i phyir/_/zhes bya ba la sogs pa gsungs so/_/rnam pa thams cad du mdzes pa dang rang bzhin gyis rgyud rnam par dag pa'i phyir dge ba ste/_kun du bzang po'i spyod pa kun du dge ba mchog tu yid 'phrog pa mchog tu mdzes pa des 'di'i sku 'jam zhing
[\[226b.5\]]mdangs sdug pa bla na med pa'i phyir sangs rgyas thams cad kyis mtshan 'jam dpal zhes bya bar bstan to/_/de'i smon lam ni gang sems can gyi khams mtha' yas pa byang chub kyi sems bskyed pa dang /_spyod pa rab 'byams yongs su sbyong du gzhug pa dang /_mngon par rdzogs par byang chub
[\[226b.6\]]pa la dgod pa don du gnyer ba ste smon lam bzang po de lta bu spyad par bya'o/_/dus ji srid gcig gi bar du snyam pa la/_ma 'ongs bskal pa kun du zhes bya ba gsungs te/_ma 'ongs pa 'byung bar 'gyur ba'i bskal pa mtha' yas pa kun du'o/_/de yang skad cig re re la rab tu dga' ba'i bye brag
[\[226b.7\]]khyad zhugs pa thob nas cung zad kyang mi skyo bar te lus dang sems mi skyo bar zhes bya ba'i tha tshig go/_/pha rol mi dpog pa'i smon lam de lta bu brtsams na 'ga' zhig bar ma dor ldog par 'gyur yang srid snyam pa la bye brag bstan pa'i phyir/_bya ba de kun ma lus rdzogs par bgyi/_/zhes bya ba gsungs te
[\[227a\]]
[\[227a.1\]]ji ltar 'dod pa'i smon lam gyi bya ba de rdzogs par bya bas 'grub par bya'o/_/kun zhes bya ba ni ji skad bstan pa rnams so/_/ma lus pa ni rdul phra rab tsam yang ma lus par zhes bya ba'i tha tshig go/_/de ltar las rnam par dag pa de brgyad dang /_byang chub sems dpa'i rjes su slob par yongs
[\[227a.2\]]su bsngos pa 'dis ni ye shes kyi pha rol tu phyin pa bstan te/_sa'i mtha'i ye shes khyad par du 'phags pa thob pa'i phyir ro/_/nam mkha' ltar mtha' yas pa'i sangs rgyas kyi zhing rnams su 'khor gyi dkyil 'khor dag gi nang du ci rigs par chos chen po'i chu'i rgyun gyi char cig car 'bebs
[\[227a.3\]]pas chos kyi sprin kyang bstan pa yin no/_/de ltar ji skad bshad pa'i tshul gyis sa bcu rnams su bsod nams dang ye shes kyi tshogs rgyas par byas nas rdo rje lta bu'i ting nge 'dzin brnyes te sgrib pa'i rgyun ma lus pa yongs su zad nas sa bcu gcig pa sangs rgyas kyi sa kun du 'od la phyir zhing bsod
[\[227a.4\]]nams dang ye shes kyi tshogs dpag tu med cing zad mi shes par mdzad pa tshigs su bcad pa gnyis kyis go rims bzhin du yongs su bstan pa'i phyir/_spyod pa dag ni tshad yod ma gyur cig_/ces bya ba la sogs pa gsungs te/_byang chub sems dpa' sems dpa' chen po'i yongs
[\[227a.5\]]su bsngo ba rjes su bsgrub pas spyod pa'i rlabs ni 'di tsam zhig go/_/dus ni 'di srid cig tu'o/_/don rnams kyi rnam par dag pa ni 'di tsam zhig go/_/yongs su sbyang ba byas pa'i khyad par ni 'di tsam dag go/_/brtsams pa ni 'di snyed do zhes spyod pa de tshad yod par ma gyur cig ces bya ba ste/_
[\[227a.6\]]de ltar na grangs med pa'i mthar thug par 'gyur ro/_/ci spyod pa 'ba' zhig de ltar shin du rgyas sam 'on te gzhan yang snyam pa la/_yon tan dag kyang tshad gzung med par shog_/ces bya ba gsungs so/_/yon tan rnams ni stobs dang mi 'jigs pa la sogs te/_yon tan ni 'di snyed
[\[227a.7\]]cig go/_/dus ni 'di srid cig tu'o/_/'bad pa'i bye brag ni 'di tsam zhig go/_/dge ba'i bshes gnyen ni 'di tsam zhig la bsnyen bkur byas so/_/de bzhin gshegs pa 'di snyed cig ni mnyes par byas so zhes so so'i skye bo dang /_nyan thos dang /_rang sangs rgyas dang /_byang chub sems
[\[227b\]]
[\[227b.1\]]dpa' dang /_sangs rgyas kyi rgyud la mnga' ba'i yon tan thun mong ba dang /_thun mong ma yin pa rnams tshad yod par ma gyur cig ces bya ba de skad cig gcig la yon tan bye ba phrag brgya mtha' yas pa thob pas yon tan rnams tshad las 'das pa'o/_/spyod pa tshad med pa la gnas nas kyang /_/zhes bya ba ni de ltar
[\[227b.2\]]spyod pa tshad med pa la gnas te 'dug nas so/_/de dag 'phrul pa thams cad 'tshal bar bgyi/_/zhes bya ba ni sangs rgyas dang byang chub sems dpa' de dag dang gzhan yang phyogs kyi mthas klas pa thams cad na rnam par gnas pa dag gi rnam par 'phrul pa'i che ba nyid rnam pa tha dad pa du ma ston pa 'tshal bar
[\[227b.3\]]bgyi'o zhes bya ba sbyar ro/_/de ltar bsod nams dang ye shes kyi tshogs ji ltar bsgrubs pa rjes su slob par yongs su bsngo ba'i thabs kyi sangs rgyas par byas par phyogs dang dus kun du khyab pa de yang zad mi shes par mdzad par bzhed nas/_nam mkha'i mthar thug gyur pa ji tsam par/_/zhes bya ba la
[\[227b.4\]]sogs pa gsungs te/_nam mkha' mtha' yas pa'i mthar thug pa ji tsam par bdag gi smon lam gyi mtha' yang de tsam mo zhes bya ba yin no/_/mthar thug pa ni nges par gnas pa ste/_mthas klas pa'o zhes bya ba'i tha tshig go/_'di skad du nam mkha' mu med pa ji lta ba de bzhin du bdag gi smon lam
[\[227b.5\]]yang mu med par gyur cig ces bshad pa yin no/_de ltar nam mkha'i dpes smon lam re re'i tshad kyang mthar thug pa med par bstan nas/_sems can ma lus mtha' yang de bzhin te/_/zhes bya bas sems can mthar thug pa med pa ston te/_sems can gyi khams ma lus pa grangs las shin du
[\[227b.6\]]'das pas mtha' thug pa med pa gang yin pa/_de dag gi smon lam dag gi mtha' thug pa med par gyur cig ces bya ba yin no/_/de ltar sems can mtha' thug pa med par bstan nas ji tsam las dang zhes bya ba las 'byung ba mthar thug pa med par ston ste/_'di skad du ji ltar so so'i skye bo'i skye ba gcig
[\[227b.7\]]nas gcig tu brgyud pa rnams su las 'byung ba mtha' thug pa med pa de bzhin du bdag byang chub kyi spyad pa spyod pa'i smon lam 'byung ba yang mthar thug par ma gyur cig ces bya ba bshad pa yin no/_/de ltar las 'byung ba mtha' thug pa med par bshad nas/_nyon mongs zhes bya ba la sogs pas mi
[\[228a\]]
[\[228a.1\]]mthun pa'i phyogs mtha' thug pa med par ston te/_ji ltar sems can gyi khams ma lus pa'i 'dod chags la sogs pa mi mthun pa'i phyogs su gyur pa rnams 'phags pa'i lam med par mthar thug pa med par gyur pa de bzhin du de'i gnyen por gyur pa bdag gi smon lam gyi khyad par rnams
[\[228a.2\]]kyang sems can so so'i spyod pa'i don bya ba'i phyir mtha' thug par ma gyur cig ces bya ba yin no/_/skabs 'dis ni sangs rgyas kyi sa kun du 'od bstan to/_/de ltar 'phags pa kun du bzang po'i spyod pa'i dkyil 'khor thabs dang bcas pa mos pas spyod pa'i sas rab tu phye ba bsam pa dag pa'i sas bsdus
[\[228a.3\]]pa ji skad smos pa'i yongs su bsngo bas mtha' yas par byas pa zad mi shes pa nyid du bstan to/_/de ltar ji skad smos pa'i smon lam gyi don yongs su rdzogs par byas nas/_da ni de la mos pa'i phan yon 'bras bur gyur pa shin tu che ba'i phyir/_gang yang phyogs bcu'i zhing rnams mtha' yas pa/_/zhes bya
[\[228a.4\]]ba la sogs pa gsungs so/_/de la phyogs bcu'i zhing rnams mtha' yas pa zhes bya ba 'dis ni tha gru che ba bstan to/_/rin chen smos pas ni rin chen rin thang che bas sbyin par bya ba'i khyad par bstan to/_/brgyan ces bya ba smos pas ni kha dog dang dbyibs la sogs pa tha dad pa'i bkod pa sna tshogs bstan
[\[228a.5\]]to/_/rgyal ba rnams la zhes bya ba 'dis ni 'bras bur gyur pa shin tu bla na med pa rab tu dag pa mtha' yas pa'i zhing khyad par can bstan te/_lha dang mi yi bde ba mchog rnams kyang /_/zhes bya ba la/_lha dang mi'i bde ba smos pas ni phan 'dogs pa'i bde ba'i khyad par bstan to/_/zhing gi rdul snyed
[\[228a.6\]]bskal bar phul ba bas/_/zhes bya ba 'dis ni dus khyad par can bstan to/_/de ltar rnam pa khyad par can de dag gi khyad par du 'phags pa'i sbyin pa yang smon lam khyad par can 'di lan cig thos nas dad pa bskyed pa'i sems kyi mos pas bsags pa'i bsod nams kyi phung po dang 'dra bar bstan pa'i
[\[228a.7\]]phyir/_gang gi bsngo ba'i rgyal po 'di zhes bya ba la sogs pa gsungs so/_/dad pa dang mos pa phun tshogs pa 'ga' zhig gis yongs su bsngo ba thams cad kyi mchog bde bar gshegs pa mtha' yas pas bsngags pa ji skad bstan pa 'di thos nas/_thos pa dang bsam pa la sogs pa'i rim
[\[228b\]]
[\[228b.1\]]gyis lan cig ste/_lan 'ga' zhig sems la bzhag nas 'ga' zhig mos shing dad pa bskyed nas te/_mos pa'i shes pas mngon sum du byed na zhes bya ba'i tha tshig go/_/ci'i phyir de ltar bsod nams kyi tshogs phul du byung bar bstan snyam pa la/_byang chub mchog gi rjes su rab mos shing /_/zhes bya ba
[\[228b.2\]]gsungs so/_/byang chub mchog ni bla na med pa yang dag par rdzogs pa'i byang chub ste/_nyan thos dang rang sangs rgyas kyi byang chub pas shin tu khyad zhugs pas mchog tu gyur pa'i phyir ro/_/rab tu mos pas ni mngon par 'dod pa'o/_/cir 'gyur snyam pa la/_bsod nams dam pa'i mchog tu 'di 'gyur ro/_/
[\[228b.3\]]zhes bya ba gsungs so/_/dam pa ni gong du smos pa'i sbyin pa bas so/_/mchog ni de las gzhan pa'i bsod nams kyi khyad par thams cad thob pa'o/_/de ltar bsod nams kyi tshogs yongs su sdud pa'i khyad par gyi phan yon brjod nas/_sdig pa dang grogs po ngan pa bsal bas myur ba nyid du sangs rgyas
[\[228b.4\]]mthong ba'i phan yon bstan pa'i phyir/_des ni ngan song rnams kyang spangs par 'gyur/_/zhes bya ba la sogs pa gsungs so/_/des ni zhes bya ba ni sems can gyi mchog skyes bu khyad par can gyis so/_/spangs pa ni thag bsrings te yongs su btang ba'o/_/de dag gang zhig snyam pa la ngan song zhes
[\[228b.5\]]bya ba gsungs te/_ngan song ngan 'gro rnams te/_las kyi dbang gis yang der mi skye ba'i phyir ro/_/rtag tu lha dang mi'i nang du skye ba rab tu rnyed pas ngan song 'ba' zhig spangs pa ma yin gyis ngan song gi rgyur gyur pa grogs po ngan pa rnams kyang spangs so/_/smad pa'i grogs po rnams ni grogs po ngan
[\[228b.6\]]pa rnams te/_gang dag tshe 'di nyi tshe la bde bar bya ba'i phyir khyim gyi gnas la sogs pa la 'dzud pa dang /_theg pa de'i snod du gyur pa rnams myur du mya ngan las 'da' bar bya ba'i phyir theg pa chen po dang phral te nyan thos dang rang sangs rgyas kyi theg pa la 'dzud pa yin no/_/de dag kyang dge
[\[228b.7\]]ba'i bshes gnyen la yang dag pa ji lta ba bsnyen bkur bya ba dang /_de'i man ngag spyad pa la nan tan byas pas yongs su spangs pa yin no/_/de ltar smon lam bsgoms pa'i dbang gis ngan song rgyang bsrings pa dang grogs po ngan pa yongs su spangs pas des myur du bcom ldan
[\[229a\]]
[\[229a.1\]]'das 'od dpag med de yang mthong bar 'gyur ro/_/'di la 'od dpag tu med pa nam mkha'i dkyil mtha' dag khyab par byed pas ngan song gi sdug bsngal sna tshogs zhi bar byed pa dang /_/lha dang mi'i bde ba sna tshogs shin tu skyed pas sems can thams cad la phan 'dogs par zhugs
[\[229a.2\]]pa'i 'od tshad med pa yod pas 'od dpag med do/_/bcom ldan 'das de mthong ba su yin snyam pa la/_gang gis bzang spyod smon lam 'di btab pa/_zhes bya ba gsungs te/_gang gis bzang po spyod pa zhes bya ba'i smon lam gyi rgyal po 'di btab pa'o/_/de ltar sangs rgyas mthong ba'i phan yon
[\[229a.3\]]bstan nas/_byang chub sems dpa' dang mtshungs pa nyid thob pa'i mtshan nyid kyi phan yon bstan pa'i phyir/_de gang rnyed pa legs rnyed ces bya ba la sogs pa gsungs so/_/'dod pa'i don sngon ma thob pa rnyed pa de nyid legs par rnyed pa ste/_don yangs shing rgya che ba rnyed pa'i phyir legs par gyur
[\[229a.4\]]pa'o/_/de dag ni legs par rnyed pa 'ba' zhig tu ma zad kyi skyes bu chen po'i byin gyi rlabs kyis legs par 'tsho ba yang yin te/_gang dag srog la 'bab pa'i sdug bsngal dag gis kyang gzhan gyi don nyid sgrub pa de dag legs par 'tsho ba yin gyi gzhan dag ni shi ba dang mtshungs so/_/de nyid kyi phyir
[\[229a.5\]]legs par 'ongs pa ste/_skyes bu'i don sgrub par bzod pa'i phyir mi'i srid pa 'dir legs par 'ongs pa'o/_/de nyid kyi phyir gang dag sems can gyi don gzhal du med pa byed cing mchog tu dga' ba'i shas che bar gyur pa/_de dag kha cig skyes bu mchog ces bya'i/_de las gzhan pa dag ni
[\[229a.6\]]rtsa rul ba dang mtshungs so/_/de dag ring por mi thogs de bzhin 'gyur/_/zhes bya ba ni ji skad smos pa'i rgyus byang chub sems dpa' chen po bcom ldan 'das kun du bzang po de ci 'dra bar gang dag de'i smon lam rjes su sgrub pa de dag kyang ring por mi thogs par de bzhin du 'gyur te/_
[\[229a.7\]]myur ba kho nar de bzhin du 'gyur ro zhes bya ba'i tha tshig go/_/de ltar bsod nams yongs su sdud pa dang /_sangs rgyas mthong ba dang /_byang chub sems dpa' dang mtshungs pa nyid thob pa'i phan yon brjod nas/_da ni/_mtshams med lnga po dag gi sdig pa rnams/_/zhes bya ba la
[\[229b\]]
[\[229b.1\]]sogs pas sgrib pa sbyang ba'i phan yon gsungs te/_mtshams med ces bya ba ni shi ma thag tu gdon mi za bar sems can dmyal bar 'gro ba'i bar bcad pa mi nus pa'i phyir mtshams med pa'o/_/lnga ni/_pha dang ma dang dgra bcom pa bsad pa dang /_dge 'dun gyi dbyen byas pa dang /_de bzhin gshegs pa
[\[229b.2\]]la ngan sems kyis khrag phyung ba zhes bya ba rnams so/_/sdig pa ni ngan song du ltung bar byed pas rnam par smin pa smad pa'i phyir ro/_/gang gis mi shes dbang gis zhes bya ba ni mi dge ba'i grogs po dang bsten pas gang gis las kyi rnam par smin pa chen po ma shes nas ci zhig ltar byas te bsgrubs pa rnams
[\[229b.3\]]so/_/de yi bzang po spyod pa 'di brjod na/_/zhes bya ba ni sus bzang po spyod pa zhes bya ba smon lam gyi rgyal po 'di brjod na ste dad pas 'don cing mos pas mos na'o/_/myur du ma lus yongs su byang bar 'gyur/_/zhes bya ba la/_myur ba ni ring por mi thogs pa'o/_/yongs su byang ba ni yongs
[\[229b.4\]]su zad pa'o/_/'gyur ba ni byed pa'o/_/ma lus pa zhes bya ba ni lhag ma med pa ste cung zad tsam yang mi gnas so zhes bya ba'i tha tshig go/_/de ltar tshe 'di'i phan yon rnam pa bzhi'i khyad par bstan pa'i phyir/_/ye shes dang ni gzugs dang mtshan rnams dang /_/zhes bya ba la sogs pas tshe
[\[229b.5\]]rabs gzhan gyi phan yon gsungs so/_/de la re zhig rgyur gyur pa'i phan yon ston te/_ye shes ni mi shes pa thams cad sel ba'i phyir ro/_/gzugs ni lus kyi kha dog dang dbyibs kyi bye brag go/_mtshan rnams ni dbu gdugs lta bu la sogs pa'o/_/kha dog ni pags pa'i mdog
[\[229b.6\]]gser gyi kha dog lta bu'o/_/rigs ni rigs gnyi ga yongs su dag pa'o/_/de bas na thams cad pas khyad par du 'phags pa de dag dang ldan zhing yang dag par ldan par 'gyur ba yin no/_/de nyid kyi phyir yon tan thams cad yongs su rdzogs pas/_bdud dang mu stegs mang pos de mi thub/_/
[\[229b.7\]]ces bya ba'o/_/mu stegs can dag ni gang dag 'di las phyi rol pa dag ste lam ngan par zhugs pa rnams so/_/bdud rnams ni dge ba'i tshogs kyi bar chad byed pa dag go/_/de dag gi tshogs ni mang po'o/_/mu stegs can dang bdud kyi tshogs de dag gis mi thub pa ni zil gyis non par mi
[\[230a\]]
[\[230a.1\]]'gyur ba ste/_de zil gyis mi non par nus pa ni tshig 'og nas 'byung ba dang sbyar ro/_/de'i phyir yon tan de lta bu dang ldan pas de'i mi mthun pa'i phyogs kyi nyes pa dang bral ba'i phyir/_'jig rten gsum po kun na 'ang mchod par 'gyur/_/zhes bya ba la sogs pa
[\[230a.2\]]gsungs so/_/'jig rten gsum po kun ni 'jig rten gyi khams thams cad de/_smon lam gyi dbang gis sems can gyi don bsgrub pa'i phyir gang du skyes pa der mchod par 'gyur te/_lha dang mi rnams kyis bsti stang du byed par 'gyur ro/_/zhes bya bar sbyar ro/_/de ltar tshe rabs gzhan
[\[230a.3\]]gyi rgyur gyur pa'i phan yon brjod nas/_da ni/_byang chub shing dbang drung du de myur 'gro/_/zhes bya ba la sogs pas 'bras bur gyur pa'i phan yon gsungs te/_myur zhes bya ba ni de las gzhan pa'i byang chub sems dpa' dag pas myur ba ste/_des rtag tu byas pa dang gus par byas te goms
[\[230a.4\]]pas smon lam gyi rgyal po 'di'i mthus 'gro'o/_/byang chub shing dbang zhes bya ba ni byang chub kyi shing gi rgyal po'o/_/byang chub ni bla na med pa'i ye shes te/_de shing gi rgyal po gang gi drung du bzhugs nas brnyes pa de ni shing thams cad kyi nang na lha dang mi'i mchod par bya ba nyid kyi mchog tu
[\[230a.5\]]byung ba'i phyir dbang po'o/_/'gro zhes bya ba ni byang chub kyi shing gi rgyal po'i drung der ro/_/song nas sems can phan phyir der 'dug ste/_/zhes bya ba la 'dug ces bya ba ni skyil mo krung bcas pa'o/_/ci'i phyir snyam pa la/_sems can phan phyir zhes bya ba gsungs te/_lha dang mir bcas pa'i
[\[230a.6\]]'gro ba dag mtho ris dang byang grol thob par bya ba'i phyir de ltar 'dug nas byams pa'i stobs kyis bdud dpung dang bcas pa pham par byas te'o/_/byang chub sangs rgyas zhes bya ba ni bla na med pa yang dag par rdzogs pa'i byang chub mngon sum du byas nas so/_/'khor lo rab tu bskor zhes bya ba ni bla na
[\[230a.7\]]med pa'i chos kyi 'khor lo chen po ston zhes bya ba'i tha tshig ste/_'dis ni tshe 'di dang tshe rabs gzhan gyi 'bras bu'i phan yon rgyas par bshad pa yin no/_/de ni/_gang yang bzang po spyod pa'i smon lam 'di/_zhes bya ba la sogs pas phan yon gyi khyad par spyir mdor bsdus te ston to/_/
[\[230b\]]
[\[230b.1\]]gang zhes bya ba ni la la zhig go/_/'di zhes bya ba ni bzang po spyod pa'i smon lam gyi rgyal po'o/_/'dzin pa ni phyin ci ma log par tshig dang don sgrub pa'i sgo nas mi brjed pa'i tshul du'o/_/klog pa ni glegs bam la bris pa klog pa'i tshul du'o/_/ston pa ni gzhan dag la tshig dang don gyi tshul du ston pa'o/_/
[\[230b.2\]]de yi rnam par smin pa sangs rgyas mkhyen/_/ces bya ba la/_bzang po spyod pa 'dzin pa dang /_klog pa dang /_ston pa de'i rnam par smin pa ste/_rnam par smin pa'i 'bras bu gang yin pa de ni sangs rgyas bcom ldan 'das kho nas rnam par mkhyen cing bye brag tu thugs su chud kyi/_gzhan gyis ni
[\[230b.3\]]de'i rnam par smin pa'i rang bzhin yongs su shes par mi nus zhes bya ba'i tha tshig go/_/rgyu dang mi 'dra bar smin pa ni rnam par smin pa ste/_lha dang mi rnams kyi nang na lus dang /_longs spyod dang /_rigs dang /_gzugs dang /_nad med pa dang /_yid gzhungs pa dang /_yid rno ba la
[\[230b.4\]]sogs pa phyi rol mi dpog pa gang yin pa'o/_/de ltar rnam par smin pa'i 'bras bu brjod nas/_byang chub mchog la som nyi ma byed cig_/ces bya bas rgyu mthun pa'i 'bras bu'i bye brag mchog tu gyur pa ston to/_/byang chub mchog ni zag pa dang bcas pa dang /_zag pa med pa thams
[\[230b.5\]]cad kyi rtse mor phyin pa ste/_de spyod pa mtha' dag gi 'bras bur 'gyur ro/_/som nyi ma byed cig ces bya ba ni 'di la som nyi mi bya'i/_nges par de'i 'bras bu sangs rgyas su 'gyur ro zhes de ltar nges par gzung bar bya'o/_/de ltar bsgoms pa'i phan yon ji skad ston cing ji skad bshad
[\[230b.6\]]pa rab tu bstan nas/_da ni/_'jam dpal dpa' bos ji ltar mkhyen pa dang /_/zhes bya ba la sogs pa bstan pa tsam gyis bsags pa'i dge ba'i rtsa ba yongs su bsngo ba ston te/_ji ltar bcom ldan 'das 'phags pa 'jam dpal gyis dge ba'i rtsa ba'i tshogs yongs su bsngo
[\[230b.7\]]ba mkhyen pa bzhin du'o/_/ci 'dra ba zhig snyam pa la/_dpa' bo zhes bya ba ste/_dpa' bo ni shes rab kyi ral gyi ngad can dri ma med pa bla na med pa bdar bas dngos po la mngon par zhen pa'i dgra'i tshogs thams cad bcom pa'i phyir ro/_/kun du bzang po de yang de bzhin te/_/zhes bya
[\[231a\]]
[\[231a.1\]]ba ni bcom ldan 'das 'phags pa kun du bzang po de yang ji ltar yongs su bsngo ba'i cho ga'i tshul mkhyen pa bzhin du'o/_/de dag gi ni rjes su bdag slob cing /_/zhes bya ba la sogs pa la/_de dag ces bya ba ni de la sogs pa gzhan yang theg pa chen po'i chos zab cing
[\[231a.2\]]rgya che ba rgya mtsho'i pha rol du son pa bcom ldan 'das byang chub sems dpa' chen po rnams te de dag kyang de bzhin pa'o/_/rjes su slob cing zhes bya ba ni slob pa'i rjes su byed cing ngo /_/dge ba 'di dag thams cad rab tu bsngo/_/zhes bya ba la/_'di dag thams cad ces bya ba ni smon lam gyis
[\[231a.3\]]kun nas bslang ba 'di dag thams cad ma lus par zhes bya ba'i tha tshig go/_/bsngo zhes bya ba ni bla na med pa yang dag par rdzogs pa'i byang chub tu nges par byed pa'o/_/ci zhig bsngo zhe na/_dge ba zhes bya ba gsungs so/_/byang chub sems dpa' chen po 'di gnyis kyi rjes su slob pas
[\[231a.4\]]yongs su bsngo bar ma zad kyi/_gzhan yang de'i gong nas gong du khyad par 'phags pa'i yongs su bsngo bas yongs su bsngo'o zhes bstan pa'i phyir/_dus gsum gshegs pa'i rgyal ba thams cad kyis/_/zhes bya ba la sogs pa gsungs te/_dus gsum gshegs pa ni
[\[231a.5\]]'das pa dang ma 'ongs pa dang da ltar byung ba'i sangs rgyas bcom ldan 'das thams cad kyis so/_/bsngo ba gang la bsngags pa zhes bya ba ni bstod pa'o/_/mchog ces bya ba ni yongs su bsngo ba thams cad pas rab tu bsngags pa nyid kyis mchog tu gyur pa de ni shes rab kyi pha rol tu phyin
[\[231a.6\]]pa stong phrag brgya pa las/_bcom ldan 'das kyis mi dmigs pa'i rnam pas yongs su bsngo ba gsungs pa yang yin pa'o/_/des bdag gi dge ba'i zhes bya ba la des zhes bya ba la sogs pa ni mi dmigs par yongs su bsngo ba/_bde bar gshegs pa dang de'i sras mtha' dag gis
[\[231a.7\]]bsngags shing bstod pas so/_/'di kun kyang zhes bya ba la/_'di zhes bya ba ni dge ba'o/_/kun zhes bya ba ni bzang po spyod pa bsgoms pas bsdus pa yang ngo /_/mchog tu bzang po spyod pa spyad phyir bsngo bar bgyi/_/zhes bya ba la mchog tu bzang po spyad phyir zhes bya ba ni mchog tu bzang po
[\[231b\]]
[\[231b.1\]]bsgrub pa'i phyir ro/_/bsngo ba ni yongs su bsngo ba'o/_/'di skad du bzang po spyod pa bton pa las byung ba'i dge ba'i rtsa ba gang yin pa 'di dang /_gang yang bzang po spyod pa bsgoms pa las bsdus pa snga ma de dang de gnyis gang yang bzang po spyod pa'i smon lam bsgrub pa'i phyir sbyar
[\[231b.2\]]bar bya'o zhes bshad pa yin no/_de ni de ltar ston pa tsam gyis rjes su slob pa'i yongs su bsngo ba bstan nas/_da ni/_bdag ni 'chi ba'i dus byed gyur pa na/_/zhes bya ba la sogs pas ma 'ongs pa na pha rol tu phyin pa yongs su rdzogs par bya ba dang mthun pa'i lus yongs su
[\[231b.3\]]bzung bar yongs su bsngo bar ston to/_/bdag ces bya ba ni bdag nyid du ston to/_/dus zhes bya ba ni zla ba la sogs pa dang skad cig thang cig la sogs par bgrang ba ste de yang sngon gyi 'du byed kyis 'phangs pa'i lus rigs mthun par gzhan dag na gnas pa'i don de byed pa ni yongs su
[\[231b.4\]]rdzogs par byed pa ste/_de na gnas pa yongs su rdzogs par byed ces bya ba'i tha tshig go/_/sgrib pa zhes bya ba la sogs pa ni sems kyi rgyun la sgrib cing khebs par byed pa ste/_dge ba'i chos skye ba la sgrib pa rnams so/_/de dag kyang las dang nyon mongs pa dang rnam par smin pa'i
[\[231b.5\]]sgrib pa'i rang bzhin dag ste/_mtshams med pa yi las rnams dang /_/nyon mongs mi zad ngan 'gro dang /_/sgra mi snyan dang 'du shes med/_/sems can sgrib pa gsum du 'dod/_/ces gang bshad pa ste/_sgrib pa de lta bu dag go/_/thams cad ni yongs su ma lus pa'o/_/phyir zhes
[\[231b.6\]]bya ba de ni bye brag tu'am rgyang bsrings pa'o/_/bsal te zhes bya ba ni bdag gi rgyud la yang mi skye ba'i chos nyid du byas te'o/_/'od dpag med pa de ni mngon sum blta/_/zhes bya ba la sogs pa la/_mngon sum ni mngon du'o/_/'od dpag med pa zhes bya ba de ni bcom ldan
[\[231b.7\]]'das de bzhin gshegs pa 'od dpag med do/_/blta zhes bya ba ni blta bar bya ba'o/_/bde ba can gyi zhing der mchi bar bgyi/_/zhes bya ba ni bcom ldan 'das 'od dpag med de nyid kyi sangs rgyas kyi zhing bde ba can yon tan 'od dpag tu med pa dang ldan pa mchog tu bde zhing yid
[\[232a\]]
[\[232a.1\]]bde ba'i gnas gcig tu gyur pa bde bar gshegs pa'i sras dpag tu med pas yongs su gang ba der mchi'o zhes bya ba yin te/_bdag der skye bar bya'o zhes bya ba'i tha tshig go/_/de ltar sems can la phan 'dogs pa bstan nas/_spyod pa yongs su rdzogs par bya
[\[232a.2\]]ba dang /_sems can gyi don gyi mtha' gtugs pa bstan pa'i phyir/_der song nas ni smon lam 'di dag kyang /_/zhes bya ba la sogs pa gsungs so/_/der zhes bya ba ni bcom ldan 'das 'od dpag med de'i sangs rgyas kyi zhing du'o/_/song nas/_zhes bya ba ni skyes nas so/_/smon
[\[232a.3\]]lam 'di dag ces bya ba ni smon lam ji skad bstan pa rnams so/_/thams cad ma lus mngon du 'gyur bar shog_/ces bya ba ni thams cad gcig tu bsdus nas mngon sum du gyur cing mngon du 'gyur bar shog shig ces bya ba dang sbyar ro/_/de dag ma lus bdag gis yongs su bskang /_/
[\[232a.4\]]zhes bya ba ni de dag ma lus par yongs su bskang ba'o/_/yongs su bskangs nas ci zhig bya snyam pa la/_'jig rten ji srid sems can phan par bgyi/_/zhes bya ba gsungs te/_bdag gis sems can rnams la phan par bgyi zhes bya ba ni sgrub par bgyi zhes bya ba yin no/_/dus ji srid
[\[232a.5\]]cig gi bar du snyam pa la/_'jig rten ji srid ces bya ba zhes gsungs te/_sems can gyi 'jig rten ji srid kyi bar du'o/_/'di skad du ji ltar 'jig rten thams cad kyi mthar thug pa med pa de bzhin du snying rje chen po'i gzhan gyi dbang can 'gro ba'i don 'grub pa'i phyir ci la yang ma rag
[\[232a.6\]]par chas pa bdag gi yang mtha' thug par ma gyur cig ces bshad pa yin no/_/rgyal ba'i dkyil 'khor bzang zhing dga' ba der/_/zhes bya ba la sogs pa la/_rgyal ba'i dkyil 'khor ni bcom ldan 'das 'od dpag med de'i 'khor gyi dkyil 'khor de'o/_/gang la bcom ldan
[\[232a.7\]]'das 'od dpag med de byang chub sems dpa' dag pa rnams dang thabs cig tu bla na med pa'i 'byor pas chos kyi longs spyod bla na med pa 'byor pa'o/_/rgyal ba'i dkyil 'khor de ci 'dra snyam pa la/_bzang zhing dga' ba zhes bya ba gsungs so/_/de la bzang ba ni kha dog dang
[\[232b\]]
[\[232b.1\]]dbyibs sna tshogs pa phun sum tshogs pa'i khyad par la sogs pa dang ldan pa'o/_/dga' ba ni las bzang po sna tshogs kyi bye brag gis spras pa dang /_lha dang mi'i las shin du 'das pa'i yon tan gyis nyams dga' ba dang /_sems dga' ba'i phyir dga' ba'o/_/der zhes bya ba ni der
[\[232b.2\]]te/_rgyal ba'i dkyil 'khor bzang zhing dga' ba der/_/zhes bya bar sbyar ro/_/pad+ma dam pa shin du mdzes las skyes/_/zhes bya ba la/_pad+ma smos pas ni skye ba'i gnas kyi khyad par ston te/_mngal la sogs pa nas mi skye ba'o/_/dam pa zhes bya ba ni mchog ste rin po che la sogs
[\[232b.3\]]pa'i rgyu las gyur pa'o/_/mdzes pa zhes bya ba ni mdangs sdug pa dang ldan pa ste/_mchog tu yid 'phrog cing lta na sdug pa zhes bya ba'i tha tshig go/_/skyes zhes bya ba ni byung ba'o/_/lung bstan pa yang bdag gis der thob shog_/ces bya ba la sogs pa la/_lung bstan pa ni ma 'ongs
[\[232b.4\]]pa na sangs rgyas su 'gyur bar ji ltar 'dod pa'i zhing dang 'khor la sogs pa'i khyad par dang ldan par 'gyur bar 'khor gyi dkyil 'khor du byang chub sems dpa' rnams la bka' stsal pa 'am/_sems la gzugs brnyan du mdzad pa'o/_/thob ces bya ba ni thos pa'o/_/su las
[\[232b.5\]]she na/_rgyal ba 'od dpag med las mngon sum du zhes bya ba gsungs te/_bcom ldan 'das 'od dpag med de las mngon sum du zhal nas mngon du 'thob kyi/_lkog nas ma yin no zhes bya ba'i tha tshig go/_/lung bstan pa yang der ni rab thob nas/_/zhes bya ba la sogs pa ni
[\[232b.6\]]bcom ldan 'das kyi 'khor gyi dkyil 'khor der bcom ldan 'das las mngon sum du lung bstan pa thob nas so/_/sprul pa bye ba phrag brgya du ma yis/_/zhes bya ba la/_sprul pa ni bsam gtan dang ting nge 'dzin gyi stobs kyis bskyed pa'i sangs rgyas dang byang chub sems dpa' rnams
[\[232b.7\]]so/_/de dag bye ba phrag brgya ni sprul pa bye ba phrag brgya'o/_/du ma zhes bya ba ni kun du grangs med pa'o/_/phyogs bcu rnams su zhes bya ba ni phyogs bcu thams cad du'o/_/blo yi stobs kyis zhes bya ba ni shes rab kyi stobs te/_shes rab kyi pha rol tu phyin pa mchog dang ldan
[\[233a\]]
[\[233a.1\]]pas zhes bya ba'i tha tshig go/_/rtogs par 'dod pa'i don thams cad de la 'god pas blo'o/_/de ltar sems can rnams la phan pa zhes bya ba ni sems can rnams la mya ngan las 'das pa thob par byed pa'i dge ba'i rtsa ba bskyed pa'o/_/mang po zhes bya ba ni mtha'
[\[233a.2\]]yas pa rnams so/_/bgyi zhes bya ba ni bsgrub bo zhes bya ba'o/_/de ltar bsags pa'i bsod nams yongs su bsngo ba bstan nas/_da ni bzang po spyod pa'i smon lam bton pa yis/_/zhes bya ba la sogs pa tshigs su bcad pa gcig gis bstan pa'i yongs su bsngo ba
[\[233a.3\]]mdor bsdus te ston to/_/bzang po spyod pa zhes bya ba ni byang chub sems dpa' kun du bzang po'o/_/de'i spyod pa ni bzang po spyod pa ste yon tan sna tshogs rgya che ba du ma dang ldan pa'o/_/de nyid kyi smon pa'i bye brag gi rang bzhin yin pas smon lam zhes bya'o/_/de bzhin du de ston
[\[233a.4\]]pa'i sgra'i rang bzhin la yang smon lam zhes brjod par 'gyur te/_'dul ba bzhin no/_/de bton pa zhes bya ba ni glegs bam du byas pa la sogs pa bton pa'o/_/dge ba cung zad bdag gis bsags pa gang /_/zhes bya ba ni bdag gis dge ba bsod nams bsags pa
[\[233a.5\]]gang yin pa ste/_kun du bsags shing tshogs su byas pa zhes bya ba'i tha tshig go/_/des ni zhes bya ba dge bas zhes bya bar sbyar ro/_/'gro ba'i zhes bya ba ni sems can gyi tshogs zad par bgyi'o/_/smon lam zhes bya ba ni smon pa'i khyad par te/_bzang po spyod pa zhes bya
[\[233a.6\]]ba 'di nyid do/_/dge ba zhes bya ba ni dkar po ste de kha na ma tho ba med pa zhes bya ba'i tha tshig go/_/skad cig tu yang thams cad 'byor par shog_/ces bya ba ni sems can re re'i skad cig skad cig la 'byor pa grub par gyur cig ces bya ba yin te/_thams cad ces bya ba ni
[\[233a.7\]]ma lus pa'o/_/bzang spyod yongs su bsngos pa'i bsod nams ni/_/zhes bya ba la sogs pa 'di man chad kyis ni bton pa dang /_bsgom pas bsdus pa'i smon lam bye brag med par yongs su bsngo ba bston te/_kun du bzang po'i spyod pa thog ma dang tha ma med pa zab cing rgya
[\[233b\]]
[\[233b.1\]]che ba'i rang bzhin/_bskal pa mi nyung bar bsags pa byang chub sems dpa' kun du bzang po'i spyod pa bsngos pa'i ste/_/thams cad mkhyen pa'i ye shes kyi khyad par bla na med par yongs su kun du bsngos pa'i 'o/_/mtha' yas shin du khyad par 'phags thob gang /_/zhes bya
[\[233b.2\]]ba ni bsod nams dge ba mtha' yas shing dpag tu med pa thob pa gang yin pa ste/_sems can la phan pa dang bde ba bskyed pa'i gnas yin pa'i phyir dang /_thabs kyi khyad par dpag tu med pa dag bsgrub pa'i phyir dang dus dpag tu med par bsgrub pa'i phyir bsod nams mtha' yas so/_/
[\[233b.3\]]shin du khyad par 'phags zhes bya ba ni/_mchog tu khyad par 'phags pa gtso bor gyur pa ste/_de yang thams cad mkhyen pa'i ye shes kyi rgyur gyur pa'i phyir dang /_mi dmigs pa'i rnam pa'i ye shes kyis yongs su zin pa'i phyir bsod nams shin du khyad par du 'phags par rig
[\[233b.4\]]par bya'o/_/'dis ni bsod nams 'di'i don che ba nyid dang mthu che ba nyid ston to/_/de yis zhes bya ba ni bsod nams rnam pa 'di lta bu des so/_/'gro ba sdug bsngal chu bor bying ba rnams/_/zhes bya ba ni skyes shing skyes pa 'gro ba'i phyir 'gro ba'o/_/sdug bsngal chu bor bying ba
[\[233b.5\]]zhes bya ba la/_sdug bsngal rnams ni skye ba dang /_rga ba dang /_na ba dang /_'chi ba dang /_mi sdug pa dang phrad pa dang /_sdug pa dang bral ba la sogs rnam pa du ma ste/_de dag dang ldan pa dang /_de dag gis bsdams sam/_bde ba la bye brag gam/_thag ring por 'bral zhing
[\[233b.6\]]'gyes par byed pa'i phyir ro/_/de nyid du chu bo ste/_yun ring po nas 'phel ba'i rgyun 'jug pa dang mi zlog par 'jug pa dang /_de'i rgyun las byung ba'i mi dge ba'i las du ma byung ba'i rang bzhin gyis ngan song du son cing ltung ba'i phyir chu'i chu bo dang 'dra ba'i phyir ro/_/chu bor
[\[233b.7\]]bying ba ni nges par de'i bdag nyid dang ldan par gnas par ste/_de'i dbang du gyur pa zhes bya ba'i tha tshig go/_/'od dpag med pa'i gnas rab 'gro bar shog_/ces bya ba la bcom ldan 'das 'od dpag med kyi gnas ni sangs rgyas kyi zhing ngo /_/ci 'dra snyam pa la/_rab ces bya ba
[\[234a\]]
[\[234a.1\]]gsungs te/_yon tan sna tshogs bsam gyis mi khyab pa dpag tu med pa/_rgya che ba brgya phrag gis rab tu brgyan pa/_mchog tu bde ba dang yid bde ba'i gnas su gyur pa/_mi gnas pa'i mya ngan las 'das pa'i gnas lta bur skye bo mtha' dag la phan pa bskyed par gyur
[\[234a.2\]]pa'o/_/'gro bar shog ces bya ba la ni 'gro ba 'am 'jug par shog shig ces bya bar bsgyur te/_'gro ba thams cad 'jug par shog shig ces bya ba'i tha tshig go/_/kun du bzang po'i mtshan don mthun pa yi/_/kun du bzang po'i spyod pa rnams phye ba'i/_/dge ba kun du bzang po de
[\[234a.3\]]yis ni/_/'jig rten kun du bzang po 'dra bar shog_/shAkya'i bshes gnyen blo ldan gyis/_/shAkya'i gdung rgyud 'phel bya'i phyir/_/kun du bzang po'i spyod pa yi/_/rgya cher 'grel pa rab bzang byas/_/'phags pa bzang po spyod pa'i smon lam gyi rgyal po'i rgya cher 'grel pa/_slob
[\[234a.4\]]dpon shAkya'i bshes gnyen gyis mdzad pa rdzogs so//_//rgya gar gyi mkhan po shAkya seng ha dang /_zhu chen gyi lo tsA ba ban de dpal brtsegs kyis zhus te gtan la phab pa'o//_//[{D4014}]@#/_/rgya gar skad du/_Ar+ya b+ha dra tsAr+ya pra Ni d+hA na rA dza TI kA/_bod skad du/_
[\[234a.5\]]'phags pa bzang po spyod pa'i smon lam gyi rgyal po'i rgya cher 'grel pa/_sangs rgyas dang byang chub sems dpa' thams cad la phyag 'tshal lo/_/kun du bzang po spyod pa'i smon lam gyi bsdus pa'i don ni bcu ste/_'di lta ste/_de bzhin gshegs pa la phyag bya ba dang /_
[\[234a.6\]]de la mchod pa dang /_sdig pa bshags pa dang /_bsod nams kyi rjes su yi rang ba dang /_chos kyi 'khor lo bskor bar bskul ba dang /_de bzhin gshegs pa bzhugs par gsol ba dang /_dge ba'i rtsa ba yongs su bsngo ba dang /_de'i rab tu dbye ba dang /_de'i
[\[234a.7\]]mtha' dang /_de'i yon tan gyi phan yon no/_/de la mi dbye bar spyir phyogs dang dus dang zhing thams cad du gtogs pa'i sangs rgyas bcom ldan 'das rnams la lus dang ngag dang yid kyi phyag bya ba'i dbang du mdzad de/_ji snyed su dag ces bya ba la sogs pa gsungs so/_/
[\[234b\]]
[\[234b.1\]]ji snyed ces bya ba ni ji tsam pa ste/_tshad ji tsam pa'o/_/des na tshad de yongs su chad par 'gyur ro zhe na/_de'i phyir su dag ces bya ba smos te/_sangs rgyas bcom ldan 'das rnams spyi'i sgrar bstan gyis/_grangs kyi ming gis chad pa med do zhes bya ba'i tha tshig go/_/phyogs
[\[234b.2\]]bcu'i zhes bya ba ni phyogs bcu na'o/_/'jig rten na zhes bya ba ni 'gro ba'i nang na'o/_/dus gsum gshegs pa zhes bya ba ni dus gsum du gtogs pa ste/_dus gsum pa zhes bya ba'i tha tshig go/_/mi'i seng ge zhes bya ba la seng ge ni rnam pa thams cad du bag tsha ba med cing
[\[234b.3\]]gang gis kyang mi 'jigs so/_/sangs rgyas bcom ldan 'das rnams kyang lha dang bcas pa'i 'jig rten na de dang 'dra ste/_de'i phyir seng ge dang 'dra bas na seng ge'o/_/de dag ni mir skye ba bstan pa'i phyir mi yang yin la seng ge yang yin pas na mi'i seng ge ste/_sangs
[\[234b.4\]]rgyas bcom ldan 'das so/_/bdag gis ma lus de dag thams cad la/_/zhes bya ba la thams cad ces bya ba'i sgra ni brjod par 'dod pa'i dbang gis phyogs gcig la yang brjod du rung bar mthong bas na ril gyis bsdus pa'i phyir ma lus zhes bya ba brjod do/_/lus dang ngag yid
[\[234b.5\]]dang bas phyag bgyi'o/_/zhes bya ba ni mchog tu dang bar gyur pa ste/_sems dang bas kun nas bslang ba'i phyir lus dang ngag kyang dang ba'o/_/da ni lus la sogs pas phyag bya ba so sor phye ste bshad do/_/de la re zhig lus kyis phyag bya ba ni zhing gi rdul snyed ces bya ba la
[\[234b.6\]]sogs pas bstan te/_sangs rgyas kyi zhing gi rdul snyed kyi lus rab du btud pas so/_/khyad par med pa'i phyir snyed ces bya ba'i sgra ni 'dir mnyam pa'i grangs yin te phyogs bcu dus gsum du gtogs pa'i sangs rgyas kyi zhing gi rdul thams cad dang mnyam zhing grangs de
[\[234b.7\]]snyed kyi lus rab tu btud pas/_rgyal ba kun la rab [(]du [,]tu [)]phyag 'tshal lo/_/zhes bya ba yin no/_/sangs rgyas bcom ldan 'das rnams ni nyon mongs pa'i dgra las rgyal bas dang bdud las rgyal ba'i phyir rgyal ba zhes bya ste/_ji skad du bcom ldan 'das kyis/_sdig pa
[\[235a\]]
[\[235a.1\]]mi dge'i chos las nga rgyal te/_/de bas nyer 'gro nga ni rgyal ba yin/_/zhes gsungs pa lta bu ste/_dus gsum du gtogs pa'i rgyal ba de dag thams cad la phyag bya ba'o/_/bcom ldan 'das gcig la sems gtad pa'i phyir/_ci gzhan la yid kyis
[\[235a.2\]]bstod pa'i lus zhing gi rdul snyed kyis phyag 'tshal lam zhe na/_ma yin te/_rgyal ba thams cad yid kyi mngon sum du/_/zhes bya ba smos te/_de bzhin gshegs pa thams cad la re re zhing yang sems kyis mngon sum du bsam mo zhes bya ba'i don to/_/bzang po spyod pa'i smon
[\[235a.3\]]lam stobs dag gis/_/zhes bya ba la bzang po ni dge ba'o/_/de ni bzang po yang yin la spyod pa yang yin pas na bzang po spyod pa ste/_byang chub sems dpa'i spyod pa zhes bya ba'i tha tshig go/_/de'i ched du smon pa ni smon lam ste don du gnyer ba'o/_/de'i stobs ni nyon mongs pa la sogs
[\[235a.4\]]pas zil gyis mi non pa ste/_mi mthun pa'i phyogs las nges par rgyal ba'o/_/de'i phyir de'i stobs kyis te/_rnam pa gzhan gyis ni 'di lta bu'i byed pa mi srid pa'i phyir ro/_/de ni yid kyis phyag bya ba ste/_rdul gcig steng du rdul snyed ces bya ba la sogs pa yin no/_/rdul gcig gi
[\[235a.5\]]steng la thog ma rdul de snyed kyi sangs rgyas rnams zhes bya ba ni re re yang khyad par du ma smos pa'i phyir phyogs bcu dus gsum du gtogs pa'i sangs rgyas rnams kyi zhing gi rdul ma lus pa snyed kyi bde bar gshegs pa rnams so/_/sangs rgyas sras kyi dbus na bzhugs pa dag_/ces bya
[\[235a.6\]]ba ni re re yang byang chub sems dpa' dpag tu med pa'i dbus na bzhugs pa dag ste mos zhes 'chad par 'gyur ro/_/rdul gcig gi steng du ji lta ba de bzhin du tshul 'di nyid kyis/_chos kyi dbyings rnams ma lus pa thams cad du yang mos par bya ste/_chos thams cad kyi
[\[235a.7\]]ngo bo nyid ni chos nyid do/_/de nyid kyi dbyings yin pas na chos kyi dbyings te/_chos kyi dbyings nam mkha'i mtha' thug pa de lta bu de bcom ldan 'das rdul gyi steng na bzhugs pa re re zhing yang byang chub sems dpa' dpag tu med pa'i tshogs kyi kun nas bskor ba rnams kyis
[\[235b\]]
[\[235b.1\]]gang zhing bar mtshams med par khyab par yid kyis mos par bya'o/_/lus dang ngag gi las dag gi yid kyi las kyis kun nas bslang ba'i phyir bar du yid kyi las bstan to/_/da ni ngag gis phyag bya ba bstan te/_de dag bsngags pa mi zad ces bya ba la sogs pa'o/_/de dag
[\[235b.2\]]ces bya ba ni de ltar mos pa de dag gi'o/_/nyams pa dang mtha' thug pa med pa'i phyir zad mi shes pas na mi zad pa'o/_/gang dag la bsngags pa mi zad rgya mtsho ste yon tan mi zad rgya mtsho yod pa ste/_rgya mtsho zhes bya ba'i sgra ni mang po nyid du ston par khong du chud par bya ste/_bsngags
[\[235b.3\]]pa mi zad rgya mtsho de dag go/_/dbyangs kyi yan lag rgya mtsho sgra kun gyis/_/zhes bya ba la yan lag ces bya ba'i sgra yang 'dir yon tan gyi rnam grangs yin no/_/ji lta bu zhe na/_'di ltar nyan thos kyi theg pa las ni/_bcom ldan 'das kyi gsungs dbyangs yan lag lnga dang ldan
[\[235b.4\]]pa zhes 'byung la/_theg pa chen po las ni yan lag drug cu dang ldan pa dang /_yan lag khri dang ldan pa dang yan lag tshad med pa dang ldan pa zhes 'byung ngo /_/de dag tu ni yon tan lnga dang ldan pa zhes bya ba la sogs pa mngon te/_dbyangs kyi yon tan rgya mtsho de dag thams cad dang ldan pa'i dbyangs gang
[\[235b.5\]]yin pa ste/_sgra gang dag yin pa de dag rab tu brjod pa dang ldan pa'i dbyangs gang yin pa ste/_sgra gang dag yin pa de dag gis so/_/rgyal ba kun gyi zhes bya ba la sogs pa ni rgyal ba de dag thams cad kyis byang chub tu sems bskyed pa nas bzung ste/_sku dang gsung dang thugs kyi yon tan thun mong dang thun mong ma yin pa dpag
[\[235b.6\]]tu med pa gang dag yin pa de dag rab tu brjod cing mngon par smra la sgrogs shing bde bar gshegs pa de dag thams cad de re re'i spyan snga na 'dug pa bzhin du bdag gis bstod do/_/yang na bsngags pa mi zad rgya mtsho zhes bya ba ni gzhi mthun pa yin pa'i phyir yon tan zhes bya ba
[\[235b.7\]]'di'i khyad par yin te/_bsngags pa mi zad pa rgya mtsho rnams rab tu brjod cing zhes bya ba'i tha tshig go/_/da ni sangs rgyas bcom ldan 'das de dag nyid la mchod pa bla na yod pa dang /_bla na med pa rnam pa gnyis bstan pa la/_bla na yod pa ni me tog dam pa zhes bya ba
[\[236a\]]
[\[236a.1\]]la sogs pa tshigs su bcad pa gnyis kyis bstan te/_me tog la sogs pa'i nang na dam pa gang yin pa'i me tog dam pa dang /_phreng ba dam pa dang /_sil snyan dam pa dang /_tsan dan dang gur kum la sogs pa byug pa dam pa dang /_gdugs dam pa dang /_
[\[236a.2\]]mar me dam pa dang /_bdug pa dam pa dang /_na bza' dam pa dang /_dri sna tshogs sbyar ba'i dri dam pa dang /_tsan dan dang gur kum dang ga pur dang a ga ru la sogs pa'i phye ma'i phur ma ri rab dang mnyam pa de dag gis so/_/bkod pa'i khyad par 'phags pa mchog kun gyis/_
[\[236a.3\]]zhes bya ba la bkod ces bya ba'i sgra ni 'dir tshogs pa'i rnam grangs yin te/_lha dang mi'i rnam pa thams cad kyi mchog dang ldan pa dag gis rgyal ba thams cad la mchod par bgyi'o zhes bya ba yin no/_/bla na med pa ni/_mchod pa gang rnams bla med zhes bya ba la bstan te/_mchod pa
[\[236a.4\]]gang rnams bla na med cing rgya che ba byang chub sems dpa'i ting nge 'dzin gyi khyad par gyi mthus bskyed pa/_chos kyi dbyings kyis klas par/_sangs rgyas kyi zhing thams cad du rgyas par 'gengs pa de dag bdag gis rgyal ba thams cad la yid kyis mos par bya'o/_/bzang po spyod la dad
[\[236a.5\]]pa'i stobs dag gis/_/zhes bya ba ni bzang po spyod pa la dad pa'i stobs kyis zhes bya ba yin no/_/bzang po spyod la dad pa ni mos pa dang /_yid ches pa dang /_nges pa yin no/_/de'i stobs kyis te bzang po spyod pa de'i mchod pa ni mdo sde du ma las kyang byang chub sems dpa'
[\[236a.6\]]sprul pa'i mchod pa 'byung bar de lta bu dag yin no/_/da ni ji skad bshad pa'i phyag 'tshal ba dang mchod pa dag mjug bsdu ba'i phyir/_rgyal ba kun la phyag 'tshal mchod par bgyi/_/zhes bya ba gsungs te/_rgyal ba thams cad la phyag 'tshal bar bgyi zhing mchod par bgyi'o/_/
[\[236a.7\]]zhes bya ba yin no/_/da ni ngo bo nyid dang gzhi dang rten dang rnam pa gsum gyis sdig pa bshags pa bstan pa'i phyir/_'dod chags zhe sdang gti mug dbang gis na/_zhes bya ba la sogs pa gsungs te/_de la ngo bo nyid kyi sgo nas bdag gi tshe 'di dang tshe rabs gzhan dag
[\[236b\]]
[\[236b.1\]]du sdig pa bgyis pa dang /_bgyid du stsal ba dang bgyis pa la rjes su yi rang ba ci mchis pa'o/_/gzhi ci yin zhe na/_gzhi ni 'dod chags dang zhe sdang dang gti mug go/_/rten gang yin zhe na/_rten ni lus dang ngag dang yid yin te/_de dag thams cad rgyal ba sras dang bcas pa
[\[236b.2\]]kun gyi spyan sngar 'dug pa dang 'dra bar shin du 'gyod pa'i yid kyis/_skad cig re re la so sor bshags shing bsal bar bgyi'o/_/da ni bsod nams kyi rjes su yi rang ba bstan pa'i phyir/_phyogs bcu'i zhes bya ba la sogs pa gsungs te/_phyogs bcu'i 'gro ba kun gyis sbyin
[\[236b.3\]]pa dang /_tshul khrims dang /_bsgoms pa las byung ba'i bsod nams dus gsum pa gang lags pa dang slob pa gang zag bdun po rnams kyi gang lags pa dang /_mi slob pa dgra bcom pa rnams kyi gang lags pa dang /_rang rgyal ba rnam pa gnyis po bse ru lta bu dang /_tshogs
[\[236b.4\]]shing spyod pa rnams kyi bsod nams 'jig rten pa dang /_'jig rten las 'das pa dus gsum pa gang lags pa dang /_byang chub sems dpa' thams cad sems dang po bskyed pa nas bzung ba gang lags pa dang /_sangs rgyas bcom ldan 'das rnams dus gsum du
[\[236b.5\]]gtogs pa rnams re re zhing brdar btags pa'i byang chub kyi sems dang po bskyed pa nas bzung ba'i bsod nams kyi tshogs pha rol tu phyin pa dang /_ye shes la sogs pa las bskyed pa 'jig rten pa dang /_'jig rten las 'das pa dus gsum du gtogs pa tshad med cing
[\[236b.6\]]bsam gyis mi khyab pa sangs rgyas kyi ye shes kyi spyod yul gang lags pa de dag thams cad la bdag skad cig re re zhing rjes su yi rang ngo /_/'gro ba zhes bya ba'i sgra ni ma lus pa la snyegs pa'i phyir slob pa la sogs pa'i bsod nams kyang nang du 'du bar 'grub na/_ci'i phyir
[\[236b.7\]]logs shig tu smos she na/_de ni ma yin te/_'gro bas na 'gro ba ste/_sred pa dang bcas pas 'khor bar shin du 'gro ba'o zhes bya ba'i tha tshig go/_/de la kha cig ni shin du 'gro ba med pa'i phyir dang kha cig ni 'gro ba yang med pa'i phyir 'gro ba zhes bya ba'i sgrar brjod du mi
[\[237a\]]
[\[237a.1\]]rung bas so sor bstan to/_/da ni chos kyi 'khor lo bskor bar bskul bar bstan pa'i phyir/_gang rnams phyogs bcu'i 'jig rten sgron ma dag_/ces bya ba la sogs pa smos te/_phyogs bcu'i 'jig rten gyi sgron ma ni 'gro ba'i sgron ma gang dag yin
[\[237a.2\]]pa ste/_sangs rgyas bcom ldan 'das rnams ni 'jig rten gyi phyi dang nang gi mun pa mang po sel ba'i bdag nyid can yin pa'i phyir 'jig rten gyi sgron ma'o/_/byang chub rim par zhes bya ba ni bla na med pa'i byang chub tu mngon par rdzogs par sangs rgyas nas so/_/ma chags brnyes
[\[237a.3\]]zhes bya ba ni ma chags pa nyid du gyur pa ste/_mngon par byang chub pa'i stobs kyis dngos po'i ngo bo nyid ma lus par yongs su mkhyen pa'i phyir chags pa thams cad las yang dag par 'das pa ma yin no/_/chos zab mo rtogs par bya ba yang don du mi gnyer zhing mngon par mi brtson
[\[237a.4\]]pa gzhan dag gis khong du chud par dka' 'o zhes chos 'chad par mi spro zhing 'jig rten gyi khams sna tshogs na byang chub kyi zhing dam pa'i drung na bzhugs pa gang dag lags pa 'jig rten gyi mgon po de dag thams cad la/_'gro ba'i mi shes pa'i mun pa bsal zhing bla na med pa'i
[\[237a.5\]]ye shes kyi snang ba 'byung bar bya ba'i ched du/_chos kyi 'khor lo bla na med pa bskor ba'i phyir re re'i spyan snga na bdag pus mo sa la btsugs te thal mo sbyar nas 'dug bzhin du bskul lo zhes bya ba yin no/_/de bzhin gshegs pa rnams bzhugs par gsol ba ni/_mya ngan
[\[237a.6\]]'da' ston gang bzhed de dag la/_/zhes bya ba la sogs pas bstan to/_/gang zhes bya ba ni bye brag ma phye ba'i skabs yin pa'i phyir/_phyogs bcu'i 'jig rten gyi sgron ma zhes bya ba kho na dang sbyar te/_phyogs bcu na sangs rgyas bcom ldan 'das gang dag mya ngan las
[\[237a.7\]]'das pa ston par bzhed pa de dag thams cad la yun ring du bzhugs par bdag gsol zhes don du gnyer ro zhes bya ba yin no/_/dus ji srid cig tu zhe na/_dus gsum du gtogs pa'i sangs rgyas kyi zhing gi rdul thams cad dang mnyam pa'i bskal par bzhugs par ro/_/
[\[237b\]]
[\[237b.1\]]ci'i phyir zhe na/_'gro ba mgon med pa thams cad la phan zhing bde bar bya ba'i phyir te/_de la phan pa ni shin tu grub pa dang bde ba mya ngan las 'das pa'i lam thob pa yin no/_/bde ba ni lha'i rmad du byung ba brnyes pa'o/_/da ni ji skad bstan pa'i bsod nams kyi phung po phyag
[\[237b.2\]]'tshal la sogs pas kun nas bslang ba'i yongs su bsngo ba ni/_phyag 'tshal ba dang mchod cing bshags pa dang /_/zhes bya ba la sogs pa gsungs te/_phyag 'tshal ba dang mchod pa dang sdig pa bshags pa dang /_bsod nams kyi rjes su yi rang ba dang /_chos kyi 'khor
[\[237b.3\]]lo bskor bar bskul ba dang /_de bzhin gshegs pa bzhugs par gsol ba'i dge ba cung zad bdag gis bsags shing bsgrubs pa de dag thams cad bla na med pa yang dag par rdzogs pa'i byang chub tu yongs su bsngo ba'o zhes bya ba yin no/_/de ni de'i rab tu dbye ba ste brgyad pa'o/_/
[\[237b.4\]]de'i rab tu dbye ba ni kun du bzang po'i spyod pa'i smon lam de yan lag tu rab tu dbye ba yin no/_/de yang rnam pa bcu drug ste 'di lta ste/_bsam pa dang /_byang chub kyi sems mi brjed pa dang /_chags pa med par sbyor ba dang /_sems can la phan gdags pa dang /_go cha
[\[237b.5\]]dang skal ba mthun pa'i byang chub sems dpa' dang phrad pa dang /_dge ba'i bshes gnyen mgu bar bya ba dang /_de bzhin gshegs pa mngon du bya ba dang /_/dam pa'i chos yongs gzung ba dang /_/mi zad pa'i mdzod rnyed pa dang /_'jug pa dang /_stobs dang /_gnyen po dang /_
[\[237b.6\]]las dang /_rjes su slob cing yongs su bsngo ba dang /_bsdu ba'o/_/de la bsam pa ni rnam pa dang po yin no/_/de yang rnam pa gsum ste/_de bzhin gshegs pa la mchod cing dgongs pa yongs su rdzogs par bsam pa ni 'das pa'i sangs rgyas rnams dang zhes bya ba la
[\[237b.7\]]sogs pa gang gsungs pa yin no/_/mchod par gyur ces bya ba ni bla na med pa'i mchod pa ste/_sangs rgyas bcom ldan 'das mya ngan las 'da' bar bstan pa rnams dang /_da ltar phyogs bcu'i 'jig rten gyi khams sna tshogs dag na gzhes shing bzhugs la/_'gro ba mtha'
[\[238a\]]
[\[238a.1\]]dag la phan pa dang bde ba bskyed pa lhur mdzad pa gang dag yin pa de dag la yang de bzhin du mchod par gyur cig_/ma 'ongs pa na 'byung bar 'gyur ba gang dag yin pa de dag kyang thugs la dgongs pa yongs su rdzogs nas myur du thogs pa med par byang chub rnam
[\[238a.2\]]par sangs rgyas par spyon cig ces bya ba yin te/_phyed gong mas ni de bzhin gshegs pa la mchod pa'i bsam pa bstan to/_/phyed 'og mas ni dgongs pa yongs su rdzogs pa'i bsam pa bstan to/_/sangs rgyas kyi zhing yongs su sbyang ba'i bsam pa ni/_phyogs bcu ga la'i
[\[238a.3\]]zhing rnams ji snyed pa/_/zhes bya ba la sogs pa gang gsungs pa yin te/_ga la'i zhes bya ba ni gang yang rung ba'o/_/ji snyed pa zhes bya ba ni ci yod pa ste/_phyogs bcu na sangs rgyas kyi zhing ji snyed yod pa de dag thams cad re re zhing yang dpag tu med pa'i 'jig rten gyi khams kyi
[\[238a.4\]]gtos lta bur rgya che zhing yangs pa dang /_bde ba can lta bur yongs su dag par gyur la/_byang chub kyi shing gi dbang po'i drung du gshegs pa'i sangs rgyas bcom ldan 'das rnams dang /_byang chub sems dpa' rnams kyis kun nas yongs su gang zhing /_bar mtshams med par khyab
[\[238a.5\]]par gyur cig ces bya ba yin no/_/sems can thams cad la phan pa dang bde ba'i bsam pa ni/_phyogs bcu'i sems can gang rnams ji snyed pa/_/zhes bya ba la sogs pa gang gsungs pa yin te/_phyogs bcu'i sems can 'gro ba lnga po skye gnas bzhis bsdus pa gang yang rung
[\[238a.6\]]ba ji snyed pa de dag thams cad rtag tu rgyun mi 'chad par lus dang sems kyi nad dang bral zhing med par gyur la/_ngan song ba ma yin pa'i bde ba mchog gis bde bar gyur cig_/de dag gi chos dang mthun pa'i don rnyed pa gang yin pa de yang mthun zhing 'tsham par gyur la/_'gro ba thams
[\[238a.7\]]cad kyi chos dang mthun pa'i bsam pa yang rtag tu 'grub cing 'byor bar shog cig ces bya ba yin no/_/tshigs su bcad pa bzhis ni mi mthun pa'i phyogs spang ba gnyen po dang bcas pa bstan nas/_rnam pa gnyis pa byang chub kyi sems mi brjed pa bshad de/_byang chub spyod pa
[\[238b\]]
[\[238b.1\]]dag ni bdag spyod cing /_/zhes bya ba nas/_de dag ma lus yongs su byang bar shog_/ces bya ba'i bar gang gsungs pa yin no/_/byang chub ces bya ba ni bla na med pa yang dag par rdzogs pa'i byang chub bo/_de'i ched du spyod pa ni byang chub spyod pa ste/_de bdag spyod cing sgrub la 'gro
[\[238b.2\]]ba thams cad du skye ba dran par gyur cig_/tshe rabs thams cad du 'chi 'pho skye ba ste 'chi 'pho ba dang skye ba na yang bdag rtag tu rab tu 'byung bar shog cig ces bya ba yin no/_/'chi 'pho ba dang skye ba dag gi bar gyi gnas skabs ni shugs kyis bstan pa kho nar blta bar bya ste/_'di ni
[\[238b.3\]]byang chub kyi sems mi brjed pa'i rgyu dang po yin no/_/de bzhin du/_rgyal ba kun gyi rjes su slob gyur te/_/zhes bya ba la sogs pa gsungs te/_dus gsum du gtogs pa'i rgyal ba thams cad kyi bslab pa'i rjes su slob par gyur te'o/_/bzang po spyod pa zhes bya ba ni spyod pa
[\[238b.4\]]bzang po'o/_/yongs su rdzogs byed cing zhes bya ba ni yongs su rdzogs shing mthar phyin par byed pa'o/_/ci zhig bya zhe na/_tshul khrims spyod pa dri med yongs dag pa/_rtag tu ma nyams skyon med spyod par shog_/ces bya ba smos te/_dper na yid bzhin gyi nor bu rin po che glo bur
[\[238b.5\]]gyi dri ma dang bral ba'i phyir/_dri ma dang bral ba nyid kyis dri ma med pa/_g.ya'i skyon dang bral ba'i phyir/_rang bzhin gyis yongs su dag pa ste/_de nyid kyi phyir ma nyams shing skyon med la/_sems can gyi 'dod pa phun sum tshogs par byed pa dang /_yongs su gdung ba
[\[238b.6\]]thams cad sel ba dang /_nad thams cad dang bral ba dang /_dus ma yin par 'chi ba rab tu zhi bar byed pa lta bur gzhan gyi don sgrub pa 'ba' zhig tu zad pa de bzhin du byang chub sems dpa' rnams kyi tshul khrims kyang rin po che bzhin du rin po che yin te/_las dang nyon mongs
[\[238b.7\]]pa glo bur ba dang ma 'dres pa'i phyir dri ma dang bral ba nyid kyis dri ma med la/_nyan thos dang rang sangs rgyas kyi theg pa'i sems bskyed pa'i g.ya'i skyon dang bral ba'i phyir dang /_med na mi 'byung ba nyid kyis thams cad mkhyen pa nyid kyi sems dang po bskyed pa rin po che'i rgyu las
[\[239a\]]
[\[239a.1\]]byung ba'i phyir/_kun nas yongs su dag pas na yongs su dag pa ste/_byang chub sems dpa'i bslab pa thams cad la gus par byed pa nyid kyis ltung ba kun du mi 'byung ba'i phyir bslab pa ma nyams pa'i sgo nas ma nyams shing /_yul nyams su myong
[\[239a.2\]]ba 'das pa la bltas pa'i sred pa dang /_ma 'ongs pa la mngon par dga' ba'i sred pa dang /_da ltar byung ba la lhag par chags pa'i sred pa skye ba dus gsum pa'i srid pa'i khab 'di dag gis cung zad kyang ma gtses pa'i phyir skyon med la/_sa lta bur sangs rgyas dang
[\[239a.3\]]byang chub sems dpa' thams cad kyi yon tan rnams kyi gzhir gyur pa'i phyir 'gro ba mtha' dag gi 'dod pa phun sum tshogs par byed pa dang /_yongs su gdung ba thams cad sel ba dang /_nad thams cad dang bral ba dang /_lha dang mi dag gi nang na tshe dpag tu med par byed
[\[239a.4\]]pa lta bu gzhan gyi don sgrub pa la zhugs pa 'ba' zhig tu zad do/_/nges pa'i tshig tu na/_lus dang sems kyi yongs su gdung ba sel ba'i sgo nas bsil bar gyur pa'i phyir tshul khrims zhes bya ba'o/_/tshul khrims spyod pa zhes bya ba ni tshul khrims nyid spyod pas tshul
[\[239a.5\]]khrims spyod pa'o/_tshul khrims spyod pa dri ma med pa yongs su dag pa/_ma nyams pa skyon med pa de lta bu de byang chub kyi bar du spyod par shog shig ces bya ba yin te/_'di ni byang chub kyi sems mi brjed pa'i rgyu gnyis pa yin no/_/lha yi skad dang klu dang gnod sbyin skad/_/
[\[239a.6\]]ces bya ba la sogs pa ni/_lha rnams kyi nang du ni lha'i skad kyis so/_/klu dang gnod sbyin dang grul bum dang mi rnams kyi nang du ni de dag gi sgra dang skad kyis so mdor na 'gro ba mtha' dag gi skad ji snyed yod pa de dag gis de dang de dag la so sor byang chub kyi bar du de bzhin du chos
[\[239a.7\]]ston to zhes bya ba yin te 'di ni rgyu gsum pa yin no/_/des shing pha rol phyin la zhes bya ba la sogs pa des pa ni rgyud mnyen pa'o/_/pha rol phyin pa ni sbyin pa la sogs pa bcu'o/_/de la rab tu brtson zhing skyo ba med pa'i yid kyis bdag nyid thams cad kyi rnam pa thams cad du
[\[239b\]]
[\[239b.1\]]brtson te/_byang chub [(]gyi [,]kyi [)]bar du byang chub kyi sems rnams kyang re 'ga' yang brjed par mi 'gyur zhing 'bral bar ma gyur cig ces bya ba yin te/_'di ni rgyu bzhi pa yin no/_/tshigs su bcad pa phyed dang bzhi po de dag gis ni byang chub kyi sems kyi mi mthun pa'i phyogs su gyur pa'i sgrib
[\[239b.2\]]pa gang dag yin pa de dag gi gnyen po bstan pa yin no/_/da ni tshigs su bcad pa phyed kyis mi mthun pa'i phyogs spang ba bstan pa ni/_sdig pa gang rnams sgrib par gyur pa dag/_/ces bya ba la sogs pa gsungs pa yin te/_sdig pa sgrib par gyur pa byang chub kyi sems kyi bar chad byed pa gang
[\[239b.3\]]dag yin pa de dag ma lus par thams cad kyi thams cad du yongs su byang zhing spong bar shog shig ces bya ba yin no/_/da ni gang las dang /_gang du dang /_ji ltar zhes rgyu gsum gyis rnam pa gsum pa chags pa med par sbyor ba ston pa ste/_las dang nyon mongs bdud kyi las rnams
[\[239b.4\]]las/_/zhes bya ba la sogs pa gsungs pa yin no/_/gang las zhe na/_las dang nyon mongs pa dang bdud kyi lam las so/_/las 'di yang bye brag tu ma phye ba'i phyir dge ba dang /_mi dge ba dang /_mi g.yo ba'i khyad par gyis rnam pa gsum char bzung ste/_de las mi
[\[239b.5\]]dge ba dang nyon mongs pa dang bdud kyi las rnams las grol zhing de dag gis mi chags par rtag tu spyad do/_/gang du zhe na/_'jig rten 'gro ba rnams su ste lha la sogs pa'i nang du'o/_/ji lta bur zhe na/_ji ltar pad+ma chus mi chags pa bzhin/_/zhes bya ba smos te/_ji ltar
[\[239b.6\]]pad+ma chu las skyes pa chus mi chags pa de bzhin du sdig pa'i las dang /_nyon mongs pa dang /_bdud kyi lam 'jig rten gyi chos dag gis ma gos par spyod pa spyad do zhes bya ba yin no/_/de bzhin du las dge ba dang mi g.yo ba dag la yang mi chags shing 'bras bu rnam par smin
[\[239b.7\]]pa la mi lta bar 'gro ba mtha' dag la phan pa dang bde ba bskyed pa 'ba' zhig gi phyir spyad de/_byang chub sems dpa'i spyod pa zhes bya ba yin no/_/de bzhin du las dge ba dang mi g.yo ba dag la yang mi chags shing 'bras bu rnam par smin pa la mi lta bar 'gro ba mtha' dag la
[\[240a\]]
[\[240a.1\]]phan pa dang bde ba bskyed pa 'ba' zhig gi phyir spyad de/_byang chub sems dpa'i spyod pa zhes bya ba kho nas drang ngo /_/ci dang 'dra bar zhe na/_nyi zla nam mkhar thogs pa med ltar spyad/_/ces bya ba smos te/_dper na nyi ma dang zla ba dag 'jig rten na yid bzhin gyi nor bu
[\[240a.2\]]bzhin du gzhan gyi don byed pa la ro gcig tu zhugs pa'i phyir/_rang gi don la cung zad kyang ma chags par nyin mtshan du nam mkha' la rgyu ba de dang 'dra bar ro zhes bya ba yin no/_/de la bdud ces bya ba ni dge ba'i bar chad byed pa ste/_byang chub kyi lam 'gog cing yang dag pa'i lam
[\[240a.3\]]zlog par byed pa yin no/_/nges pa'i tshig tu chos kyi srog gi bar chad byed pa yin pas gsod pa'i phyir bdud ces bya'o/_/de'i lam ni phan pa'i dngos po la rgyus 'tshe ba'o/_/rnam pa bzhi pa tshe 'di dang phyi mar sems can ma lus pa la phan gdags pa ni/_zhing gi khyon dang
[\[240a.4\]]phyogs rnams ji tsam par/_/ngan song sdug bsngal thams cad ces bya ba la sogs pa gang gsungs pa yin te/_'gro ba'i ngan song ba'i sdug bsngal ngan 'gro gsum las byung ba de dag thams cad rab tu zhi bar byed cing ngo /_/yang ci'i phyir na ngan song gi sdug bsngal dag
[\[240a.5\]]kho na rab tu zhi ba zhes bya zhe na/_de dag gis ni shin tu gnod par byed pa'i bdag nyid yin pa'i phyir gtsor smos par zad kyi/_'khor ba ba'i sdug bsngal thams cad rab tu zhi bar byed cing zhes bya ba yin par rig par bya'o/_/de bzhin du 'gro ba thams cad bde ba'i mchog
[\[240a.6\]]la yang 'god cing zhes bya ba yin no/_/ci zhig bya zhe na/_'gro ba thams cad la phan par bya zhing phan pa bskyed par bya ba'i phyir te/_bla na med pa'i ye shes thob par bya ba'i bar du yid yongs su skyo ba med pas gzhan du mi sbyor bar spyad cing 'bad par bya'o/_/dus ji
[\[240a.7\]]srid cig tu zhe na/_zhing gi khyon dang phyogs rnams ji tsam par/_/zhes bya ba smos te/_phyogs rnams na zhes bya ba ni phyogs bcu na'o/_ji tsam par zhes bya ba ni ji srid par ro/_/zhing gi khyon ces bya bar ni sangs rgyas kyi zhing gi rgyun te bskal pa brgyud par rgyun
[\[240b\]]
[\[240b.1\]]'byung ba ji srid pa de srid du spyad do zhes bya bar sbyar ro/_/rnam pa lnga pa ni go cha'o/_/de yang sems can gyi spyod pa dang mthun par 'jug pa dang /_sangs rgyas kyi chos yongs su rdzogs par byed pa dang /_dam pa'i chos rab tu ston pa dang rnam pa gsum ste/_byang chub spyod pa yongs su
[\[240b.2\]]rdzogs byed cing /_/zhes bya ba ni byang chub kyi ched du spyod pa ni byang chub spyod pa'o/_/de yongs su rdzogs par byed pa ste/_sangs rgyas kyi chos rnams skyed par byed cing zhes bya ba'i tha tshig go/_/sems can dag gi spyod dang zhes bya ba la sogs pa gang gsungs pa yin no/_/tshe rabs
[\[240b.3\]]thams cad du sems can rnams kyi sems kyi spyod pa kun shes par byas nas/_rang bzhin gyis g.yo med pa dang /_'grogs na bde ba dang mi mthun pa med pa'i ngo bos de dag dang mthun par 'jug cing ngo /_/bzang po spyod pa dag ni rab ston cing /_/zhes bya ba la bzang po spyod pa ni
[\[240b.4\]]'dir rab tu ston par brjod par bzhed pa yin pas chos ston pa'i ngo bo nyid yin par bzung ste/_/de mngon par rjod par byed pa'i tshig dag la bzang po spyod pa nye bar btags pa'i phyir ro/_/tshig de 'gro ba la rab tu ston cing ste yang dag par rab tu ston la 'chad cing ma 'ongs
[\[240b.5\]]pa'i bskal pa phyi ma'i mthar skyo ba med pa'i yid kyis spyod par gyur cig ces bya ba yin no/_/rnam pa drug pa lus dang ngag dang yid kyi spyod pa'i smon lam dag gis skal ba mthun pa'i byang chub sems dpa' dang phrad pa ni/_bdag gi spyod dang mthun par gang spyod pa/_/
[\[240b.6\]]zhes bya ba la sogs pa gang gsungs pa yin te/_byang chub sems dpa' gang dag bdag gi spyod pa dang zhes bya ba la spyod pas mtshungs shing 'dra ba de dag dang bdag byang chub kyi bar du rtag tu lhan cig phrad cing 'grogs par shog shig ces pa dang /_lus dang ngag dang yid kyis de dag
[\[240b.7\]]kho na dang lhan cig kun nas nyon mongs pa med pa'i gnas pas byang chub sems dpa'i spyod pa gcig pa dang smon lam gcig tu spyad par bya'o zhes bya ba yin no/_/rnam pa bdun pa phan par sems pa'i gdams ngag sgrub pa dag gis dge ba'i bshes gnyen mgu bar byed
[\[241a\]]
[\[241a.1\]]pa ni/_bdag la phan par 'dod pa'i grogs po gang /_/zhes bya ba la sogs pa gang gsungs pa yin te/_bdag la phan par 'dod pa'i grogs po dge ba'i bshes gnyen bzang po spyod pa ston cing 'chad par byed pa chos smra ba gang dag yin pa de dag dang rtag tu
[\[241a.2\]]'grogs shing phrad pa dang de dag rnams kyang res 'ga' yang cung zad kyang yid mi 'byung zhing byang chub kyi bar du dus thams cad du mthun par 'jug par gyur cig ces bya ba yin no/_/rnam pa brgyad pa 'khor dang dus dang mi skyo ba dang mchod pa'i bya ba dag gis de bzhin gshegs pa
[\[241a.3\]]mngon sum du bya ba ni/_sangs rgyas sras kyis bskor ba'i mgon po rnams/_/zhes bya ba la sogs pa gang gsungs pa yin te/_phyogs bcu kun gyi rgyal ba sangs rgyas bcom ldan 'das byang chub sems dpa'i tshogs kyis bskor ba'i mgon po 'gro ba'i gnyen gcig pu la
[\[241a.4\]]thogs pa med pa'i mig gis rtag tu mngon sum du lhag ger blta zhing de dag re re la yang skad cig la mchod pa rgya chen po rnam pa thams cad kyi mchog dang ldan pa nam mkha'i gtos dang mnyam zhing chos kyi dbyings khyab pas mchod par bya'o zhes bya ba yin no/_/dus ji srid cig
[\[241a.5\]]tu zhe na/_ma 'ongs bskal pa kun du mi skyo bar/_/zhes bya ba smos te/_ma 'ongs pa'i bskal pa phyi ma'i mtha'i mur thug pa'i skyo ba med pa'i yid kyis so zhes bya ba yin no/_/rnam pa dgu pa 'dzin pa dang /_ston pa dang sbyong ba dag gis dam pa'i chos yongs su gzung ba ni/_
[\[241a.6\]]rgyal ba rnams kyi dam pa'i chos 'dzin cing /_/zhes bya ba la sogs pa gsungs pa yin te/_dus gsum pa'i rgyal ba rnams kyis bshad pa'i chos gsung rab yan lag bcu gnyis pa gang yin pa de dag thams cad gzungs kyi stobs kyis 'dzin cing yang dag par 'dzin pa
[\[241a.7\]]dang /_byang chub kyi spyod pa chos bshad pa'i ngo bo nyid kyang 'gro ba la kun du snang bar byed/_yongs su snang bar byed yang dag par rab tu ston par byed cing ngo /_/'dir yang byang chub spyod pa zhes bya ba ni de rab tu ston par byed pa'i tshig rnams kho na la bya'o/_/bzang
[\[241b\]]
[\[241b.1\]]po spyod pa rnam par sbyang ba yang /_/zhes bya ba la bzang po spyod pa ni byang chub sems dpa'i spyod pa ste/_de rnam par spyod zhing skyon ma lus pa thag sring bar byed pas dri ma dang bral bar byed pa ma 'ongs pa'i bskal pa thams cad du spyad par bya ba la 'bad par bya'o/_/zhes
[\[241b.2\]]bya ba yin no/_/rnam pa bcu pa bsod nams dang ye shes la sogs pa'i tshogs yang dag par 'grub pa'i sgo nas mi zad pa'i mdzod rnyed pa ni/_srid pa thams cad du yang 'khor ba na/_/zhes bya ba la sogs pa gang gsungs pa yin te/_'dod pa la sogs pa'i srid pa
[\[241b.3\]]thams cad du sems can gyi don gyi dbang gis 'khor zhing 'khor bar skye ba na/_'gro ba mtha' dag la phan pa dang bde ba bskyed pa'i phyir bsod nams dang ye shes mi zad pa rnyed cing ldan par gyur cig ces pa dang /_de bzhin du thabs dang shes rab dag dang ting nge
[\[241b.4\]]'dzin nam mkha'i mdzod dang /_dri ma med pa'i phyag rgya la sogs pa dang /_de bzhin du byang chub sems dpa'i rnam par thar pa snying rje chen po bshol ba med pa dang /_sgyu ma lta bur gyur pa la sogs pa nas byang chub sems dpa'i yon tan thun mong dang /_thun
[\[241b.5\]]mong ma yin pa thams cad kyi bar gyis mi zad pa'i mdzod de/_yon tan gyi nor mi zad par gyur cig ces bya ba yin no/_/rnam pa bcu gcig pa ni 'jug pa'o/_/de yang rnam pa brgyad de 'di lta ste/_sangs rgyas dang de'i zhing blta bar 'jug pa rnam pa gnyis
[\[241b.6\]]dang /_sangs rgyas kyi gsung 'jug pa dang /_chos kyi 'khor lo bskor ba la 'jug pa dang /_bskal pa 'jug pa la 'jug pa dang /_de bzhin gshegs pa la blta zhing de'i spyod yul la 'jug pa dang /_sangs rgyas kyi zhing mngon par bsgrub pa la 'jug pa dang /_
[\[241b.7\]]brgyad pa de bzhin gshegs pa'i drung du 'gro ba la 'jug pa'o/_/de la sangs rgyas de'i zhing blta bar 'jug pa rnam pa gnyis tshigs su bcad pa gnyis kyis bstan pa ni/_rdul gcig steng na rdul snyed zhing rnams zhes bya ba la sogs pa gang gsungs pa yin te/_rdul gcig
[\[242a\]]
[\[242a.1\]]gi steng na phyogs bcu dus gsum du gtogs pa'i sangs rgyas kyi zhing gi rdul dang mnyam pa'i sangs rgyas kyi zhing rnams so/_/zhing der zhes bya ba ni zhing de dang der ro/_/bsam gyis mi khyab ces bya ba ni bsam gyis mi khyab pa'i sangs rgyas bcom ldan 'das
[\[242a.2\]]rnams so/_/sangs rgyas sras kyi dbus na bzhugs pa la/_/zhes bya ba ni byang chub sems dpa' rnams kyi dbus na bzhugs pa la'o/_/byang chub spyad pa spyod cing zhes bya ba ni byang chub kyi spyad pa spyod pa kun du sgrub cing ngo /_/blta bar bgyi zhes bya ba ni blta bar bgyi zhing
[\[242a.3\]]'jug par bgyi ba yin no/_/de lta yin na byang chub sems dpa' rnams mi srid pa don du gnyer bas smon lam 'bras bu med pa kho na'o/_/zhes bya bar mngon pa ma yin nam/_'di ltar re zhig sangs rgyas kyi zhing gcig dang ril gyis bye brag tu rdul gcig gi steng na blta bar
[\[242a.4\]]mi srid na/_de ji ltar dus gsum du gtogs pa'i sangs rgyas kyi zhing gi rdul gcig steng na ma lus pa dang mnyam pa'i sangs rgyas kyi zhing sangs rgyas bcom ldan 'das byang chub sems dpa'i 'khor gyi dbus na bzhugs pa bgrang ba las 'das pa dag gis yongs su
[\[242a.5\]]gang ba rnams/_so so tha dad par bye brag tu rdul gcig gi steng du blta bar bya'o zhes smon lam 'debs she na/_de ni de lta ma yin nam/_'di ltar ji ltar bsam gyis mi khyab pa'i las kyis sprul pa'i 'jig rten gyi khams bla dang 'og dang 'chol pa la sogs pa sna
[\[242a.6\]]tshogs pa tha dad pa de bzhin du rdul gcig gi steng du yang bsam gyis mi khyab pa'i ye shes kyi sprul pa de lta bu ci ste mi srid/_bsam gyi mi khyab pa nyid las kyang /_gang tshe sa stengs mkhas pa rnams/_/mig 'phrul gyi ni rnam pa la/_/ya mtshan cung zhig yod min pa/_/de tshe ngo
[\[242a.7\]]mtshar ci zhig che/_/'jig rten mgon po skyob pa yis/_/bsam gtan las dang klu rnams dang /_/sangs rgyas bdag nyid che rnams kyi/_/bsam gyis mi khyab bzhir bshad do/_/zhes gsungs te/_de bas na sangs rgyas kyi bka' la blo ma byang ba rnams kyi don 'di mi srid
[\[242b\]]
[\[242b.1\]]par 'dis kyang de kho na ltar yin no/_/zhes dad par bya dgos so/_/'di gsal rab tu bsgrubs pas na/_/gang zhig sangs rgyas kyis bshad pa/_lkog tu gyur pa dag la ni/_/the tshom skye ba de yis 'dir/_/stong pa nyid du yid ches bya/_/'jig rten na re zhig snod chung ngu chu dngas pas gang
[\[242b.2\]]ba'i nang na yang gza' dang rgyu skar dang skar ma la sogs pas brgyan pa'i nam mkha' thams cad snang ba kho na'o/_/de nyid kyi phyir bcom ldan 'das kyis/_chos rnams gzugs brnyan lta bu dang /_/rab rib rmi lam mtshan nyid dang /_/sgyu ma smig rgyu 'dra ba dang /_/dri za'i grong khyer lta bu
[\[242b.3\]]yin/_/zhes gsungs te/_'di ni 'og nas/_gang yang dus gsum dag gi zhing bkod pa/_/zhes 'byung ba'i tshigs su bcad pa yang 'dir gsal bar bya'o/_/de ltar ma lus phyogs rnams zhes bya ba la sogs pa ni rdul gcig gi steng du ji lta ba de bzhin du phyogs bcu mtha' dag ma lus pa
[\[242b.4\]]thams cad du'o/_/skra tsam khyon la zhes bya ba ni skra'i khyon te/_skra'i rtse mo tsam gyi go skabs la dus gsum gyi tshad snyed kyi sangs rgyas rgya mtsho dang /_de'i zhing rgya mtsho dag la'o/_/spyod cing zhes bya ba ni spyod pa la 'jug cing ngo /_/bskal pa brgya mtshor rab tu 'jug ces bya ba ni 'jug par bya
[\[242b.5\]]zhes bya ba yin no/_/sangs rgyas kyi gsung la 'jug pa ni/_gsung gcig yan lag rgya mtsho'i sgra skad kyis/_/zhes bya ba la sogs pa gang gsungs pa yin te/_de bzhin gshegs pa chos gcig ston pa na nyan pa'i skye bo bgrang ba las 'das pa'i mos pa tha dad pa'i sgo nas cig car du
[\[242b.6\]]don gzhan dang tshig dang yi ge gzhan dang gzhan dpag tu med pa dag gi gsung gi yan lag rgya mtsho dpag tu med pa dang ldan par grags pas/_phyogs bcu dus gsum du gtogs pa'i rgyal ba de kho na bzhin du chos ston pa thams cad kyi dbyangs kyi yan lag rnam par dag pa chos nyan
[\[242b.7\]]pa'i skye bo dpag tu med pa'i bsam pa ji lta ba'i dbyangs gang yin pa'i sangs rgyas kyi gsung de lta bu de la dogs pa med pa'i rna bas de bzhin gshegs pa re re'i gsung gi yan lag rgya mtsho de dag la 'jug par bya zhing ma lus par yid la bya'o zhes bya ba yin no/_/de skad du/_mos pa du ma
[\[243a\]]
[\[243a.1\]]dang ldan pa/_/mang po nye bar 'khod pa la/_/gsung gcig bka' ni bstsal mod kyis/_/du ma gcig tu gda' ba ste/_/'di dag kho na'i ched yin zhes/_/'gro ba kun gyis rtog pa gang /_/de la ya mtshan che ci mchis/_/de la ngo mtshar ci zhig mchis/_/zhes gsungs so/_/de bzhin
[\[243a.2\]]du 'phags pa sdong po bkod pa'i mdo 'phags pa byams pa'i rnam par thar pa las kyang /_gang zhig skad cig 'dug nas ma rmongs par/_/bskal pa dung phyur bye ba mang po phyogs bcu yi/_/bde gshegs chos sprin nyan par ngoms pa'i sems med pa/_/'di ni blo chen rgya mtsho lta bu'i gnas
[\[243a.3\]]pa yin/_/zhes gsungs te/_/tshigs su bcad pa snga ma gnyis kyis ni 'chad pa po'i che ba'i bdag nyid bstan to/_/tshigs su bcad pa 'og mas ni nyan pa'i skye bo'i che ba'i bdag nyid bstan to/_/chos kyi 'khor lo bskor ba la 'jug pa ni/_dus gsum gshegs pa rgyal ba thams cad dag_/
[\[243a.4\]]ces bya ba la sogs pa gang gsungs pa yin no/_/de dag gi zhes bya ba ni dus gsum du gtogs pa'i rgyal ba 'khor lo'i tshul bskor zhing rab tu bskor bar mdzad pa de dag thams cad kyis te/_de dag gi gsung dbyangs zad mi shes shing bgrang ba las 'das pa gang dag yin pa de dag
[\[243a.5\]]la'o/_/blo yi stobs kyis zhes bya ba ni ye shes kyi che ba'i bdag nyid kyis te cig car du 'jug cing rab tu 'jug par bya'o/_/tshul ni 'dir thabs gang dang /_chos bshad pa gang gis/_dus gang gi tshe/_yul gang du sems can mos pa sna tshogs pa rnams 'dul bar 'gyur ba de yin
[\[243a.6\]]par blta'o/_/dbyangs zhes bya ba'i sgra ni 'dir tshig kha bskang ba'i don yin no/_/bskal pa 'jug pa la 'jug pa ni/_ma 'ongs bskal pa thams cad 'jug par yang /_/zhes bya ba la sogs pa gang gsungs pa yin no/_/mdor na bdag gi ye shes kyi skad cig gis phyogs bcur
[\[243a.7\]]bstod pa'i ma 'ongs pa'i bskal pa 'jug pa zhes bya ba'i bskal pa brgyud par 'jug par bgyi'o zhes bya ba yin no/_/gang yang bskal pa dus gsum tshad de dag_/ces pa ni dus gsum du bgrang ba de dag thams cad ye shes kyi skad cig ma'i cha shas zhes bya ba ye shes kyi phyogs
[\[243b\]]
[\[243b.1\]]gcig tu zhugs shing khong du chud par bya'o zhes bya ba yin no/_/de bzhin gshegs pa la blta zhing de'i spyod yul la 'jug pa ni/_dus gsum gshegs pa mi yi seng ge dag_/ces bya ba la sogs pa gsungs pa yin te/_phyogs bcu dus gsum du gtogs pa'i mi'i seng ge/_sangs
[\[243b.2\]]rgyas bcom ldan 'das gang dag yin pa de dag bdag gis ye shes [(]gyi [,]kyi [)]skad cig re re la blta zhing brtag par bya'o zhes bya ba yin no/_/de dag gi spyod yul ni yul lo/_/sgyu mar gyur pa'i rnam thar stobs kyis 'jug_/ces bya ba ni rtag tu byang chub sems dpa'i rnam par thar pa sgyu mar
[\[243b.3\]]gyur pa zhes bya ba ye shes kyi ngo bo nyid de'i stobs gyis 'jug par bya'o zhes bya ba yin no/_/sangs rgyas kyi zhing mngon par sgrub pa la 'jug pa ni/_gang yang dus gsum dag gi zhing bkod pa/_/zhes bya ba la sogs pa gang gsungs pa yin te/_dus gsum dag gi zhing bkod pa/_/zhing
[\[243b.4\]]gi tshogs gang dag yin pa de dag rdul gcig gi steng du mngon par sgrub cing mngon par bsgrub par bya'o/_/zhes bya ba yin no/_/de ltar phyogs rnams ma lus thams cad du/_/zhes bya ba ni/_de ltar phyogs ma lus par rdul re re'i steng du de kho na bzhin du zhing bkod pa mngon par bsgrubs nas
[\[243b.5\]]ye shes kyi skad cig gis 'jug par bya'o/_/zhes bya ba yin no/_/re zhig da ltar gyi sangs rgyas kyi zhing ngo bo nyid dang tshad dang kha dog dang dbyibs kyi bye brag tha dad pa thams cad kyang /_ma 'chol par rdul gcig gi steng du bzhag par mi srid na/_sangs rgyas kyi zhing dus gsum du
[\[243b.6\]]gtogs pa de bzhin du ngo bo nyid la sogs pa'i bye brag tha dad pa ma lus pa rnams phyogs bcur bar mtshams med pa rdul re re'i steng du ma 'chol bar ji ltar 'jog par 'gyur/_de'i phyir 'di ji ltar yid ches par bya zhe na/_'dir bshad pa/_'di ltar chos thams cad ni yongs
[\[243b.7\]]su ma grub pa ngo bo nyid med pa sgyu ma lta bu/_rmi lam lta bu/_ma skyes pa/_ma 'gags pa/_skra shad 'dzings pa lta bu/_gzod ma nas zhi ba/_rang bzhin gyis yongs su mya ngan las 'das pa ji ltar mos pa bzhin rtog pa tsam gyis rab tu phye ba rnam pa sna tshogs du ma'i ngo bo nyid
[\[244a\]]
[\[244a.1\]]yin te/_ting nge 'dzin rnam par thar pa'i khyad par rnam pa sna tshogs rnam pa mang po shin du bsgoms pa dag gis nye bar bkod pa bsam gyis mi khyab pa nyams su myong bar byed pa na rang gis bsgoms pa'i lam 'di dag
[\[244a.2\]]gsal bar rab tu 'gyur ro/_/'jig rten na yang mig 'phrul mkhan goms pa cung zad tsam las skyes pa'i mthu can dag sgyu ma shin tu ngo mtshar dang ldan pa rab tu sgrub par snang ba nyid de/_de lta bas na 'di dag thams cad ni/_
[\[244a.3\]]ji ltar bshad pa bzhin yid ches par bya'i/_'di la yid gnyis ni cung zad kyang mi bya'o/_/brgyad pa de bzhin gshegs pa'i drung du 'gro ba la 'jug pa ni/_gang yang ma byon 'jig rten sgron ma zhes bya ba la sogs pa gang
[\[244a.4\]]gsungs pa yin te/_gang yang ma byon pa'i 'jig rten gyi sgron ma sangs rgyas bcom ldan 'das phyi ma'i mtha'i mur thug par rtogs pa bgrang ba las 'das pa sangs rgyas kyi ye shes kyi spyod yul du gyur pa phyogs bcu'i 'jig rten
[\[244a.5\]]gyi khams nam mkha'i khams kyi mtha' thug pa gzhan dang /_gzhan dag tu skad cig re re la dus mnyam pa nyid du/_bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba rnams dang /_de
[\[244a.6\]]bzhin du gzhan dus mnyam pa nyid du chos kyi 'khor lo bskor bar 'gyur ba rnams dang /_de bzhin du gzhan mya ngan las 'das pa ston par 'gyur ba rnams so/_/de'i phyir de dag rim par 'tshang rgya zhes bya ba la sogs pa gang gsungs pa
[\[244a.7\]]yin te/_de dag ces bya ba ni mngon par rdzogs par 'tshang rgya ba dang /_de bzhin du chos kyi 'khor lo bskor bar mdzad pa dang /_mya ngan las 'das pa ston par mdzad pa de dag go/_/'jig rten gyi mgon gcig po de dag thams
[\[244b\]]
[\[244b.1\]]cad kyi zhabs kyi drung du 'khor ba ji srid par yid myur ba dang /_kun du myur ba'i rdzu 'phrul gnyis kyi stobs kyis lus kyi sprin gyis phyogs bcur khyab par byas te/_mchod pa'i sprin nam mkha' khebs pa thams cad du khyad par du
[\[244b.2\]]'phags pa bgrang ba las 'das pa dag gis re re la dus mnyam pa nyid du mchod pa dang /_bstod pa brjod pa dang /_bskor ba brgya phrag du ma byed par mchi zhing nye bar mchi'o/_/rim par 'tshang rgya ba zhes bya ba ni mngon par rdzogs par
[\[244b.3\]]byang chub pa'o/_/'di'i mya ngan las 'das pa ston pa nyid rab tu zhi mtha' yin te/_tshig kha bskang ba'i phyir rnam grangs bshad do zhes bya bar mngon no/_/gtso bo yin pa'i phyir de bshad par zad kyi gzhan yang chu zla snang ba bzhin du
[\[244b.4\]]dga' ldan gyi gzhal med khang na bzhugs pa dang /_'chi 'pho ston pa dang /_lhums na bzhugs pa dang /_bltams pa dang /_lhas phyag byas pa dang /_bzo kun du ston pa dang /_mngon par grub pa dang /_rab tu byung ba dang /_
[\[244b.5\]]dka' ba spyod pa dang /_byang chub kyi snying por gshegs pa dang /_byang chub kyi shing gi rgyal po'i drung du seng ge'i khri la bzhugs te/_bdud btul ba'i dus dag tu yang de bzhin du de dag kho na'i zhabs kyi drung du cig car du mchi bar bgyi'o zhes bya ba yin te/_de skad du/_
[\[244b.6\]]gang phyir 'jig rten khams su ni/_/sems can skad cig re re la/_/so sor rnam par 'tshang rgya bar/_/de phyir zhum par mi bya'o/_/zhes bya ba gsungs so/_/rnam pa bcu gnyis pa ni stobs yin no/_/de yang rnam pa bcu ste/_kun du myur ba'i rdzu 'phrul stobs zhes bya ba
[\[244b.7\]]la sogs pa tshigs su bcad pa gnyis bstan to/_/kun du myur ba zhes bya ba ni dper na byang chub sems dpa' gzhan gyis mi 'gro ba kun du myur ba'i rdzu 'phrul gyis phyogs bcur cig car du 'gro ba de kho na dang 'dra'o/_/rdzu 'phrul zhes bya ba rdzu 'phrul ni 'byor cing ji
[\[245a\]]
[\[245a.1\]]skad 'dod pa bzhin du phun sum tshogs par byed pa ste/_cho 'phrul zhes bya ba'i tha tshig go/_/rdzu 'phrul ji ltar na cho 'phrul yin no zhes bya bar ces shes she na/_sems can so so'i yid 'phrog cing 'dun par byed pas cho 'phrul lo/_/de'i
[\[245a.2\]]stobs ni don yod pa nyid de/_rdzu 'phrul gyi stobs des so/_/kun nas sgo yi theg pa'i stobs dag dang /_/zhes bya ba la/_kun nas sgo zhes bya ba ni sgo kun nas so/_/ji ltar zhe na/_de'i lus kyi gnas skabs dang /_dmigs pa ni gang la byang chub kyi sems
[\[245a.3\]]mi skye ba dang /_gang la sems can thams cad la phan pa dang bde bar smon par mi 'gyur ba de med de/_'di thams cad ni 'phags pa spyod yul yongs su dag pa'i mdo la blta bar bya'o/_/theg pa'i stobs zhes bya ba ni theg pa chen po'i stobs kyis te/_
[\[245a.4\]]'dis theg pas ni theg pa'o/_/de ni theg pa yang yin la chen po yang yin pas na theg pa chen po'o/_/yang na theg pa chen po sangs rgyas dang byang chub sems dpa' thams cad kyi theg pa yin pas na theg pa chen po'o/_/'di'i rang bzhin ci yin zhe na/_
[\[245a.5\]]sangs rgyas kyi byang chub thob par byed pa'i lam bsod nams dang ye shes kyi tshogs zhes bya ba ni theg pa chen po'o/_/yang na theg pa chen po ni pha rol tu phyin pa pa dang bcas pa yin no/_/de'i stobs ni thogs pa med pa nyid de mi mthun pa'i phyogs las
[\[245a.6\]]nges par rgyal ba nyid ces bya ba'i tha tshig go/_/kun du yon tan zhes bya ba ni thog ma dang bar dang tha mar dge ba'o/_/spyod pa'i stobs zhes bya ba ni bye brag tu ma byas pa'i phyir byang chub sems dpa'i spyod pa'i stobs dang /_bzang po spyod pa'i stobs te/_spyod
[\[245a.7\]]pa gnyi ga'i stobs kyis so/_/kun du khyab pa zhes bya ba ni phyogs bcur khyab pa'o/_/byams pa dag gi stobs zhes bya ba ni sems can gyi khams thams cad la bde bar sems pas khyab pa'o/_/kun du dge ba zhes bya ba ni sems can thams cad la phan
[\[245b\]]
[\[245b.1\]]pa dang /_bde ba bskyed pa'i bsam pa sgrub pa'i phyir ro/_/bsod nams stobs zhes bya ba ni dag cing gtsang bar byed pas na bsod nams so/_/yang na phyi phyir legs par 'gyur bas na bsod nams so/_/de'i stobs ni byang chub tu sems bskyed pa
[\[245b.2\]]bsgoms pa las 'gyur te/_ji skad du/_byang chub sems kyi bsod nams gang /_/de ni gal te gzugs can gyur/_/nam mkha'i khams kun bkang nas ni/_/de bas kyang ni de lhag gyur/_/de bzhin du theg pa chen po dang ldan pa'i chos zab cing rgya
[\[245b.3\]]che ba 'dzin pa dang klog pa dang 'chad pa dang mos pa dang tshigs su bcad pa gnyis 'dzin pa dang /_yang dag par rdzogs pa'i byang chub tu yongs su bsngo ba las kyang 'gyur te bsod nams kyi stobs des so/_/chags pa med par gyur pa zhes bya
[\[245b.4\]]ba ni dus gsum char la yang thogs pa med pa'i phyir ro/_/ye shes stobs zhes bya ba ni shes bya mtha' dag rig pa'i ye shes yin pa'i phyir ro/_/shes rab stobs zhes bya ba ni dngos po'i de kho na nyid rtogs pa'o/_/thabs kyi stobs zhes bya ba'i
[\[245b.5\]]thabs ni grub pa'o/_/de'i stobs ni 'bras bu med pa ma yin pa nyid do/_/ting 'dzin stobs zhes bya ba la/_ting nge 'dzin ni mnyam par 'jog pa ste bsam gtan no/_/de'i stobs ni 'gro ba mtha' dag gi don bya ba dang /_mngon par shes pa la
[\[245b.6\]]sogs pa yon tan mngon par sgrub pa la thogs pa med pa nyid de ting nge 'dzin gyi stobs des so/_/byang chub stobs zhes bya ba la byang chub ni bla na med pa yang dag par rdzogs pa'i byang chub po/_/de'i ched kyi stobs te mthu gang yin pa de
[\[245b.7\]]yang dag par sgrub par byed ces bya ba ni de'i tshogs rnam par sgrub par byed cing ngo /_/rnam pa bcu gsum pa ni gnyen po'i yin no/_/de yang mi mthun pa'i phyogs las dang nyon mongs pa dang bdud kyi stobs 'joms par byed pa rnam pa gsum ste/_
[\[246a\]]
[\[246a.1\]]las kyi stobs rnams rnam par dag byed cing /_/zhes bya ba la sogs pa gang gsungs pa yin te/_las 'di ni bye brag tu ma byas pa'i phyir dge ba dang mi dge ba dang mi g.yo ba'i bye brag gis rnam pa gsum ste/_de la las mi dge ba'i stobs ni nges par myong bar 'gyur ba
[\[246a.2\]]yod pa'i phyir 'bras bu ngan 'gro gsum 'byin par nus pa yin no/_/de la smod pa la sogs pa'i stobs kyis yongs su dag par byed cing sel bar byed pa ni/_ji skad du/_shin tu mi bzad las rnams byas pa ni/_/bdag la rnam par smod pas bsrabs par 'gyur/_/rab tu bshags dang sdom par
[\[246a.3\]]byed pa yis/_/de dag shin tu rtsa nas bton par bshad/_/ces gsungs pa lta bu yin no/_/gnyen po'i stobs kyis yongs su dag par byed pa ni/_dper na byams ma'i bu gang pos ma la brnyas pas kun nas bslang ba'i las mi dge ba zhing gi khyad par gyis/_mthong ba'i chos kho na la rnam par smin pa'i
[\[246a.4\]]'bras bu 'byin par zhugs pa 'bras bu cung zad cig kyang smin pa las/_de'i lhag pa'i bsam pa'i khyad par las byung ba'i sems can gyi don du smon pa'i sems bskyed pa kho nas ma lus par shin tu rtsa nas bton te bcom pa lta bu yin no/_/sems can gyi don du smon pa'i sems bskyed pa yang ji lta
[\[246a.5\]]bu zhig ce na/_smras pa/_'gro ba thams cad kyi sems bskyed sems can gang dag bdag lta bur ma la brnyas pa'i las de lta bur byed par 'gyur ba de dag thams cad kyi phyir 'khor ba ji srid kyi bar du/_bdag kho nar mgo la 'khor los 'dab las skyes pa'i sdug bsngal gyi phung po chen po mtha' yas pa
[\[246a.6\]]snyoms par mtshams med pa nyams su myong bar gyur cig_/nam du yang sems can 'ga' yang 'dir 'ong bar ma gyur cig ces bya ba yin no/_/rten gyi stobs kyis yongs su dag par byed pa ni dper na phag mo'i rtogs pa brjod pa las/_lha'i bu 'chi 'pho bar 'gyur ba'i chos can zhig phag mo'i mngal
[\[246a.7\]]du skyes nas myong bar 'gyur ba'i las kyi 'bras bu smin par mngon du phyogs pa las gsum la skyabs su song ba tsam gyis thams cad shin tu rtsa ba nas bton te/_sum cu rtsa gsum pa'i lha las shi 'phos te dga' ldan pa dag gi nang du skyes so zhes 'byung ba lta bu yin no/_/chos thams cad
[\[246b\]]
[\[246b.1\]]bdag med par rtogs pas kyang shin tu rtsad nas phyin par 'gyur te/_ji skad du las kyi sgrib pa rgyun gcod pa'i mdo las 'di lta ste/_dge slong zhig mi tshangs par spyod pa dang /_mi gsod pa'i phas pham pa gnyis byung ba dang /_phyis mi dga' zhing yid gdungs nas myos pa bzhin du gtsug
[\[246b.2\]]lag khang nas gtsug lag khang dang /_grong nas grong dang /_lam po che la sogs par 'gro na yang /_sdig pa de skye bo kun gyis mngon sum du yang dag par rab tu 'chags te/_yang dang yang du kye ma kyi hud bdag ni ma rung ngo /_/bdag ni nyams so zhes smra zhing las de srab mor gyur gyi bar
[\[246b.3\]]du sdig pa 'chags pa'i stobs kyis sel bar byed do/_/de ltar sems shin tu gdungs par gyur pa de la byang chub sems dpa' mngon par shes pa thob pa zhig gis chos zab mo de dang de lta bu bshad pa dang /_de na de chos thams cad la bdag med par rtogs pas sdig pa thams
[\[246b.4\]]cad rnam pa thams cad du rtsad nas bton te mi skye ba'i chos la bzod pa thob par gyur to zhes gsungs pa lta bu yin no/_/chos zab mo la mos pa 'di ni ltung ba dang /_'gyod pa thams cad sel ba dang /_sgrib pa thams cad sbyong ba yin no zhes bya ba de ltar dad par bya ste/_ji skad du/_'phags pa de bzhin
[\[246b.5\]]gshegs pa'i mdzod las/_'od srungs gang gi pha yin la rang sangs rgyas kyang yin pa de bsad na 'di ni srog gcod pa rnams kyi nang na mi bzad pa yin no/_/'di lta ste/_dkon mchog gsum gyi dkor 'phrog pa 'di ni ma byin par len pa rnams kyi nang na mi bzad pa yin no/_/'di lta ste/_ma yang yin la
[\[246b.6\]]dgra bcom ma yang yin pa de la nyal po byas na 'di ni 'dod pas log par g.yem pa rnams kyi nang na ma rungs pa yin no/_/'di lta ste/_de bzhin gshegs pa la skur pa 'debs pa 'di ni brdzun smra ba rnams kyi nang na ma rungs pa yin no/_/'di lta ste/_dge 'dun gyi dbyen byed pa 'di ni phra ma rnams kyi nang
[\[246b.7\]]na rungs pa yin no/_/'di lta ste/_'phags pa rnams la kha zer ba 'di ni tshig rtsub po rnams kyi nang na ma rungs pa yin no/_/'di lta ste/_chos 'dod pa rnams rnam par g.yeng bar byed pa 'di ni tshig 'khyal pa rnams kyi nang na mi bzad pa yin no/_/'di lta ste/_yang dag par song ba dang yang dag par
[\[247a\]]
[\[247a.1\]]zhugs pa rnams kyi rnyed pa 'phrog par sems pa 'di ni brnab sems kyi nang na ma rungs pa yin no/_/'di lta ste/_mtshams med par 'gro bar 'gyur ba 'di ni gnod sems rnams kyi nang na ma rungs pa yin no/_/'di lta ste/_lta ba shin tu thibs po ni log par lta ba rnams kyi
[\[247a.2\]]nang na ma rungs pa yin no/_/mi dge ba'i las kyi lam bcu po 'di dag ni gang las kyang kha na ma tho ba che ba yin no/_/'od srungs gal te sems can 'ga' zhig mi dge ba'i las kyi lam de dag kha na ma tho ba che ba bcu po de dag dang ldan par gyur la/_de yang de bzhin gshegs pas bstan pa'i chos rgyu
[\[247a.3\]]dang rkyen dang ldan pa la 'jug ste/_'di la bdag gam/_sems can nam/_srog gam/_gang zag gam/_gang zhig byed pa'am/_gang zhig myong bar 'gyur ba ni 'ga' yang med do/_/de lta bas na chos thams cad ni ma byas pa mjon par 'dus ma byas pa sgyu ma'i chos nyid kun nas nyon mongs
[\[247a.4\]]pa med pa rang bzhin gyis 'od gsal ba'o zhes bya ba la 'jug la/_chos thams cad ni gzod ma nas dag pa'o zhes bya bar dad cing mos na/_sems can de ngan song du song bar nga mi smra'o/_/ci'i phyir zhe na/_nyon mongs pa rnams la phung po'i dngos po med de/_nyon mongs pa thams cad ni skyes
[\[247a.5\]]nas 'jig cing nyams pa/_rgyu dang rkyen tshogs pa dang ldan nas 'byung la byung ma thag tu 'gags pa yin no/_/gsol pa/_bcom ldan 'das sems skyes pa zhig pa gang lags pa de nyid nyon mongs pa thams cad zhig pa lags so/_/gang zhig de ltar mos pa de la ni nam yang ltung ba ma mchis
[\[247a.6\]]la/_ltung ba'i gnas kyang ma mchis te/_sgrib pa med pa la ltung ba gnas pa gang lags pa 'di ni gnas ma lags shing go skabs ma mchis te/_'di ni mi srid pa lags so zhes bya ba bstan pa lta bu yin no/_/de bzhin du byang chub kyi sems bskyed pa mngon du byas pa kho nas kyang ltung bas kun nas
[\[247a.7\]]bslangs pa'i mi dge ba thams cad shin tu rtsad nas phyin par 'gyur te/_ji skad du/_'phags pa nye ba 'khor gyis zhus pa'i mdo las/_gal te byang chub sems dpa' snga dro ltung ba byung ba nyi ma'i gung la byang chub kyi sems mngon du byed na/_byang chub sems dpa' de'i tshul khrims kyi phung po
[\[247b\]]
[\[247b.1\]]yongs su gtugs pa med pa kho na yin par rig par bya'o/_/de bzhin du nyi ma'i gung la ltung ba byung ba/_phyi dro byang chub kyi sems mngon du byed na de kho nas byang chub sems dpa' de'i tshul khrims kyi phung po mi zad par rig par bya'o zhes bya ba sogs pa gang gsungs pa dang /_de bzhin du rigs
[\[247b.2\]]kyi bu byang chub kyi sems kyis ni nyes byas thams cad nges par sreg pa'i phyir bskal pa'i me lta bu yin no zhes bya ba la sogs pa gang gsungs pa lta bu yin no/_/sum brgya pa las kyang /_rab 'byor rigs kyi bu'am rigs kyi bu mo gang la la dag mdo sde 'di lta bu 'dzin pa dang /_'chang ba dang /_
[\[247b.3\]]klog pa dang /_kun chub par byed pa de dag ni brnyas par 'gyur/_shin tu brnyas par 'gyur ro/_/de ci'i phyir zhe na/_sems can de dag gi tshe rabs snga ma'i las mi dge ba ngan song du 'gro bar 'gyur bar byas pa gang dag yin pa de dag mthong ba'i chos kho na la brnyas pa zad par 'gyur ro zhes gsungs so/_/
[\[247b.4\]]de lta bu la sogs pas sdig pa'i las nges par myong bar 'gyur ba shin tu yongs su dag par byas pa yin no/_/kha cig 'di skad du/_sdig pa'i las chung ngu dang 'bring dag ni bshags pa la sogs pa'i stobs kyis shin tu rtsad nas phyin par 'gyur grangs na/_mtshams med pa la sogs pa las lci ba rnams kyis
[\[247b.5\]]ji ltar thams cad kyi thams cad du shin tu rtsad nas phyin par 'gyur zhes zer na/_'dir smras pa/_ma skyes dgra la sogs pa mtshams med pa byed pa dag bsam pa chung ngu dang 'bring dang chen po'i khyad par gyis/_mnar med par bskal pa bar ma 'am/_de bas thung ba'am/_phyed du gnas par gyur pa la de
[\[247b.6\]]dag shin tu 'gyod pa'i mes yid kun du gdungs pa dang /_mi dga' nas bshags pa la sogs pa'i stobs kyis las de 'di ltar pho long brdab pa'i yun tsam zhig tu 'bras bu myong bar 'gyur bar bsrab pa nyid du 'gyur ro zhes 'byung na/_de ji tsam gyi don du na las de shin tu rtsad nas phyung bar 'gyur ba ma
[\[247b.7\]]yin nam/_zhing nyag ma gcig ma brngas pas zhing ma brngas pa ni ma yin no/_/'o na/_ma nges pa'i las kyi phung po ji ltar zad par 'gyur ba ni sbrang bu'i rkang pa'i lhag ma tsam gyi khyad par nyid kyang mi 'gyur ro/_/de yang gang gi phyir gnyen po'i phyogs kyi sems bskyed pa la zhugs pas yongs su zad par
[\[248a\]]
[\[248a.1\]]'gyur ba kho na'o/_/lus can kun gyi las rnams ni/_/bskal ba brgyar yang chud mi za/_/tshogs shing dus la babs pa na/_/'bras bu smin pa nyid du 'gyur/_/zhes bya ba la sogs pa gang gsungs pa ste/_ji ltar drang zhe na bshad pa/_'di ni las gang dag rnam par sun
[\[248a.2\]]'byin pa la sogs pa kun du spyod pa'i stobs kyis ma bsal zhing srab mor ma byas pa de dag la blta bar bya'o/_/de skad du mi mkhas pas ni sdig pa chung ngu byas kyang 'og tu 'gro/_/mkhas pas chen po byas kyang gnod pa rab tu spong bar 'gyur/_/lcags kyi gong bu chung yang chu yi 'og tu 'bying 'gyur
[\[248a.3\]]la/_/de nyid snod du byas na che yang steng na 'phyo bar 'gyur/_/zhes bshad pa lta bu yin no/_/sdig pa'i las nges par myong bar 'gyur ba ma yin pa dus gsum pa bgrang ba las 'das pa gang yin pa de yang las la dbang bas/_phyogs bcu kun du 'khor ba'i rgyun ji srid par sems can
[\[248a.4\]]ngan song du skyes pa rnams la cig car kho nar phan pa dang bde ba bsgrub pa'i phyir de dang bskal pa mthun pa'i rigs dang kha dog dang dbyibs dang tshad kyi bye brag tha dad pas rnam par smin pa'i 'bras bu 'byin par nges par byed do/_/las dge ba'i stobs kyang sred pa'i 'bras bu 'byin par nus pa yin no/_/de yang
[\[248a.5\]]yongs su dag par byed do/_/ji lta zhe na/_rnam par smin pa'i 'bras bu dang phral te/_smon lam gyi stobs kyis byang chub kho nar yongs su bsngo zhing rgyu mtshan du byed do/_/las mi g.yo ba ni gzugs dang /_gzugs med pa na spyod pa na/_bsam gtan dang po la snyoms par 'jug pas kun nas bslangs
[\[248a.6\]]pa'o/_/de'i stobs ni de nyid yin te/_de yang las la dbang bas bsal te sems can gyi don du ji ltar 'dod pa bzhin sbyor bar byed do/_/'dir sbyor bar byed pa ni 'di yin no/_/nyon mongs stobs rnams kun du 'joms byed cing /_/zhes pa la 'dod chags la sogs pa ni lus dang sems kyi rgyud
[\[248a.7\]]nyon mongs par byed pas nyon mongs pa dag yin no/_/de dag gi stobs ni shas cher 'byung ba nyid de/_gang gi dbang gis bgrod par bya ba dang /_bgrod par bya ba ma yin pa dang /_phan pa dang /_phan pa ma yin pa dang /_lci ba dang /_yang ba la sogs pa thams cad mi shes pa yin no/_/de mi sdug pa
[\[248b\]]
[\[248b.1\]]la sogs pa bsgom pa dang /_'jig rten pa'i lam gyis yongs su 'jil zhing zil gyis gnon par byed de/_mdor na nyon mongs pa la dbang bas de dag nyid byang chub kyi yan lag tu sgom par byed do zhes bya ba yin no/_/bdud kyi stobs rnams stobs med rab byed cing /_/zhes bya ba la bdud ces bya
[\[248b.2\]]ba ni lha'i bu la sogs pa'o/_/de dag gi stobs ni byang chub sems dpa'i spyod pa la sogs pa'i bar chad du byed nus pa yin te/_de mngon par shes pa'i stobs kyis stobs med cing gzi byin yal ba dang mthu med par byed cing ngo /_/bzang po spyod pa'i stobs kun rdzogs par bgyi/_/zhes bya ba la bzang po spyod pa'i
[\[248b.3\]]stobs ni mi mthun pa'i phyogs kyis zil gyis mi non pa ste/_mngon par 'dus byas pa med par 'jug pa nyid yin no/_/de thams cad ma lus par sngar bshad pa rdzu 'phrul la sogs pa stobs rnam pa bcu dang /_bshad ma thag pa gnyen po rnam pa gsum po 'dis yongs su rdzogs par bgyi'o/_/da ni rnam
[\[248b.4\]]pa bcu bzhi pa byang chub sems dpa' rnams kyi las gang yin pa de ston to/_/las de yang sangs rgyas kyi zhing dag par byed pa la sogs pa rnam pa brgyad de/_zhing rnams rgya mtsho zhes bya ba la sogs pa gang gsungs pa tshigs su bcad pa gnyis kyis bstan to/_/sangs rgyas kyi zhing rgya mtsho dag skad cig re re la bde ba can lta bu
[\[248b.5\]]dang /_pad+ma can lta bur rnam par dag par byed cing de bzhin du/_sems can 'khor ba'i btson ra ba nyon mongs pa'i lcags sgrog gi 'ching bas bcings pa rgya mtsho dag skad cig re re la rdzu 'phrul dang kun brjod pa'i cho 'phrul gnyis kyis mdun par byas te/_rjes su bstan pa'i cho 'phrul gyis rnam par grol ba'o/_/chos
[\[248b.6\]]rnams rgya mtsho zhes bya ba ni bshad pa'i chos rgya mtsho dang /_rtogs pa'i chos rgya mtsho dag skad cig re re la shes rab kyi mig gis mthong bar byed rnam par mthong bar byed cing ngo /_/shes bya mtha' yas pas ye shes kyang mtha' yas pa nyid de/_de'i phyir ye shes rgya mtsho zhes bya ba gsungs so/_/ye shes
[\[248b.7\]]rgya mtsho de skad cig re re la rab tu rtogs par byed cing 'jug par byed de/_khong du chud par byed pa zhes bya ba'i tha tshig go/_/spyod pa rgya mtsho zhes bya ba la sogs pa ni/_byang chub spyod pa rgya mtsho dang /_bzang po spyod pa rgya mtsho ste/_bye brag tu ma byas pa'i phyir spyod pa gnyis smos par rigs
[\[249a\]]
[\[249a.1\]]so/_/de la byang chub kyi spyod pa ni sangs rgyas kyi chos 'dren par byed pa'i ye shes kyi tshogs so/_/bzang po spyod pa ni 'gro ba mtha' dag la phan pa dang bde ba skyed par byas pas bsod nams kyi tshogs so/_/gzhan yang bzang po spyod pa ni byang chub spyod pa kho na yin te/_gnyi ga yang byang chub 'dren par
[\[249a.2\]]byed pa yin pa'i phyir ro/_/'on kyang khyad par ni mngon sum dang brgyud pa zhes bya ba la de tsam zhig yod do/_/spyod pa bzang po de skad cig re re la mngon par shes pa'i stobs kyis rnam par dag par byed dri ma dang bral bar byed cing ngo /_/smon lam rgya mtsho zhes bya ba ni skad cig re re la tshul khrims dang ting nge 'dzin gyi stobs
[\[249a.3\]]kyis rab tu rdzogs par byed cing ngo /_/sangs rgyas rgya mtsho zhes bya ba ni/_skad cig re re la phyogs bcur mchod pa'i sprin nam mkha' khebs pa dag gis rab tu mchod par byed cing ngo /_/bskal pa rgya mtshor mi skyo spyad par bgyi/_/zhes bya ba ni/_skyo ba med pa'i yid kyis so/_/rnam pa bco lnga pa ni sangs rgyas dang byang chub
[\[249a.4\]]sems dpa'i rjes su slob par yongs su bsngo ba yin te/_de yang rnam pa gnyis so/_/de la de bzhin gshegs pa'i rjes su slob cing yongs su bsngo ba ni/_gang yang dus gsum gshegs pa zhes bya ba la sogs pa gang gsungs pa yin te/_dus gsum du gtogs pa'i rgyal ba rnams kyi byang chub spyod pa smon lam gyi bye
[\[249a.5\]]brag gang dag yin pa de dag thams cad bdag gis ma lus par/_bzang po spyod pas zhes bya bar spyod pa bzang pos rdzogs par bgyis shing bskangs nas/_byang chub rnam par 'tshang rgya bar bgyi'o zhes bya ba yin no/_/lus dang ngag dang yid dang spyod pa dang zhing dang smon lam rnam par dag pa dag gis byang
[\[249a.6\]]chub sems dpa' 'phags pa kun du bzang po la sogs pa'i rjes su slob cing yongs su bsngo ba ni/_rgyal ba kun gyi sras kyi thu bo pa/_/zhes bya ba la sogs pa gang gsungs pa tshigs su bcad pa gsum gyis bstan te/_'phags pa byang chub sems dpa' chen po kun du bzang po ni byang
[\[249a.7\]]chub sems dpa' rnams kyi kun du bzang po spyod pa gang yin pa dang /_de bzhin du byang chub sems dpa'i rnam par thar pa ji snyed pa dang /_ting nge 'dzin ji snyed pa dang /_de lta bu la sogs pa mdor na byang chub sems dpa'i yon tan ji snyed pa de dag thams cad kyi pha rol tu phyin pas
[\[249b\]]
[\[249b.1\]]na de'i phyir sras kyi thu bo zhes bya'o/_/rgyal ba thams cad kyi sras kyi thu bo 'phags pa byang chub sems dpa' kun du bzang po zhes bya ba gang yin pa mkhas pa de dang zhes bya ba ni mkhas pa de kho na dang ngo /_/mtshungs par spyod pa'i phyir zhes bya ba ni/_/mtshungs par spyod pa'i phyir skad cig re re la ji skad bstan pa'i
[\[249b.2\]]dge ba'i rtsa ba 'di yongs su bsngo'o zhes bya ba yin no/_/lus dang ngag dang yid kyang rnam dag cing /_/zhes bya ba la sogs pa ni lus dang ngag dang yid rnam par dag pa'o/_/spyod pa rnam par dag pa dang /_zhing rnam par dag pa'o/_/bsngo ba zhes bya ba ni bsngo ba ste/_yongs su bsngo ba yin no/_/bzang po mkhas pa zhes pa ni
[\[249b.3\]]mkhas pa 'phags pa kun du bzang po'o/_/ci 'dra ba zhes bya ba ni de lta bur ro/_/de 'dra zhes bya ba ni de dang 'dra ba kho na'o/_/bdag kyang de dang mtshungs par shog_/ces bya ba la/_de dang zhes bya ba ni 'phags pa kun du bzang po dang ngo /_/mtshungs par zhes bya ba ni 'dra bar ro/_/kun nas dge ba zhes bya ba ni thog ma dang /_bar ma
[\[249b.4\]]dang /_tha mar zhi zhing dge ba'o/_/bzang po spyod pa'i phyir zhes bya ba ni bzang po spyod pa'i ched du'o/_/'jam dpal gyi ni smon lam zhes bya ba ni 'phags pa 'jam dpal gyi smon lam spyad par bgyi'o zhes bya ba yin no/_/de'i smon lam ji lta bu zhig ce na/_'phags pa 'jam dpal chos kyi rgyal por gyur pa na/_
[\[249b.5\]]'khor ba la thog ma'i mu dang mtha' yas pa ji srid pa de srid du sems can la phan pa kho na'i phyir spyad pa tshad med pa spyod par gyur cig ces smon pa de lta bu la sogs pa rgyas par ji srid du 'byung ba lta bu yin no/_/ma 'ongs bskal pa kun du mi skyo bar/_/zhes bya ba ni ma 'ongs pa'i bskal pa ma lus pa
[\[249b.6\]]thams cad du skyo ba med cing gzhan du mi sems par sangs rgyas dang byang chub sems dpa'i bya ba phrin las de dag rdzogs par bgyi zhing bsgrub par bgyi'o zhes bya ba yin no/_/sbyor ba dang /_yon tan dang /_spyod pa tshad med pa dang /_gnas pa'i khyad par dag gis rnam pa bcu drug pa ste/_bsdu
[\[249b.7\]]ba bstan pa ni/_spyod pa dag ni tshad yod ma gyur cig_/ces bya ba la sogs pa gang dag gsungs pa yin te/_bdag gi spyod pa'ang tshad yod ma gyur cig_/yon tan rnams kyang tshad gzung med par shog shig_/spyod pa tshad med pa dang yon tan tshad med pa dag la gnas nas kyang /_rtag tu
[\[250a\]]
[\[250a.1\]]sangs rgyas dang byang chub sems dpa' de dag gi 'phrul pa rmad du byung ba rnam pa thams cad du 'tshal bar bgyi'o zhes bya ba yin no/_/de'i rab tu dbye ba rnam pa bcu drug po 'di ni bsdus pa'i don brgyad pa yin no/_/da ni de'i mtha' ste bzang po spyod pa'i smon lam 'di'i
[\[250a.2\]]mtha' ni nam mkha' la sogs pa'i mtha' dper brjod pas rnam pa bzhi'o/_/nam mkha'i mthar thug gyur pa ji tsam par/_/zhes bya ba ni nam mkha'i khams kyi mthar thug par gyur pa ji tsam pa dang /_sems can gyi khams thams cad kyi mtha' ji tsam pa dang /_'gro ba'i las dang nyon
[\[250a.3\]]mongs pa rnams kyi mtha' ji tsam par bdag gi bzang po spyod pa'i smon lam 'di'i mtha' yang de tsam du gyur cig ces bya ba ste/_nam mkha' la sogs pa'i mtha' yongs su thug pa med pa de bzhin du/_bdag gi smon lam 'di'i mtha' yang yongs su thug pa med par gyur cig ces bya ba
[\[250a.4\]]yin no/_/bsdus pa'i don bcu pa ni smon lam gyi phan yon te/_de yang mthong ba'i chos dang tshe phyi ma dang /_rnam pa gnyis so/_/de la mthong ba'i chos ni rnam pa bzhi ste 'di lta ste bsod nams khyad par can yongs su sdud pa dang /_de bzhin gshegs pa mthong ba dang /_byang chub sems dpa' dang
[\[250a.5\]]bskal pa mnyam pa 'thob pa dang /_las kyi sgrib pa yongs su sbyang ba'o/_/de la gzung ba'i dngos po mang po rgya chen po sna tshogs pa mtha' yas pa/_zhing gi khyad par du 'phags pa'i bsod nams brjod pa de bas byang chub don du gnyer ba'i smon lam la mos pa bsod nams khyad par can yongs
[\[250a.6\]]su sdud pa ni/_gang yang phyogs bcu'i zhing rnams zhes bya ba la sogs pa gang gsungs pa yin te/_'di ltar rigs kyi bu'am rigs kyi bu mo 'ga' zhig gis phyogs bcu'i sangs rgyas kyi zhing mtha' yas mu med pa rin po che sna tshogs kyi na bza' dang /_bla re dang /_gdugs dang rgyal mtshan
[\[250a.7\]]dang /_ba dan dang /_rol mo dang /_rin po che'i dril bu dang /_phreng ba dang /_spos dang /_me tog dang /_mar me'i phreng ba la sogs pa mi'i las 'das pa lha rdzas de dag gis brgyan zhing brgyan pa dang /_lha dang mi'i bza' ba dang bca' ba la sogs pa khyad par du 'phags pa ro brgya dang ldan pa/_bde ba'i mchog
[\[250b\]]
[\[250b.1\]]skyed par byed pa dag_/bskal pa sangs rgyas kyi zhing gi rdul snyed du sangs rgyas bcom ldan 'das rnams la 'bul bar byed la/_gang yang gzhan zhig gis yongs su bsngo ba'i rgyal po 'di nyid thos nas lan gcig tsam ste/_lan gcig dad cing yid ches pa 'di ni de lta bu yin no zhes nges pa skyed par byed na/_
[\[250b.2\]]des ni sbyin pa las byung ba'i bsod nams snga ma de bas bsod nams khyad par du 'phags pa 'di thob par 'gyur ro/_/de yang gang zhig ces byas na/_byang chub mchog gi rjes su rab mos shing /_/zhes bya ba ste/_theg pa chen po yin no/_/ngan song dang grogs po ngan pa spangs pas de bzhin gshegs pa mthong ba ni/_
[\[250b.3\]]des ni ngan song thams cad spangs par 'gyur/_/zhes bya ba la sogs pa gang gsungs pa yin te/_/des ni ngan song dang ngan 'gro gsum spangs par 'gyur ro/_/des ni grogs po ngan pa mi dge ba'i grogs po nyan thos kyi theg pa la sogs pa dag kyang spangs pa yin zhing de 'chi ba'i dus kyi tshe/_bcom ldan 'das
[\[250b.4\]]'od dpag med gang gdon mi za bar myur du mthong ngo /_/gang gis mthong zhe na/_gang gis sems la bzang po spyod pa'i smon lam 'di'i don dang tshig gi sgo nas yod pas so/_/rnyed pa dang 'tsho ba dang tshe rabs su bsngags pa rnyed pas byang chub sems dpa' dang skal pa mnyam pa nyid thob pa ni de dag rnyed pa rab rnyed ces
[\[250b.5\]]bya ba la sogs gang gsungs pa yin te/_/gang dag gis smon lam rin po che'i rnyed pa bla na med pa yang dag par rnyed pa de dag ni bde bar 'tsho ba yin te/_smon lam rin po che'i de nyid rnyed pa'i phyir ro/_/de nyid kyi phyir de dag gi tshe de la rnyed par bya ba'i dngos po mchog rnyed pa'i phyir mi'i tshe 'dir mdzes par 'ongs pa na
[\[250b.6\]]legs par 'ongs pa yin la/_de dag ring por mi thogs par 'phags pa kun du bzang po de ci 'dra ba de bzhin de dang 'dra bar kho nar 'gyur ro/_/bzhi pa las kyi sgrib pa yongs su 'byang ba'i phan yon ni/_mtshams med lnga po dag gi sdig pa rnams/_/zhes bya ba la sogs pa gang gsungs pa yin te gang gis
[\[250b.7\]]mi shes pa'i dbang gis te mi shes pa rtsa bar gyur pa'i phyir 'dod chags la sogs pa yang mi shes pa'i dbang gis byas pa zhes brjod de/_ma bsad pa la sogs pa mtshams med pa lnga'i las byas pa des bzang po spyod pa'i smon lam 'di skad bshad pa nges par gzung la/_dad pa'i chu'i rlan gyis sems
[\[251a\]]
[\[251a.1\]]brlan te/_brjod cing bstan/_mos par byas shing bklags/_gzung zhing bsgoms la/_nyin mtshan du yang skyo ba bskyed na/_mtshams med pa lnga po dag myur du ma lus pa yongs su 'byang bar 'gyur zhing rtsad nas phyin par 'gyur ro/_/tshe phyi ma ni rnam pa gnyis te/_rgyus
[\[251a.2\]]bsdus pa dang /_'bras bus bsdus pa'o/_/de la rgyus bsdus pa ni ye shes dang gzugs dang mtshan gyis brgyan pa'i lus gnod pa med pa'i lus kyi mtshan nyid de/_ye shes dang ni gzugs dang zhes bya ba la sogs pa gang gsungs pa yin no/_/ye shes dang zhes bya ba ni spyod pa
[\[251a.3\]]thams cad dang ldan pa'i ye shes dang ngo /_/gzugs dang zhes bya ba ni yid 'phrog pa'i gzugs dang ngo /_/mtshan rnams zhes bya ba ni skyes bu chen po'i mtshan dbu gtsug tor dang ldan pa zhes bya ba la sogs pa sum cu rtsa gnyis dang ste/_dpe byad rnams ni mtshan gyi 'khor yin
[\[251a.4\]]pa'i phyir de dag dang yang ldan par 'gyur ro zhes bya bar khong du chud par bya'o/_/rigs dang zhes bya ba ni bram ze dang rgyal rigs dag las gang yang rung ba zhig dang ngo /_/rus rnams dang zhes bya ba thams cad las khyad par du 'phags par grags pa dang ngo /_/ldan par zhes bya ba la
[\[251a.5\]]ni rtag tu ldan zhing yang dag par ldan par 'gyur ro/_/'gyur zhes bya ba ni 'gyur ro zhes bya ba yin no/_/bdud dang mu stegs mang pos de mi thub/_/ces bya ba ni gang zhig kun du bzang po spyod pa'i smon lam 'di 'dzin zhing ston par byed pa de ni bdud mang po dang mu stegs mang pos kyang
[\[251a.6\]]de mi thub cing zil gyis mi non la 'jig rten gsum po thams cad na yang mchod par 'gyur zhes bya ba yin no/_/'bras bus bsdus pa ni/_byang chub kyi snying por gshegs pa dang /_seng ge'i khri la bzhugs par ston pa dang /_bdud pham par mdzad pa dang /_mngon par
[\[251a.7\]]rdzogs par byang chub pa dang /_chos kyi 'khor lo bskor ba la sogs pa'i mtshan nyid de/_byang chub shing dbang drung du de myur 'gro/_/zhes bya ba la sogs pa gang gsungs pa yin no/_/gang gis bzang po spyod pa rin po che bla na med pa 'dis bsod nams dang ye shes kyi tshogs shin tu
[\[251b\]]
[\[251b.1\]]bsags pa 'di ni byang chub shing dbang ste/_byang chub kyi shing gi rgyal po'i drung du myur du 'gro'o/_/song nas 'gro ba mtha' dag la phan pa bskyed pa'i phyir seng ge'i khri la skyil mo krung bcas te 'dug go/_/'dug nas kyang bdud sde dang bcas pa pham par byas nas/_de'i 'og
[\[251b.2\]]tu bla na med pa yang dag par rdzogs pa'i byang chub mngon par rdzogs par sangs rgyas te chos kyi 'khor lo bla na med pa rab tu bskor zhing ston par byed do zhes bya ba'i tha tshig go/_/mdor na 'jig rten pa dang 'jig rten las 'das pa'i phun sum tshogs pa ma lus pa thob
[\[251b.3\]]pa'i phan yon ni/_gang yang bzang po spyod pa'i zhes pa la sogs pa gang gsungs pa yin no/_/gang zhig bzang po spyod pa'i smon lam 'di 'chang ba dang /_klog pa dang /_ston par byed pa de'i rnam par smin pa gang yin pa de ni/_rje btsun sangs rgyas bcom ldan 'das
[\[251b.4\]]kho nas mkhyen gyis/_gzhan nyan thos dang rang sangs rgyas ni 'gas kyang mi shes so/_/smon lam rin po che 'di'i rnam par smin pa ji lta bu zhig mkhyen zhe na/_byang chub mchog ces bya ba gsungs te/_'bras bu bla na med pa yang dag par rdzogs pa'i byang chub yin no/_/
[\[251b.5\]]'jig rten pa'i phun sum tshogs pa chen po ma lus pa 'thob pa'i phan yon yang 'dir shugs kyis bshad pa kho nas rig par bya ste/_'jig rten pa'i phun sum tshogs pa 'thob pa ni smon lam 'di med na mi 'byung ba yin pa'i phyir ro/_/de lta bas na smon lam 'di la som nyi ste the tshom
[\[251b.6\]]skyed par ma byed cig ces bya ba yin no/_/da ni 'don par byed pa'i yongs su bsngo ba bstan pa'i phyir/_'jam dpal dpa' bos ji ltar mkhyen pa dang /_/zhes bya ba la sogs pa gang gsungs pa yin te/_byang chub sems dpa' 'phags pa 'jam dpal gyis ji ltar mkhyen pa dang /_'phags pa
[\[251b.7\]]kun du bzang pos ji ltar mkhyen pa'o/_/de dag gi zhes bya ba ni/_/de dag gi rjes su bdag slob cing /_dge ba'i tshogs 'di dag thams cad bsngo zhes bya ba yin te/_'di ni byang chub sems dpa' ltar yongs su bsngo ba yin no/_/da ni gnyis pa de bzhin gshegs pa'i ltar yongs su bsngo ba ni/_dus
[\[252a\]]
[\[252a.1\]]gsum gshegs pa rgyal ba thams cad kyis/_/zhes bya ba la sogs pa gang gsungs pa yin te/_dus gsum du gtogs pa'i rgyal ba sangs rgyas bcom ldan 'das thams cad kyis bsngo ba gang la mchog nyid dang bla na med pa nyid du bsngags shing rab tu bstod pa'o/_/des bdag gis
[\[252a.2\]]zhes bya ba ni bsngo ba des bdag gi dge ba'i tshogs yang dag par bsgrub pa 'di thams cad/_bzang po spyod pa'i mchog bla na med pa'i phyir yongs su bsngo bar bgyi'o zhes bya ba yin no/_/da ni tshigs su bcad pa phyed kyis sgrib pa dang bral ba bstan pa dang /_gzhan phyed dang gnyis kyis pha rol tu phyin pa dang mthun pa'i
[\[252a.3\]]lus yongs su 'dzin par bstan pa ni bdag ni 'chi ba'i dus byed ces bya ba la sogs pa gang gsungs pa yin te/_'chi ba'i dus ni 'chi ba'o/_/'chi ba'i dus de byed pa ste/_'chi ba'i tshe sgrib pa gang yang rung ba de dag thams cad bzang po spyod pas phyir bsal te'o/_/mngon sum snang ba mtha' yas de mthong nas/_/
[\[252a.4\]]zhes bya ba ni bcom ldan 'das 'od dpag med de mthong nas so/_/der zhes bya ba ni sangs rgyas kyi zhing bde ba can der rab tu 'gro'o zhes bya ba yin no/_/der song nas zhes bya ba ni sangs rgyas kyi zhing bde ba can der song nas/_ji skad bstan pa'i smon lam 'di dag nyid ma lus par mngon du gyur par shog shig_/
[\[252a.5\]]de dag ma lus par bdag gis yongs su bskang nas kyang /_sems can thams cad la phan par bgyi'o zhes pa yin no/_/dus ji srid cig tu zhe na/_'jig rten zhes bya ba la sogs pa gsungs pa yin te/_'jig rten ji srid ces bya ba ni 'gro ba ji srid par zhes pa'i tha tshig go/_/lhag ma rnams kyis ni lung bstan
[\[252a.6\]]pa thob pa dang /_sems can gyi don du bsgrub pa bstan te/_ji lta zhe na/_rgyal ba'i dkyil 'khor zhes bya ba la sogs pa smos te/_rgyal ba'i dkyil 'khor der zhes bya ba ni de bzhin gshegs pa'i 'khor gyis dkyil 'khor der ro/_/bzang zhing dga' ba zhes bya ba ni skyid cing dga' ba'o/_/pad+ma dam pa ni rin po che sna tshogs
[\[252a.7\]]kyi pad+ma mchog go/_/shin tu mdzes las zhes bya ba ni/_gsal zhing 'od zer gyi dra ba sna tshogs 'byung ba las so/_/skyes zhes bya ba ni 'khrungs pa'o/_/lung bstan pa zhes bya ba ni/_'dis lung ston par byed pas na lung bstan pa ste/_bdag gis der bcom ldan 'das 'od dpag med de las mngon par dus 'di srid cig na 'jig
[\[252b\]]
[\[252b.1\]]rten gyi khams che ge mo zhig tu/_de bzhin gshegs pa dgra bcom pa yang dag par rdzogs pa'i sangs rgyas 'di zhes bya bar 'gyur ro zhes bya ba ni de lta bu'i lung bstan pa thob par shog shig ces bya ba yin no/_/der ni zhes bya ba ni bcom ldan 'das 'od dpag med de las lung bstan pa thos nas/_de'i 'og tu sprul pa mang po sprul pa'i
[\[252b.2\]]sprin bgrang ba las 'das pa bye ba phrag brgyas phyogs bcur khyab par byas te/_phyogs bcur 'gro ba mtha' dag gi nang du/_'khor ba ji srid par sems can rnams la skad cig re re zhing phan pa mang po bgrang ba las 'das pa byed cing /_sgrub par gyur cig ces bya ba yin no/_/blo'i stobs kyis
[\[252b.3\]]zhes bya ba ni ye shes kyi mthu ste/_ye shes kyi che ba'i bdag nyid chags pa med cing thogs pa med pas zhes bya ba'i tha tshig go/_/smon lam rgyal po 'di yi bshad sbyar byas pa yis/_/bsod nams dri med thob pa'i dge ba gang yin des/_/'di na 'gro don grub par bya phyir yang dang yang /_/srid pa ji
[\[252b.4\]]srid bar du rgyu mthun 'byin par bsngo/_/'phags pa bzang po spyod pa'i smon lam gyi rgyal po'i rgya cher 'grel pa slob dpon rgyan bzang pos mdzad pa rdzogs so//_//rgya gar gyi mkhan po dz+nyA na gar+b+ha dang zhu chen gyi lo tsA ba ban de ka ba dpal brtsegs rak+Shi tas bsgyur te [(]btan [,]gtan [)]la phab pa'o/_/
[\[252b.5\]{D4015}#]@##/_/rgya gar skad du/_Ar+ya b+ha dra tsAr+ya [#]pra Ni d+ha na TI kA[#]/_bod skad du/_'phags pa bzang po spyod pa'i smon lam gyi 'grel pa/_'phags pa kun du bzang po la phyag 'tshal lo/_/'phags ma sgrol ma la phyag 'tshal lo/_/kun du bzang po spyod pa'i smon lam chen po yang dag pa'i bsdus pa'i
[\[252b.6\]]don bcu ni 'di lta ste/_de bzhin gshegs pa la phyag 'tshal ba dang /_de la mchod pa dang /_sdig pa bshags pa dang /_bsod nams kyi rjes su yi rang ba dang /_chos kyi 'khor lo bskor bar gsol ba gdab pa dang /_yongs su mya ngan las mi 'da' bar zhugs [#]su gsol
[\[252b.7\]]ba dang /_dge ba'i rtsa ba yongs su bsngo ba dang /_de'i rab tu dbye ba dang /_de'i mthar thug pa dang /_de'i phan yon shes [#]pa'o/_/de la dang por bye brag tu ma phye bar spyir phyogs thams cad kyi zhing na/_dus gsum du bzhugs pa'i sangs rgyas bcom ldan 'das dag la/_lus
[\[253a\]]
[\[253a.1\]]dang ngag dang yid dag gis mngon par phyag 'tshal ba'i dbang du byas te gsungs pa/_ji snyed ces pa la sogs pa la/_ji snyed ces pa ni ji snyed pa ste/_grangs ji snyed pa'o/_/des kyang tshad yongs su bcad par 'gyur bas/_de'i phyir spyi'i sgra dpag tu med
[\[253a.2\]]pa'i sangs rgyas bcom ldan 'das dag bstan par gsungs pa ni/_su dag ces pa ste grangs bgrang du med pa zhes pa'i don to/_/phyogs bcu zhes pa ni phyogs bcu na'o/_/'jig rten zhes pa ni 'gro ba'o/_/dus gsum gshegs pa kun zhes pa ni dus gsum du [#]son pa ste/_'jig rten gsum du [#]zhes pa'i bar du'o/_/mi yi seng ge zhes
[\[253a.3\]]pa la/_gang gi phyir seng ge zhes bya bas thams cad skrag cing rang ni gang la yang 'jigs pa med pa'o/_/sangs rgyas bcom ldan 'das kyang lha dang bcas pa'i 'jig rten la de dang 'dra ba yin pas de'i phyir seng ge dang 'dra bas na seng ge ste/_mi'i skye ba yang dag par bstan pa'o/_/mi yang de/_seng ge
[\[253a.4\]]yang de yin pas na mi'i seng ge ste/_sangs rgyas bcom ldan 'das so/_/de la bdag gis [#]phyag 'tshal ba ni btud pa'o/_/thams cad ces pa ni smra ba'i bsam pa'i dbang gi [#]phyogs gcig la yang thams cad kyi sgra mthong bas ma lus par [#]yongs su gzung [#]ba'i don du ma lus zhes gsungs
[\[253a.5\]]so/_/lus dang ngag dang [#]yid dang bas zhes pa ni mchog tu dad pa skyes [#]pas so/_/rab tu dang ba'i sems kyis bslang ba'i [#]phyir lus dang ngag rab tu dang ba'o/_/da ni so sor rnam par phye nas lus la sogs pa'i phyag 'tshal ba gsungs pa la/_dang por re zhig [#]lus kyis [#]phyag 'tshal ba ni/_bzang por spyod pa'i smon
[\[253a.6\]]lam stobs kyis ni/_/zhes bya ba la sogs pa la bzang po ni dge ba'o/_/bzang po yang de/_spyod pa yang de ste byang chub sems dpa'i spyod pa zhes bya ba'i don to/_/de'i don tu smon lam ni smon pa dang don du gnyer ba'o/_/de'i stobs ni bdud la sogs pas zil gyis mi non cing mi mthun pa'i phyogs las [#]rgyal ba
[\[253a.7\]]ste/_de'i phyir de'i stobs zhes pa'o/_/'di lta bur gyur pa'i rnam pa las [#]gzhan pas ni bya ba 'grub par mi 'gyur ro/_/sangs rgyas gcig la sems kyis [#]dmigs pa'i phyir/_ji ltar sangs rgyas kyi zhing la rdul dang mnyam pa'i lus kho na yid kyis bstod [#]pas gzhan phyag tu ji ltar 'gyur zhe na/_gsungs pa/_
[\[253b\]]
[\[253b.1\]]rgyal ba thams cad yid kyis [#]mngon sum du/_/zhes te/_de bzhin gshegs pa thams cad re re yang sems kyis [#]mngon sum du zhes pa'i don to/_/zhing gi rdul snyed ces bya ba la sogs pa la [#]sangs rgyas kyi zhing gi rdul dang mnyam pa'i lus kyis phyag 'tshal ba'o/_/snyed ces pa'i sgras ni mtshungs pa'i
[\[253b.2\]]rnam grangs te/_bye brag med par phyogs bcu dus gsum na bzhugs pa ma lus [#]pa'i sangs rgyas kyi zhing gi [#]rdul dang mnyam pa'i de'i grangs kyi [#]lus kyis phyag 'tshal ba'o/_/rgyal ba kun la rab tu phyag 'tshal lo/_/zhes pa la/_rgyal ba ni nyon mongs pa'i sgra [#]'am/_bdud las rgyal
[\[253b.3\]]ba ste sangs rgyas bcom ldan 'das la de skad du brjod do/_/ji skad gsungs pa/_sdig pa mi dge'i chos las nga rgyal te[#]/_/de bas nyer 'gro nga ni rgyal ba yin/_/zhes bya ba la sogs pa ste/_rgyal ba de dag thams cad dus gsum du bzhugs pa la phyag bgyi ba'o/_/de bzhin du
[\[253b.4\]]yid kyi phyag ni/_rdul gcig ces bya ba la sogs pa la/_rdul gcig gi steng du ni rdul gcig gi rtse mo'o/_/rdul snyed sangs rgyas zhes pa ni bye brag tu ma byas pa'i phyir 'dir yang phyogs bcu dus gsum na bzhugs pa ma lus pa'i sangs rgyas kyi zhing gi rdul dang mnyam pa'i bde bar gshegs
[\[253b.5\]]pa'o/_/sangs rgyas sras kyi [#]dbus zhes pa ni re re yang dpag tu med pa'i byang chub sems dpa'i tshogs kyi dbus na bzhugs pa ste mos zhes [#]'chad do/_/ji ltar rdul gcig gi rtse mo la ji lta ba de ltar rigs pa 'di nyid kyis ma lus pa thams cad kyang blta [#]ba'o/_/chos kyi dbyings zhes
[\[253b.6\]]pa la chos thams cad bdag [#]gi rang bzhin ni chos nyid de bzhin nyid kyi [#]dbyings te/_chos kyi dbyings zhes pa'o/_/de lta bu'i rnam pa kho nas nam mkha'i mthar thug pa'i chos kyi dbyings su re re yang dpag tu med pa'i byang chub pa'i byang chub sems dpa'i tshogs kyis yongs su
[\[253b.7\]]bskor ba'i sangs rgyas bcom ldan 'das rdul gyi steng du gnas pa dag yongs su rdzogs pa rgyun ma chad par khyab par yid kyis mos par bya'o/[ #]/lus dang ngag gi las ni yid kyis kun nas bslang ba'i phyir bar du yid kyi las bstan to/_/da ni ngag gi phyag bstan pa ni/_de dag bsngags pa mi zad ces bya ba la
[\[254a\]]
[\[254a.1\]]sogs pa la[#]/_de dag ces pa ni de dag gi de bzhin du mos pa ste/_nyams pa dang mthar thug pa [#]med pa dang zag [#]pa med pa de ni bsngags pa mi zad rgya mtsho ste yon tan rgya mtsho'o/_/gang de dag gi bsngags pa mi zad rgya mtsho'o/_/'dir bsngags pa'i sgra ni yon tan gyi rnam grangs yin la/_
[\[254a.2\]]rgya mtsho'i sgra ni mang po'i tshogs su blta bar bya ste/_de dag gi zad pa med pa'i yon tan rgya mtsho'o/_/dbyangs kyi yan lag rgya mtsho sgra kun gyis[#]/_/zhes pa dang yan lag gi [#]sgra ni 'dir yon tan gyi rnams [#]grangs so/_/gang zhe na/_gang gi phyir/_/yan lag lnga dang ldan pa'i bcom ldan 'das kyi gsung [#]zhes nyan thos kyi
[\[254a.3\]]theg pa las gsungs so/_/theg pa chen po las ni yan lag drug cu dang ldan pa dang stong phrag brgya dang ldan pa dang /_dpag tu med pa'i yon tan dang ldan par brjod do/_/de la yang yan lag lnga dang ldan pa zhes bya ba la sogs pa go bar bya'o/_/thams cad ni dbyangs kyi yon tan rgya mtsho dang ldan pa'i sgra ste gang dbyangs
[\[254a.4\]]de'o/_/rgyal ba kun gyi zhes bya ba la sogs pa la/_rgyal ba kun gyi yon tan ni gang byang chub tu sems bskyed pa nas bzung ste/_dpag tu med pa'i thun mong ma yin pa lus dang ngag dang yid kyi [#]rang bzhin no/_/de brjod pa ni mngon par rdzogs pa ste rab tu bsgrags pa'o/_/bde bar gshegs pa
[\[254a.5\]]re re'i mdun du/_gnas nas bdag gis thams cad bstod pa'o/_/yang na bsngags pa mi zad rgya mtsho zhes pa ni gzhi mthun pa ste 'di ni yon tan gyi khyad par ro/_/bde bar gshegs pa dag [#]gis bsngags pa mi zad pa'i yon tan rgya mtsho brjod do zhes bya ba'i don to/_/de ni sangs rgyas
[\[254a.6\]]bcom ldan 'das de dag nyid kyi bla dang bcas pa [#]dang /_bla na med pa'i mchod pa rnam pa gnyis gsungs pa las [#]bla dang bcas [#]pa'i tshigs su bcad pa gnyis ni/_me tog dam pa zhes bya ba la sogs pa gang gsungs pa [#]mchog tu gyur pa dag [#]ni me tog dam pa dang /_phreng ba dam pa dang /_rol mo dam pa'o/_/
[\[254a.7\]]byug pa dam pa ni tsan+dan dang gur gum [#]la sogs pa'o/_/gdugs kyi mchog dang /_mar me'i mchog dang /_spos kyi mchog dang /_gos kyi mchog go/_/bdug pa'i mchog ni dri zhim pa sna tshogs sbyor [#]bar gyur pa'o/_/phye ma'i phur ma ni sna tshogs pa'i tsan+dan dang gur gum [#]dang /_ga pur dang /_
[\[254b\]]
[\[254b.1\]]a ga [#]ru'i rang bzhin ri rab dang mnyam pa'o/_/bkod pa'i khyad par 'phags pa mchog dag gis/_/zhes pa ni bkod pa'i mchog go/_/bkod pa'i sga ni 'dir yang mang po'i rnam grangs te/_lha dang mi'i rnam pa thams cad kyi mchog dang ldan pa de dag [#]nyid kyis rgyal ba de dag nyid la mchod par
[\[254b.2\]]bgyi zhes pa'o/_/bla na med pa'i mchod pa gsungs so[#]/_/mchod pa gang rnams bla med rgya che ba/_/zhes bya ba la sogs pa la/_gang dag bla na med pa rgya che ba'i mchod pa byang chub sems dpa'i ting nge 'dzin gyi khyad par gyi mthu las skyes pa sangs rgyas kyi zhing thams cad du spro ba/_
[\[254b.3\]]chos kyi dbyings kyi mchog tu gyur par bdag gi sems kyi [#]lhag par mos pas rgyal ba de dag nyid la mchod par [#]bgyi zhes pa'o/_/bzang po spyod la [#]dad pa'i stobs kyis [#]ni/_/zhes pa la/_bzang po spyod pa la mos [#]pa dang /_lhag par mos pa dang /_mngon par yid ches pa dang /_
[\[254b.4\]]nges pa'i stobs kyis so/_/de la bzang po'i [#]spyod pa ni mdo sde du ma dag las byang chub sems dpas 'di lta bu'i mchod pa byas so zhes thos so/_/da ni ji skad du bshad pa'i phyag 'tshal ba dang /_mchod pa'i nye bar bsdus [#]pa gsungs pa/_rgyal ba kun la phyag 'tshal mchod par bgyi/_/zhes pa
[\[254b.5\]]ni rgyal ba thams cad la phyag dang mchod pa bya'o[#]/_/rgyu mtshan gang gis dang [#]/_gang gi sgo nas dang rang bzhin te rnam pa gsum gyis sdig pa bshags pa gsungs pa/_'dod chags zhes pa la sogs pa ste[#]/_de la rgyu mtshan gang gis she na/_'dod chags dang zhe sdang dang gti mug gi rgyu mtshan gyis so/_/gang gi sgo nas she na/_lus dang ngag dang
[\[254b.6\]]yid kyi sgo nas so/_/rang bzhin ni/_gang yang skye ba 'di'am/_skye ba gzhan du sdig pa bdag gis byas pa 'am/_byed du bcug [#]pa dang /_rjes su yi rang ba ste/_de thams cad rgyal ba rnams sras dang bcas pa'i mdun du gnas nas skrag pa'i sems kyis skad cig skad cig la bshags par bgyi ste slar yang mi bgyid do zhes pa'o/_/da ni bsod
[\[254b.7\]]nams kyi rjes su yi rang ba gsungs pa/_phyogs bcu'i [#]rgyal ba rnams dang zhes bya ba la sogs pa la/_gang yang [#]sangs rgyas bcom ldan 'das dus gsum na bzhugs pa brdar gyur pa'i byang chub tu sems skyed [#]pa nas bzung ste/_sa dang pha rol tu phyin pa la sogs pa'i nges par 'byung ba re re'i dus gsum gyi 'jig
[\[255a\]]
[\[255a.1\]]rten dang /_'jig rten las 'das pa'i bsod nams kyi tshogs dpag tu med pa dang /_bsam gyis mi khyab pa'i sangs rgyas kyi ye shes kyi spyod yul du gyur pa dang /_gang yang dang po byang chub tu sems bskyed pa nas bzung ba'i byang chub sems dpa' thams cad kyi dang /_gang yang
[\[255a.2\]]rang rgyal ba rnam pa gnyis la [#]bse ru ltar gcig pur [#]spyod pa dang /_tshogs shing spyod pa dag gi yang dus gsum gyi [#]'jig rten dang 'jig rten las 'das pa'i bsod nams dang /_gang yang slob pa'i gang zag bdun po dag dang /_gang yang mi slob pa dgra bcom pa dang /_gang yang
[\[255a.3\]]phyogs bcu'i 'gro ba thams cad kyi sbyin pa dang tshul khrims dang /_bsgom [#]pa'i rang bzhin gyi dus gsum gyi bsod nams te/_de dag thams cad [#]skad cig skad cig bdag gis rjes su yi rang bar bgyi'o/_/'gro ba'i sgra ni ma lus pa'i tshig [#]yin pa'i phyir slob pa la sogs pa'i bsod nams
[\[255a.4\]]kyang 'di'i nang du 'dus par grub [#]na/_ci'i phyir so sor bstan zhe na/_de ni ma yin te/_'gro ba zhes bya ba ni 'gro ba ste/_shin tu sred pa dang bcas pas 'khor bar 'gro ba zhes bya ba'i don to[#]/_/de la kha cig ni shin tu 'gro ba med pa dang /_gcig ni 'gro ba med pa nyid pas 'gro ba'i sgras brjod
[\[255a.5\]]par mi bya'o zhes pas dbye ba bstan to/_/da ni chos kyi 'khor lo bskor bar gsol pa gdab pa gsungs pa/_gang yang phyogs bcu zhes bya ba la sogs pa la/_gang yang phyogs bcu'i 'jig rten gyi sgron ma ni 'gro ba'i sgron ma ste 'jig rten gyi phyi dang nang gi bdag nyid can gyi mun pa'i tshogs sel ba'i
[\[255a.6\]]phyir sangs rgyas bcom ldan 'das ni 'jig rten gyi sgron ma'o/_/byang chub brnyes zhes pa [#]ni bla na med pa yang dag par rdzogs pa'i byang chub mngon sum du yang dag par rtogs pa'o/_/ma chags brnyes zhes pa chags pa med pa'i mngon par byang chub pa'i stobs kyis/_dngos po ma lus pa'i don thams cad kyi
[\[255a.7\]]rang bzhin yongs su shes pas chags pa thams cad yang dag par bsal nas zab mo'i chos kyang rtogs pa ste/_gzhan don du gnyer ba la sogs ba dang ldan pa dag gis ni dka' ba rtogs par 'gyur ro zhes bya'o[#]/_/gang yang chos 'chad par mi bzhed par 'jig rten gyi khams du ma [#]na/_byang chub kyi
[\[255b\]]
[\[255b.1\]]shing mchog gi drung na bzhugs pa de dag thams cad la/_bdag gis 'jig rten gyi mgon po gcig pu 'gro ba mi shes pa'i mun nag gis g.yogs pa la bla na med pa'i ye shes kyi snang ba mdzad pa'i bla na med pa'i chos kyi 'khor lo bskor bar pus mo sa la btsugs nas thal mo sbyar ba byas te/_mdun du
[\[255b.2\]]gnas nas so sor 'di lta bur gsol ba gdab par bya'o zhes pa'o/_/mya ngan las mi 'da' bar bzhugs par gsol ba gdab pa ni/_mya ngan 'da' [#]ston gang bzhed ces bya ba la sogs pa la/_gang yang zhes pas [#]bye brag tu ma byas pa ni/_'phral du bstan pa yin pa'i phyir phyogs bcu'i 'jig
[\[255b.3\]]rten sgron ma zhes pa nyid dang 'brel to[#]/_/gang yang phyogs bcu'i 'jig rten gyi sangs rgyas bcom ldan 'das mya ngan las 'da' bas yongs su mya ngan las 'da' bar ston par bzhed pa de dag thams cad la bdag gis thal mo rab tu sbyar bar 'gyur bas [#]yun ring por bzhugs par gsol ba
[\[255b.4\]]'debs so/_/dus ji tsam du zhe na/_dus gsum po thams cad kyi rdul [#]dang mnyam pa'i bskal par bzhugs bar ro/_/ci'i don du zhe na/_mgon thams cad med par gyur pa'i 'gro ba la phan pa dang bde ba'i don du'o/_/de la phan pa ni shin tu phul du byung ba'i bde ba mya ngan las 'das pa'i lam
[\[255b.5\]]thob pa'o/_/bde ba ni mngon par mtho ba thob pa'o/_/da ni ji skad du bshad pa'i brjod bya phyag 'tshal ba la sogs pas bskyed [#]pa'i bsod nams kyi phung po yongs su bsngo ba ni/_phyag 'tshal ba dang mchod cing zhes bya ba la sogs pa la/_phyag 'tshal ba dang /_mchod pa dang /_sdig pa
[\[255b.6\]]bshags pa dang /_bsod nams kyi rjes su yi rang ba dang /_de bzhin gshegs pa la bskul ba dang /_de bzhin gshegs pa la gsol ba btab pa'i dge ba gang bdag gis bsags shing bskyed pa de thams cad bla na med pa yang dag par rdzogs pa'i byang chub tu bsngo bar bgyi'o zhes pa'o/_/da ni brgyad
[\[255b.7\]]pa ste de'i rab tu dbye ba yin pa la/_de ni kun du bzang po'i smon lam gyi cha shas dang bcas pa'i dbye ba ste de'i rab tu dbye ba'o/_/de yang rnam pa bcu drug go/_/'di lta ste bsam pa dang /_byang chub kyi sems mi brjed pa dang /_ma gos par rab tu sbyor ba dang /_sems can la phan pa dang /_go cha dang /_
[\[256a\]]
[\[256a.1\]]phan par 'dod pa'i byang chub sems dpa'i grogs dang 'grogs pa [#]dang /_dge ba'i bshes gnyen mnyes par bya ba dang /_de bzhin gshegs pa mngon sum du bsgom [#]pa dang /_dam pa'i chos yongs su gzung [#]ba dang /_mi zad pa'i mdzod yang dag par dmigs
[\[256a.2\]]pa dang /_'jug pa dang /_stobs dang /_gnyen po dang /_las dang /_rjes su bslab [#]par yongs su bsngo ba dang /_bsdus pa zhes pa'o/_/de la rnam pa dang po ni bsam pa'o[#]/_/de yang rnam pa gsum ste/_de bzhin gshegs pa la mchod par bsam pa yongs su bskang [#]ba'i bsam pa ni/_
[\[256a.3\]]'das pa'i sangs rgyas rnams dang zhes bya ba la sogs pa la/_mchod par gyur pa'i [#]bla na med pa'i mchod pas [#]gang 'das pa mya ngan las [#]'das pa'i sangs rgyas bcom ldan 'das dag dang /_gang yang da ltar phyogs bcu'i 'jig rten gyi khams sna tshogs pa na/_'tsho zhing gzhes pas 'gro
[\[256a.4\]]ba la phan pa dang [#]/_bde ba mchog gi rgyu ru gnas pa de dag thams cad [#]kyang de bzhin du mchod par gyur cig_/gang yang ma 'ongs pa nas 'byung bar 'gyur ba de yang yid la bsam [#]pa'i don yongs su rdzogs par [#]myur ba myur bar sangs rgyas kyi byang chub thob par gyur cig pa'o/_/dang po'i phyed
[\[256a.5\]]kyis ni de bzhin gshegs pa la mchod pa'i bsam pa'o/_/phyis kyi phyed kyis ni bsam pa yongs su bskang bar bstan to zhes pa'o/_/sangs rgyas kyi zhing yongs su dag pa'i bsam pa gang gsungs pa ni/_phyogs bcu ga la zhes bya ba la sogs pa la/_ji snyed ces pa ni gang dag ste/_phyogs
[\[256a.6\]]bcu'i sangs rgyas kyi zhing yod pa de thams cad yongs su dag cing bde ba can dang 'dra bar rgya che ba dang /_dpag tu med pa'i 'jig rten gyi khams su rgya che bar so sor gnas par gyur cig pa'o/_/byang chub shing dbang drung gshegs rgyal ba dang /_/ces pa ni/_byang chub kyi shing gi dbang po'i drung du
[\[256a.7\]]bzhugs pa'i sangs rgyas bcom ldan 'das dag byang chub sems dpas kyang yongs su gang bar mnyam par [#]rgyun ma chad par khyab par gyur cig pa'o/_/sems can la bde ba ster ba'i bsam pa yang gang gsungs pa ni/_phyogs bcu'i sems can gang rnams ji snyed pa/_/zhes bya ba la sogs
[\[256b\]]
[\[256b.1\]]pa la/_gang dag ji snyed phyogs bcu'i 'jig rten gyi khams kyi skye gnas bzhis bsdus pa'i 'gro ba drug gi [#]sems can de dag zag pa med pa'i bde ba mchog gis bde ba [#]mngon du byed par gyur cig_/lus dang sems kyi nad [#]kyang med par ro/_/rtag tu ni rgyun du gyur cig pa'o/_/de dag kyang chos dang
[\[256b.2\]]ldan pa'i rnyed [#]pa'i yon [#]de dang rjes su mthun par rnyed par gyur cig_/chos dang ldan pa'i bsam pa kho nas 'gro ba thams cad rtag tu phun sum tshogs par gyur cig pa'o/_/da ni mi mthun pa'i phyogs spang ba nye bar bstan pa'i tshigs su bcad pa bzhis byang chub kyi sems mi brjed pa rnam pa gnyis
[\[256b.3\]]pa gsungs pa ni/_byang chub spyod pa dag ni zhes bya ba nas brtsams nas ma [#]lus yongs su byang bar shog ces pa'i bar du'o/_/byang chub ces pa ni bla na med pa yang dag par rdzogs pa'i byang chub bo/_/de'i don du spyod pa ni byang chub spyod pa'o/_/de bdag [#]gis spyad pa ni rtogs par gyur nas 'gro ba
[\[256b.4\]]thams cad du mi brjed par gyur cig pa'o/_/[#]tshe rabs kun du 'chi 'pho skye ba na/_/zhes pa ni/_'chi ba dang skye ba dag na yang rtag tu bdag rab tu 'byung bar gyur cig ces pa'o/_/skye ba dang 'chi bas dbus kyi gnas pa [#]brjod par don gyis blta bar bya'o/_/'di [#]ni byang chub kyi sems mi brjed pa'i
[\[256b.5\]]rgyu dang po'o/_/rgyal ba kun gyi rjes su slob 'gyur te/_/zhes bya ba la sogs pa la/_rgyal ba dus gsum du bzhugs pa thams cad kyi bslab pa la slob pa ni bzang po spyod pa la'o/_/bzang po spyod pa yongs su rdzogs byed cing /_/zhes pa la/_yongs su rdzogs pa ni phun sum tshogs pa'o/_/ji ltar
[\[256b.6\]]bya zhe na/_tshul khrims spyod pa dri med yongs dag pa/_/rtag tu ma nyams skyon med spyod par shog_/ces pa'o/_/ji ltar dper na yid bzhin gyi nor bu rin po che glo [#]bur gyi dri mas ma gos pas dri ma med pa'i phyir dri ma med pa ste/_g.ya' dang 'dra ba'i skyon gyis ma gos pa'i phyir rang bzhin gyis yongs
[\[256b.7\]]su dag pa'o/_/de nyid kyis na ma nyams skyon med pa ste/_'dod pa thams cad phun sum tshogs par byed pa/_gdung ba thams cad yongs su zhi bar byed pa/_nad thams cad sel bar byed pa[#]/_dus ma yin par 'chi ba zlog [#]par byed pa/_gzhan gyi don phun sum tshogs pa kho na la gcig tu
[\[257a\]]
[\[257a.1\]]'jug pa'o/_/de bzhin du 'dir yang byang chub sems dpa'i tshul khrims rin po che dang 'dra ba'i rin po che ste/_glo bur gyi dri ma las dang nyon mongs pa'i dri ma dang bral bar dri ma med pa ste/_nyan thos dang rang sangs rgyas kyi theg pa'i sems bskyed pa g.ya' dang [#]'dra ba'i skyon
[\[257a.2\]]dang bral ba'i phyir ro/_/med na mi 'byung ba nyid kyi phyir yang thams cad mkhyen pa sems bskyed [#]pa rin po che'i rang bzhin yin pa'i phyir ro/_/yongs su ni kun nas so/_/dag pa ni yongs su dag pa ste/_byang chub sems dpa'i bslab pa thams cad la brtson par byed pas na/_ltung bas ma gos pa'i
[\[257a.3\]]bslab pa ni nyams pa med pas na ma nyams pa'o/_/'das pa'i yul nyams su myong ba la [#]ltos pa'i sred pa skyes pa dang /_yang ma 'ongs pa dang skye ba 'di la chags pa la [#]mngon par dga' ba'i sred pa dang /_da ltar byung ba la mngon par zhen pa'i sred pa ste/_dus gsum po 'di dag gi sred pa'i
[\[257a.4\]]khab dag gi [#]cung zad tsam yang ma phug pas na skyon med pa'o/_/sa dang 'dra bar sangs rgyas dang byang chub sems dpa' thams cad kyi yon tan gyi gzhir gyur pa'i phyir 'gro ba thams cad kyi 'dod pa phun sum tshogs par byed pa'o/_/gdung ba rab tu sel ba dang /_nad thams cad rab tu
[\[257a.5\]]zhi ba dang /_lha dang mi thams cad kyi tshe dpag tu med par byed pa gzhan gyi don phun sum tshogs pa kho na la gcig tu 'jug pa kho na ste/_nges pa'i tshig tu ni lus dang sems kyi gdung ba thams cad sel ba'o/_/tshul khrims zhes pa ni bsil bar byed pas na tshul khrims te/_tshul
[\[257a.6\]]khrims spyod pa yin pas tshul khrims spyod pa'o/_/spyod pa ni spyod par byed pa'o/_/rnam pa de lta bu nyid kyis [#]tshul khrims kyi spyod pa [#]dri ma med pa yongs su dag pa/_ma nyams pa/_skyon med pa rgyun du spyod pa ni byang chub kyi bar zhes pa'o/_/da ni byang chub kyi sems mi brjed pa'i rgyu gnyis pa[#]/
[\[257a.7\]]lha yi skad dang zhes bya ba la sogs pa la/_lha la yod pa'i skad ni lha'i skad do/_/klu dang gnod sbyin dang grul bum dang mi dag ste/_de'i skad ni de dag gi skad do/_/mdor bsdu na ji srid du 'gro ba thams cad kyi skad de dang des/_de dang de la chos bstan pa ste/_byang chub kyi snying po'i bar
[\[257b\]]
[\[257b.1\]]du'o zhes pa'o/_/'di ni rnam pa gsum pa [#]ste/_des shing zhes bya ba la sogs pa la/_des pa ni mnyen pa dang zhi ba'o/_/pha rol tu phyin pa ni sbyin pa la sogs pa bcu ste/_de la mngon par brtson pa ni/_bdag nyid rnam pa thams cad du brtson pa dang ldan pa ma dub pa'i yid kyis so/_/ma gyur
[\[257b.2\]]ces pa ni cung zad tsam yang bdag nyid kyi byang chub kyi [#]sems so/_/brjed par ma gyur pa 'di mi brjed par gyur pa ste byang chub kyi snying po'i bar du'o zhes pa'o/_/tshigs su bcad pa phyed dang bzhis gang byang chub tu sems bskyed pa'i phyogs su gyur pa'i sgrib pa dang /_de dag gi gnyen po'i
[\[257b.3\]]phyogs nye bar bstan [#]par byas nas 'di ni rgyu bzhi pa ste/_da ni tshig rkang pa [#]gnyis kyis mi mthun pa'i phyogs spang bar bya bar bstan pa gang gsungs pa/_sdig pa gang rnams sgrib par gyur pa zhes bya ba la sogs pa la/_gang sdig pa sgrib par gyur pa ni byang chub kyi sems kyi bar du gcod pa ste/_de dag
[\[257b.4\]]ma lus pa thams cad kyi [#]thams cad du yongs su zad par spong bar gyur cig ces pa'o/_/da ni ma gos pa'i sbyor ba rnam pa gsum pa ste/_rgyu gsum pa dag gang las/_gang du/_gang ltar gsungs pa ni/_las dang nyon mongs pa zhes bya ba la sogs pa la/_gang las zhes pa [#]ni las dang nyon
[\[257b.5\]]mongs pa dang bdud kyi lam spang [#]ngo /_/las de yang bye brag tu ma byas pa'i phyir dge ba dang /_mi dge ba dang /_mi g.yo ba'i bye brag gis gsum char yang gzung [#]ngo /_/de las [#]mi dge ba'i las dang nyon mongs [#]dang bdud kyi lam dag las ni [#]rnam par grol ba ni des ma gos par rtag tu spyod
[\[257b.6\]]pa'o/_/gang du zhe na/_'jig rten lha la sogs par ro/_/ji lta bur zhe na/_ji ltar pad+ma chus mi chags pa bzhin/_/zhes pa ste/_ji ltar pad+ma chu las skyes kyang chus mi gos so/_/de dang 'dra bar sdig pa'i las dang /_nyon mongs pa dang bdud kyi lam 'jig rten pa'i chos dag gis ma [#]gos
[\[257b.7\]]par spyod pa spyad do zhes pa'o/_/de bzhin du dge ba dang mi g.yo ba'i las kyi rnam par smin pa'i 'bras bu la mi chags par 'gro ba thams cad la phan pa dang /_bde ba 'ba' zhig kho na'i phyir spyad pa ste/_byang chub sems dpa'i spyod pa zhes bya ba [#]khong nas 'byung [#]ngo /_/ci dang 'dra bar zhe na/_
[\[258a\]]
[\[258a.1\]]nyi zla nam mkhar thogs pa med ltar spyod/_/ces pa ste/_ji ltar zla ba dang nyi ma dag 'jig rten na yid bzhin gyi nor bu dang 'dra bar gzhan gyi don byed pa gcig bus 'jug pa'i phyir ro/_/bdag gi don la ni cung zad tsam yang chags pa med par nyin dang mtshan du nam mkha'
[\[258a.2\]]la rgyu ba dang 'dra bar zhes pa'o/_/de la bdud ces bya ba [#]ni gang gi phyir dge ba'i bar du gcod par byed cing /_byang chub kyi lam la 'gog [#]pa/_yang dag pa'i lam las bzlog pa ste/_nges pa'i tshig tu ni [#]chos kyi srog gi bar du gcod par byed pa'i rgyu yin pas bdud la bdud ces brjod do/_/de yi [#]lam 'gog [#]pa
[\[258a.3\]]ni phan pa'i dngos po rgyu yis slu ba [#]ste/_skye ba 'di'am gzhan thams cad la'o/_/da ni rnam pa bzhi pa [#]sems can la phan par byed pa gang gsungs pa ni/_ngan song sdug bsngal zhes pa la sogs pa la/_'gro ba'i sdug bsngal thams cad ni ngan song gi sdug bsngal te/_ngan song gsum du skyes [#]pa de'i rab
[\[258a.4\]]tu zhi ba'o/_/ci'i phyir ngan song gi sdug bsngal kho na [#]rab tu zhi ba zhes brjod ce na/_de dag ni shin tu sdug bsngal ba'i bdag nyid yin pa'i phyir dngos su bstan te/_'khor ba'i sdug bsngal thams cad kyang rab tu zhi bar byed par rtogs par blta'o[#]/_/'gro ba thams cad kyang bla na med pa'i bde ba la rab
[\[258a.5\]]tu gzhog bar byed pa'o/_/ji ltar bya zhe na/_'gro ba thams cad nyid la phan pa dang /_bde ba'i bsam pas sbyor ba gzhan mi byed par ji srid bla na med pa'i ye shes ma thob kyi bar du yongs su ma dub pa'i yid kyis spyod pa'o/_/dus ji tsam du zhe na gsungs pa/_zhing gi khyon dang
[\[258a.6\]]phyogs rnams [#]ji tsam par/_/zhes pa ste[#]/_ji tsam par zhes pa ni zhing gi khyon ji tsam par zhes bya ba [#]ste/_ji srid du sangs rgyas kyi zhing gi rgyun bskal pa gcig nas gcig tu brgyud par gyur pa ste/_phyogs zhes pa la [#]phyogs bcu de snyed [#]du spyod do zhes bya bar 'brel to[#]/_/rnam pa
[\[258a.7\]]lnga pa ste go cha gsungs pa la/_de yang rnam pa gsum ste/_sems can gyi spyod pa'i rjes su 'jug pa dang /_sangs rgyas kyi chos yongs su rdzogs pa dang /_dam pa'i chos gsal bar [#]bstan pa'o/_/gang gsungs pa/_sems can dag gi spyod pa dang zhes bya ba la sogs pa la/_sems can
[\[258b\]]
[\[258b.1\]]dag gi [#]skye ba dang skye bar rang bzhin gyis g.yo sgyu med pas bde bar dri ba dang /_sems dang spyod pa yongs su shes nas rjes su 'jug pa ste/_rjes su mthun par gyur pas so/_/byang chub spyod pa yongs su rdzogs byed cing /_/zhes bya ba la/_byang chub kyi don du spyod pa ni byang chub kyi spyod pa'o/_/de yongs
[\[258b.2\]]su rdzogs pa ni sangs rgyas kyi chos yongs su 'phel ba'i bar du'o/_/bzang po spyod pa'i smon lam stobs kyis ni/_/zhes pa la/_bzang po spyod pa yang 'dir chos ston pa'i rang bzhin du yongs su bzung ste/_smra bar 'dod pa'i bsam pas gsung [#]rab kyi tshig la bzang po spyod pa zhes nye bar btags pa ste/_ma 'ongs
[\[258b.3\]]pa'i bskal pa mthar thug [#]pa'i bar du mi skyo ba'i yid kyis spyod par bya'o zhes pa'o/_/lus dang ngag dang yid kyi spyod pa mtshungs pa'i byang chub sems dpa'i grogs po dang 'grogs pa [#]ni rnam pa drug pa ste/_gang gsungs pa/_bdag gi spyod dang mtshungs pa zhes bya ba la sogs pa la/_gang yang spyod pa
[\[258b.4\]]mtshungs pa bdag dang 'dra ba'i byang chub sems dpa'o/_/spyod ces pa [#]ni spyod pa des [#]lhan cig tu mtshungs par byang chub kyi bar du rtag tu 'grogs par gyur cig pa'o/_/lus dang ngag dang yid kyis kyang de nyid dang lhan cig tu byang chub sems dpa' gcig pu'i smon lam spyod cing nyon mongs pa med
[\[258b.5\]]par gnas so zhes pa'o/_/phan pa'i bsam pas gdams [#]ngag ston pa'i dge ba'i bshes gnyen bsten pa ni rnam pa bdun te[#]/_gang gsungs pa/_bdag la phan par 'dod pa'i zhes bya ba la sogs pa la/_gang yang dge ba'i bshes gnyen phan par 'dod pa/_bzang po'i spyod pa rab tu
[\[258b.6\]]ston pa/_chos kyi gtam byad [#]pa de dang lhan cig mtshungs par rtag tu 'grogs par gyur cig pa'o/_/dus dang 'khor dang mchod pa'i bya ba la ngal ba med par de bzhin gshegs pa mngon sum du bsgom pa rnam pa brgyad gang gsungs pa ni/_sangs rgyas sras kyis bskor ba zhes bya ba
[\[258b.7\]]dag la phyogs bcu po kun gyi rgyal ba sangs rgyas bcom ldan 'das dag byang chub sems dpa'i tshogs kyis yongs su bskor ba'i mgon po 'gro ba'i gnyen gcig pu ma bsgribs pa'i mig gis rtag tu blta'o/_/de dag la yang skad cig skad cig la so sor rnam pa thams cad kyi mchog
[\[259a\]]
[\[259a.1\]]dang ldan pa/_rgya che ba nam mkha'i dbyings dang mtshungs pa/_chos kyi dbyings khyab pas [#]mchod par bya'o/_/dus ji srid [#]du zhe na/_ma 'ongs pa'i bskal pa thams cad kyi mthar thug par nub [#]pa med pa'i sems kyis zhes [#]pa'o/_/'dzin pa dang ston pa'i las dag gis dam
[\[259a.2\]]pa'i chos yongs su 'dzin pa rnam pa dgu pa gang gsungs pa ni/_rgyal ba rnams kyi dam pa'i chos 'dzin cing /_/zhes bya ba la sogs pa la dus gsum du rgyal ba thams cad kyis gang gsungs pa gsung rab yan lag bcu gnyis kyi chos bstan pa dang /_de 'dzin pa'i stobs kyis [#]'dzin pa dang /_
[\[259a.3\]]nan tan du bya'o/_/byang chub kyi spyod pa yang chos ston pa'i rang bzhin te/_'gro ba la rab tu gsal bar byed pa la [#]zhes pa'o/_/gsal bar byed pa ni yang dag par gsal bar bstan pa'o/_/'dir yang byang chub kyi spyod pa zhes bya ni de [#]gsal bar ston pa'i [#]tshig la mngon par brjod do/_/bzang
[\[259a.4\]]po spyod pa rnam par spyod pa yang /_/zhes pa la/_bzang po [#]spyod pa ni byang chub sems dpa'i spyod pa'o/_/de rnam par sbyang ba ni dri ma med par bya ba ste/_ma lus par bkrus nas ring du byed pas ma 'ongs pa'i bskal pa kun du spyod pa ni nan tan du bya ba'o/_/bsod nams dang ye shes la sogs pa'i tshogs
[\[259a.5\]]bsags pas [#]mi zad pa'i mdzod yang dag par dmigs pa rnam pa [#]bcu pa gang [#]gsungs pa ni srid pa thams cad du ni zhes bya ba la sogs pa la/_'dod pa'i khams la sogs pa'i srid pa thams cad du sems can gyi don gyi dbang gis 'khor ba nas [#]'khor bar skye ba dang /_zad mi shes pa'i
[\[259a.6\]]bsod nams kyi tshogs dang yang dag par ldan par 'gyur ba dang /_de bzhin du thabs dang shes rab dag dang /_ting nge 'dzin nam mkha' mdzod dang /_dri ma med pa'i phyag rgya la sogs pa dag dang de bzhin du byang chub sems dpa'i [#]rnam par thar pa snying rje chen po'i [#]dmigs pa sgyu mar
[\[259a.7\]]gyur pa la sogs pa dang /_ji srid du byang chub sems dpa'i yon tan thun mong dang thun mong ma yin pa mi zad pa'i mdzod zad mi shes pa'i yon tan gyi gter du/_'gro ba ma lus pa la phan pa dang bde ba'i rgyur gyur cig ces pa'o/_/rnam pa bcu gcig pa ni 'jug pa ste/_de yang rnam pa
[\[259b\]]
[\[259b.1\]]brgyad do/_/'di lta ste/_sangs rgyas kyi zhing lta ba la 'jug pa rnam pa gnyis dang /_sangs rgyas kyi gsung [#]la 'jug pa dang /_chos kyi 'khor lo bskor ba la 'jug pa dang /_bskal bar gnas pa la 'jug pa dang /_de bzhin gshegs pa la blta [#]ba'i spyod yul la 'jug pa dang /_sangs rgyas
[\[259b.2\]]kyi zhing du bkod pa dag lta ba la 'jug pa dang /_de bzhin gshegs pa'i drung du 'gro ba ste brgyad do/_/de la sangs rgyas kyi zhing la 'jug pa rnam pa gnyis tshigs su bcad pa rnam pa gnyis kyis gang gsungs pa ni/_rdul gcig ces bya ba la sogs pa la/_rdul gcig gi rtse mo la phyogs
[\[259b.3\]]bcu dus gsum gyi sangs rgyas kyi zhing rdul dang mnyam pa'i sangs rgyas kyi zhing ngo /_/de la yang zhing zhes pa ni zhing dang zhing ngo /_/bsam gyis mi [#]khyab pa zhes pa ni bsam gyis mi khyab cing bsam pa las 'das pa'i sangs rgyas bcom ldan 'das dag [#]dang /_sangs rgyas kyi sras zhes pa ni byang
[\[259b.4\]]chub sems dpa' ste/_de dag gi dbus na bzhugs pa zhes pa ni bzhugs par gyur pa'o/_/byang chub spyad pa spyod cing zhes pa la/_byang chub kyi spyad pa la spyod pa ste/_rtogs nas spyod pa'o/_/blta zhes pa ni blta [#]ba la 'jug pa'o/_/de lta bur gyur pa'i smon pa [#]ni mi srid pas byang chub sems dpa'i smon lam gyi
[\[259b.5\]]'bras bu med pa 'di ltar rtogs te/_gang gi phyir sangs rgyas kyi zhing gcig rnam par dbye ba yang rdul gcig gi rtse mo la blta [#]bar mi srid pa [#]na/_de ji ltar dus gsum na bzhugs pa ma lus pa'i sangs rgyas kyi zhing gi rdul dang mnyam pa'i sangs rgyas kyi zhing na/_grangs dpag tu med pa'i sangs rgyas
[\[259b.6\]]bcom ldan 'das dag byang chub sems dpa'i 'khor gyi dbus na bzhugs pas yongs su gang ba/_so so'i rnam par dbye [#]ba rdul gcig gi rtse mo la blta [#]zhes pa'i smon lam ji lta zhe na/_de ni ma yin te/_gang gi phyir bsam gyis mi khyab pa'i las kyi sprul pa'i 'jig rten gyi khams sna tshogs pas
[\[259b.7\]]steng dang 'og dang thad kar tha dad pa ji lta ba de bzhin du/_bsam gyis mi khyab pa'i ye shes kyi sprul pas rdul gcig gi rtse mo la 'di lta bu ci'i phyir srid par mi 'gyur/_bsam gyis mi khyab pa yang gang gsungs pa/_ngo mtshar cung zad yod par ni/_/'jig rten mkhas [#]pas ma mthong ste/_/dbang pos mngon
[\[260a\]]
[\[260a.1\]]du gyur pa nyid/_/de la ngo mtshar ci zhig yod/_/bsam gtan pa las [#]klu dag dang /_/sangs rgyas mthu yi bdag nyid che/_/'jig rten mgon po skyob pa yis[#]/_/bzhi po bsam mi khyab par [#]gsungs/_/zhes so/_/de ltar yang 'di dag [#]sangs rgyas kun gyi [#]gsung la blo zhan pa
[\[260a.2\]]dag mi srid pa'i don la yang de bzhin kho na yin no zhes shin tu dad par byed do/_/'di yang shin tu gsal bar rab tu bsgrubs zin to/_/lkog don sangs rgyas kyi [#]gsungs la[#]/_/gang blo the tshom skye 'gyur ba[#]/_/des ni 'dir ni yid ches pas/_/stong pa nyid la rab tu bya/_/'jig rten na yang ji srid du snod shin tu chung ba chu
[\[260a.3\]]dwangs [#]pas yongs su gang ba la nam mkha' la brgyan pa'i gza' dang rgyu skar la sogs pa thams cad mthong ba nyid do/_/de nyid kyi phyir bcom ldan 'das kyis [#]gsungs pa/_chos rnams brag ca dang mtshungs pa/_/rab rib rmi lam mtshan nyid dang /_/sgyu ma smig rgyu 'dra ba dang /_/dri za'i grong khyer lta bu'o/_/
[\[260a.4\]]zhes so/_/'di dag kyang gang yang dus gsum dag gi zhing bkod pa'i tshigs su bcad pas phyis gsal bar ston par 'gyur ro/_/de ltar ma lus zhes bya ba la sogs pa la/_ji ltar rdul gcig gi rtse mo de lta bur ma lus shing lus pa med pa'i phyogs thams cad kyi'o/_/skra tsam khyon zhes pa ni skra'i
[\[260a.5\]]rtse mo'i'o[#]/_/'di skad bstan par 'gyur te/_skra'i rtse mo [#]tsam gyi khyon gyi tshad la/_dus gsum du bzhugs pa'i sangs rgyas bcom ldan 'das rgya mtsho dang de dag gi zhing rgya mtsho'o/_/spyad pa zhes bya ba la/_spyad pa de sngon du bya ba ste/_ma 'ongs pa'i bskal pa rgya mtsho'i bar du 'jug pa'o/_/sangs rgyas
[\[260a.6\]]kyi gsung la 'jug pa yang gang gsungs pa/_gsung gcig yan lag ces bya ba la sogs pa la sangs rgyas kyi gsung gcig gis chos bstan pas[#]/_grangs las 'das pa'i skye bo mang po'i bye brag gi [#]don gzhan dang [#]tshig dang yi ge gzhan dang gzhan dpag tu med pa cig car du [#]dpag tu med pa'i
[\[260a.7\]]gsung gi yan lag rgya mtsho dang ldan pa'i sgra thos so/_/phyogs bcu dus gsum na bzhugs pa'i rgyal ba thams cad kyi yang de bzhin du chos ston pa'i dbyangs kyi [#]yan lag rnam par dag pa dpag tu med pa nyan pa'i skye bo dag gi [#]'dod pa ji lta ba bzhin du rnam pa de lta bur sangs rgyas kyi gsung
[\[260b\]]
[\[260b.1\]]bsgribs [#]pa med par thos so/_/de la de bzhin gshegs pa re re'i dbyangs kyi yan lag rgya mtsho'i sgra la rtag tu 'jug par bya zhing ma lus par yid la bya'o zhes pa'o/_/de bzhin du yang gsungs pa/_de'i phyir ngo mtshar mi che ste/_/'di ni shin tu ngo mtshar che/_/mang po nye bar 'dug pa la/_/gang de
[\[260b.2\]]mos pa'i dbang gis ni/_/tshig gcig gi [#]ni bshad pa yang /_/du ma nyid du mtshon nas ni/_/bdag nyid la ni ston to zhes/_/skye bo mang pos go bar 'gyur/_/zhes so/_/de bzhin du sdong po bkod pa'i mdo byams pa'i rnam par thar pa las kyang [#]gsungs te/_gang phyogs bcu'i bde bar gshegs pa'i
[\[260b.3\]]chos kyi sprin stan gcig la gnas te ma rmongs par 'thung bas bskal pa bye ba khrag khrig [#]gi bar du sems ngoms pa med par blo chen po rgya mtsho dang mtshungs par bdag gnas par bya'o zhes so/_/dang po'i tshigs su bcad pa phyed kyis ni ston pa po'i che ba'i bdag nyid do/_/phyis kyi tshigs su
[\[260b.4\]]bcad pa phyed kyis ni nyan pa'i skye bo'i bdag nyid kyi [#]che ba bstan to/_/gang zhes pa ni bdun pa ste/_gcig gi tshig tu brjod pa'o/_/gsung gcig yan lag rgya mtsho'i sgra kun gyis/_/zhes pa la/_sgra kun gyis zhes pa ni [#]tshig gi kha skong du blta [#]bar bya'o/_/chos kyi 'khor lo bskor ba la 'jug pa
[\[260b.5\]]yang gang gsungs pa/_dus gsum gshegs pa zhes bya ba la sogs pa la/_de dag kyang dus gsum du bzhugs pa'i rgyal ba thams cad dag chos kyi 'khor lo bskor ba la 'jug pa dang ldan pa gang mi zad pa grangs las 'das pa'i dbyangs kyis so[#]/_/blo'i stobs kyis zhes pa ni ye shes
[\[260b.6\]]kyi mthu'i bdag nyid kyis cig car 'jug pa ste 'jug par bya ba'o[#]/_/thabs gang dang gang gis gang dang [#]gang la chos ston par[#]/_dus gang la dang yul gang la mos pa du ma'i sems can gdul bya la 'gro ba ste/_'dir yang tshul de ltar blta bar bya'o/_/dbyangs kyi sgra ni 'dir yang tshig kha bskang
[\[260b.7\]]ba'i don to/_/bskal par gnas pa la 'jug pa yang gsungs pa/_ma 'ongs bskal pa zhes bya ba la sogs pa la/_ye shes kyi skad cig gis phyogs bcur bzhugs pa ma 'ongs bskal par 'jug pa ste/_mdor bsdu na bskal pa gcig nas gcig tu brgyud par bdag gis 'jug par bgyi ba'o/_/
[\[261a\]]
[\[261a.1\]]gang yang bskal pa dus gsum tshad de dag_/ces pa ni sna tshogs pa dus gsum gyi grangs las 'das pa de thams cad ye shes skad cig ma gcig gis mthar te/_gcig ces pa ni ye shes skad cig ma gcig gi [#]phyogs gcig go/_/'jug ces pa ni nang du 'dus par bya'o zhes pa'o/_/
[\[261a.2\]]de bzhin gshegs pa la blta [#]ba dang /_de'i spyod yul la 'jug pa gang gsungs pa/_dus gsum gshegs pa mi yi seng ge gang /_/zhes bya ba [#]la sogs pa la [#]gang yang phyogs bcu dus gsum du bzhugs pa'i mi'i seng ge sangs rgyas bcom ldan 'das de [#]la bdag gis ye shes skad cig ma
[\[261a.3\]]gcig gis so/_/blta zhes pa ni blta bar bya'o[#]/_/de dag gi spyod yul ni yul lo/_/sgyu mar gyur pa'i rnam thar stobs kyi [#]'jug_/ces pa ni sgyu mar gyur pa'i zhes bya ba'i byang chub sems dpa'i rnam par thar pa ye shes kyi rang bzhin de'i stobs kyi [#]rgyun 'jug par bya'o zhes pa'o/_/sangs rgyas kyi zhing du
[\[261a.4\]]bkod pa yang gang gsungs pa/_gang yang dus gsum zhes bya ba la sogs pa la/_gang yang dus gsum bkod pa ste zhing mang po'o/_/de dag mngon par bsgrub pa ni rdzu 'phrul gyi stobs kyis rdul gcig gi rtse mo la'o/_/de ltar ma lus phyogs rnams thams cad du/_/zhes pa ni de ltar phyogs
[\[261a.5\]]bcu ma lus pa'i rdul gyi rtse mo la de dang 'dra bar sangs rgyas kyi zhing bkod pa du ma la ye shes kyi skad cig gcig gis 'jug par bgyi zhes pa'o/_/da ltar ba nyid la yang ji srid du sangs rgyas kyi zhing dag gi rang bzhin dang /_tshad dang /_kha dog dang /_dbyibs kyi bye brag gis bye [#]brag tu byas pa so sor rdul
[\[261a.6\]]gcig gi rtse mo'i gnas skabs su mi srid na/_yang ci'i phyir dus gsum du bzhugs pa ma lus pa'i sangs rgyas kyi zhing dag de bzhin du rang bzhin la sogs pa'i dbye bas phye bas[#]/_so sor rdul gcig gi rtse mo la phyogs bcu'i [#]rgyun ma chad par so sor gnas par 'gyur ba de ji ltar rtogs par
[\[261a.7\]]'gyur zhe na/_de la yid ches par gyis [#]shig dang 'dir brjod par bya ste/_gang gi phyir chos thams cad ni yongs su ma grub pa/_rang bzhin med pa sgyu ma dang 'dra ba/_rmi lam dang 'dra ba/_ma skyes pa/_ma 'gags pa/_skra shad 'dzings pa dang 'dra ba/_gdod ma nas zhi ba/_rang bzhin gyis mya ngan las
[\[261b\]]
[\[261b.1\]]'das pa/_ji ltar mos pa'i rnam par rtog pa tsam gyis bskyed pa/_sna tshogs pa du ma'i ngo bo ste/_rang gis [#]goms pa sna tshogs pa mang po dag gi ting nge 'dzin gyis [#]mos pa'i khyad par gyis bsam gyis mi khyab par spros nas/_mngon par bsgrub [#]pa'i nyams su myong bar gyur pa 'di dag rang
[\[261b.2\]]bzhin gyis bsgoms pa'i las kyis gsal bar rtogs par 'gyur ro/_/'jig rten na yang cung zad yongs su sbyangs pa las byung ba'i mthus/_sgyu ma ngo mtshar can sna tshogs pa mig 'phrul mkhan gyis rab tu bsgrub pa mthong bas/_de lta bas na ji skad du bstan pa de thams cad la yid
[\[261b.3\]]ches par byas te[#]/_'di la cung zad tsam yang the tshom mi bya'o/_/bde bar gshegs pa'i drung du 'gro ba la 'jug pa brgyad pa gang gsungs pa ni gang yang ma byon zhes bya ba la sogs pa la/_gang yang ma byon pa'i mthar thug par bzhugs pa'i 'jig rten gyi sgron ma sangs rgyas bcom ldan
[\[261b.4\]]'das phyogs bcu'i 'jig rten gyi khams gzhan dang gzhan na nam mkha'i khams kyi mthar thug pa'i bar gyi bgrang gis mi lang ba'i sangs rgyas kyi ye shes kyi spyod yul skad cig la dus gcig nyid du bla na med pa yang dag par rdzogs pa'i byang chub mngon du gyur cig_/de bzhin du gzhan
[\[261b.5\]]yang dus gcig la chos kyi 'khor lo bskor bar 'gyur ba dang /_de bzhin du gzhan yongs su mya ngan las 'da' bar ston par 'gyur ba de'i phyir gsungs pa ni/_de dag byang chub 'tshang rgya [#]la sogs pa la/_de dag ces pa ni mngon par byang chub pa de dag de bzhin du chos kyi 'khor lo bskor bar
[\[261b.6\]]'gyur ba dang /_de bzhin du gzhan yongs su [#]mya ngan las 'da' bar ston pa gang yang 'jig rten gyi mgon po de dag thams cad kyi zhabs kyi drung du cig car du yid mgyogs pa dang /_kun du 'gro ba'i rdzu 'phrul gyi stobs kyis lus kyi sprin phyogs bcur spros nas mchod pa'i sprin nam mkha' khyab
[\[261b.7\]]pa dag thams cad du [#]so sor khyad par du [#]'phags pa grangs las 'das pa [#]re re la mchod pa dang /_bstod pa byed pa dang /_lan brgya stong gi bar du g.yas phyogs su bskor ba byed pa 'khor ba'i mthar thug par ro/_/mchi'o zhes pa ni nye bar 'gro ba ste/_dus gcig nyid la zhes bya'o[#]/_/
[\[262a\]]
[\[262a.1\]]byang chub ces pa ni mngon par byang chub pa dang mya ngan las 'da' ba ston pa yang ngo [#]/_/'di nyid ni zhi mtha' zhes pa ni tshig kha bskang ba'i don du rnam grangs kyis mtshon to zhes pa ste/_gtso bo nyid brjod pa'o/_/'on kyang chu'i zla ba'i snang ba dang 'dra bar dga' ldan gyi gnas na
[\[262a.2\]]bzhugs pa dang /_'pho ba bstan [#]pa dang /_mngal na gnas pa dang /_skye ba dang /_lhas phyag byas pa dang /_sgyu rtsal bstan pa dang /_khab nas byung ba dang /_rab tu byung ba dang /_dka' ba spyod pa dang /_byang chub kyi snying por 'gro ba dang /_byang chub kyi shing gi rgyal por seng ge'i gdan la
[\[262a.3\]]bzhugs nas bdud pham par byas pa'i dus te/_de dang 'dra ba nyid du 'gro bar byas la [#]de dag nyid kyi [#]zhabs kyi drung du cig car du [#]zhes pa'i don to/_/de bzhin du yang gsungs pa/_'jig rten khams ni tha dad par/_/gang de sems can gzhal yas par[#]/_/skad cig gis ni rtogs min zhes/_/
[\[262a.4\]]zhum pa'i sems su mi bya'o/_/zhes pa'o/_/rnam pa bcu gnyis pa ni stobs so[#]/_/de yang rnam pa bcu ste tshigs su bcad pa gnyis kyis gang gsungs pa ni/_kun du myur ba'i zhes bya ba sogs pa [#]la/_/kun du zhes bya ba [#]ni ji ltar byang chub sems dpa' gzhan du mi 'gro ba/_kun du myur ba'i rdzu 'phrul
[\[262a.5\]]gyis [#]cig car du phyogs bcur 'gro ba ste [#]'gro ba de dang 'dra ba nyid du shes pa'o/_/rdzu 'phrul zhes pa la rdzu 'phrul ni phun sum tshogs pa ste/_ji ltar 'dod pa'i rdzu 'phrul phun sum tshogs pa byed do zhes pa'i bar du'o/_/rdzu 'phrul ji ltar rtogs par [#]bya zhe na/_sems can so so [#]yid dga' bar [#]byed pa ni
[\[262a.6\]]rdzu 'phrul zhes pa'o/_/de'i stobs ni don yod pa ste/_des na [#]rdzu 'phrul gyi stobs so/_/kun nas sgo zhes pa la/_ji ltar kun nas sgo zhe na/_de'i gnas skabs cung zad dang /_de la dmigs pa yang med pa dang /_gang la byang chub sems bskyed pa med pa dang /_sems can thams cad la phan pa dang bde ba [#]
[\[262a.7\]]'dod pa yang med par mi 'gyur ba ste/_de yang 'phags pa spyod yul yongs su dag pa'i mdo la [#]blta bar bya'o/_/theg pa'i stobs zhes pa ni theg pa chen po'i stobs te/_'dis 'dong bar byed pas na theg pa chen po ste/_theg pa yang de yin la chen po yang de yin pas na theg pa chen po'o/_/chen po ni
[\[262b\]]
[\[262b.1\]]sangs rgyas dang byang chub sems dpa' dag gi theg pa yin pas na theg pa chen po'o/_/rang bzhin ci zhe na/_sangs rgyas kyi byang chub thob par byed pa'i lam bsod nams dang ye shes kyi tshogs ston pa'i theg pa chen po ste/_pha rol tu phyin pa'i dbang du byas pa'i sa bcu ni theg pa chen po'o/_/de'i stobs
[\[262b.2\]]ni mi mthun pa'i phyogs 'joms pa zhes bya ba'i bar du'o/_/kun du yon tan zhes pa ni thog ma dang bar ma dang tha mar dge ba'o/_/spyod pa'i stobs zhes pa ni bye brag ma bstan pa'i phyir spyod pa gnyi ga'i stobs kyis te/_byang chub sems dpa'i spyod pa'i stobs dang bzang po spyod pa'i smon lam
[\[262b.3\]]gyi [#]stobs kyang ngo /_/kun du khyab pa zhes bya ba [#]ni phyogs bcur 'gro ba'o/_/byams pa'i stobs ni sems can gyi khams thams cad bde ba'i bsam pa spro ba'o/_/bsod nams stobs zhes pa la/_bsod nams ni dag par byed pas na bsod nams sam/_yang dag par [#]mchog thob pa la
[\[262b.4\]]sbyor bas [#]bsod nams so/_/de'i stobs ni byang chub tu [#]sems bskyed pa bsgoms pa las [#]'gyur ro/_/ji skad du gsungs pa[#]/_byang chub sems ni bskyed pa yi/_/bsod nams gal te gzugs gyur [#]na/_/nam mkha'i khams kun gang ba dang /_/de bas kyang ni lhag par 'gyur/_/zhes so/_/de bzhin du [#]
[\[262b.5\]]theg pa chen po la yang dag par brtson pa zab pa rgya che'i dam pa'i chos 'dzin pa dang klog pa dang ston [#]pa la mos pa dang /_tshigs su bcad pa gnyis kyi gzungs kyis yang dag par rdzogs pa'i byang chub tu yongs su bsngo bas kyang 'gyur te/_des na bsod nams kyi stobs ni kun gyi [#]dge ba ste zhes te/_
[\[262b.6\]]sems can thams cad la phan pa dang bde ba'i bsam pa kho nas skye ba'i phyir ro/_/chags pa med pa zhes dus gsum la ma bsgribs pa'i phyir ro/_/ye shes stobs zhes [#]pa ni shes bya thams cad ji lta ba'i ye shes yin pa'i phyir ro/_/shes rab stobs [#]zhes pa ni don thams cad rtogs par 'gyur ba'i phyir ro/_/
[\[262b.7\]]thabs kyi stobs zhes pa la thabs ni thabs te bsgrub pa'o/_/de'i stobs ni don yod pa'o/_/ting 'dzin stobs zhes pa la/_ting [#]'dzin du byed pas na ting 'dzin te/_bsam gtan de'i stobs kyis 'gro ba thams cad kyi don byed pa dang /_mngon par shes pa la sogs pa'i yon tan dag thogs pa med par mngon
[\[263a\]]
[\[263a.1\]]du byed pa des na ting nge 'dzin gyi stobs so/_/byang chub stobs [#]zhes pa la/_byang chub ni bla na med pa yang dag par rdzogs pa'i byang chub bo/_/de'i don du stobs ni nus pa'o/_/de yongs su rdzogs par byed pa zhes pa ni de'i tshogs gnas par bya ba'o/_/rnam pa bcu gsum pa ni [#]
[\[263a.2\]]gnyen po'i stobs te/_de yang las dang nyon mongs pa dang bdud kyi stobs kyi [#]mi mthun pa'i phyogs [#]rnam pa gsum ste gang gsungs pa/_las kyi stobs rnams yongs su rdzogs byed cing /_/zhes pa la/_bye brag tu ma phye ba'i [#]phyir dge ba dang /_mi dge ba dang mi g.yo ba'i bye brag gis de yang
[\[263a.3\]]rnam pa gsum mo/_/de la mi dge ba'i las ni nges par myong bar 'gyur la ji srid du ngan 'gro gsum gyi 'bras bu 'byin pa'i nus pa dang ldan pa'o/_/de yongs su dag par byed pa ni spong ba dang sdom par byed pa ste/_gnyen po la sogs pa'i stobs kyis so/_/ji skad du [#]gsungs pa/_las byas pas ni [#]shin
[\[263a.4\]]tu skrag pa yis/_/bdag la rnam smad pas ni chung 'gyur te/_/de dag bshags dang sdom [#]par byas pa yis/_/shin tu rtsad nas 'byin par nga smra'o/_/zhes so/_/gnyen po'i stobs kyis kyang yongs su dag pa ni/_ji ltar bu mo byams mas zhing khyad par can ma la [#]ngan pa byas pas bslang ba'i mi dge ba'i las/_mthong
[\[263a.5\]]ba'i chos nyid la 'bras bu 'byin par byed pa yang cung zad tsam yong [#]bar gyur pa dang /_bsam pa khyad par can bskyed [#]nas sems can gyi don du smon pa'i sems bskyed pa nyid kyis ma lus thams cad med par gyur to zhes so/_/sems can gyi don du smon lam gyi sems ji lta bu zhig bskyed ce na/_
[\[263a.6\]]gsungs pa/_'gro ba 'di dag thams cad nyid na sems can gang cung zad rnam pa 'di ltar ma'i yul la bdag lta bu'i las byed par 'gyur ba de dag thams cad nyid kyis byas pas bdag nyid [#]spyi bo la 'khor lo 'khor ba'i sdug bsngal kun nas bsdus pa rgyun mi 'chad par nyams su myong bar gyur
[\[263a.7\]]cing 'khor ba'i sems can 'ga' zhig kyang 'di lta bu mi myong bar gyur cig ces pa'o/_/rten pa'i stobs kyang ji lta bar phag mo'i rtogs pa brjod pa las/_lha'i bu zhig 'chi ba'i dus byas nas phag mo'i mngal du skye ba myong par 'gyur ba'i las kyi 'bras bu mngon du byed pa/_gsum la skyabs
[\[263b\]]
[\[263b.1\]]su 'gro ba tsam gyis thams cad rtsa ba nas bton nas/_sum cu rtsa gsum pa'i lha dag gi nang [#]nas shi 'phos te/_dga' ldan gyi lha dag gi nang du skyes so/_/chos thams cad bdag med par yang dag par rtogs pas kyang shin tu rtsad [#]nas 'byin te ji skad du las kyi sgrib pa rnam par dag pa'i
[\[263b.2\]]mdo las kyang gsungs pa/_dge slong zhig la mi tshangs par spyod pa dang /_mi gsad [#]pa'i pham [#]pa gnyis byung ba la[#]/_phyis 'gyod pa'i sems kyis gdungs nas/_snying 'bar bar gyur [#]te smyon pa lta bur lha khang nas lha khang dang /_grong nas grong dang /_yul 'khor la sogs par
[\[263b.3\]]song nas skye bo mang po'i mdun du sdig pa bsal bar byed de/_ha ha brkus so/_/brkus so zhes yang dang yang sdig pa bshags pa'i stobs kyis spangs [#]zhing ji srid de'i las de chung bar byed par gnas te/_de'i don kho nas yid gdungs par gyur pa dang /_de las gzhan mngon par shes pa
[\[263b.4\]]dang ldan pa'i byung chub sems dpas de dang de bzhin du zab mo'i chos bstan pas/_gang gis de'i sdig pa rnam pa thams cad byang nas chos la bdag med par yang dag par rtogs te/_mi skye ba'i chos la bzod pa thob [#]par gyur to zhes so/_/ltung ba'i 'gyod pa thams cad sel bar byed pa dag [#]
[\[263b.5\]]las kyi sgrib pa thams cad dag par byed pa yin pas/_zab mo'i chos 'di la mos pa dang dad par bya'o/_/ji skad du [#]'phags pa de bzhin gshegs pa'i mdzod las rgyas par gsungs te/_'od srungs gang phar yang gyur la rang sangs rgyas kyang yin pa de'i srog bcad na 'di ni srog gcod pa'i nang na lci
[\[263b.6\]]ba'o/_/ma byin pa [#]len pa'i nang na lci ba ni 'di lta ste/_dkon mchog gsum gyi dkor phrogs [#]pa'o/_/mi tshangs par spyod pa'i nang na lci ba ni [#]'di lta ste/_ma yang yin la dgra bcom ma yang yin pa de la spyod pa'o/_/brdzun du smra ba'i nang na lci ba ni 'di lta ste/_de bzhin gshegs pa la skur pa'o/_/phra ma'i nang
[\[263b.7\]]na lci ba ni 'di lta ste/_dge 'dun gyi dbyen no/_/tshig rtsub po'i nang na lci ba ni 'di lta ste/_'phags pa la tshig ngan par smras pa'o[#]/_/ngag 'khyal [#]pa rnams kyi nang na lci ba ni 'di lta ste/_chos 'dod pa g.yeng bar byed pa'o/_/brnab sems kyi nang na lci ba ni 'di lta ste/_yang dag par zhugs pa'i rnyed pa la brnab
[\[264a\]]
[\[264a.1\]]sems so/_/gnod sems kyi nang na lci ba ni 'di lta ste/_mtshams med pa byed pa'i sems so/_/log par lta ba rnams kyi nang na lci ba ni 'di lta ste/_shin tu thibs [#]pa'i lta ba ste/_'di ltar mi dge ba'i las kyi lam bcu po thams cad kha na ma tho ba chen po dang bcas pa ste/_'od srungs
[\[264a.2\]]de la gal te sems can gcig brgya lam na 'di lta bu'i kha na ma tho ba chen po dang bcas pa dag gi mi dge ba'i las kyi lam bcu po dang ldan par gyur na/_de yang de bzhin gshegs pas [#]rgyu rkyen dang yang dag par ldan pa'i chos bstan pas grol bar 'gyur te/_de la cung zad bdag gam/_sems
[\[264a.3\]]can nam/_srog gam/_gang zag gam/_byed pa po'am/_myong ba po ni 'ga' yang med do zhes yid la byas shing mngon par 'dus nas/_nyon mongs pa med pa sgyu ma lta bu'i chos nyid/_chos thams cad rang bzhin gyis gsal bar 'gro [#]bar 'gyur ba'o/_/gdod ma nas rnam par dag pa'i chos thams cad la/_dad
[\[264a.4\]]pa dang ldan pas mos pa'i sems can de ngan song du 'gro bar mi 'gyur ro zhes nga smra'o/_/de ci'i phyir zhe na/_nyon mongs pa'i phung po la dngos po med pa ste/_nyon mongs pa thams cad skye ba dang 'jig pas so/_/rgyu rkyen tshogs pa'i sbyor ba las skyes pa de yang skyes pa [#]tsam nyid na 'gags [#]pa'o/_/
[\[264a.5\]]sems gang skyes pa dang 'gags pa de nyid ni nyon mongs pa yang 'gags pa'o/_/gang de lta bur mos pa de ltung ba dang ltung ba ma yin pa cung zad kyi gnas ma yin no/_/gang gnas med pa go skabs med pa/_sgrib pa med pa'i gnas la ni ltung ba gnas pa yod pa ma yin no zhes so/_/de bzhin
[\[264a.6\]]du byang chub tu sems bskyed pa 'di sngon du byas pa nyid kyis mi dge bas kun nas bslang ba'i ltung ba thams cad las shin tu 'don par 'gyur [#]ste/_ji skad du/_'phags pa u pA lis [#]zhus pa'i mdo las/_gal te byang chub sems dpa' de la snga dro'i dus su ltung ba byung bar gyur [#]na/_gung gi
[\[264a.7\]]dus su byang chub kyi sems mngon du bya'o/_/de ltar na byang chub sems dpa' de'i tshul khrims kyi phung po phyin ci ma log par rig par bya'o/_/de ltar gung gi dus su ltung ba byung bar gyur na ni phyi dro'i dus su byang chub kyi sems mngon du bya'o/_/de ltar na byang chub sems dpa' de'i tshul khrims kyi phung po
[\[264b\]]
[\[264b.1\]]phyin ci ma log par rig par bya'o zhes pa la sogs pa'o/_/ji skad du/_sdong po bkod [#]pa'i mdo las kyang gsungs te/_rigs kyi bu byang chub kyi sems ni bskal pa chen po'i me lta bu ste/_nyes byas thams cad sreg pa'o zhes bya ba la sogs pa'o/_/sum brgya ba las kyang [#]gsungs pa/_gang yang rab 'byor rigs kyi bu 'am/_
[\[264b.2\]]rigs kyi bu mo rnam pa 'di lta bu'i tshul gyis mdo 'di len par byed pa dang /_'dzin par 'gyur ba dang /_klog par 'gyur ba dang /_tshul bzhin du yid la byed par [#]de yongs su 'gyur ba dang /_shin tu yongs su dag par [#]'gyur ro/_/[#]ci'i phyir zhe na/_gang sems can de dag gis [#]skye ba snga mar mi dge ba'i las
[\[264b.3\]]byas pas ngan song du skye bar nges pa mthong ba'i chos nyid la myong bar 'gyur ba skye ba sngon ma'i mi dge ba'i las yongs su zad par 'gyur ro zhes pa la sogs pas sdig pa'i las gang nges par myong bar 'gyur ba shin tu yongs su byang bar byed par 'gyur ro zhes pa'o/_/kha cig 'di skad du smra ste/_
[\[264b.4\]]tha ma 'bring gi sdig pa'i las su gyur pa ni bshags pa la sogs pa'i stobs kyis kyang rtsa ba nas 'gyur na/_lci ba'i las mtshams med pa thams cad kyi thams cad du rtsa ba [#]nas 'byin pa ji ltar 'gyur zhe na/_de la brjod par bya ste/_ma skyes dgra la sogs pa mtshams med pa byas pa dag [#]chung ngu dang /_
[\[264b.5\]]'bring dang chen po'i bsam pa'i dbye ba la sogs pas mnar med par bskal par cung zad [#]mchog pa 'am/_phyed du gnas par ji ltar 'gyur te/_de dag shin tu 'gyod pas sems gdungs pa'i shugs dang /_bshags pa la sogs pa'i stobs kyis de'i las bsrabs par gyur nas/_gang las de pho
[\[264b.6\]]long 'phongs [#]pa tsam gyi dus su las kyi 'bras bu myong ngo zhes so/_/ci de srid du de'i las de rtsa ba nas phyung bar ma gyur tam/_zhing nyag ma gcig ma brngas pas zhing thams cad ma brngas par gyur pa ni [#]ma yin no/_/yang ma nges pa'i las kyi [#]phung po ji ltar zad par 'gyur zhe na/_sbrang bu'i rkang pa'i lhag ma tsam
[\[264b.7\]]gyi khyad par yang mi 'gyur ro/_/de yang [#]gang gi phyir gnyen po'i phyogs kyi sems bskyed pa la [#]zhugs pas yongs su zad par 'gyur ba kho na'o/_/gang 'di skad du gsungs pa/_bskal pa bye ba brgya ru yang /_/las ni chud zos mi 'gyur te/_/tshogs pa'i dus su 'bras bu ni/_/lus can la ni smin par 'gyur/_/zhes pa la sogs
[\[265a\]]
[\[265a.1\]]pa de ji ltar ma nges she na/_smad pa la sogs pa kun du spyad pa'i stobs kyis las bsal [#]ba dang chung bar ma byas pa de dag las 'di bstan par blta bar bya'o/_/de bzhin du yang gsungs pa/_mi mkhas sdig pa chung ngu byas kyang 'og tu 'gro/_/mkhas pas chen po [#]byas kyang des ni don med
[\[265a.2\]]gnod pa spong /_/lcags kyi gong bu chung yang chu yi 'og tu 'bying /_/snod byas na ni chen po yang ni steng du lding /_/zhes so/_/sdig pa'i las myong bar 'gyur bar ma nges pa dus gsum gyi grangs las 'das pa de yang las kyi dbang gis phyogs kun du dus gcig kho nas 'khor ba ji srid pa'i
[\[265a.3\]]rgyun du [#]ngan 'gror skyes pa'i sems can dag la phan pa dang bde ba'i tshogs thob pa'i don du de dang grogs mthun pa [#]rigs dang kha dog dang dbyibs dang tshad kyi [#]dbye ba dbyer med pa'i rnam par smin pa'i 'bras bu nges par byed pa'o/_/dge ba'i las kyang [#]srid pa'i 'bras bu 'byin pa'i
[\[265a.4\]]nus pa dang ldan pas de yang yongs su sbyong bar byed do[#]/_/ji ltar zhe na[#]/_rnam par smin pa'i 'bras bu bsal nas byang chub nyid du smon lam gyi stobs kyis yongs su bsngo bar nges par bya'o/_/gzugs dang gzugs med pa na spyod pa'i mi g.yo ba'i las kyang bsam gtan dang snyoms par 'jug pas bslang
[\[265a.5\]]ba de'i stobs ni [#]de nyid yin te[#]/_de yang spangs nas las kyi [#]dbang gis sems can gyi don du [#]ji ltar 'dod pa bzhin du nges par sbyor ba ste/_'di ni 'dir sbyor [#]ba'o/_/nyon mongs stobs rnams rab tu 'joms byed cing /_/zhes pa la/_lus dang sems kyi rgyud nyon mongs par byed pas na nyon mongs pa ste/_'dod
[\[265a.6\]]chags la sogs pa'o/_/de dag gi stobs ni mthu ste/_'gro ba dag gang gi dbang du gyur pa'i dus nyid na/_bgrod pa dang bgrod pa yang ma yin pa dang /_phan pa dang mi phan pa dang /_yang ba dang lci ba la sogs pa thams cad mi shes pa ste/_de dag mi sdug pa [#]la sogs pa bsgom pa 'jig rten pa'i lam
[\[265a.7\]]gyis 'joms pa ni zil gyis gnon pa'o/_/mdor bsdu na nyon mongs pa de nyid dbang du byas nas byang chub kyi yan lag tu sgom pa'o[#]/_/bdud kyi stobs rnams stobs med rab byed cing /_/zhes pa la/_bdud ces pa ni lha'i bu la sogs pa'o/_/de dag gi stobs ni byang chub sems dpa'i spyod pa'i
[\[265b\]]
[\[265b.1\]]bar du gcod pa'i nus pa ste/_de yang ye shes kyi [#]stobs kyis stobs med pa dang [#]/_nus pa med pa dang /_mi gnas par byed pa'o[#]/_/bzang po spyod pa'i stobs ni rdzogs par byed/_ces [#]pa la/_bzang po spyod pa'i stobs kyis mi mthun pa'i phyogs zil gyis mnan nas mngon par 'du bya ba med par byed pa
[\[265b.2\]]ste/_de thams cad ma lus par yongs su rdzogs par bya'o zhes pa'o/_/rdzu 'phrul la sogs pa'i stobs rnam pa bcu gong du bstan pa dang /_'di nyid kyis yang de ma thag tu bstan pa'i gnyen po rnam pa gsum yang bstan nas/_da ni gang byang chub sems dpa' dag gi [#]las rnam pa bcu bzhi rgyas par
[\[265b.3\]]ston pa las/_las de yang rnam pa brgyad de[#]/_sangs rgyas kyi zhing yongs su dag pa la sogs pa'i tshigs su bcad pa gnyis kyis gang gsungs pa/_zhing rnams rgya mtsho zhes pa la sogs pa la/_sangs rgyas kyi zhing rgya mtsho dag bde ba can dang pad+ma can dang 'dra bar skad cig la yongs su
[\[265b.4\]]dag par bya'o[#]/_/de bzhin du 'khor ba'i btson ra na nyon mongs pa'i lcags sgrog gi bcing bas [#]bcings pa'i sems can rgya mtsho dag rdzu 'phrul dang kun brjod pa'i cho 'phrul gnyis kyis dad par byas nas/_rjes su bstan pa'i cho 'phrul gyis skad cig la dag par byed pa'o/_/chos rnams rgya mtsho
[\[265b.5\]]zhes pa ni bstan pa'i chos rgya mtsho dang /_rtogs pa'i chos rgya mtsho ste/_shes rab kyi mig gis skad cig la mthong ba'i lta ba'o/_/shes bya mtha' yas pa'i phyir ye shes kyang mtha' yas pa ste/_de'i phyir gsungs pa/_ye shes rgya mtsho zhes so/_/de skad cig la ye shes rgya mtsho rtogs pa
[\[265b.6\]]ni yid kyis rtogs par bya ba'o zhes pa'i bar du'o/_/spyod pa rgya mtsho zhes bya ba la/_byang chub sems dpa'i spyod pa rgya mtsho dang /_bzang po spyod pa'i spyod pa rgya mtsho ste/_bye brag tu ma byas pa'i phyir na gnyi ga yang nye bar bstan pa'o/_/de la byang chub kyi spyod pa ni sangs rgyas kyi [#]chos 'phel bar byed
[\[265b.7\]]pa ye shes kyi tshogs so/_/bzang po spyod pa yang 'gro ba thams cad la phan pa dang bde ba skyed pa bsod nams kyi tshogs so/_/'on kyang bzang po spyod pa yang byang chub kyi spyod pa nyid de[#]/_gnyi ga yang byang chub thob par byed pa'i phyir ro/_/'on kyang dngos dang brgyud pa'i bye brag nyid do/_/de spyod pa rgya
[\[266a\]]
[\[266a.1\]]mtsho ni mngon par shes pa'i stobs kyis skad cig la dag par byed pa ste/_dri ma med par byed pa'o/_/smon lam rgya mtsho ni skad cig gcig la tshul khrims dang /_ting nge 'dzin gyi stobs kyis yongs su rdzogs par byed pa'o/_/sangs rgyas rgya mtsho ni phyogs bcu na bzhugs
[\[266a.2\]]pa'i sangs rgyas rgya mtsho la mchod pa'i sprin nam mkha' khyab pa dag gis skad cig la mchod par bya ba'o/_/bskal pa rgya mtshor mi skyo spyad [#]pa ni mi skyo ba'i yid kyis bya ba'o/_/sangs rgyas dang byang chub sems dpa'i rjes su bslab par yongs su bsngo bar [#]ni rnam pa bco lnga pa ste/_de yang rnam pa
[\[266a.3\]]gnyis las/_de la de bzhin gshegs pa'i rjes su yongs su bsngo bar bslab par gang gsungs pa ni/_gang yang dus gsum gshegs pa rgyal ba yis[#]/_/zhes bya ba la/_gang yang dus gsum [#]bzhugs pa [#]rgyal ba yi zhes [#]byang chub sems dpa'i spyod pa ni/_smon lam khyad par can de
[\[266a.4\]]thams cad ma lus par bdag gis yongs su rdzogs par bgyi zhes pa ni/_yongs su rdzogs par bya ba'o/_/bzang po spyod pa zhes pa ni bzang po spyod pa'o/_/byang chub sangs rgyas zhes [#]pa ni/_bla na med pa yang dag par rdzogs pa'i byang chub tu'o/_/lus dang ngag dang yid kyi spyod pa dang
[\[266a.5\]]zhing rnam par dag pa'i smon lam rnam par dag pa dag_/'phags pa byang chub sems dpa' kun du bzang po'i rjes su bslab pa dang /_yongs su bsngo ba'i tshigs su bcad pa [#]gsum gyis gang [#]gsungs pa ni/_sras kyi thu bo zhes bya ba la[#]/_gang kun du bzang po'i spyod pa'i byang chub sems
[\[266a.6\]]dpa' dag_/de bzhin du ji srid du byang chub sems dpa'i rnam par thar pa dang /_ji srid du ting nge 'dzin dang /_mdor bsdus [#]na ji srid du byang chub sems dpa'i yon tan 'di dag ma lus pa de srid du thams cad nyid las byang chub sems dpa' [#]'phags pa kun du bzang po mchog tu gyur pa
[\[266a.7\]]des na thu bo zhes gsungs so/_/rgyal ba thams cad kyi sras kyi thu bo 'phags pa kun du bzang po zhes bya ba [#]byang chub sems dpa' de la mkhas pa zhes so/_/de nyid mkhas pa ste/_gang de dang mtshungs par spyad pa'i zhes pa ni mnyam du spyad pa'o/_/de ltar dge ba'i rtsa ba ji ltar bstan pa de skad
[\[266b\]]
[\[266b.1\]]cig la de yongs su bsngo zhes pa ni yongs su bsdo bar bya'o/_/lus dang ngag rnams dang ni sems kyis [#]zhes bya ba ni lus dang ngag dang yid rnam par dag pa dang /_spyod pa rnam par dag pa dang zhing yongs su dag pa'o/_/gang dang 'dra bar zhe na/_gang gi ming ni zhes pa ste ming [#]gang yongs su bsngo ba/_
[\[266b.2\]]bzang po la mkhas pa zhes pa ste/_'phags pa kun du bzang po ni bzang po la mkhas pa'o/_/de 'drar zhes pa ni de dang mtshungs pa nyid du bdag gyur cig pa'o/_/mtshungs zhes pa ni 'dra bar ro/_/des na zhes pa ni 'phags pa kun du bzang po'o/_/bzang po spyod pa zhes te bzang po'i spyod pa'o/_/kun nas
[\[266b.3\]]dge ba zhes pa ni thog ma dang bar ma dang thar mar ro/_/'jam dpal gyi smon lam zhes pa ni 'phags pa 'jam dpal gyi smon lam gyi spyod pa'o/_/de'i smon lam ji lta bu zhe na/_'phags pa 'jam dpal chos kyi [#]rgyal por gyur pa na gsungs pa/_ji srid dang po'i mtha' nas ni/_/'khor ba'i mtha' ma spangs pa
[\[266b.4\]]ru/_/de srid sems can phan pa nyid/_/bdag ni spyod pa spyod par shog_/ces pa la sogs pa rgyas par gsungs so[#]/_/ma 'ongs bskal pa kun du mi skyo bar/_/zhes pa ni/_ma 'ongs pa'i bskal pa ma lus pa thams cad du yang ma dub pa'i sems kyi [#]bsam pas bya ba'o/_/de dag sangs rgyas dang byang chub sems dpa'i
[\[266b.5\]]bya ba'i las yongs su rdzogs par bya ba ni phun sum tshogs par bya ba'o zhes pa'o/_/tshad med pa dang /_sbyor ba dang /_yon tan dang /_spyod pa dang /_gnas skabs kyi khyad par gyis bsdus pa rnam pa bcu drug po [#]gang gsungs pa ni/_spyod pa dag ni zhes bya ba la sogs pa la/_bdag gi spyod pa tshad yod par
[\[266b.6\]]ma gyur pa dang /_yon tan tshad gzung du med par gyur pa dang /_spyod pa tshad med par gyur pa dang /_yon tan tshad med par gyur pa la gnas nas/_sangs rgyas dang byang chub sems dpa' de dag gi rnam par 'phrul pa rdzu 'phrul la sogs pa gang ngo mtshar du gyur pa rnam pa [#]thams cad kyi thams cad du 'tshal bar
[\[266b.7\]]bgyi'o zhes so/_/'di ni de'i rab tu dbye ba rnam pa bcu drug ste don brgyad pa'o/_/da ni de'i mthar thug pa'i don dgu pa ste/_de ni kun du bzang po'i smon lam gyi mthar thug pa ste/_nam mkha'i mthar thug pa zhes bya ba [#]la sogs pa gang gsungs pa/_nam mkha'i khams [#]mthar thug pa zhes bya ba la
[\[267a\]]
[\[267a.1\]]sogs pa la/_ji srid du nam mkha'i khams kyi mthar thug par gyur pa/_sems can gyi khams kyi mthar thug pa de srid dang /_las dang nyon mongs pa yang 'gro ba ji srid pa'i mthar thug pa de srid kyi bar du/_bdag gis kun du bzang po'i spyod pa'i smon lam 'di yang gyur cig
[\[267a.2\]]pa'o/_/nam mkha' mthar thug pa med pa dang yongs su rdzogs pa med pa de bzhin du/_bdag gi smon lam yang mthar thug pa med pa dang /_yongs su rdzogs pa med par gyur cig ces pa'o/_/don bcu pa ni smon lam gyi phan yon no/_/de yang rnam pa gnyis te mthong ba'i chos dang /_pha rol
[\[267a.3\]]gyi'o/_/de la mthong ba'i chos la bzhi ste/_'di lta ste/_bsod nams khyad par can yongs su gzung [#]ba dang /_de bzhin gshegs pa blta ba dang /_byang chub sems dpa'i grogs mthun pa rnyed pa dang /_las kyi sgrib pa thams cad yongs su zad pa'o/_/de la rab tu mang bar gyur pa rgya che ba
[\[267a.4\]]rnam pa sna tshogs pa'i rjes su bzung ba'i dngos po zhing khyad par du 'phags pa'i gtam byang chub kyi don du gyur pa'i smon lam la/_mos pa'i mchog khyad par du 'phags pa'i bsod nams yongs su bsngo ba gang gsungs pa ni/_gang yang phyogs bcu'i zhing rnams zhes bya ba la sogs pa
[\[267a.5\]]la/_gang yang rigs kyi bu'am rigs kyi bu mo gang gis phyogs bcu'i [#]mtha' yas pa mthar thug pa'i sangs rgyas kyi zhing sna tshogs pa/_rin po che dang /_gos dang /_bla re dang /_gdugs dang /_rgyal mtshan dang /_ba dan dang /_rol mo dang /_rin po che'i dril bu dang /_phreng ba dang /_dri dang /_me
[\[267a.6\]]tog dang /_mar me'i phreng ba dag mi dang lha'i dag las shin tu 'das pas [#]brgyan pa/_lha dang mi dag gi khyad par du 'phags pa'i bza' ba dang btung ba la sogs pa ro lnga brgya dang ldan pa mchog tu bde ba skyed par byed pa/_sangs rgyas kyi zhing rdul dang mnyam pa'i bskal pa dang [#]sangs rgyas bcom
[\[267a.7\]]ldan 'das dag la dbul bar bya'o/_/gang yang gzhan 'di lta bu'i bsngo ba'i rgyal po 'di thos nas lan cig tsam yang mos pa ste/_mngon par yid ches pa nyid kyis 'di nyid nges pa [#]skyes nas gang byed pa'o/_/de gang zhe na/_byang chub mchog gi rjes su rab mos te/_/zhes pa ni theg pa chen pa pa'o[#]/_/de yang bsngo bas [#]
[\[267b\]]
[\[267b.1\]]bzang ba'i bsod nams khyad par du 'phags pa 'di thob par 'gyur ba'o/_/'gyur ro zhes bya bar bstan pa ni de dag gi don grub [#]pa'i rnam par dbye bar yongs su 'gyur ba ste/_de'i bsod nams kyi mchog khyad par du 'phags pa 'di lta bur 'gyur ba'o/_/sdig pa'i grogs po ngan pa spong ba dang /_de bzhin gshegs
[\[267b.2\]]pa la blta [#]ba gang gsungs/_/grogs po ngan pa spangs pa yin/_/zhes bya ba la sogs pa la/_grogs po ngan pa ni mi dge ba'i bshes gnyen te nyan thos la sogs pa'o/_/'chi ba'i dus na nges par bcom ldan 'das snang ba mtha' yas de bzhin gshegs pa myur du mthong ba'o/_/gang gis mthong zhe na/_gang 'di
[\[267b.3\]]lta bu'i bzang po spyod pa'i smon lam gyi snying por gyur pa'i gzhung dang don dag blo la gnas pa'o/_/skye ba 'di thob pa la bsngags pa'i grogs po byang chub sems dpa' dang gang phrad par [#]gsungs pa ni/_rnyed pa rab rnyed ces bya ba la sogs pa la/_rnyed pa ni bla na med pa'i smon lam rin po che rnyed pa'o/_/rab tu rnyed pa ni
[\[267b.4\]]des bde bar 'tsho ba dang /_de dag smon lam rin po che 'di [#]nyid rnyed pa ste/_'di nyid kyis kyang [#]skye ba na mchog tu gyur pa thob par bya ba'i dngos po thob pa'i phyir ro/_/legs par 'ongs pa ni mi'i skye bar ro/_/gang 'phags pa kun du bzang po'i spyod pa de ci 'dra bar de yang myur ba nyid du de bzhin du de dang 'dra bar gyur cig ces ba'o/_/
[\[267b.5\]]las kyi sgrib pa yongs su zad pa'i phan yon bzhi pa gang gsungs pa ni mtshams med pa [#]lnga po zhes bya ba la sogs pa la/_mtshams med pa lnga ni ma bsad pa la sogs pa ste/_gang mi shes pa'i dbang gis byas pa'o/_/mi shes pa rtsa bar gyur pa'i phyir na/_gzhan 'dod chags la sogs pa [#]yang mi shes pa'i dbang
[\[267b.6\]]gis zhes brjod do/_/de kun du bzang po'i spyod pa'i smon lam ji skad du bshad pa 'di 'don pa la dad pa'i chus snying gang bar gyur pas/_'don pa dang /_ston pa dang /_yid kyis mos pa dang /_klog pa dang /_'dzin pa dang /_bsgom pa la skrag pa'i shugs kyis nyin mtshan du yi dam du byed na mtshams med pa yang myur du ma
[\[267b.7\]]lus par yongs su zad pa ste rtsa nas 'byin pa'o/_/pha rol gyi ni rnam pa gnyis te/_pha rol gyi rgyu dang 'bras bu'o/_/de la ye shes dang mtshan dang dpe byad dang rigs kyi mi mthun pa'i phyogs kyis ma bcings par gyur ba'i mtshan nyid gang gsungs pa/_ye shes dang ni gzugs dang zhes bya ba la sogs pa la/_ye
[\[268a\]]
[\[268a.1\]]shes zhes pa ni ye shes kyi spyod pa rgya mtshos 'gro ba'i gzugs zhes pa ni/_gzugs yid du 'ong ba'o/_/mtshan zhes bya ba [#]ni skyes bu chen po'i mtshan sum cu rtsa gnyis te/_spyi gtsug bltar [#]mi mngon pa la sogs pa dag dang mtshan gyi 'khor dpe byad dag ste/_gzhan la med pa de dang ldan par
[\[268a.2\]]gyur pa zhes go bar bya'o/_/rigs zhes [#]pa ni bram ze dang /_rje'u rigs dang /_gzhan pa'i rigs so/_/rus zhes [#]pa ni rtogs pa khyad par can mngon par shes pa la sogs pa'o/_/'gyur zhes pa ni 'gyur ba ste skye bar ro/_/ldan zhes pa ni yang dag par ldan par gyur pa'o/_/bdud dang mu stegs mang pos de mi thub/_/
[\[268a.3\]]ces pa ni mu stegs kyi tshogs dang bdud kyi tshogs kyis kyang mi thub [#]ste/_zil gyis mi non zhing ngo /_/'jig rten gsum po thams cad kyis kyang mchod par 'gyur ba'o/_/gang kun du bzang po'i spyod pa'i smon lam 'di 'dzin par byed pa dang /_klog par byed pa dang /_ston par byed pa'i 'bras bu yang dag par
[\[268a.4\]]bsdus pa ni/_byang chub kyi snying por song nas seng ge'i gdan la 'dug ste/_bdud pham par byas nas mngon par byang chub ste/_chos kyi 'khor lo bskor ba la sogs pa'i mtshan nyid gang gsungs pa ni/_myur du 'gro zhes bya ba la sogs pa la/_gang kun du bzang po'i spyod pa rin po che bla na med pa 'di'i
[\[268a.5\]]yang dag par sdud pa ni/_bsod nams dang ye shes kyi tshogs kyis myur du 'gro ba [#]zhes pa ste/_byang chub kyi shing gi [#]rgyal po'o/_/song nas kyang skyil mo krung gis 'gro ba thams cad la phan pa dang /_bde ba'i don du seng ge'i gdan la bzhugs pa'o/_/gzhugs [#]nas kyang bdud kyi dpung pham par byas
[\[268a.6\]]nas/_de'i rjes su bla na med pa yang dag par rdzogs pa'i byang chub tu mngon par rdzogs par sangs rgyas nas/_bla na med pa'i chos kyi 'khor lo bskor ba ste/_ston par byed pa zhes bya ba'i bar du'o/_/yang mdor bsdus nas 'jig rten dang 'jig rten las 'das pa'i ma lus pa'i phun sum tshogs pa'i phan yon
[\[268a.7\]]gang gsungs ba/_gang gis bzang po spyod pa [#]zhes bya ba la sogs pa'o/_/gang bzang po spyod pa'i smon lam 'di 'dzin pa dang /_klog pa dang /_gang zhig ston pa de'i rnam par smon [#]pa de sangs rgyas bcom ldan 'das rje btsun gyis mkhyen gyi/_gzhan nyan thos dang rang sangs rgyas la sogs pas ni ma
[\[268b\]]
[\[268b.1\]]yin no/_/smon lam rin po che 'di'i rnam par smin pa ji lta bu zhig mkhyen zhe na/_gsungs pa/_byang chub mchog ste bla na med pa yang dag par rdzogs pa'i byang chub kyi 'bras bu 'jig rten las 'das pa ma lus pa'i phun sum tshogs pa rtogs pa dang /_de nyid kyi phan yon 'di yang brjod pa go
[\[268b.2\]]bar bya ste/_de med na mi 'byung ba'i phyir 'di las 'jig rten gyi phun sum tshogs pa 'thob par 'gyur ro[#]/_/de'i phyir smon lam gyi rgyal po 'di la yid gnyis bskyed par mi bya'o/_/da ni gang klog [#]pa'i yongs su bsngo ba gsungs pa/_'jam dpal ji ltar mkhyen zhing zhes bya ba la sogs pa
[\[268b.3\]]la/_'phags pa 'jam dpal gyis ji ltar mkhyen pa dang /_byang chub sems dpa' chen po kun du bzang po 'di yang de bzhin zhes pa'o/_/de dag gi [#]rjes su bdag gis bslab par bya ba ni/_dge ba'i phung po 'di dag byang chub sems dpa' 'di ltar yongs su bsngo ba'o/_/da ni de bzhin
[\[268b.4\]]gshegs pa'i yongs su bsngo ba gnyis pa ni/_dus gsum gshegs pa rgyal ba thams cad kyis[#]/_/zhes bya ba la sogs pa la/_dus gsum du bzhugs pa'i rgyal ba bcom ldan 'das dag gis gang yongs su bsngo ba bsngags shing bstod pa mchog tu gyur pa bla na med pa des so/_/
[\[268b.5\]]bdag gis zhes [#]pa ni bdag gis kyang yongs su bsngo bar bya ba ste/_bsod nams kyi phung po bsags pa 'di dag thams cad spyod pa bla na med pa bzang po'i spyod pas so/_/da ni tshigs su bcad pa phyed kyis ni sgrib pa spangs pa dang /_gzhan phyed kyis ni pha rol tu phyin pa dang rjes su
[\[268b.6\]]mthun pa'i bdag nyid du bsgom pa'i yongs su gzung [#]ba gang gsungs pa ni/_dus byed ces bya ba la sogs pa la/_dus byed pa ni 'chi ba'o/_/de'i dus byed pa ni 'chi ba'i dus na'o/_/gang cung zad sgrib pa yong ba de dag bzang po'i spyod pas de thams cad ma lus bsal ba'o/_/mngon sum
[\[268b.7\]]mthong zhes pa ni bcom ldan 'das snang ba mtha' yas mthong ba'o/_/der zhes pa ni bde ba can gyi [#]sangs rgyas kyi zhing der ro/_/'gro ba [#]zhes pa ni de ru 'gro ba zhes pa'o/_/de ltar bde ba can gyi sangs rgyas kyi zhing der song nas kyang rnam pa 'di lta bu'i ji skad [#]bstan pa'i [#]smon lam gyi tshogs bdag gis [#]mngon
[\[269a\]]
[\[269a.1\]]du gyur cig pa'o[#]/_/sems can ma lus pa thams cad nyid la phan par bya ba'i phyir/_de dag thams cad bdag gis yongs su rdzogs par bya ba'o/_/dus ji srid du zhe na/_gsungs pa 'jig rten ji srid ces pa ste/_'jig rten ji srid pa'i 'gro ba zhes pa'i don to/_/
[\[269a.2\]]lung bstan pa yang dag par thob pa dang /_sems can gyi don phun sum tshogs pa mchog tu bya ba ni/_rgyal ba'i dkyil 'khor zhes bya ba la sogs pa la der zhes pa ni de la'o/_/rgyal ba'i dkyil 'khor zhes pa ni/_de bzhin gshegs pa'i 'khor gyi dkyil 'khor ro[#]/_/bzang zhes pa ni mdzes pa yid du 'ong
[\[269a.3\]]zhing yid dang 'thad pa'o/_/pad+ma dam pa zhes pa ni pad+ma'i mchog ste/_rin po che sna tshogs pas spras pa'i rang bzhin mdzes pa yid du 'ong ba/_'od gsal ba sna tshogs pa'i 'od zer mang po 'phro [#]ba'o/_skyes [#]zhes pa ni 'byung bar 'gyur ba'o/_/lung bstan zhes pa ni lung ston par byed pa ste/_'dis lung
[\[269a.4\]]ston pa'o/_/'di'i dus su 'jig rten gyi khams che ge mo zhig tu/_de bzhin gshegs pa dgra bcom pa yang dag par rdzogs pa'i sangs rgyas/_ming 'di zhes bya bar 'gyur ro zhes rnam pa 'di lta bur lung bstan pa'o/_de las [#]bdag gis lung bstan pa thob pa ni/_bcom ldan 'das snang ba mtha' yas de'i mngon
[\[269a.5\]]sum du dngos su'o/_/der ni zhes pa ni bcom ldan 'das snang ba mtha' yas las lung bstan pa thob nas/_de nas sprul pa bye ba brgya'i sprul pa'i sprin du mas phyogs bcu thams cad khyab par byas nas/_'gro ba sems can 'di dag la phan pa mang po grangs las 'das pa skad cig la bya'o/_/nye bar
[\[269a.6\]]bsdus [#]pa ni/_phyogs bcur byed pa dang /_'khor ba ma stongs kyi bar du'o/_/blo yi [#]stobs zhes pa ni ye shes kyi stobs te/_ye shes kyi che ba'i bdag nyid do/_/chags pa med par spyad par bya'o zhes bya ba'i bar du'o/_/smon lam rgyal po 'di'i 'grel ba byas pa yis/_/bsod nams bdag gis thob las 'gro
[\[269a.7\]]ba'i don grub cing /_/yang dang [#]yang du dge ba 'di ni byed pa dang /_/'di yi rgyu mthun sbyin par yongs su bsngo bar shog_/[#]'phags pa bzang po spyod pa'i 'grel pa slob dpon dbyig gnyen gyis mdzad pa rdzogs so//_//rgya gar gyi mkhan po paN+Di ta A tsar+ya A nan+da dang lo tsA [#]ba dge slong b+ha dra pA las bsgyur ba'o//_//[#]