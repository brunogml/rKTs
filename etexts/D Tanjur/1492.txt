[\[1a\]]
[\[1b\]]
[\[1b.1\]{D4220}]@##/_/rgya gar skad du/_pra mA Na brti kA ri kA/_bod skad du/_tshad ma rnam 'grel gyi 'grel bshad/_bam po dang po/_thams cad mkhyen pa la phyag 'tshal lo/_/gang
[\[1b.2\]]zhig shes rab mtshon rnos nyon mongs dra ba mtha' dag rab dral brtse ba'i bdag nyid can/_/shin tu dri med blo gros gang gi thugs ni shes bya kun la thogs pa mi mnga' zhing /_/gang zhig bskal pa
[\[1b.3\]]grangs las 'das par gzhan la phan pa mdzad la skyo bar ma gyur pa/_/'jam dbyangs de la phyag 'tshal nas ni gzhung 'grel lugs brgya ldan pa rnam par dbye bar bya/_/ya rabs dag ni phal cher
[\[1b.4\]]bstan bcos rtsom pa la 'dod pa'i lha la phyag byed do/_/de bas na slob dpon 'di yang bdag nyid dam pa rnams dang spyod pa mthun par bstan par bya ba dang /_khyad par du 'phags pa'i lha la bstod
[\[1b.5\]]pas bsod nams 'phel la/_bsod nams 'phel bas kyang bstan bcos bgegs med par tshar phyin pa dang 'chad par byed pa dang /_nyan par byed pa rnams sngar bstod nas zhugs pa las
[\[2a\]]
[\[2a.1\]]bsod nams skye ba'i phyir gzhan gyi don gzigs nas/_rtog pa'i dra ba rnams bsal zhing /_/zhes bya ba la sogs pa khyad par du 'phags pa'i lha la mchod pa brtsams so/_/gang gi tshe kun du bzang po
[\[2a.2\]]zhes pa'i sgrar grags pas byang chub sems dpa' yin par mi gzung ba de'i tshe ni 'di sangs rgyas bcom ldan 'das la mchod pa yin no/_/de yang bstod pa dang /_phyag 'tshal ba dang rnam pa gnyis te/_phyag 'tshal zhes
[\[2a.3\]]pa'i sgras ni phyag 'tshal ba'o/_/lhag ma rnams kyis ni bstod pa'o/_/bstod pa yang rang gi don phun sum tshogs pa dang /_gzhan gyi don phun sum tshogs pa dang /_gzhan gyi don phun sum tshogs pa'i thabs dang rnam pa gsum mo/_/
[\[2a.4\]]rang gi don phun sum tshogs na gzhan gyi don bya bar nus par 'gyur bas dang por phyed gong mas rang gi don phun sum tshogs pa bshad do/_/rang gi don phun sum tshogs pa sku gsum gyi mtshan nyid kyang sgrib pa spangs pa'i khyad par dang /_
[\[2a.5\]]zab pa'i khyad par dang /_rgya che ba'i khyad par dang rnam pa gsum gyis khyad par du 'phags par bstan te/_rtog pa ni sems dang sems las byung ba khams gsum pa bdag dang bdag gi ba la sogs pa'i rnam par zhugs pa dang /_
[\[2b\]]
[\[2b.1\]]gzung ba dang 'dzin pa'i rnam par zhugs pa rnams so/_/de nyid dra ba ste 'ching ba'i bdag nyid yin pa'i phyir ro/_/sku gang dag la de rnam par bsal zhing /_bag chags dang bcas te yang mi skye ba'i chos nyid du byas pa yod pa de dag la de skad ces bya'o/_/'dis ni sgrib pa spangs
[\[2b.2\]]pa'i khyad par bshad do/_/zab pa dang rgya che ba'i khyad par dag ni zab cing rgya che ba zhes bya ba'i tshig gnyis kyis bstan to/_/bcom ldan 'das gang la rtog pa'i dra ba rnam par bsal ba dang /_nyan thos dang rang sangs rgyas la sogs pa'i yul ma yin pa'i phyir zab pa dang /_shes bya mtha'
[\[2b.3\]]dag dang /_sems can gyi don mtha' dag la khyab pa'i phyir rgya che ba'i sku gsum po ngo bo nyid dang /_longs spyod rdzogs pa dang /_sprul pa zhes bya ba yod pa de ni/_rtog pa'i dra ba rnams bsal zhing /_zab cing rgya che'i sku mnga' ba yin no/_/bzang po ni dge legs te/_mngon
[\[2b.4\]]par mtho ba dang /_nges par legs pa'i mtshan nyid do/_/gang las de don du gnyer ba rnams la de kun du ste ma lus par skal ba ji lta ba bzhin du 'byung ba de ni kun du bzang po'o/_/'dis ni gzhan gyi don phun sum tshogs pa ma tshang ba med par bshad do/_/gzhan gyi don phun sum
[\[2b.5\]]tshogs pa 'di 'grub pa'i thabs ni/_'od zer dag kun nas 'phro zhes bya ba 'dis bshad de/_'od zer dag ni 'od zer rnams so/_/'dir ni dngos po ji ltar gnas pa bzhin rab tu gsal bar byed par chos mthun pa'i phyir chos ston pa mngon par mtho ba dang /_nges
[\[2b.6\]]par legs par sgrub pa'i yul can dag kho na 'od zer dang 'dra bas na 'od zer dag ces bya'o/_/gang dag gis mtha' dag ston pa'i phyir gdul bya rnams la gzhan gyi don sgrub pa'i thabs kun nas ma lus par 'phro bar byed/_khyab par byed pa de dag ni 'od zer kun nas 'phro ba'o/_/
[\[2b.7\]]gang la chos ston pa'i 'od zer de lta bu yod pa de ni 'od zer dag kun nas 'phro ba'o/_/phyag 'tshal ba'i sgra sbyor ba'i phyir na bzhi pa yin no/_/gang gi tshe grags pa la ltos pa de'i tshe ni/_kun du bzang po zhes bya ba'i sgra 'di theg pa chen po las byang chub sems dpa'i khyad
[\[3a\]]
[\[3a.1\]]par zhig la grags pas 'di byang chub sems dpa' la mchod pa yin te/_tshig ni snga ma bzhin du sbyar bar bya'o/_/khyad par ni 'di yod de/_rtog pa'i dra ba rnam par bsal ba nyid ni byang chub sems dpa'i sa'i sgrib pa spangs pa las blta bar bya'o/_/zab pa ni
[\[3a.2\]]nyan thos dang rang sangs rgyas dang /_so so'i skye bo'i yul ma yin pa nyid las so/_/rgya che ba ni byang chub sems dpa'i che ba'i bdag nyid las so/_/byang chub sems dpa' rnams la yang rjes su mthun pa'i sku gsum ni yod pa kho na ste/_mthar phyin pa'i phyir na sangs rgyas
[\[3a.3\]]rnams kyi yin par rnam par gzhag par mdzad do/_/bstan bcos rnam 'grel zhes bya ba 'di len par byed pa ni mkhas pa dag kyang yod pa kho na yin mod kyi/_'on kyang nyan pa po'i skyon mang bas phan pa yod bzhin du yang med pa skad du byas nas legs par bshad pa la goms pas
[\[3a.4\]]bsgos pa'i sems kho na bstan bcos rtsom pa'i rgyu yin par bstan par bya ba dang /_don chen po las nyams par 'gyur ba'i rgyu'i nyes pa 'di ni dor ba'i rigs so zhes bya bar 'di yang tshig zur gyis bstan pa'i phyir tshigs su bcad pa gnyis pa/_skye bo phal cher zhes bya ba
[\[3a.5\]]la sogs pa smos so/_/'dir nyan pa po'i skyon rnam pa bzhi bstan te/_shes rab ngan pa nyid dang /_mi shes pa nyid dang /_don du mi gnyer ba nyid dang /_gzu bo ma yin pa nyid dang /_skye bo phal cher zhes bya ba ni skye bo mang du'o/_/phal la chags zhes bya ba la/_phal ni phyi rol
[\[3a.6\]]pa'i bstan bcos rnams so/_/gang la de la chags pa yod pa zhes bya ba ste/_go bar byed pa yin pa'i phyir/_gzhi tha dad pa'i 'bru mang po par bya ba yin no/_/yang na chags pa phal pa gang la yod pa zhes gzhi mthun par bya ba kho na yin te/_phal pa'i yul can gyi chags pa
[\[3a.7\]]yin pa'i phyir phal pa'o/_/'dis ni nyan pa po'i skyon shes rab ngan pa nyid bshad do/_/gang la shes rab rtsal med cing bstan bcos 'dzin par mi nus pa'i shes rab yod pa ni shes rab rtsal med pa ste/_skye bo phal cher zhes bya bar sbyar ro/_/'dis ni mi shes pa nyid
[\[3b\]]
[\[3b.1\]]bstan to/_/legs par bshad pa don du mi gnyer ba kho nar ma zad kyi legs par bshad pa mngon par brjod pa la/_phrag dog dri ma dag gis sdang bar yang yongs su gyur cing ldan pa yin te/_don du mi gnyer ba yang yin la/_sdang ba yang yin no zhes bya ba'i tha tshig go/_/'dis
[\[3b.2\]]ni go rims bzhin du don du mi gnyer ba nyid dang /_gzu bo ma yin pa nyid bshad do /_/'dir yang skye bo phal cher zhes bya bar sbyar bar bya'o/_/phrag dog ni gzhan gyi phun sum tshogs pa la sems khong nas 'khrugs pa'o/_/de nyid sems dri ma can du byed pa yin pa'i
[\[3b.3\]]phyir dri mas te/_gsal ba'i bye brag gis mang po'i tshig smos so/_/gang gi phyir de lta yin pa'i rgyu des na bdag la ste/_kho bo la ni rnam 'grel zhes bya ba'i gzhung rtsom par 'dod pa 'di ni gzhan la phan pa yin zhes bsam pa'ang med do/_/gzhan dag gi phan pa ste 'dis
[\[3b.4\]]phan pa byed pas te byed pa yin no/_/yang na gzhan dag la phan par byed pas na gzhan la phan pa ste las yin no/_/'o na ji ltar bstan bcos byed pa la 'jug ce na sems ni yun ring zhes bya ba la sogs pa smos te/_yun ring ni dus ring po'o/_/legs par bshad pa la
[\[3b.5\]]goms pas bskyed pa ni/_legs bshad goms pas bskyed pa'o/_/lhur len pa ni zhen pa dang /_ched cher 'dzin pa nyid de/_gang la legs par bshad pa la goms pas lhur len pa bskyed pa yod pa de la de skad ces bya'o/_/rgyu de'i phyir rnam 'grel bya ba 'di la
[\[3b.6\]]dga' ba skyes shing sems la mngon par 'dod pa skyes so zhes kha cig ni de skad du 'chad do/_/gzhan dag ni gzhan du 'chad de/_slob dpon chos kyi grags pa 'di ci'i phyir tshad ma kun nas btus pa rnam 'grel gyi tshul du 'chad par byed kyi rang dga' kho na'i bstan bcos
[\[3b.7\]]ni ma yin zhes 'dri ba'i skabs 'dir/_skye bo phal cher zhes bya ba la sogs pa smos te/_tshigs su bcad pa 'di'i bsdus pa'i don ni bdag ni sems pa dang /_snying rjes tshad ma kun nas btus pa bshad par sems la 'dod pa skyes so zhes bya ba 'di yin no/_/
[\[4a\]]
[\[4a.1\]]sems pa dang snying rje dag ni slob dpon phyogs kyi glang pos mdzad pa'i bstan bcos phan pa chung ba nyid kyi phyir dang /_phan pa chung ba yang nyan pa po'i skye bo'i nyes pa las gyur pas so/_/tshig gi don brjod par bya ste/_phal cher zhes bya ba ni mang du ste/_
[\[4a.2\]]phal pa la chags pa'i skye bo zhes bya bar sbyar ro/_/phal cher zhes bya ba ni 'jig rten ma rabs la bya ste/_gang zhig rgyu ngan pa las byung ba yin no/_/de bzhin du mu stegs can gyi bstan bcos dag dang /_gzhan gyis byas pa slob dpon gyi lugs kyi bstan bcos sun 'byin pa rnams
[\[4a.3\]]kyang phyin ci log gi shes pa las byung ba yin pas rgyu ngan pa las byung ba yin no/_/de'i phyir phal pa dag yin te/_gang la de dag la chags shing rjes su chags pa yod pa de la de skad ces bya'o/_/yang ci'i phyir phal pa la chags she na/_shes rab rtsal med pas na zhes bya ba smos te/_
[\[4a.4\]]de'i phyir na 'di nyes par bshad pa la yang legs par bshad pa yin no zhes bya bar bzung nas phal pa la chags par byed do/_/shes rab kyi mthu med pa nyid kyi phyir na bdag nyid kyis slob dpon gyis legs par bshad pa rnams ji lta ba bzhin du khong du chud par mi nus pas/_slob dpon gyis
[\[4a.5\]]legs par bshad pa de dag don du mi gnyer zhing slob dpon la yang zhe sdang bar 'gyur bar ma zad ces bya ba la sogs pa smos te/_slob dpon gyis legs par bshad pa rnams don du mi gnyer ba 'ba' zhig tu ma zad kyi/_gzhan yang slob dpon phyogs kyi glang po la phrag dog dri ma rnams
[\[4a.6\]]kyis sdang bar yang yongs su gyur pa yin no/_/ji lta bu zhig la zhe na/_legs bshad goms pas lhur len bskyed pa la'o/_/bar du chod kyang 'brel pa kho na yin te/_lugs las/_gang zhig gang dang 'brel pa ni/_/ring na 'dug kyang de dang der/_/zhes 'byung ba'i phyir ro/_/bshad
[\[4a.7\]]pa bzang ba ni legs par bshad pa ste/_de la goms pa'o/_/de la lhur len bskyed pa ste/_slob dpon phyogs kyi glang po gang la de kho na la shin tu zhen pa nyid yod pa de la de skad ces bya'o/_/'dis ni slob dpon phyogs kyi glang po bsod nams dang ye shes bsags pa nyid yin par bstan
[\[4b\]]
[\[4b.1\]]te/_bsod nams dang ye shes bsags pa dag kho na legs par bshad pa la goms pas lhur len pa bskyed par 'gyur ro/_/gang gi phyir shes rab kyi mthu med pas slob dpon gyis legs par bshad pa dag don du mi gnyer zhing phal pa la chags pa de'i phyir tshad ma kun nas
[\[4b.2\]]bsdus pa 'di mchog tu phan pa min pa'o/_/phan pa ni phan pa ste ngo bo yin no/_/'dis phan pa mchog dam par mi 'gyur bas na mchog tu phan pa min pa'o/_/phan pa cung zad ni yod pa kho na ste/_de ni phal cher zhes bya bas bstan pa yin no/_/des na zhes bya ba'i sgra ni rgyu yin pa ste/_rgyu des
[\[4b.3\]]na bdag gi bstan bcos 'di don chen po yin yang mang po rnams la phan par ma gyur te/_de bas ji ltar na 'di shin tu 'bras bu dang bcas par bya snyam pa de lta bu la sogs pa'i rnam pa sems pa'ang yin no/_/'ang zhes bya ba'i sgras ni slob dpon byang chub sems dpa' dang 'dra ba la cung zad
[\[4b.4\]]cig zhe sdang ba yang phung bar 'gyur ba'i rgyu yin te/_de bas na bdag gis slob dpon gyi lugs phyin ci ma log par rab tu bstan pas/_slob dpon la gus pa bskyed nas phung bar 'gyur ba'i rgyu de las bzlog par bya'o snyam pa de lta bu sdug bsngal ba dang bral bar 'dod pa'i
[\[4b.5\]]rnam pa'i snying rje ba yang yin zhes bya ba yin no/_/phyir 'di la dga' ba skyes zhes bya ba la/_phyir zhes bya ba'i sgra gnyis pas ni sems pa dang /_snying rje dag rgyu nyid yin par bstan te/_sems pa dang snying rje 'di gnyis kyis na sems yun ring zhing dus ring po nas tshad ma kun
[\[4b.6\]]las btus pa'i rnam par bshad par gyur pa gzhung 'grel bya ba 'di la dga' ba skyes te/_'dod pa rgyun chags par byung ba yin no/_/gal te slob dpon chos kyi grags pa tshad ma kun nas btus pa 'chad par bzhed na/_ci'i phyir rang dgar rjes su dpag pa 'di rnam par
[\[4b.7\]]'jog snyam pa'i the tshom bsal pa'i phyir/_don dang don ma yin pa zhes bya ba la sogs pa smos te/_don ni phan pa'o/_/don ma yin pa ni mi phan pa ste/_de dag rnam par 'byed pa'o/_/de ni rjes su dpag pa la brten pa'i phyir te/_gang la brten rjes su dpag pa
[\[5a\]]
[\[5a.1\]]yod pa zhes bya bar tshig rnam par sbyor ro/_/rjes su dpag pas ni don dang don ma yin pa dag gtan la phab nas/_rjes su dpag pa'i rjes la 'byung ba'i shes pa rgyun chags par 'jug pas don dang don ma yin pa dag go rims bzhin du theb pa dang spang bar bya ba'i phyir
[\[5a.2\]]bye brag tu rnam par 'jog par byed de/_de lta bas na don dang don ma yin pa rnam par 'byed pa ni rjes su dpag pa la brten pa yin no/_/de la log par rtog pas zhes bya ba ni rjes su dpag pa de la log par rtog pas de rnam par gzhag pa'i phyir bshad pa yin no zhes kha cig ni de skad du 'chad
[\[5a.3\]]do/_/'dir 'di ni bsam par bya ba yin te/_re zhig gal te 'di skad don dang don ma yin pa rnam par 'byed pa kho na rjes su dpag pa la brten pa yin pa'i phyir zhes bya bar nges par gzung na ni de ni mi rung ste/_don dang don ma yin pa dag las gzhan pa gsum po btang snyoms su
[\[5a.4\]]bya ba'i yul rnam par 'byed pa gang yin pa de yang rjes su dpag pa la brten pa yin pa'i phyir ro/_/don dang don ma yin pa rnam par 'byed pa yang ma nges pas mngon sum la brten pa nyid yin pa ma bzlog pas gang gis na de dang por bstan par bya ba rjes su dpag pa khyad par du
[\[5a.5\]]'phags par brjod pa yang ci zhig yod/_'on te yang 'di skad du don dang don ma yin pa rnam par 'byed pa ni rjes su dpag pa la brten pa kho na yin pa'i phyir zhes bya bar nges par gzung na/_de lta na yang nges par gzung ba'i rigs pa ma yin te/_don dang don ma yin pa rnam par
[\[5a.6\]]'byed pa ni mngon sum la brten pa yang yin no/_/'di ltar don dang don ma yin pa rnam par phye ba'i ngo bo dag ni mngon sum la snang ba nyid yin la/_mngon sum de yang shin tu goms te/_gsal bar gyur pas 'khrul pa'i rgyu spangs na don dang don ma yin pa rnam par 'byed pa'i
[\[5a.7\]]rnam par rtog pa phyis 'byung ba skyed par byed do/_/don dang don ma yin pa so sor nyams su myong nas ji ltar nyams su myong ba bzhin de la nges pa bskyed pa gang yin pa de nyid mngon sum don dang don ma yin pa rnam par 'byed pa'i rten byed pa nyid yin no/_/phyis 'byung ba'i rnam par rtog
[\[5b\]]
[\[5b.1\]]pa kho nas don dang don ma yin pa dag rnam par phye'o zhes brjod par yang mi nus te/_rnam par rtog pas ni dngos po'i rang gi ngo bo mi 'dzin pa'i phyir ro/_/'on te 'dzin na ni rnam par rtog pa nyid nyams te rnam par rtog pa dang 'brel pa la don gsal bar snang ba nyid 'gal ba'i phyir
[\[5b.2\]]ro/_/yul 'ga' zhig la gsal ba med pa'i phyir/_mngon sum gyi 'khrul pa'i rgyu bsal bar mi nus pa de la ni/_rjes su dpag pa las nges par 'gyur gyi/_thams cad pa la ni ma yin no/_/de lta bas na mngon sum gyi tshad ma nyid ni rang dang gzhan las nges pa yin te/_
[\[5b.3\]]don 'di ni le'u gnyis pa las gtan la 'bebs pas 'dir mi spro'o/_/'khrul pa'i rgyu spangs pa'i mngon sum ni ji ltar nyams su myong ba bzhin nges pa skyed pa'i phyir gdon mi za bar rang gis don dang don ma yin pa rnam par 'byed pa'i rgyu nyid yin par 'dod par bya dgos so/_/
[\[5b.4\]]de lta ma yin na rjes su dpag pa yang rnam par gzhag par mi 'gyur te/_du ba la sogs pa'i rtags gtan la ma phebs pa'i phyir ro/_/du ba la sogs pa yang rjes su dpag pas rtogs na ni thug pa med par 'gyur te/_de la yang rjes su dpag pa gzhan gyis rtags
[\[5b.5\]]gtan la dbab pa'i phyir ro/_/yang gal te mngon sum don dang don ma yin pa rnam par 'byed pa'i rten ma yin na de'i tshe bstan bcos mdzad pas rab tu byed pa gzhan las phan pa dang mi phan pa 'thob pa dang /_spang ba dag ni gdon mi za bar yang dag pa'i shes pa sngon du 'gro ba can
[\[5b.6\]]yin pa'i phyir zhes bshad pa gang yin pa de dang yang 'gal bar 'gyur la/_de bzhin du 'di gnyis kyis don yongs su bcad nas zhes bya ba la sogs pa dang /_yang de dag mthong ba nyid mthong nas myong ba'i mthu las byung ba'i dran pa las zhes bya ba la sogs pa bshad pa
[\[5b.7\]]gang yin pa de dang yang 'gal bar 'gyur ro/_/de lta bas na gzhan du rnam par bshad par bya ste/_don ni slob dpon phyogs kyi glang pos mdzad pa'i tshad ma'i mtshan nyid la sogs pa yin te rigs pa dang ldan pa'i phyir ro/_/don ma yin pa ni mu stegs kyis byas pa yin
[\[6a\]]
[\[6a.1\]]te/_rigs pa dang mi ldan pa'i phyir ro/_/de gnyis rnam par 'byed pa ni rigs pa dang ldan pa dang /_rigs pa dang mi ldan pa nyid du rnam par 'jog pa'o/_/de ni rjes su dpag pa la brten pa yin pa'i phyir te/_rjes su dpag pa kho na la brten nas mtshan nyid kyi tshig
[\[6a.2\]]rnams rigs pa dang ldan pa dang /_rigs pa dang mi ldan pa nyid du rnam par gzhag par bya ba yin gyi/_mngon sum la brten nas ni ma yin te/_de ni rnam par dpyod par byed pa ma yin pa'i phyir ro/_/gal te rjes su dpag pa'i mtshan nyid ni bshad zin to zhe na/_de las log par
[\[6a.3\]]rtog pas zhes bya ba smos te/_rjes su dpag pa de la rmongs pas de rnam par gzhag pa'i phyir rjes su dpag pa de log par rtog pa bsal bas rnam par gzhag pa'i phyir bstan bcos mdzad pas bshad pa'o/_/'di skad du gang gi phyir rjes su dpag pa la brten nas/_tshad ma kun nas
[\[6a.4\]]bsdus pa'i don bshad par bya ba yin na de la yang log par rtog pa yod pa de'i phyir re zhig de nyid rnam par gzhag go zhes bshad pa yin te/_de skad du rab tu byed pa gnyis pa rtsom pa na yang slob dpon gyis tshad ma'i mtshan nyid bshad pa'i rgyu rjes su dpag pa rnam par gzhag nas zhes bya ba la
[\[6a.5\]]sogs pa 'chad par 'gyur ro/_/gal te rjes su dpag pa rnam par gzhag par bya ba yin na ci'i phyir/_phyogs chos zhes bya ba la sogs pas gtan tshigs kho na rnam par 'jog ce na/_de ni nyes pa med de gtan tshigs bye brag tu bshad pa'i sgo kho na nas de rnam par gzhag par bya ba
[\[6a.6\]]yin pa'i phyir ro/_/tshigs su bcad pa 'di las ni rtags kyi mtshan nyid dang /_grangs nges pa dang /_nges pa'i rgyu dang mi mthun pa'i phyogs las ldog pa bshad de/_phyogs chos de'i chas khyab pa ni/_/zhes bya ba ni mtshan nyid do/_/phyogs de'i cha ni bsgrub par 'dod pa'i chos
[\[6a.7\]]te/_des khyab pa kho na zhes nges par gzung ba yin no/_/rnam gsum zhes bya ba ni grangs nges pa'o/_/med na mi 'byung nges phyir ro/_/zhes bya ba ni grangs nges pa'i rgyu ste/_med na mi 'byung ba ni gsum kho na la nges pa'i phyir ro zhes bya ba'i tha tshig go/_/gtan tshigs ltar snang de las
[\[6b\]]
[\[6b.1\]]gzhan/_/zhes bya ba ni mi mthun pa'i phyogs las ldog pa ste/_gtan tshigs gsum po de las gzhan pa ni gtan tshigs ltar snang ba dag yin no/_/mdo las phyogs chos zhes bshad pa/_phyogs ni chos dang chos can gyi spyi la bya na/_gtan tshigs ni spyi'i chos nyid yin par phyir
[\[6b.2\]]rgol ba la ma grub po/_/'on te grub na ni rjes su dpag pa don med do zhe na/_phyogs ni chos can no zhes bya ba smos te/_nye bar btags pa'i phyir ro snyam du bsam pa yin no/_/gal te dgos pa med pa'i phyir/_/zhes bya ba la sogs pa ni pha rol po'i the tshom gyi bsam pa yin
[\[6b.3\]]no/_/ma yin te zhes bya ba la sogs pas ni 'gog par byed de dgos pa med pa ma yin no/_/ji ltar zhe na/_chos can gyi chos thams cad yin pa dgag pa'i phyir te/_nye bar gdags pa ni zhes bya ba zhig khong nas drang ngo /_/nye bar gdags pa bor na ni chos can gyi chos zhes
[\[6b.4\]]bstan par bya ba yin no/_/de lta na ni sgra ni mi rtag pa yin te/_mig gis gzung bar bya ba yin pa'i phyir zhes bya ba 'di yang dpe'i chos can gyi chos yin pa'i phyir/_gtan tshigs nyid yin par 'gyur ro/_/nye bar btags na ni chos can thams cad kyi chos yin pa bkag par
[\[6b.5\]]'gyur ro/_/gal te ji ltar zhe na/_de'i phyogs gcig yin pa'i phyir zhes bya ba la sogs pa smos te/_'di ltar spyi yan lag dag la nye bar 'dogs pa'i rgyu ni de'i phyogs gcig nyid yin no/_/de lta ma yin na thams cad la nye bar 'dogs par 'gyur ro/_/bsgrub par bya ba'i
[\[6b.6\]]chos can yang de'i phyogs gcig yin pa'i phyir/_phyogs kyi phyogs gcig yin pa'i phyogs su nye bar gdags su rung ba yin te/_de'i chos gang yin pa de yin par rtogs par bya ba'i phyir/_nye bar gdags pa byed pa yin no/_/de lta yin dang zhes bya ba ni nye bar
[\[6b.7\]]gdags su rung ba'i chos can yin par rtogs na'o/_/mig gis gzung bar bya ba yin pa'i phyir zhes bya ba la sogs pa spangs pa yin no zhes bya ba la sogs pa zhes bya ba'i sgras ni tshos par bya ba nyid yin pa'i zhes bya ba la sogs pa bsdu'o/_/chos zhes brjod pas kyang zhes bya ba
[\[7a\]]
[\[7a.1\]]la sogs pas ni chos de'i chas khyab pa zhes bya ba 'ba' zhig brjod pas kyang 'brel ba can gyi sgra yin pa'i phyir/_chos can yin par gzhi ste yin par yongs su gzung ba'o/_/de ltar grub ste chos can gyi chos zhes chos can smos pa de'i shugs kyis 'dir nye
[\[7a.2\]]bar bya bar brjod par 'dod do zhes bya bar mngon no/_/khyab pa yin par brjod par 'dod na ni chos can zhes smos pa don med par 'gyur ro/_/gal te chos can zhes ma smos na/_de'i chas khyab pa zhes bya ba 'dir de zhes bya ba'i sgra gang zhig dang sbyar zhe na/_chos zhes smos pas
[\[7a.3\]]'phangs pa'i chos can tsam gang yin pa de dang ngo /_/de lta bas na chos can zhes smos pa'i shugs kyis nye ba yin par sgrub pa gang yin pa'i nye ba yin pa de'i phyir bsgrub par bya ba'i chos can yin par yongs su gzung bar 'gyur te/_de ni bsgrub par bya ba nyid kyi skabs yin
[\[7a.4\]]pa'i phyir nye ba yin no zhe na/_de ni de lta ma yin te dpe'i chos can yang sgrub pa nyid kyi skabs yin pa'i phyir nye ba yin pa'i phyir ro/_/de'i phyir the tshom yod pas gcig kho nar bsgrub par bya ba'i chos can yin par yongs su gzung bar mi 'gyur ro snyam du bsam pa yin no/_/de'i
[\[7a.5\]]chas khyab pa zhes bya ba la sogs pas ni lan 'debs te/_phyogs chos de'i chas khyab pa ni/_/zhes bya ba 'dis de'i chas khyab par bshad pa gang yin pa des dpe'i chos can la yod pa grub ste/_dpe'i chos can la gtan tshigs med pa ni de'i chas khyab par mi srid do/_/
[\[7a.6\]]de lta bas na chos can zhes smos pa ni dpe'i chos can yin par yongs su gzung ba'i phyir ma yin te don med pa'i phyir ro/_/'on kyang chos can zhes smos pa'i shugs kyis bsgrub par bya ba'i chos can yin par yongs su gzung ngo /_/grub bzhin du zhes bya ba la sogs pas ni
[\[7a.7\]]lan 'debs te/_de'i chas khyab pa zhes bya bas dpe'i chos can la yod par grub mod kyi/_'on kyang grub bzhin du de'i chas khyab pa zhes bya bas dpe'i chos can la yod par grub pa'i ngo bo nyid kyi chos gang yin pa gal te dpe'i chos can kho na la yod pa yin na yin no zhes
[\[7b\]]
[\[7b.1\]]brnan pa'i phyir yang smos pa yin par dogs par 'gyur ro/_/yang ci rtogs pa'i bstan bcos la la las grub bzhin du brnan pa'i phyir yang smos pa lta mthong ngam zhe na/_mthun pa kho na la zhes bya ba la sogs pa smos te/_slob dpon phyogs kyi glang po'i mtshan nyid ni phyogs kyi chos
[\[7b.2\]]gang zhig mthun pa la yod la de med pa la med pa de ni gtan tshigs yin no zhes bya ba yin no/_/de la ni mthun pa kho na la yod pa zhes bya ba'i nges par gzung ba 'di kho nas gtan tshigs mi mthun pa las ldog pa grub mod kyi/_de med pa la med pa zhes bsgrub par bya ba med pa la med pa
[\[7b.3\]]smos pa gang yin pa de ni med pa kho na la med pa yin gyi 'gal ba la yang ma yin la de las gzhan pa la yang ma yin no zhes brnan pa'i phyir yin te/_de lta bas na brnan pa yin par dogs pa bstsal ba'i phyir nye bar btags pa yin no/_/bsgrub par bya ba'i chos can ni gtso bo
[\[7b.4\]]yin te/_de ni thabs kyis bsgrub par bya ba yin pa'i phyir ro/_/dpe'i chos can ni thabs yin pa'i phyir gtso bo ma yin no/_/phal pa dang gtso bo nye na gtso bo bya ba yin par shes pas shes bya'i shugs 'di dang de bzhin du bya ba dang /_nges pa yod na bya ba kho na gtso bo yin par
[\[7b.5\]]bya zhes bya ba'i shugs kyis na bsgrub par bya ba'i chos can kho na yin par yongs su gzung bar 'gyur ro zhe na de'i phyir shugs kyis zhes bya ba la sogs pa smos te/_bshad ma thag pa'i shugs rnam pa gnyis kyis bsgrub par bya ba'i chos can yin par yongs su gzung
[\[7b.6\]]ba'i mtshan nyid kyi don go zhing khong du chud pa yin na rtogs par dka' bar 'gyur te/_sgra med pa'i don la bdag nyid kyis rjes su 'brang ba ni rtogs par dka'o/_/de bas na rtogs par dka' ba yongs su spang ba'i phyir yang phyogs zhes smos pa yin no/_/yang zhes bya ba'i
[\[7b.7\]]sgras ni shugs khas mi len na sngar bshad pa lta bu brnan par bya ba yin par dogs pa yongs su spang ba'i phyir dang /_mig gis gzung bar bya ba yin pa'i phyir zhes bya ba la sogs pa yongs su spang ba'i phyir yang zhes bshad zin pa bsdu bar bya ba yin no/_/yang na
[\[8a\]]
[\[8a.1\]]yang zhes bya ba'i sgra ma bshad pa bsdu ba'i don yin te/_gal te pha rol po nye bar gdags pa yang mi bya la chos can zhes smos par yang mi bya'o/_/'o na ci zhe na shes par 'dod pa'i chos can gyi chos zhes brjod par bya'o zhes smra bar 'gyur na/_de lta na yang
[\[8a.2\]]gzhung mangs pa dang tshig le'ur byas pa nyams par 'gyur te/_de lta bas na phyogs gzhan la 'chel na gzhung mangs pa dang tshig le'ur byas pa nyams par 'gyur ba yongs su spang ba'i phyir yang zhes ma bshad pa bsdu bar bya ba yin no/_/phyogs kyi chos nyid yin na zhes bya ba ni gtan
[\[8a.3\]]tshigs zhes bya ba khong nas drang ngo /_/'di ltar re zhig 'di la phyogs kyi chos yod par zhes bya bar 'bru mang po pa ni ma yin te/_chos can zhes bya ba phyogs dang chos zhes bya bar gzhi mthun pa med pa'i phyir ro/_/de nyid kyi phyir las kyi gzhi yang ma yin no/_/phyogs dang chos zhes bya
[\[8a.4\]]bar zlas dbye ba yang ma yin te/_phan tshun ldan pa yin na ni gnyis kyi tshig yin pa dang /_gcig tu bsdu ba yin na ni ma ning nyid yin par thal bar yang 'gyur la phyogs dang chos de la de'i chas khyab pa yang med do/_/de lta bas na phyogs chos zhes bya ba ni drug par tshig bsdu ba yin la de la
[\[8a.5\]]yang phyogs kho na'i chos yin gyi/_gzhan gyi ni ma yin na zhes phyogs kyi chos khyad par du byed pa yin na/_/de'i phyir ji skad bshad pa'i rnam pas phyogs de'i khyad par la ltos pa yin pas/_de'i khyad par la ltos pa ste de gzhan dpe'i chos can la mi 'jug pa'i phyir thun mong ma yin
[\[8a.6\]]pa nyid yin no/_/mi ldan pa ni ma 'brel pa ste/_de rnam par bcas pa'o/_/des khyad par du byas pa'i phyir/_thun mong ma yin pa nyid ma yin no zhes bya bar sbyar te/_phyogs kyi chos kho na zhes de skad du khyad par du byas pa'i phyir zhes bya ba'i tha tshig go /_/gang la chos chos can dang
[\[8a.7\]]'brel par the tshom za ba de la ni gang gi tshe chos yod par sgrub pa de'i tshe mi ldan pa rnam par bcad pa yin no/_/gang gi tshe chos can dang 'brel pa grub la chos can gzhan la yod par dogs pa bzlog pa'i phyir chos sbyor ba de'i tshe na/_gzhan dang ldan pa rnam par bcad pa yin no/_/_
[\[8b\]]
[\[8b.1\]]phyogs kyi chos kyi dpe'i rnam pa dang po dper na nag pa zhes bya ba la sogs pa smos te nag pa 'phong skyen pa nyid yin par the tshom za ste/_de'i phyir 'di 'phong skyen pa kho na yin no zhes mi ldan pa rnam par bcad pa yin no/_/nges par gzung ba gang la nyes pa yod pa de bstsal ba'i phyir/_gzhan
[\[8b.2\]]dang ldan pa rnam par bcad pas ni ma yin te zhes bya ba smos te/_khyad par du byas pa'i phyir zhes bya bar skabs dang sbyar ro/_/chos can gzhan dang ldan pa ste/_de rnam par bcad pas khyad par du byas pa'i phyir zhes bya ba'i tha tshig go/_/'di'i dpe yang dper na srid sgrub ces bya ba la
[\[8b.3\]]sogs pa yin te/_srid sgrub ni 'phong skyen pa nyid yin par grub pa kho na yin la ci de 'dra ba gzhan la yod dam zhes bsam pa de la srid sgrub kho na 'phong skyen pa yin gyi gzhan ni ma yin no zhes gzhan dang ldan pa rnam par bcad pa yin no/_/bshad par bya'o zhes bya ba ni le'u bzhi
[\[8b.4\]]pa las bstan par bya'o/_/de'i cha ni de'i chos yin gyi zhes bya ba la de zhes bya ba'i sgra ni chos kyi ched yin pas gtso bor gyur pa ma yin yang phyogs dang sbyar ro/_/phyogs de'i cha ni de'i cha ste de kho na'i bsgrub par bya ba'i chos yin no/_/gal te cha zhes bya ba'i sgra ni phyogs gcig la bya
[\[8b.5\]]bar grags na ji ltar chos ston par byed ce na/_smra ba po'i bsam pa'i dbang gis zhes bya ba smos te/_sgra rnams rjod par byed pa nyid yin pa ni dngos po'i stobs kyis ma yin no/_/'on kyang smra ba po'i brjod par 'dod pa'i dbang gis te de'i cha zhes bya ba de'i phyogs gcig ni ma
[\[8b.6\]]yin no zhes bya bar skabs dang sbyar ro/_/yang gal te ci ste de lta yin zhe na/_phyogs zhes bya ba'i sgra spyi la mi bya ba'i phyir ro zhes bya ba smos te/_gal te phyogs zhes bya ba'i sgra spyi la bya ba yin par gyur na ni/_de'i tshe cha chos dang chos can gyi spyi'i bdag nyid kyi phyogs gcig chos
[\[8b.7\]]kyi bdag nyid yin par gyur na/_phyogs zhes bya ba'i sgra nye bar btags pa ni chos can kho na la bya ba yin pas/_bdag nyid gcig pa de la phyogs gcig ga la yod/_khyab pa zhes bya ba'i tshig ni zhes bya ba la sogs pas ston te/_de ni khyab par bya ba dang khyab par byed pa'i chos yin
[\[9a\]]
[\[9a.1\]]pa nyid kyis gnyi ga la yod pa yin no/_/de la khyab par byed pa'i chos nyid yin par brjod par 'dod pa ni khyab pa khyab par bya ba gtan tshigs de la khyab par byed pa bsgrub par bya ba'i chos yod pa kho na yin no/_/mi ldan pa rnam par bcad pas nges par gzung
[\[9a.2\]]ba yin te/_mi srid pa'i phyir de la khyab par byed pa kho na yod pa yin no zhes nges par gzung bar ni mi nus so/_/gang la bsgrub par bya ba'i chos gcig pu kho na yod pa de lta bu'i phyogs kyi chos ni yod pa ma yin no/_/de kho na la khyab par byed pa yod pa yin no zhes bya ba nges
[\[9a.3\]]par gzung ba yang ma yin te/_de lta na ni mthun pa'i phyogs gcig la yod pa bstsal ma thag tu 'byung ba nyid gtan tshigs ma yin par 'gyur ro/_/khyab par bya ba bstsal ma thag tu 'byung ba kho na la khyab par byed pa mi rtag pa nyid yod pa ni ma yin te/_bstsal ma thag tu 'byung
[\[9a.4\]]ba ma yin pa glog la sogs pa la yang yod pa'i phyir ro/_/gang gi tshe khyab par bya ba'i chos nyid yin pa de'i tshe ni khyab pa yang na de kho na la khyad par bya ba yod pa yin no/_/de kho na la zhes bya ba ni khyab par byed pa kho na la ste/_gzhan dang ldan pa rnam par bcad pas nges par
[\[9a.5\]]gzung ba yin no/_/'dir yang mi srid pa'i phyir de la khyab par bya ba kho na la yod pa yin no zhes bya ba de lta bu ni nges par mi gzung ste/_thams cad chos du ma dang ldan pa'i phyir bsgrub par bya ba'i chos dang ldan pa'i gtan tshigs chos gcig kho na dang ldan pa ni med do/_/
[\[9a.6\]]mthun pa'i phyogs gcig la yod pa gtan tshigs ma yin par 'gyur du 'ong bas de la khyab pa bya ba yod pa kho na yin no zhes bya bar nges par gzung ba yang ma yin no/_/bstsal ma thag tu 'byung ba nyid mi rtag pa la gdon mi za bar yod pa ma yin te/_glog la sogs
[\[9a.7\]]pa la med pa'i phyir ro/_/phyogs chos zhes tshul gcig brjod nas/_de'i chas khyab ces bya ba tshul gnyis pa bshad pa ma yin nam/_de'i phyir rtags ni tshul gnyis pa kho na yin par 'gyur ro zhe na/_de'i phyir 'dis ni zhes bya ba la sogs pa smos te/_'dis zhes
[\[9b\]]
[\[9b.1\]]bya ba ni phyogs chos de'i chas khyab pa ni zhes bya ba'i tshig 'dis so/_/de la khyab pa zhes smos pas rjes su 'gro ba dang ldog pa dag bshad de khyab pa ni de lta bu yin pa'i phyir ro/_/de gnyis nges pa dag kyang shes par byed pa'i gtan tshigs kyi skabs yin pa'i phyir bdag nyid ci lta ba'i
[\[9b.2\]]tshad mas bshad la/_phyogs kyi chos nges pa yang phyogs chos zhes smos pa kho nas bshad pa yin no/_/de ltar na rtags ni tshul gsum pa kho nar bshad pa yin pas 'gal ba med do/_/bdag nyid ji lta ba zhes bya ba ni gang gis sgrub par byed pa'i tshad ma gang yin pa ste/_de yang
[\[9b.3\]]'og nas bye brag tu 'chad par 'gyur ro/_/de dag ni zhes bya ba la sogs pas ni/_de ni rnam gsum ste zhes bya ba de ston te/_de dag ces bya ba ni phyogs kyi chos nyid dang /_ji skad bshad pa'i khyab pa dang ldan pa dag go/_/'di la 'bras bu dang rang bzhin dang mi dmigs pa'i
[\[9b.4\]]mtshan nyid de'i ngo bo nyid yod pas na de dag la de skad ces bshad do/_/du ba las zhes bya bas ni 'bras bu'i gtan tshigs bstan to/_/'di na me yod do zhes bya bas ni bsgrubs pa'i 'bras bu bstan te/_'di phyogs kyi sbyor ba ni ma yin no/_/shing sha pa yin pa'i phyir zhes bya bas
[\[9b.5\]]ni rang bzhin gyi gtan tshigs bstan te/_shing sha pa ni shing gi khyad par kho na zhig yin pa'i phyir ro/_/phyogs zhes bya ba la sogs pa ni mi dmigs pa bstan te/_phyogs kyi khyad par zhes bya ba ni gzung ba'i mtshan nyid du gyur pa'o/_/'ga' zhig na zhes bya ba ni bum pa
[\[9b.6\]]dang bral ba na'o/_/mi dmigs pa tsam gyis ni dgag pa mi 'grub pas/_dmigs pa'i mtshan nyid kyir gyur pa zhes bya bas gtan tshigs khyad par du byed de/_dmigs pa'i rgyu gzhan mig la sogs pa nus pa thogs pa med pa dag ni/_dmigs pa'i mtshan nyid do/_/de dag gir
[\[9b.7\]]gyur pa ni dmigs pa'i mtshan nyid kyir gyur pa ste/_rang snang ba'i shes pa bskyed par gyur pa'i ngo bo nyid kyi khyad par ro/_/de mi dmigs pa'i phyir ro/_/de lta bu'i mi dmigs pa ni de med par 'khrul pa med do zhes ldog pas bstan pa'i phyir gal te yod na zhes bya ba la sogs pa
[\[10a\]]
[\[10a.1\]]smos te/_gal te bum pa dang bral ba'i phyogs na yang ji skad bshad pa'i bum pa yod na ni de'i tshe dmigs pa kho nar 'gyur te gzung ba kho nar 'gyur ro/_/gzhan du ni ma yin no zhes bya ba ni nam yang gzung ba ma yin par mi 'gyur te/_de lta bus ni gdon mi za
[\[10a.2\]]bar shes pa 'khrul pa med do zhes bya ba'i tha tshig go/_/gang gi phyir de lta yin pa'i rgyu des na dmigs pa'i mtshan nyid kyir gyur pa zhes khyad par bshad pa gang yin pa de ni shugs kyis na dmigs pa'i mtshan nyid kyir gyur pa'i yod pa can zhes bshad pa yin no/_/'dir ni tshig
[\[10a.3\]]gi don 'di yin te/_'dis ni mtshon par byed pas na mtshan nyid de dmigs pa nyid mtshan nyid yin no/_/de yir gyur pa ni dmigs pa'i mtshan nyid kyir gyur pa ste/_shes pa dang 'brel pa 'khrul pa med pa zhes bya ba'i tha tshig go/_/gang la de lta bu'i yod pa yod pa de ni de skad ces bya ste/_
[\[10a.4\]]de lta bu'i yod pa can ni shes pa log na gdon mi za bar ldog go zhes bya bar bsam pa yin no/_/yod pa dang dgag pa dag gis ni bsgrub par bya ba thams cad la khyab la/_de gnyis kyang gtan tshigs gsum la rag las pa yin no zhes bstan pa'i phyir/_de las zhes bya ba la sogs
[\[10a.5\]]pa smos te/_gtan tshigs gsum po de las rang bzhin dang 'bras bu'i gtan tshigs gnyis ni dngos po sgrub pa ste/_dngos po sgrub pa ni yod pa sgrub pa yin no/_/gnyis kho na zhes nges par gzung bar bya ba'i dngos po sgrub pa kho na zhes bya bar ni ma yin te/_'di gnyis kyis dgag
[\[10a.6\]]pa yang 'grub pa'i phyir ro/_/gcig ni dgag pa'i gtan tshigs yin pa'i zhes bya ba ni bshad pa'i mtshan nyid kyi mi dmigs pa ni dgag pa'i gtan tshigs kho na yin no/_/gcig kho na zhes bya bar nges par gzung ba ni ma yin te/_snga ma gnyis kyis kyang rnam par bcad pa
[\[10a.7\]]rtogs pa'i phyir ro/_/yang ci ste dngos po sgrub pa gnyis kho na yin zhe na/_rang bzhin dang 'brel pa zhes bya ba la sogs pa smos te/_rang bzhin bsgrub par bya ba'i dngos po dang 'brel pa ni de la rag las pa nyid de de yod na'o/_/don gyis zhes bya ba ni rtags kyis so/_/don
[\[10b\]]
[\[10b.1\]]zhes bya ba ni rtags can te/_'khrul pa med do/_/rang bzhin dang 'brel pa de yang de'i bdag nyid dang de las byung ba'i mtshan nyid kho na ste/_gsum pa med pa'i phyir ro/_/de la dang po de ni de'i bdag nyid yin pa'i phyir zhes bya ba smos te/_de ni zhes bya ba ni rang bzhin dang 'brel pa'o/_/de'i
[\[10b.2\]]bdag nyid yin pa'i phyir zhes bya ba ni bsgrub par bya ba'i rang bzhin yin pa'i phyir ro/_/de'i bdag nyid yin na zhes bya ba ni gal te sgrub pa bsgrub par bya ba'i bdag nyid yin na bsgrub par bya ba gang yin pa de nyid sgrub pa yin pas bsgrub par bya ba dang sgrub pa'i bye brag med do zhe na/_
[\[10b.3\]]de ni de lta ma yin te/_bsgrub par bya ba dang sgrub par gyur pa'i chos kyi bye brag rnams ni ldog pa'i bye brag gis kun brtags pa yin pa'i phyir ro/_/'di ni gzhan sel ba'i skabs su bshad par bya'o/_/'di ni slob dpon gyis kyang bshad do zhes bya bar de skad du zhes bya ba la
[\[10b.4\]]sogs pa smos te/_thams cad ces bya ba ni gang la bsgrub par bya ba dang sgrub pa me dang du ba dag gi bye brag dngos po las gyur pa yod pa yang rang gi mtshan nyid kyis tha snyad 'dogs pa med pa'i phyir ro/_/blo la yod pa zhes bya ba ni rnam par rtog pa'i blo la snang ba'o/_/gal te
[\[10b.5\]]blos brtags pas rjes su dpag pa yin na/_'o na ni de'i bdag nyid dang de las byung ba dag rtags kyi mtshan nyid ma yin te/_blos brtags na de gnyis med pa'i phyir ro zhe na/_chos can dang chos nyid du tha dad pa zhes bya ba la sogs pa smos so/_/'di skad du bshad pa yin te/_don kho
[\[10b.6\]]nas don go bar 'gyur te/_'di ni blo'i rnam par byas pa yang ma yin no/_/'on kyang phyi rol gyi don de lta bu yod bzhin du rmongs pa la bstan pa'i thabs su gyur pa chos can dang chos nyid tha dad pa gang yin pa de blo'i rnam pas byas te/_de ma byas par ni gzhan la bstan par mi nus
[\[10b.7\]]so/_/don kyang blo'i rnam pas byas pa ni ma yin te/_de ni ngo bo nyid kyis grub pa'i phyir ro/_/ci'i phyir rnam par rtog pa'i rgyu mtshan can gyi rtags kho nas don rtogs par mi 'gyur zhe na/_blo'i bye brag ces bya ba ni rnam par rtog pa'i rnam par 'dod pa tsam dang 'brel pa nyid
[\[11a\]]
[\[11a.1\]]kyis rang dga' ba rnams ni don gyi rten ma yin pa'i phyir te/_don dang ma 'brel pa'i phyir ro/_/'di ni don gyi rten ma yin pa'i rnam par rtog pa de dag gis brtags pa yang yin la yul yang yin pas/_de dag gis brtags pa'i yul lo/_/gtan tshigs de lta
[\[11a.2\]]bu des ni don mi 'thob pa kho nar 'gyur te/_don 'thob pa kho nar mi 'gyur ro/_/gnyis pa'i 'brel pa'i mtshan nyid 'bras bu yang zhes bya ba la sogs pa smos te/_de'i rang bzhin zhes bya ba ni 'bras bu'i rang bzhin no/_/de las byung ba'i phyir ro zhes bya ba ni rgyu las byung ba'i phyir ro/_/gang
[\[11a.3\]]zhig rjes su dpag pa tshad ma nyid yin par mi 'dod pa de la 'di gnyis zhes bya ba la sogs pa smos te/_rjes su dpag par bya ba shes pa 'di nyid ni tshad ma yin zhes bya bar sbyar ro/_/'di gnyis zhes bya ba'i rang bzhin dang 'bras bu'i rang bzhin rtags las skyes pa dag ste/_mi dmigs
[\[11a.4\]]pa ni rang bzhin gyis gtan tshigs kyi nang du 'dus pa'i phyir gnyis zhes bshad do/_/rjes su dpag par bya ba'i rang bzhin dang rgyu dag shes pa yin pas/_rjes su dpag par bya ba shes pa'o/_/de snang ba nyid ma yin yang zhes bya ba ni rjes su dpag par bya ba'i ngo bo nyid kyi mtshan nyid snang ba ma
[\[11a.5\]]yin yang ngo /_/de mi snang ba nyid ni de dngos las ma skyes pa'i phyir ro/_/'o na ji ltar mi 'khrul zhe na/_de las skyes pa'i phyir zhes bya ba smos te/_brgyud de rjes su dpag par bya ba rang bzhin dang rgyu dag las skyes pa'i phyir ro/_/der 'khrul pa med pa dag yin zhes bya ba ni rjes su
[\[11a.6\]]dpag par bya ba 'khrul pa med pa dag go/_/rgyu des na tshad ma yin te/_ci dang 'dra zhe na/_mngon sum bzhin no/_/mngon sum gyi tshad ma nyid kyang zhes bya ba la sogs pas ni khyab pa ston te/_don med na med pa nyid yin pas mngon sum gyi tshad ma ni don 'khrul pa med pa kho na yin no/_/
[\[11a.7\]]de lta ma yin na de med par te/_don med par mngon sum 'byung ba ni der 'khrul pa'i phyir te/_don la slu ba'i phyir ro/_/gzhan gyis mi 'khrul pa yang de las skye ba las gzhan ci zhig yod ces bya ba ni/_gzhan rang bzhin du gyur pa ma yin pa'i rang gzhan dang lhan cig mi
[\[11b\]]
[\[11b.1\]]'khrul pa gang yin pa de yang de las skye pa las gzhan ci zhig yod/_med pa kho na ste mi 'khrul ba ni de las skye ba kho nar zad do zhes bya ba'i tha tshig go/_/ci'i phyir zhe na/_rag ma las shing 'brel pa med pa'i ngo bo nyid rnams ni/_lhan cig 'byung bar nges pa med pa'i phyir te/_mi 'khrul
[\[11b.2\]]par nges pa med pa'i phyir ro/_/de lta bas na mngon sum gyi ma nor ba ni don las skye ba kho na yin pas tshad ma nyid yin la de ni rjes su dpag pa la yang yod pas gnyi ga mtshungs so snyam du bsam pa yin no/_/pha rol pos go ba ste de las skye ba'i phyir zhes bya ba la sogs pa smos te/_
[\[11b.3\]]bsgrub par bya ba las skye ba'i phyir 'bras bu rgyu'i go bar byed pa yin na zhes bya ba khong nas 'byung ngo /_/rnam pa thams cad du go bar bya ba dang go bar byed par thal bar 'gyur te/_me'i khyad par gsal ba la sogs pa yang go bar bya ba yin par 'gyur la du ba'i rdzas nyid la
[\[11b.4\]]sogs pa yang go bar byed pa yin par 'gyur ro/_/ci'i phyir zhe na/_rnam pa thams cad du bskyed par bya ba dang skyed par byed pa yod pa'i phyir te/_cha 'ga' zhig gis me skyed par byed pa ma yin pa'am/_du ba bskyed par bya ba ma yin pa ni med do/_/rnam pa thams cad du bskyed
[\[11b.5\]]par bya ba dang /_skyed par byed pa yod pa ni ma yin no/_/ci'i phyir zhe na/_de med par te/_me med par rdzas nyid la sogs pa 'byung ba ste/_'di ltar rdzas nyid la sogs pa ni du ba ma yin pa gzhan la yang yod pas khyad par med pa'i rdzas nyid la sogs pa de las me rjes
[\[11b.6\]]su dpag tu mi rung ngo /_/de bzhin du de med par te/_me la yod pa'i gsal ba la sogs pa'i khyad par de med par du ba tsam 'byung ba ni de las skye bar nges pa med pa'i phyir te/_me la yod pa'i khyad par de las skye bar nges pa med pa'i phyir ro/_/de lta bas na du ba tsam gyis
[\[11b.7\]]me'i khyad par shes par bya ba ma yin no/_/gang gi phyir de lta yin pa de'i phyir/_rgyu la rang bzhin ji snyed cig/_ces bya ba la sogs pa smos te/_rgyu la zhes bya ba ni gzhi'i bdun pa yin no/_/rang bzhin zhes bya ba'i sgra ni chos kyi rnam grangs yin te/_rgyu la yod pa'i chos
[\[12a\]]
[\[12a.1\]]spyir gyur pa ji snyed cig med na mi 'byung ba'i 'bras bu du ba la sogs pa ni de dag gi go bar byed pa'i gtan tshigs yin no zhes bya ba'i tha tshig go/_/khyad par rnams kyis ni ma yin no/_/ci'i phyir zhe na/_de dag gi 'bras bu nyid du nges pa'i phyir te/_du ba ni du
[\[12a.2\]]ba la khyab par byed pa'i chos de dag kho na'i 'bras bu nyid du nges pa'i phyir te/_du ba ni me la yod pa'i spyi'i chos de dag kho na la ltos nas 'bras bu nyid yin pa'i phyir ro zhes bya ba'i tha tshig go/_/re zhig de ltar na go bar bya ba ni rgyu la yod pa'i chos spyi dag yin no zhes bshad pa yin
[\[12a.3\]]no/_/go bar byed pa ni 'bras bu la yod pa'i chos khyad par dag yin no zhes bya bar bstan pa'i phyir/_gang dag de dag med na mi 'byung ba de dag kho nas yin no zhes bya ba smos te/_'bras bu ni 'bras bu la yod pa'i chos khyad par du ba nyid la sogs pa gang dag rgyu la yod pa'i
[\[12a.4\]]spyi'i chos de dag med na ni mi 'byung ba 'bras bu la yod pa'i chos de dag kho nas rgyu la yod pa'i chos rnams kyi gtan tshigs yin no/_/gal te rgyu la yod pa'i spyi'i chos rnams 'bras bu la yod pa'i chos khyad par dag dang /_med na mi 'byung ba yin pa'i phyir/_go bar bya ba
[\[12a.5\]]dang go bar byed pa'i dngos po yin na ni de'i tshe cha shas kyis bskyed par bya ba dang /_skyed par byed pa'i dngos por 'gyur te/_me ni spyi'i chos dag kho na skyed par byed pa yin la/_du ba ni chos khyad par kho na bskyed par bya ba yin pa'i phyir ro zhe na/_de ni de lta ma yin te/_'di ltar
[\[12a.6\]]des bskyed par bya ba'i khyad par gzung na ste/_me la yod pa'i khyad par des bskyed par bya ba du ba la yod pa'i khyad par ni des bskyed par bya ba'i khyad par ro/_/de gzung zhing nges na rgyu la yod pa'i khyad par rnams go bar bya ba nyid yin par 'dod pa'i phyir dang /_rtags
[\[12a.7\]]kyi bye brag ni du ba'i ngo bo nyid do/_/rdzas nyid la sogs pa gang dag la khyad par bye brag de yod pa de dag gzung na go bar byed pa nyid yin par 'dod pa'i phyir te/_du bas khyad par du byas pa'i rdzas nyid la sogs pa ni me la 'khrul par mi 'gyur ro/_/de la du ba kho na go bar
[\[12b\]]
[\[12b.1\]]byed pa yin gyi des khyad par du byas pa'i rdzas nyid la sogs pa ni ma yin te/_dper na byas pa nyid yin na gzhal bya yin pa'i phyir zhes bya ba la/_byas pa nyid kho na go bar byed pa yin gyi gzhal bya nyid ni ma yin pa lta bu zhig ma yin nam zhe na/_de ni bden te mi 'khrul pa tsam zhig rab tu
[\[12b.2\]]bstan pa'i phyir de skad du brjod pa yin no/_/de'i phyir rnam pa gzhan du na rnam pa thams cad du go bar bya ba dang go bar byed pa yod pa'i phyir cha shas kyis bskyed par bya ba dang /_skyed par byed pa'i dngos po ma yin no/_/'o na gang gi tshe rtags la yod pa'i spyi'i chos rnams go
[\[12b.3\]]bar byed pa nyid ma yin zhe na/_spyi khyad par du ma byas pa zhes bya ba la sogs pa smos te/_rdzas nyid la sogs pa khyad par du ma byas pa dag brjod par 'dod pa de'i tshe ni 'khrul pa'i phyir de dag go bar byed pa nyid du mi 'dod do /_/rang bzhin gyi gtan tshigs kyi dbang du byas nas rang
[\[12b.4\]]bzhin yod tsam dang zhes bya ba la sogs pa smos te/_gtan tshigs yin zhes bya bar sbyar te bya bar sbyar zhes bya ba ni/_de dag gi gtan tshigs yin zhes bya ba de ltar ro/_/de lta bas na bsgrub par bya ba'i rang bzhin gyi ste/_ji lta bu zhig gis she na/_yod tsam dang 'brel ba can gyi gtan tshigs yod
[\[12b.5\]]pa tsam dang 'brel ba can gyi ngo bo ni gtan tshigs te/_rang bzhin gyi gtan tshigs yin no/_/tsam zhes bya ba smos pa ni don gzhan la mi ltos par bstan pa'i phyir ro/_/ci'i phyir rang bzhin gyi gtan tshigs de tsam dang 'brel pa can kho na yin zhe na/_de'i bdag nyid ni zhes bya ba la sogs pa
[\[12b.6\]]smos so/_/de tsam dang 'brel pa can kho na'i yin zhes bya ba ni gang gi bdag nyid de yin pa de yod na yod pa kho na'i yin gyi/_gzhan la rag las pa ni ma yin te/_rgyu gzhan la rag las shing phyis 'byung ba can gyi ni de'i bdag nyid ma yin no/_/gal te ci'i phyir zhe na/_
[\[12b.7\]]de yod na zhes bya ba la sogs pa smos te/_rgyu de yod na yod par ma gyur pa rgyu gzhan la rag las pa'i chos kyi phyis 'byung ba gang yin pa de ni nges pa med pa'i phyir ro/_/rgyu gzhan la rag las shing phyis 'byung ba ni gdon mi za bar 'byung ba ma yin no/_/ci'i phyir zhe na/_rgyu rnams
[\[13a\]]
[\[13a.1\]]ni 'bras bu la 'khrul pa yod pa'i phyir ro zhes bya ba smos te/_rgyu rnams la ni gegs byed par srid pa'i phyir de dag las 'bras bu gdon mi za bar 'byung bar lta ga la 'gyur/_mi dmigs pa'i dbang du byas nas/_tshad ma rnams ni mi 'jug pa/_/zhes bya ba la
[\[13a.2\]]sogs pa smos te/_gang dag mi 'jug pa yin zhe na tshad ma rnams so/_/mang po'i tshig smos pa ni gsal ba'i bye brag gi tshad ma rnams mang ba'i phyir ro/_/yang na lung la ltos pa yin te/_'di skad du 'og nas kyang lung log pa yang dngos po med pa sgrub par byed pa ma yin no zhes 'byung
[\[13a.3\]]ngo /_/tshad ma rnams ldog pa'i mi dmigs pa de nyid med la mi 'jug 'bras bu can te/_yul la sogs pas bskal pa'i dngos po ni yod par tha snyad gdags pa las med pa'i phyir med pa zhes pa'o//_//bam po gnyis pa/_mi 'jug 'bras bu can zhes bya ba ni yod pa'i shes
[\[13a.4\]]pa dang sgra dang tha snyad rnams ni 'jug pa'o/_/de bkag pa ni mi 'jug pa ste/_gang la 'bras bu de yod pa la de skad ces bya'o/_/de bstan pa'i phyir yod pa'i shes pa dang /_sgra dang tha snyad dgag pa'i 'bras bu can yin te zhes bya ba smos te /_tha snyad ni sgrub pa'o/_/ci'i phyir zhe na/_
[\[13a.5\]]yod pa'i shes pa la sogs pa de dag ni dmigs pa sngon du 'gro ba can yin pa'i phyir ro/_/de bas na rgyu med na 'bras bu yang med do snyam du bsam pa yin no/_/yod pa'i shes pa la sogs dgag pa'i 'bras bu nyid 'di ni 'dra ba'i ngo bo yin te zhes bya bar sbyar ro/_/yod pa'i shes
[\[13a.6\]]pa la sogs pa ni yod pa zhes bya ba'i sgrar brjod do/_/med pa'i shes pa la sogs pa ni med pa zhes bya ba'i sgrar brjod do/_/yod pa dang med pa ni yod pa dang med pa dag go/_/de gnyis go rims bzhin du dgag pa dang /_sgrub pa ni yod pa dang /_med pa dgag pa dang sgrub pa ste/_
[\[13a.7\]]de gnyis kyi gtan tshigs dag go/_/yod pa dgag pa'i gtan tshigs ni bltar mi rung ba mi dmigs pa'o/_/med pa sgrub pa'i gtan tshigs ni dmigs pa'i mtshan nyid kyir gyur pa mi dmigs pa'o/_/de dag ni 'dra ba'i ngo bo yin te/_'di ltar dmigs pa'i mtshan nyid
[\[13b\]]
[\[13b.1\]]kyir gyur pa/_mi dmigs pa yang yod pa'i shes pa la sogs pa dgag pa sgrub par byed pa kho na yin no/_/ji ltar mi dmigs pa gnyi ga yod pa'i tha snyad dgag pa'i 'bras bu nyid can yin par 'dra ba de bzhin du yang bstan pa'i phyir/_'di ltar zhes bya ba la sogs pa smos so/_/
[\[13b.2\]]dmigs pa nyid yod pa yin la de yang gnyis te/_re zhig gang gi tshe las la yod pa'i bya ba yin par brjod pa de'i tshe ni dmigs pa dngos po rung ba'i mtshan nyid yin te/_gang la mtshan nyid dngos po rung ba'i mtshan nyid yod pa de la de skad ces bya'o/_/gang gi tshe byed pa po la yod
[\[13b.3\]]pa'i bya ba yin pa'i phyogs de la ni de'i rten can gyi shes pa 'jug pa yin te/_shes pa 'jug pa gang la rten dngos po rung ba de yod pa de la de skad ces bya'o/_/de ni nye bar btags pa'i phyir yod pa zhes bya'o/_/ci'i phyir zhe na/_de las yod pa'i shes pa dang sgra dang tha snyad dag 'jug
[\[13b.4\]]pa'i phyir te/_de las zhes bya ba ni dmigs pa las so/_/mi dmigs pa ni med pa rnams kyi med pa yin no zhes bya ba ni mi dmigs pa ni de ltar dngos dang nye bar btags pa'i bye brag gis dngos po yod pa'i mtshan nyid kyi dmigs pa las bzlog pa yin te/_bum pa la sogs pas
[\[13b.5\]]dben pa'i sa gzhi'i mtshan nyid dam de shes pa'i mtshan nyid yin no/_/de ni med pa rnams kyi med pa yin no/_/de ltar na bltar rung ba mi dmigs na/_dngos po'i dbang gis yod pa log pa rang gi rgyu mtshan can kyi shes pa dang sgra la sogs pa zlog par byed pas dmigs pa'i
[\[13b.6\]]mtshan nyid kyir gyur pa dag mi dmigs pa kho na med pa rnams kyi med pa yin par rigs na/_rang bzhin gyis bskal pa dag go/_/ji ltar te the tshom yod pa'i phyir de dag ni mi dmigs su zin kyang med pa ma yin no zhe na/_de ni bden mod kyi 'on kyang rtogs par byed pa'i dbang
[\[13b.7\]]gis med pa zhes brjod kyi dngos po'i dbang gis ni ma yin te/_rtogs par byed pa ni mi dmigs pa brjod par 'dod pa'i don mi byed pa'i phyir yod kyang med pa dang 'dra bar sems so/_/de bas na don ni 'di yin te/_med pa dang 'dra ba'i med par rang bzhin gyis bskal pa
[\[14a\]]
[\[14a.1\]]dag mi dmigs pa ni med pa yin pas de'i phyir 'di la yang rtogs par byed pa'i bsam pa'i dbang gis yod pa log pa rang gi rgyu can gyi yod pa'i shes pa la sogs pa zlog par byed do zhes bya ba yin no/_/gtan tshigs bye brag la ltos nas/_/la la med shes 'bras bu
[\[14a.2\]]can/_/zhes bya ba la sogs pa la gtan tshigs ni mi dmigs pa'o/_/de'i khyad par ni gtan tshigs bye brag ste de la ltos pa des na mi dmigs pa la la med pa'i shes pa'i 'bras bu can yin te/_shes pa zhes smos pa ni nye bar mtshon pa yin pas med pa shes pa la sogs pa'i 'bras
[\[14a.3\]]bu can yin no zhes bya ba'i tha tshig go/_/la la zhes bya ba ni bltar rung ba mi dmigs pa'o/_/yang gtan tshigs ni gang yin de'i bye brag ni ci zhig ce na gtan tshigs ni zhes bya ba la sogs pa smos so/_/mi dmigs pa de'i bye brag ni khyad par ro/_/de yang dmigs pa'i mtshan nyid kyir gyur
[\[14a.4\]]pa'i yod pa can yin te/_dmigs pa'i mtshan nyid kyir gyur pa'i yod pa can mi dmigs pa'i phyir zhes khyad par du byed pa'i phyir ro/_/yang cis te mi dmigs pas med pa'i shes pa la sogs pa sgrub kyi/_med pa kho na ni ma yin zhe na/_mi dmigs pa'i rtags kyis zhes bya ba la sogs
[\[14a.5\]]pa smos so/_/med pa bsgrub par bya ba yin par khas len na yul gang zhig med par sgrub par byed pa de dmigs pa med pa yang mi dmigs pa gzhan gyis bsgrub par bya dgos par 'gyur te/_de yang med pa'i ngo bo nyid yin pa'i phyir ro/_/ji ltar don dmigs pa med pa mi dmigs
[\[14a.6\]]pa gzhan gyis sgrub par byed pa de bzhin du/_dmigs pa dmigs pa med pa yang mi dmigs pa gzhan gyis bsgrub par bya dgos pas thug pa med par thal bar 'gyur ba'i phyir rtogs par byed pa ma yin par 'gyur ro/_/'on te nyes pa der gyur na mi rung zhes te/_dmigs pa med
[\[14a.7\]]pa ni mi dmigs pa med par rang kho nas 'grub par 'gyur ro zhe na/_de bzhin du yod pa med par yang 'gyur te/_yul med par rang rang gis 'grub par 'gyur ro zhes bya ba'i tha tshig go/_/de'i phyir med pa grub par bya ba la mi dmigs pa don med pa yin no/_/ji ste gzhan
[\[14b\]]
[\[14b.1\]]dmigs pas zhes bya ba ni gzhan bum pa la sogs pas dben pa'i sa gzhi dmigs pas ma dmigs pa 'grub pas mi dmigs pa mngon sum gyis grub ste/_gzhan dmigs pa'i mngon sum kho nas grub pa'i phyir ro zhe na/_gal te de lta na ji ltar gzhan dmigs pas mi dmigs pa 'grub pa
[\[14b.2\]]de bzhin du gzhan yod pas te/_don gzhan bum pa la sogs pas dben pa'i sa gzhi la sogs pa yod pas/_grub pas kyang dgag par bya ba'i don med pa ci ste mi 'grub/_de ltar na shes pa med pa bzhin don med pa yang mngon sum gyis sgrub pa'i phyir mi dmigs pa'i rtags kyis dngos po med
[\[14b.3\]]pa grub par byed pa ni ma yin no/_/'o na ci zhe na med pa'i tha snyad kho na'o/_/de nyid gsal bar bya ba'i phyir gang gi tshe zhes bya ba la sogs pa smos te/_de lta bu zhes bya ba ni don med pa rnams kyi med pa dmigs su rung ba dmigs pa kho na yin pa de'i tshe med pa'i tha snyad kyi yul mngon
[\[14b.4\]]sum gyis grub tu zin kyang rmongs pas yul can shes pa dang /_sgra dang tha snyad dag khong du mi chud pa'i mi yul rab tu bstan pas med pa'i tha snyad kyi yul med pa bsnyad pas brda ste/_tha snyad la 'jug par byed do/_/dper bstan pa dper na zhes bya ba la sogs pa smos so/_/ba lang
[\[14b.5\]]ni lkog shal la sogs pa 'dus pa'i bdag nyid kho na yin te/_de'i phyir de la ba lang nyid ni mi sgrub kyi 'on kyang tha snyad sgrub po/_/de lta yin dang zhes bya ba ni/_gang gi phyir tha snyad sgrub pa de kho nas dpe ma grub par rgol ba yang bstsal cing spangs pa yin no/_/mi dmigs pa'i
[\[14b.6\]]rtags kyis med par bsgrub par bya ba yin na/_phyogs kyi chos gang gis bsgrub par bya ba de kho nas dpe'i chos can yang bsgrub par bya ba yin na ni de la dpe gzhan dgos pas thug pa med par 'gyur ro/_/tha snyad bsgrub par bya ba'i chos can med pa bsgrub par bya ba'i de kho nas bdag nyid ji lta ba'i
[\[14b.7\]]yul la sngon du zhugs pa'i tha snyad thams cad dpe nyid yin no/_/yul rtogs na yul can yang rtogs pa kho na nyid yin te/_de'i phyir tha snyad kyang ji ltar bsgrub par bya ba nyid yin zhe na/_yul rtogs su zin kyang zhes bya ba la sogs pa smos te/_'jig rten na yang gang dag yul rtogs
[\[15a\]]
[\[15a.1\]]su zin kyang yul can mi rtogs par de lta bu dag snang ngo /_/de ltar na zhes bya ba la sogs pas mjug sdud de/_de ltar bshad pa'i rim pas na bltar rung ba dang bltar mi rung ba'i mi dmigs pa 'di gnyis ni yod pa'i tha snyad dgag pa'i 'bras bu can nyid du 'dra'o/_/
[\[15a.2\]]ji ltar zhe na rang dang bzlog pa'i gtan tshigs med pa dang yod pa dag gi phyir te/_rang zhes bya ba'i sgras ni yod pa'i shes pa la sogs pa bstan to/_/bzlog pa zhes bya ba'i sgras ni med pa'i shes pa la sogs pa'o/_/rang dang bzlog pa ni rang dang bzlog pa dag go/_/de gnyis kyi rgyu ni rang dang
[\[15a.3\]]bzlog pa'i rgyu dag ste/_yod pa'i shes pa la sogs pa'i rgyu dang /_med pa'i shes pa la sogs pa'i rgyu'o/_/de la rang gi rgyu ni dmigs pa'o/_/bzlog pa'i rgyu ni bltar rung ba'i yul mi dmigs pa'o/_/de gnyis med pa dang yod pa ni rang dang bzlog pa'i rgyu med pa dang yod pa dag
[\[15a.4\]]ste/_de dag gi phyir ro/_/gcig la ni zhes bya ba'i bltar mi rung ba'i yul gyi mi dmigs pa la ste/_rang bzhin la sogs pas bskal pa'i don ni the tshom yod pa'i phyir rang gi rgyu med pa yin no/_/de'i phyir 'di la rgyu med pa'i phyir yod pa'i tha snyad med pa yin no/_/gzhan la ni
[\[15a.5\]]zhes bya ba ni bltar rung ba mi dmigs pa la'o/_/bzlog pa'i phyir te med par nges pa'i phyir bzlog pa ste/_yod pa'i tha snyad las bzlog pa med pa'i tha snyad kyi rgyu yod do/_/de'i phyir 'di la yod pa'i tha snyad las bzlog pa med pa'i tha snyad kyi rgyu yod pas na yod pa'i tha snyad med par 'grub po/_/gal te
[\[15a.6\]]bltar mi rung ba mi dmigs pa la the tshom yod na de ji ltar tshad ma yin zhe na/_de la dang po ni zhes bya ba la sogs pa smos te/_de la zhes bya ba ni mi dmigs pa gnyis kyi nang nas so/_/dang po zhes bya ba ni bltar mi rung ba'i yul mi dmigs pa'o/_/yod pa'i tha snyad dgag
[\[15a.7\]]par dgos pa'i phyir ro zhes bya ba ni yod pa'i tha snyad 'gog pas 'bras bu dang bcas pa nyid kyi phyir zhes bya ba'i tha tshig go/_/ldog pa mthong ba ni med pa shes pa'o/_/stsogs pa zhes bya ba smos pas ni sgra dang tha snyad bsdu ba'o/_/gnyis pa ni zhes bya ba ni bltar rung
[\[15b\]]
[\[15b.1\]]ba'i yul mi dmigs pa'o/_/de la zhes bya ba ni ldog pa mthong ba la sogs pa la'o/_/yul bltar rung ba mi dmigs pa de yang sbyor ba'i bye brag gis ni rnam bzhi zhes bya ba de dang sbyar ro/_/'gal ba dang 'gal ba'i 'bras bu zhes bya ba yin te/_mi 'dra ba dag la gcig lus par byas
[\[15b.2\]]pa yin no/_/grub pa ni dmigs pa ste bltar rung ba'i bdag nyid dag ces bya ba ni 'dir yang sbyar bar bya'o/_/'dis ni rang bzhin 'gal ba dmigs pa dang 'gal ba'i 'bras bu dmigs pa dang gnyis bstan to/_/rgyu dang ngo bo bltar rung ba'i bdag nyid dag ni ma grub pa
[\[15b.3\]]zhes bya ba dmigs pa'i mtshan nyid kyir gyur ba'i rgyu dang rang bzhin dag mi dmigs pa zhes bya ba'i tha tshig go/_/'dis kyang rgyu mi dmigs pa dang /_rang bzhin mi dmigs pa dang gnyis bstan pas rnam pa bzhi yin no/_/med don can zhes bya ba ni med pa'i yul can dang /_med pa'i
[\[15b.4\]]tha snyad kyi yul can zhes bya ba'i tha tshig go/_/'gal ba dang 'bras bu grub pa dang zhes bya ba 'dir mi dmigs pa zhes bya ba mi grag pa yin nam ji ltar na 'di gnyis pa mi dmigs pa nyid yin zhe na dgag pa gang ji snyed pa zhes bya ba la sogs pa smos so/_/'di ltar de ni
[\[15b.5\]]zhes bya ba ni dgag pa ste/_don 'ga' zhig sgrub pas sam/_don 'ga' zhig dgag pas so/_/sgrub par byed na ni 'gal ba'am mi 'gal ba bsgrub par 'gyur te/_mi 'gal ba sgrub na ni dgag par bya ba dang bsgrub par bya ba dag lhan cig yod par 'gal ba med pa'i phyir/_
[\[15b.6\]]dgag par 'dod pa bkag pa ma yin no/_/'gal ba la yang zhes bya ba la sogs pa 'byung ba ni gal te de na rang dang 'gal ba mi dmigs par gyur na de lta na 'di 'gal ba yin no/_/'di ltar zhes bya ba la sogs pas ni de nyid bstan te/_rgyu ma gtugs pa can zhes bya
[\[15b.7\]]ba ni rgyu ma zad pa can no/_/'byung ba ni skye ba ste 'gal ba nye ba'i sngon rol na zhes bya bar shes par bya'o/_/gzhan yod na de 'gal ba yod par gyur na med pa'i phyir/_de gnyis phan tshun 'gal bar rtogs so/_/'di ltar de nye ba kho nas de'i rgyu ma tshang bar 'gyur ro zhes bya
[\[16a\]]
[\[16a.1\]]bar shes so/_/de yang zhes bya ba ni gzhan yod na med pa yang mi dmigs pa las yin te/_'di ni lhan cig mi gnas pa'i mtshan nyid kyi 'gal ba bstan to/_/gnyis pa bstan pa'i phyir phan tshun dmigs pa zhes bya ba la sogs pa smos te/_phan tshun dmigs
[\[16a.2\]]pa ni phan tshun rtogs pa'o/_/de spangs pa ni dben pa ste/_gang dag la de lta bur gnas pa'i mtshan nyid yod pa de dag la de skad ces bya'o/_/de dag gi ngo bo ni phan tshun dmigs pa spangs te gnas pa'i mtshan nyid yin te de yang 'gal ba yin no/_/kyang zhes bya ba'i sgra ni bsdu ba yin no/_/rtag
[\[16a.3\]]pa dang mi rtag pa bzhin no zhes bya ba ni dpe'o/_/gal te 'gal ba dang po la yang phan tshun spangs pa yod pa kho na la/_gnyis pa la yang lhan cig mi gnas pa yod pa kho na ma yin nam/_'di ltar chos gang dag kho na lhan cig mi gnas pa de dag kho na 'gal ba gnyis pa yin te/_'di ltar
[\[16a.4\]]gzugs dang ro dag la ni 'di mi 'dod na de ci'i phyir 'gal ba gnyis bshad ce na/_bden mod kyi yul rnam par dbye ba'i phyir te/_'gal ba snga ma ni bltar rung ba'i dngos po'i yul can kho na yin la/_gnyis pa ni dngos po med pa'i yul can yang yin la bltar mi rung ba'i yul
[\[16a.5\]]can yang yin no/_/de la yang zhes bya ba ni bshad ma thag pa'i 'gal ba la yang ngo /_/gcig dmigs pas te/_zla bo gcig dmigs pas na gzhan mi dmigs pa kho nar te/_dgag par bya ba mi dmigs pa kho nar shugs kyis brjod do/_/de lta ma yin na zhes bya ba ni gal te gcig
[\[16a.6\]]dmigs pas gzhan mi dmigs par mi brjod na de'i tshe gcig dmigs su zin kyang dgag par bya ba dmigs pa ma bkag pa can gang yin pa de med pa mi 'grub pa'i phyir ro/_/de lta bas na 'gal ba gnyis ka yang mi dmigs pas byas pa'i phyir 'gal ba mi dmigs pa la sogs pa bsgrub
[\[16a.7\]]pa'i sgo nas rab tu sbyar kyang mi dmigs pa'i rang bzhin kho na yin no/_/gang la gcig bkag pas gzhan 'gog pa de la ni mi dmigs pa nyid gsal ba kho na yin pas/_/gcig bkag pas zhes bya ba la sogs pa smos so/_/ci'i phyir zhe na/_dgag pa ni zhes bya ba la sogs pa smos so/_/
[\[16b\]]
[\[16b.1\]]don gzhan dgag pa bsgrub par bya ba de la yang rgyu dang 'bras bu dag dgag pa'i gtan tshigs yin par 'gyur ba'am/_gnyi ga ma yin pa ste/_rgyu yang ma yin 'bras bu yang ma yin pa zhig dgag pa'i gtan tshigs yin par 'gyur te/_de la zhes bya ba ni tshig gi phrad dam dmigs kyis bstsal
[\[16b.2\]]ba'o/_/gnyi ga ma yin pa ste rgyu yang ma yin la 'bras bu yang ma yin pa'i bdag nyid ni dgag par bya ba dang lhan cig 'brel pa med pa'i phyir de med na ste 'brel pa med pa med na gzhan zhes bya ba ste/_dgag par bya ba 'dod pa med par 'gyur ro zhes bya ba der lta ga la 'gyur/_'bras bu mi dmigs
[\[16b.3\]]kyang de med par lta ga la 'gyur zhes bya bar sbyar te/_de med par zhes bya ba ni rgyu med par ro/_/ci'i phyir med pa ma yin zhe na/_gdon mi za bar de dang ldan pa ma yin pas zhes bya ba la sogs pa smos te/_de dang ldan pa zhes bya ba ni 'bras bu dang ldan pa ste/_ma tshang ba dang gegs byed pa
[\[16b.4\]]srid pa'i phyir ro/_/'di ni rgyu tsam smos nas bshad par zad de rgyu nus pa thogs pa med pa ni/_'bras bu med pa las med par rtogs par 'gyur ba kho na'o/_/gang gi phyir gnyi ga ma yin pa dang 'bras bu mi dmigs pa go bar byed pa ma yin pa de'i phyir zhes bya ba la sogs pa yin te/_'brel
[\[16b.5\]]pa'i phyir rgyu mi dmigs pa kho na 'bras bu med pa go bar byed pa yin no zhes bya bar shes so/_/gal te rang bzhin mi dmigs pa yang med pa'i gtan tshigs yin pa'i phyir nges par gzung ba rigs pa ma yin no zhe na/_bshad pa rang bzhin mi dmigs pa ni rang gi ngo bos med pa kho na ste/_'di
[\[16b.6\]]la don gzhan med par sgrub par mi byed do/_/rang bzhin gzhan dgag pa bsgrub par bya ba la ni rgyu mi dmigs pa kho na yin no zhes nges par gzung ste/_de'i phyir gnod pa med do snyam du bsam pa yin no/_/'o na de la ci zhig sgrub par byed ce na 'ba' zhig tu zad do zhes bya ba la
[\[16b.7\]]sogs pa smos te/_de la zhes bya ba ni rang bzhin mi dmigs pa la'o/_/yul can zhes bya ba ni med pa'i shes pa la sogs pa'o/_/'di la yang zhes bya ba ni rang bzhin mi dmigs pa la ste/_gang gi tshe khyab par byed pa'i chos gang yin pa de mi dmigs pas khyab par bya ba
[\[17a\]]
[\[17a.1\]]med par ston te/_dper na 'di na shing sha pa med de shing med pa'i phyir ro zhes bya ba lta bu yin pa de'i tshe ni khyab par bya ba med pa yang sgrub par byed pa yin no/_/yang zhes bya ba'i sgras ni tha snyad kyang sgrub par byed do/_/yang 'di la ji ltar med pa sgrub par byed/_'di
[\[17a.2\]]ltar gang zhig gis shing gis dben pa'i sa gzhi dmigs pa las shing med par rtogs pa des ni/_shing sha pas dben pa'i sa gzhi dmigs pa las kyang shing sha pa med pa yang rtogs so zhe na/_phyogs gcig tsam na shing dang shing sha pa dmigs pa'i mtshan nyid kyir gyur pa dag yin
[\[17a.3\]]pa de kho na tsam na shing mi dmigs pas shing sha pa med par sgrub par byed do zhes pa ni mi smra'o/_/'on kyang gang na shing tsam nges par gzung bar nus kyi/_khyad par shing sha pa la sogs pa ni ma yin pa'i phyogs de tsam na gang gi tshe shing sha pa med par rtogs par 'dod pa de'i tshe shing
[\[17a.4\]]mi dmigs pas shing sha pa med par sgrub par byed do/_/der shing sha pa ni rang bzhin mi dmigs par rnam par gzhag par mi nus te/_de na shing sha pa dmigs pa'i mtshan nyid kyir gyur pa ma yin pa'i phyir ro/_/gzhan dag na re mi rtag pa nyid dang byas pa nyid dag ni khyab par bya ba dang khyab par
[\[17a.5\]]byed pa'i ngo bor grub pa yin la/_gang gi tshe ldog par bstan par bya ba las khyab par byed pa mi rtag pa nyid med pas byas pa nyid med par ston pa de'i tshe/_khyab par byed pa mi dmigs na med pa 'grub po zhes bya bar sems so/_/'di ni zhes bya ba la sogs pas ni/_me
[\[17a.6\]]don can zhes bya ba la sogs pa'i tshig le'ur byas pa'i cha ston to/_/'gal ba grub par zhes bya ba ni rang bzhin 'gal ba dmigs pas so/_/rang bzhin 'gal ba dmigs pa dper brjod pa 'dis ni khyab par byed pa 'gal ba 'grub pa yang bshad par rig par bya'o/_/
[\[17a.7\]]dper na zhes bya ba la sogs pa ni dper brjod pa yin te/_ba mo ni kha ba dang ldan pa'i grang ba'i reg pa'i khyad par kho na yin no/_/de la khyab par byed pa ni grang ba yin no/_/de dang 'gal ba ni me yin te de la mes 'gal ba grang ba zlog par byed pa na des khyab par bya ba ba mo'i
[\[17b\]]
[\[17b.1\]]reg pa yang zlog par byed pas don gyis na 'di rang bzhin 'gal ba dmigs par 'dus pa yin no/_/'di ni grang ba'i reg pa med de du ba yod pa'i phyir ro zhes bya ba ni grang ba dang 'gal ba ni me'o/_/de'i 'bras bu ni du ba'o/_/des ni me nye bar 'jog par byed la/_des kyang grang ba
[\[17b.2\]]sel bar byed do/_/re zhig de ltar na de ni 'gal ba dang 'bras bu dag grub pa zhes bya ba rnam par bshad pa yin no/_/de ni rgyu dang ngo bo dag ma grub pa zhes bya ba de dpe brjod pa'i tshul gyis ston te/_rgyu ma grub pas zhes bya ba ni rgyu mi dmigs pas so/_/'di na du ba med de me med pa'i phyir
[\[17b.3\]]ro zhes bya ba ni du ba'i rgyu ni me'o/_/me med pa ni des dben pa'i sa gzhi la sogs pa'o/_/'di la yang phyogs gang na me dang du ba dmigs pa'i mtshan nyid kyir gyur pa dag mi dmigs pa de na me med pa bzhin du/_du ba med pa yang rang bzhin gyis mi dmigs pa kho nas nges pa yin
[\[17b.4\]]pas de la rgyu mi dmigs pa sbyor ba ni ma yin no/_/'on kyang mtsho chen po la sogs pa gang na rlangs pa 'thul ba la sogs pa du ba dang 'dra bas bslus pa dang rang bzhin mi dmigs pa las du ba med par nges par gzung mi nus la/_me med par ni nges par zin pa de kho nar rgyu
[\[17b.5\]]mi dmigs pa med par bsgrub pa yin no/_/rang bzhin ma grub pas zhes bya ba ni rang bzhin mi dmigs pas so/_/'di na du ba med de mi dmigs pa'i phyir ro zhes bya ba ni/_dmigs pa'i mtshan nyid kyir gyur pa zhes bya bar blta bar bya'o/_/'dis ni zhes bya ba ni/_rang
[\[17b.6\]]bzhin mi dmigs pa'i sbyor bas so/_/khyab par byed pa yang yin la rang bzhin yang yin te/_de ma grub pa'i mi dmigs pa yang bshad de/_dper na 'di na shing sha pa med de shing med pa'i phyir ro/_/shing gi dngos pos ni shing sha pa la khyab pa ste/_shing sha pa ni shing
[\[17b.7\]]gi khyad par kho na yin pa'i phyir ro/_/med pa sgrub pa zhes bya ba la med pa dang med pa'i tha snyad ni med pa'i sgrar bshad med pa sgrub pa dang med pa'i tha snyad bsgrub pa zhes bya ba'i tha tshig go/_/thams cad la yang zhes bya ba ni bsgrub pa'i sgo dang dgag pa'i sgo nas sbyar
[\[18a\]]
[\[18a.1\]]ba'o/_/de dag dang 'gal ba dag grub pa dang ma grub pa zhes bya ba ni go rims bzhin du sbyar ba ni ma yin no/_/'on kyang ci rigs par te/_gang dag med pas med pa sgrub par byed pa/_rgyu la sogs pa bltar rung ba'i bdag nyid de dag kho na ma grub pa dang /_de dag
[\[18a.2\]]dang 'gal ba ste/_dgag par bya ba'i don dang 'gal ba rang bzhin 'gal ba la sogs pa bltar rung ba'i bdag nyid dag kho na grub pa'i rtags nyid yin par rig par bya'o/_/'dir yang bltar rung ba'i bdag nyid dag ces bya ba dang /_de dang 'gal ba dag ces bya ba'i drug pa
[\[18a.3\]]dag gzhi mthun pa ni ma yin te/_grub pa zhes bya ba'i sgra kho nas bltar rung ba'i bdag nyid du grub pa'i phyir ro/_/bltar mi rung ba'i bdag nyid rnams ni dmigs pa med do/_/'on kyang 'di skad du gal te de dang 'gal ba dag dgag par 'dod pa bltar rung ba'i bdag nyid
[\[18a.4\]]rnams dang mi mthun pa yin na de dag grub pa'i rtags nyid yin no zhes bya bar sbyar bar bya'o/_/ci'i phyir zhe na/_rgyu la sogs pa bltar mi rung ba'i bdag nyid gzhan dag ni med pa yang mi 'grub pa'i phyir la/_dgag par 'dod pa bltar mi rung ba'i bdag nyid rnams ni rang bzhin
[\[18a.5\]]'gal ba la sogs pa dang /_'gal ba yang mi 'grub pa'i phyir ro/_/gzhan gyis gal te zhes bya ba la sogs pa smras te/_grang ba dang 'gal ba me'i 'bras bu du ba ste/_de dmigs pas kyang grang ba med pa 'grub na/_de'i rgyu dmigs pas te grang ba dang 'gal
[\[18a.6\]]ba me de'i rgyu shing la sogs pa gang yin pa de dmigs pas grang ba med pa ci ste 'grub par mi 'gyur zhe na slob dpon gyis de dang 'gal ba'i zhes bya ba la sogs pa smos te/_grang ba'i reg pa de dang 'gal ba me'i rgyu mtshan shing la sogs pa de dmigs pa sbyor ba gang yin pa de ni
[\[18a.7\]]'khrul pa can yin no/_/nam zhe na rgyu mtshan dag ni 'gal ba nyid med na ste/_me dang grang ba'i rgyu mtshan dag 'gal ba med pa yin na'o/_/dper brjod pa dper na zhes bya ba la sogs pa smos te/_ji ltar me'i rgyu shing tsam yin pa ltar grang ba'i yang de dang 'dra bas rgyu
[\[18b\]]
[\[18b.1\]]mtshan la 'gal ba med do/_/me skyed par byed pa'i shing nus pa thogs pa med pa gang yin pa de ni grang ba'i rgyu mtshan dang 'gal mod kyi/_'on kyang shing de lta bu de ni 'bras bu mthong ba kho nas nges pa'i phyir 'bras bu 'gal ba kho nar 'gyur ro/_/rgyu mtshan dag 'gal na ni rgyu dmigs
[\[18b.2\]]pa go bar byed pa kho na yin te/_dper na skyes bu 'di la ba spu langs pa la sogs pa khyad par med de/_stsogs pa zhes bya ba'i sgras ni so thams thams byed pa dang 'dra ba la sogs pa bsdu'o/_/khyad par zhes bya ba smos pas ni grang ba'i 'bras bu rnams bsdu ba'i phyir te/_de dag
[\[18b.3\]]sha za la sogs pas 'gyur ba'i byas pa yang yod pas so/_/skyes bu gang la me'i khyad par nye bar yod pa de la de skad ces bya'o/_/de'i ngo bo ni nyid de de'i phyir ro/_/'dir yang khyad par zhes bya ba smos pas ni me ji lta bu zhig gis ba spu langs pa la sogs pa sel bar
[\[18b.4\]]byed nus pa de lta bu bsdu ba'i phyir ro/_/'dir ni tsha ba'i rgyu mtshan med dang /_ba spu langs pa la sogs pa'i rgyu grang bar 'gal ba yod de/_de lta bas na rang dang 'gal ba'i grang ba sel ba ni de'i 'bras bu ba spu langs pa la sogs pa yang sel bar byed do/_/rgyu 'gal ba dper brjod
[\[18b.5\]]pa 'dis ni de'i 'bras bu las kyang zhes bya ba ni 'gal ba'i 'bras bu gang yin pa de las kyang de dang 'gal ba'i 'bras bu med par rtogs par bshad pa yin te/_'gal ba gang zhig gi 'bras bu dmigs na de dang 'gal ba zla bo gnyis pa gang yin pa de ni de dang 'gal ba yin te/_
[\[18b.6\]]de'i 'bras bu gang yin pa de med par rtogs par bshad pa yin no/_/dper na zhes bya ba la sogs pa ni dper brjod pa yin te/_phyogs gang la grang bas byas pa'i ba spu langs pa la sogs pa'i khyad par gang yin pa de dang ldan pa'i skyes bu gang yin pa de yod pa de la de skad
[\[18b.7\]]ces bya'o/_/phyogs smos pas ni du ba yod pa'i phyir zhes bya ba 'di phyogs kyi chos nyid yin par bstan pa'i phyir te/_skyes bu chos can yin na ni phyogs kyi chos gtan tshigs ma yin par 'gyur te/_du ba ni phyogs kyi chos yin pa'i phyir te/_'di la ni grang ba dang
[\[19a\]]
[\[19a.1\]]'gal ba me'i 'bras bu dmigs pas me dang 'gal ba grang ba'i 'bras bu spu langs pa la sogs pa med par rtogs par 'gyur te/_du bas ni me 'jog par byed cing des ni grang ba zlog par byed la de bzlog pa na rang gi 'bras bu ba spu langs pa la sogs pa zlog par
[\[19a.2\]]byed pas don gyis na 'di ni rgyu 'gal ba dmigs pa yin no/_/de dang 'gal ba grub pa 'di yang zhes bya bar sbyar te/_rgyu 'gal ba dmigs pa zhes bya ba'i tha tshig go/_/gong du zhes bya ba ni mod las rab tu dbye ba rnam pa bzhi bstan par ro/_/rgyu ma grub pa kho nas zhes bya ba ni rgyu mi dmigs pa kho na
[\[19a.3\]]ste/_'di ltar rgyu 'gal ba dmigs pas ni dgag par bya ba'i rgyu med pa kho nar ston par byed do/_/phyogs 'di nyid kyis na rgyu ma grub pa kho nas rgyu 'gal ba'i 'bras bu dmigs pa yang bshad pa yin no/_/de ltar na mi dmigs pa 'di ni zhes bya ba la sogs pa ni rtsa ba'i rab tu dbye bas rnam pa
[\[19a.4\]]bzhi yin yang /_bar skabs kyi sbyor ba'i rab tu dbye bas rnam pa brgyad du 'gyur te/_'di ltar rang bzhin 'gal ba dmigs pa'i rab tu dbye ba ni khyad par byed pa 'gal ba dmigs pa yin par bshad do/_/rang bzhin mi dmigs pa'i ni khyad par byed pa mi dmigs pa'o/_/rgyu mi dmigs pa ni
[\[19a.5\]]rgyu 'gal ba dmigs pa dang rgyu 'gal ba'i 'bras bu dmigs pa'o/_/'gal ba'i 'bras bu dmigs pa ni rnam pa gcig ste/_de ltar na rnam pa brgyad yin no/_/re zhig 'dir rnam pa brgyad du bshad kyi mi dmigs pa 'di ni rnam pa bcu gcig yin no/_/mal khang la sogs pa ni me shi nas
[\[19a.6\]]ring mo zhig lan pa'i du ba yang yod pa yin nam/_ji ltar 'gal ba'i 'bras bu dmigs pa mi 'khrul zhe na/_de'i phyir de la zhes bya ba la sogs pa smos te/_'gal ba'i 'bras bu de la yang yul dang dus la sogs pa la lhos par 'dod do/_/nam mkha' la du ba 'thul bas 'di na grang
[\[19a.7\]]ba med de gang gi tshe/_med ltar gyi yin par gyur pa'i dus 'ga' zhig na'o zhes bya ba ni dus la ltos pa'o/_/'di na grang ba med de gang na gang las du ba 'di byung ba'i me nye ba'i yul 'ga' zhig na'o zhes bya ba ni yul la ltos pa yin no/_/stsogs pa zhes bya ba'i sgras ni gnas skabs kyi khyad
[\[19b\]]
[\[19b.1\]]par bsdus te/_me nye ba'i du ba ni gnas skabs kyi khyad par gang zhig mthong ba de la ltos te/_yang da ltar gyi dus su grang ba med par rjes su dpog bar byed do/_/yang zhes bya ba'i sgra ni 'di na me yod de du ba yod pa'i phyir ro zhes bya ba lta bu 'bras bu'i gtan tshigs la yang yul dang dus la
[\[19b.2\]]sogs pa la ltos pa 'di kho na bsdu ba'i phyir ro/_/gzhan du zhes bya ba ni gal te yul dang dus la sogs pa la ltos pa ma yin na de'i tshe 'gal ba'i 'bras bu 'khrul par 'gyur ro/_/ci dang 'dra zhe na mi grang ba bsgrub pa la ni thal ba bzhin/_dper na mi grang ba bsgrub pa la ste grang ba med par bsgrub
[\[19b.3\]]par bya ba la yul dang dus la sogs pa la mi ltos pa'i thal ba 'khrul pa yin pa de dang 'dra'o/_/gzhan gyis 'o na rgyu tshogs pas zhes bya ba li sogs pa smras te/_tshogs pas zhes bya ba ni nye ba ma nyams pas so/_/dper na rgyu spun gyis gnas skabs kyi skud pa byed pa dang ldan pa'i skyes bus
[\[19b.4\]]zin pa dag mthong nas 'bras bu ras yug 'byung bar rjes su dpog par byed pa lta bu'i rgyu zhes bya ba'i gtan tshigs de ji ltar gtan tshigs rnam pa gsum po rang bzhin dang 'bras bu dang rang mi dmigs pa zhes bya ba'i nang du 'du/_re zhig mi dmigs pa'i nang du ni ma yin te/_yod pa bsgrub
[\[19b.5\]]pa yin pa'i phyir ro/_/'bras bu'i gtan tshigs kyi nang du yang ma yin te/_rgyu'i rang bzhin yin pa'i phyir ro/_/rang bzhin gyi gtan tshigs kyi nang du yang ma yin te/_rgyu don gzhan gyis 'bras bu don gzhan rjes su dpog pa'i phyir ro zhe na/_nang du bsdu ba bstan pa'i phyir/_rgyu tshogs pas
[\[19b.6\]]'bras bu skye bar rjes su dpog pa gang yin pa zhes bya ba la sogs pa smos te/_'di skad du de la 'bras bu 'byung ba kho na rjes su dpog pa ma yin gyi 'on kyang rgyu tshogs pa rnams kyis 'bras bu skyed par rung ba nyid kyi khyad par ro/_/tshigs su bcad pa las 'bras bu skye zhes bya ba 'byung ba
[\[19b.7\]]yang rgyu'i rung ba nyid kho na la bya ste/_'di la 'bras bu skye bar 'gyur bas so/_/de'i phyir de ni rang bzhin yin par brjod/_rung ba nyid kyi mtshan nyid kyi chos de ni rgyu tshogs pa de'i rang bzhin yin par brjod do/_/ci'i phyir rang bzhin yin par brjod ce na/_don gzhan la ni mi ltos
[\[20a\]]
[\[20a.1\]]phyir rgyu tshogs pa de ni rgyu gzhan la mi ltos pa'i phyir ro/_/de nyid bstan pa'i phyir 'di yang zhes bya ba la sogs pa smos te/_'di yang zhes bya ba ni rgyu tshogs pa'o/_/rgyu'i tshogs pa ji ltar nye ba las rgyu gzhan la mi ltos te/_gtan tshigs des na de'i de tsam dang 'brel pa
[\[20a.2\]]ste/_rgyu tshogs pa tsam dang 'brel pa'i rang bzhin yin no/_/gang gi yin zhe na ngo bo'i ste rgyu tshogs pa'i yin no zhes bya ba'i tha tshig go/_/'di ltar de la ni rgyu dag tshogs na rtags rgyu tshogs pa las 'bras bu 'byung bar srid pa rjes su dpog par byed do/_/'di las srid pas na srid pa ste/_'bras
[\[20a.3\]]bu skyed par rung ba nyid rjes su dpog par byed de zhes bya ba'i tha tshig go/_/de nyid gsal bar bya ba'i phyir tshogs pa rnams kyis 'bras bu bskyed par rung ba nyid rjes su dpog pa'i phyir ro zhes bya ba smos so/_/rung ba nyid kyang tshogs pa tsam dang 'brel pa yin pas zhes bya ba ni rgyu gzhan la mi ltos
[\[20a.4\]]pa'i phyir ro/_/de la 'dir tshogs pa 'bras bu ma bskyed pa rnams ni rung ba nyid du bsgrub par bya ba yin no/_/tshogs pa yin pa'i phyir zhes bya ba ni spyi'i gtan tshigs yin no/_/'bras bu bskyed zin pa rnams ni dpe yin no/_/sbyor ba ni rgyu zad par tshogs pa gang dang gang yin pa de dang de ni skad
[\[20a.5\]]cig ma phyi ma phyi ma yongs su gyur pas 'bras bu bskyed par rung ba nyid yin te/_dper na rgyu tshogs pa 'bras bu bskyed zin pa dag lta bu'o/_/'di yang rgyu zad par tshogs pa yin pas rang bzhin gyi gtan tshigs yin no/_/gzhan gyis yang ci'i phyir zhes bya ba la sogs pa smras te/_tshogs
[\[20a.6\]]pa las 'bras bu kho na ji ste rjes su dpog par mi byed/_'di la ni brtag pa gnyis yod de/_nus pa thogs pa med pa'i rgyu las 'bras bu rjes su dpag gam byed rgyu'i rgyu las rjes su dpag_/re zhig phyogs dang po ni ma yin te/_de la ni dus su sdod pa med pa'i phyir 'bras bu byung ba mngon
[\[20a.7\]]sum kho nar 'gyur ro/_/gnyis pa la yang 'khrul par bstan pa'i phyir/_tshogs pa'i 'bras bu'i nus pa rnams zhes bya ba la sogs pa smos te/_de dag ni tshogs pa'i 'bras bu yang yin la nus pa yang yin pas/_tshogs pa'i 'bras bu'i nus pa rnams so/_/'di ltar tshogs pa
[\[20b\]]
[\[20b.1\]]snga ma las phyi ma nus pa'i mtshan nyid skye la de'i bdag nyid phul du byung ba yang nus pa yin pas tshogs pa'i 'bras bu nus pa yin no/_/de rnams 'gyur ba ni phyi ma phyi ma rgyun gyis 'byung ba ste/_de dang 'brel cing de la ltos pa'i 'bras bu rgyus rjes su dpag par bya ba ni nges pa nyid yin no/_/
[\[20b.2\]]ci'i phyir zhe na/_gegs byed pa dag srid pa'i phyir ro/_/de bstan pa'i phyir rgyu'i rdzas zhes bya ba la sogs pa smos te/_rgyu'i rdzas tshogs pa dag kho na ste/_nye ba dag kho na rang gi 'bras bu skyed par byed cing 'byin par byed pa ni ma yin no/_/ci'i phyir skyed par byed pa ma yin zhe na/_tshogs pa
[\[20b.3\]]las skye ba can gyi zhes bya ba la sogs pa smos te/_nus pa gang dag la tshogs pa las skye ba yod pa de dag gi 'gyur ba ni skad cig ma snga ma snga ma las skad cig ma phyi ma phyi ma khyad par du 'phags pa 'byung ba ste/_'bras bu skye ba ni de la ltos pa'i phyir ro/_/bar 'dir zhes bya ba ni rgyun
[\[20b.4\]]'gyur ba'i tshe gegs byed pa srid pa'i phyir ro/_/rung ba nyid kyang skad cig ma phyi ma phyi ma 'gyur ba la rag las pa ma yin nam/_de la yang gnod pa srid pa'i phyir ji ltar de rjes su dpag ce na/_rung ba nyid ni zhes bya ba la sogs pa smos so/_/rdzas gzhan la mi ltos pa'i phyir te/_rgyu'i
[\[20b.5\]]tshogs pa nye ba la ma gtogs pa rgyu gzhan la mi ltos pa'i phyir ro/_/de nyid gsal bar bya ba'i phyir nus pa phyi ma phyi ma 'gyur bas zhes bya ba la sogs pa smos te/_skad cig ma snga ma snga ma rgyur byas nas/_nus pa'i skad cig ma phyi ma phyi ma skye ba ni nus pa phyi ma phyi ma 'gyur ba'o/_/rnam pa des
[\[20b.6\]]na rgyu tshogs pa 'di 'bras bu bskyed par nus pa yin no/_/ci'i phyir zhe na/_nus pa 'gyur ba'i rkyen zhes bya ba la sogs pa smos te/_nus pa 'gyur ba'i lhan cig byed pa'i rkyen gzhan gang yin pa de la ltos par bya ba med pa'i phyir ro/_/'o na nus pa 'gyur ba ci zhig las skye zhe na/_rang
[\[20b.7\]]gi rigs snga ma zhes bya ba la sogs pa smos te/_rang gi rigs snga ma ni rgyu'i tshogs pa snga ma 'dra ba ste/_nus pa skye ba gang la rgyu de tsam yod pa de la de skad ces bya'o/_/de'i ngo bo ni nyid de de'i phyir ro/_/de'i phyir na rung ba nyid ni gzhan la mi ltos pa zhes bya'o/_/'o na rgyu dang 'bras bu zhes
[\[21a\]]
[\[21a.1\]]bya ba la sogs pas ni yang de ni rnam gsum nyid ces bya ba 'di 'gal bar ston te/_rgyu dang 'bras bur ma gyur pa/_rjes su dpag par bya ba'i don las gzhan pa ro la sogs pas so/_/sogs pa zhes bya ba'i sgras ni dri la sogs pa bsdu'o/_/gzugs la sogs pa rtogs
[\[21a.2\]]pa ste/_'dir yang sogs pa zhes bya ba'i sgras ni rig pa la sogs pa bsdus te/_mun khung nam du lung ga la sogs pa'i ro myangs pa dang /_me tog tsam pa ka la sogs pa'i dri bsnams pa dang /_me'i reg pa nyams su myong nas de dag gi gzugs spyi rjes su dpag par byed pa de bzhin du me'i
[\[21a.3\]]gzugs mthong nas de'i reg pa yang rjes su dpog par byed na de ji ltar gtan tshigs rnam pa gsum gyi nang du 'du zhes bya bar skabs dang sbyar ro/_/'bras bur gyur pa ma yin pas rjes su dpog pa'i phyir 'bras bu'i gtan tshigs kyi nang du ni ma yin no/_/rgyur gyur pa ma yin pa'i phyir rang bzhin
[\[21a.4\]]gyi gtan tshigs kyi nang du yang ma yin te/_rgyu las rjes su dpog na ni rung ba nyid rjes su dpog pa'i phyir rang bzhin gyi gtan tshigs nyid du 'gyur ro/_/rjes su dpag par bya ba'i don las gzhan pas rjes su dpog pa'i phyir rang bzhin gyi gtan tshigs kyi nang du yang ma yin no zhe na/_grub pa'i
[\[21a.5\]]mtha' smra bas/_de yang zhes bya ba la sogs pa smos te/_rtogs pa de yang zhes bya bar sbyar ro/_/gzugs la sogs pa zhes bya bar khyad par ji lta bu can zhig ce na/_tshogs pa gcig la rag las pa ste/_ro skyed par byed pa'i tshogs pa gang yin pa'i tshogs pa de kho na la rag las pa rtags
[\[21a.6\]]ros rtogs pa gang yin pa de ni rgyu'i chos rjes su dpag pas te/_ro'i rgyu nye bar len pa snga ma gang yin pa de'i chos gzugs bskyed par bya ba lhan cig byed pa'i rgyu thogs pa med pa nyid gang yin pa de rjes su dpag pas yin no/_/'di skad du ro las dngos su gzugs rjes su dpog pa ni ma yin no/_/
[\[21a.7\]]'on kyang ro'i rgyu kho na gzugs kyi lhan cig byed pa'i rgyu nus pa thogs pa med pa nyid rjes su dpog par byed pa de de'i phyir 'bras bu las rgyu rjes su dpog pas 'bras bu'i gtan tshigs kyi nang du 'du'o zhes bshad pa yin no/_/du bas bud shing 'gyur ba bzhin/_/zhes bya ba ni du ba las bud
[\[21b\]]
[\[21b.1\]]shing gi 'gyur ba rjes su dpog pa bzhin no/_/'di la du ba dang bud shing gi 'gyur ba ni tshogs pa gcig la rag las pa dag yin te/_mes bskyed par bya ba yin pa'i phyir ro/_/ro de la du bas rang gi rgyu me kho na rjes su dpog par byed pa na/_bud shing gi 'gyur ba skyed par nus pa rjes su
[\[21b.2\]]dpog par byed pa yin no/_/de la zhes bya ba la sogs pas ni 'chad par byed de/_de la zhes bya ba ni ro las gzugs rtogs pa la'o/_/rgyu de lta bu kho na zhes bya ba ni ro'i rgyu gzugs kyi lhan cig byed pa'i rgyur gyur pa'o/_/'di ltar gang la nus pa zhugs shing thogs pa med pa can yod pa de ni nus pa
[\[21b.3\]]zhugs pa can no/_/de ni de lta bu yang yin la gzugs kyi nye bar len pa'i rgyu yang yin pas de skad ces bya ste ro de'i rgyu ni de'i lhan cig byed pa'i rkyen yin zhing /_ro skyed par byed do/_/rgyu de lta bu rjes su dpag pa na shugs kyis gzugs kyang rjes su dpag pa yin te/_gzugs dang ro dag ni
[\[21b.4\]]tshogs pa gcig la rag las pa yin pa'i phyir ro/_/bud shing 'gyur ba ni tsha ba'o/_/de'i nye bar len pa'i rgyu ni shing ngo /_/de'i lhan cig byed pa de'i rkyen ni me ste de kho na du ba bskyed pa dang 'dra zhing de dang mtshungs so/_/gzugs dang ro dag kyang tshogs pa gcig la rag las pa nyid kho
[\[21b.5\]]na yin no//_//bam po gsum pa/_'di ltar zhes bya ba la sogs pas ni gzhung 'dzugs par byed do/_/nus pa 'dzug pa zhes bya ba ni mdo yin no/_/'di'i rnam par bshad pa ni/_rang gi rgyu zhes bya ba la sogs pa yin te/_rang gi rgyu zhes bya ba ni ro'i'o/_/'bras bu bskyed par
[\[21b.6\]]bya ba la zhes bya ba ni ro bskyed par bya ba la'o/_/mngon du phyogs shing bar du ma chod pa med pa ni ro med do/_/de nyid ces bya ba ni nus pa 'jug pa'o/_/gzhan gyi rgyu zhes bya ba 'di'i rnam par bshad pa ni/_gzugs kyi nye bar len pa zhes bya ba la sogs pa ste/_gzugs kyi nye bar
[\[21b.7\]]len pa'i rgyu gzugs kyi rdul phra rab skad cig ma snga mas bsdus pa gang dag yin pa de dag gzugs bskyed par bya ba la mngon du 'jug pa de'i rgyu yin no/_/gzugs kyi nye bar len pa'i rgyu ni ro'i rgyu lhan cig byed pa kho nas rang gi 'bras bu bskyed pa la mngon du phyogs pa'i phyir ro/_/
[\[22a\]]
[\[22a.1\]]ro'i nye bar len pa'i rgyu 'jug pa de yang gzugs kyi nye bar len pa'i rgyu gzugs bskyed par bya ba la 'jug pa gang yin pa ste/_ro'i nye bar len pa'i rgyu 'jug pa gang la de dang lhan cig byed pa'i ngang tshul yod pa de la de skad ces bya'o/_/gang gi phyir de lta yin pa de'i
[\[22a.2\]]phyir rgyu ji lta bu las zhes bya ba ni gzugs kyi nye bar len pa'i rgyu nus pa zhugs pa can dang /_lhan cig pa'i ro skad cig ma snga mas bsdus pa las rtags nyid du mngon par 'dod pa 'byung ba'i ros/_'bras bu'i rtags nyid kyis rang gi rgyu de lta bu ste/_gzugs kyi nye bar len pa'i rgyu ji skad bshad pa
[\[22a.3\]]dang lhan cig pa rjes su dpog par byed pa na/_rgyu'i chos rjes su dpog pa'i mtshan nyid kyi shugs kyis rang dang dus mnyam pa'i gzugs rjes su dpog par byed cing rtogs par byed pa yin te/_ji ltar ro'i nye bar len pas ro bskyed pa de bzhin du gzugs kyi nye bar len pas kyang ro dang dus mnyam du
[\[22a.4\]]'byung ba'i gzugs bskyed pas na/_rang gi nye bar len pa'i rgyu gzugs kyi nye bar len pa'i rgyu nus pa zhugs pa can dang lhan cig pa nyid du rjes su dpag pa'i phyir dngos su rtags nyid yin pas ni ma yin te/_'brel pa med pa'i phyir ro/_/de nyid kyi phyir/_de ltar 'das dus gcig rnams rtogs/_/
[\[22a.5\]]zhes bya ba 'das pa'i dus ni ro'i nye bar len pa dang dus mnyam du byung ba rnams so /_/dus gcig pa ni rtags su gyur pa'i ro dang lhan cig 'byung ba rnams so/_/de dag rtogs kyi ma 'ongs pa rnams ni ma yin te 'khrul pa'i phyir ro/_/gang zhig 'khrul zhe na/_'gal ba'i rkyen nye bas rgyun 'chad
[\[22a.6\]]kyang srid pa'i phyir ro'i nye bar len pa ma 'ongs pa kho na yin gyi gzugs dang ro'i rgyu dag phan tshun lhan cig byed pa nyid du 'khrul pa ni ma yin no/_/gal te yin na ni 'das pa'i dus dang dus gcig pa dag la yang ji ltar rjes su dpag par 'gyur/_de lta bas na ro'i sgo nas gzugs la sogs
[\[22a.7\]]pa rtogs pa 'di yang 'bras bu'i rtags las skyes pa yin no/_/'das pa'i dus rnams kyis ni 'bras bu'i rtags las skyes pa yin la rag na dus gcig pa rnams kyi go ji ltar zhe na/_'di ni nyes pa med do/_/'di ltar 'bras bu'i rtags las skyes pa zhes bya ba 'di la don gnyis te re
[\[22b\]]
[\[22b.1\]]zhig gang gi tshe 'das pa rnams rtogs pa yin pa de'i tshe ni de ni 'bras bu yang yin rtags kyang yin pas/_'bras bu'i rtags te de las skyes pa zhes bya ba yin no/_/gang gi tshe dus mnyam pa rnams rtogs pa yin pa de'i tshe ni rgyu rjes su dpog pa gang la 'bras bu'i rtags yod pa'i 'bras bu'i
[\[22b.2\]]rtags yin la de las skyes pa ste/_de'i sgo nas 'ong ba zhes bya ba yin no/_/gtan tshigs de'i phyir gtan tshigs rnam pa gsum las go bar byed pa'i gtan tshigs gzhan ni med do/_/ci'i phyir zhe na/_de'i bdag nyid dang de las byung ba dag gi rtags can dang /_rang bzhin ma 'brel pa ni med na mi
[\[22b.3\]]'byung bar nges pa med pa'i phyir ro/_/'dis ni zhes bya ba ni ro las gzugs rjes su dpag pa bshad pas so/_/grog ma 'pho ba ni de dag sgo nga khyer nas gzhan du 'pho ba'o/_/nya 'phar ba ni nya rnams gyin du mchong ba'o/_/sogs pa zhes bya ba'i sgras ni glog 'gyu ba dang sbal ba skad
[\[22b.4\]]'byin pa la sogs pa bsdu'o/_/char pa la sogs pa rjes su dpog pa zhes bya ba 'dir yang sogs pa zhes bya ba'i sgras rlung la sogs pa bsdu ste/_ji ltar de dang rgyu'i chos rjes su dpog pa yin pa'i phyir/_'bras bu'i gtan tshigs la skyes pa yin pa ltar bshad pa yin no/_/de nyid bstan
[\[22b.5\]]pa'i phyir de la yang zhes bya ba la sogs pa smos te/_grog ma 'pho ba la sogs pa de la yang ngo /_/char pa'i rgyu 'byung ba 'gyur ba kho na zhes bya ba ni kho na zhes bya ba 'byung ba 'gyur ba char pa'i rgyu kho na grog ma la sogs pa 'khrugs pa la sogs pa ste/_'pho ba la sogs pa'i mtshan
[\[22b.6\]]nyid kyi rgyu yin no zhes rim pa bzhin du sbyar ba yin no/_/de lta bas na char pa'i rgyu 'byung ba gyur pa ji lta bu las grog ma la sogs pa 'khrugs par gyur pa'i rgyu de lta bu rjes su dpag pas char pa rjes su dpag pa yin no/_/'di la ni rung ba nyid rjes su dpog par byed kyi char pa kho na ni ma yin te/_gegs
[\[22b.7\]]byed pa srid pas 'khrugs pa'i phyir ro/_/de lta bas na rgyu tshogs pa las kyang 'bras bu rjes su dpag pa med kyi rung ba nyid 'ba' zhig tu zad do/_/dpyod pa can la sogs pa gang dag rgyu ma tshogs pa las kyang 'bras bu rjes su dpog par byed pa de dag rigs pa las shin tu phyi rol du
[\[23a\]]
[\[23a.1\]]gyur pa yin no zhes bya ba de bstan pa'i phyir rgyu ma tshogs pas zhes bya ba la sogs pa smos te/_ma tshogs pa ni ma tshang ba'o/_/rjes su dpag pa lhag ma dang ldan pa ni ma nges pa yin no zhes bya ba'i tha tshig go/_/ci'i phyir zhe na/_nus pa med pa'i phyir ro/_/'di'i rnam par bshad
[\[23a.2\]]pa ni rung ba nyid kyang rgyu tshogs pa dag kho nas zhes bya ba la sogs pa yin te/_kyang zhes bya ba'i sgras ni 'bras bu lta re zhig rnam pa thams cad du rjes su dpog par mi byed kyi rung ba nyid rjes su dpog par byed na yang tshogs pa kho nas rjes su dpog par byed do zhes bya ba de ston to/_/ma tshogs pa la
[\[23a.3\]]ni shin tu nus pa med pa'i phyir zhes bya ba ni skad cig ma phyi ma phyi ma yongs su gyur pas kyang mi nus pa'i phyir ro/_/lus la 'dod chags rjes dpog bzhin/_/zhes bya ba ni dper brjod pa yin no/_/'di'i rnam par bshad pa ni dper na lus dang dbang po zhes bya ba la sogs pa yin te/_lus dang
[\[23a.4\]]dbang po rnams dang blo zhes zlas dbye ba yin no/_/skyes bu 'di ni 'dod chags la sogs pa dang ldan pa yin te lus dang ldan pa'i phyir ro/_/dbang po dang ldan pa'i phyir ro/_/blo dang ldan pa'i phyir ro zhes bya ba de ltar lus la sogs pa las 'dod chags la sogs pa rjes su dpog par byed pa lta bu'o/_/
[\[23a.5\]]sogs pa zhes bya ba'i sgras ni zhe sdang dang gti mug la sogs pa bsdu ste/_mdo las lus dang 'dod chags smos pa ni nye bar mtshon par zad do/_/'dod chags la sogs pa'i rgyu ni dbang po la sogs pa kho na ma yin no/_/ci'i phyir zhe na/_'dod chags la sogs pa ni bdag dang bdag gir
[\[23a.6\]]mngon par zhen pa sngon du 'gro ba can yin no/_/'dod chags la sogs pa gang dag la sngon du 'gro ba ste/_rgyu bdag dang bdag gi la nga'o nga'i'o snyam du mngon par zhen pa gang yin pa de yod pa de dag la de skad ces bya'o/_/nyon mongs pa thams cad skye ba'i sngon du 'gro ba ni tshul bzhin ma
[\[23a.7\]]yin pa zhes bya ba la sogs pa ni de nyid gzhung 'dzugs pa yin te/_tshul bzhin ni dngos po rnams kyi mi rtag pa dang sdug bsngal ba dang bdag med pa la sogs pa ste/_yang dag pa'i lta ba skye ba dang mthun pa'i phyir ro/_/de dag la 'dzin cing dmigs pa ni tshul bzhin du'o/_/de ni de
[\[23b\]]
[\[23b.1\]]lta bu yang yin la yid la byed pa yang yin pas tshul bzhin du yid la byed pa ste/_bdag med pa'i ye shes so/_/de dang 'gal ba bdag la sogs par shes pa ni tshul bzhin ma yin pa yid la byed pa ste/_'dod chags la sogs pa nyes pa thams cad skye ba'i sngon du 'gro ba ni de yin pa'i
[\[23b.2\]]phyir ro/_/lus dang dbang po dang blo dag kyang 'dod chags la sogs pa'i rgyu ma yin nam/_de dag med pa la ni 'dod chags la sogs pa ma mthong ba'i phyir ro zhe na/_lus la sogs pa rgyu nyid yin mod kyi zhes bya ba smos te/_'ba' zhig pa rnams la zhes bya ba ni tshul bzhin ma yin
[\[23b.3\]]pa yid la byed pa dang bral ba rnams la'o/_/'dod chags la sogs pa bsgrub par bya ba la mi mthun pa'i phyogs ni 'dod chags la sogs pa med pa rdo ba'i dum bu la sogs pa ste/_de dag la gtan tshigs lus la sogs pa dang ldan pa 'jug pa gang yin pa de du ma mthong du zin kyang bzlog
[\[23b.4\]]na gnod pa can gyi tshad ma med pa'i phyir rjes su dpag pa 'di lhag ma dang ldan pa yin no/_/de'i phyir the tshom du 'gyur gyi nges pa ni ma yin no/_/ji ltar bshad ma thag pa de tshad ma ma yin pa de bzhin du/_mi mthun phyogs la gtan tshigs ma mthong ba tsam gyi 'bras bu spyi mthong ba las rgyu khyad par
[\[23b.5\]]can rjes su dpog pa'i/_gtan tshigs shes pa tshad ltar snang /_/tshad ma ltar snang ba yin te ma nges pa yin no zhes bya ba'i tha tshig go/_/ci dang 'dra zhe na/_tshig las chags can la sogs bzhin/_/g.yo ba dang tshig la sogs pa ni zhes bya ba la sogs pas ni 'chad par byed do/_/g.yo ba ni
[\[23b.6\]]mchu gnyis 'gul ba ste de ni smra ba'i tshe gdon mi za bar 'byung ba'i phyir ro/_/sogs pa zhes bya ba'i sgras ni de las gzhan pa smra ba'i tshig 'byung ba bzhin 'gyur ba la sogs pa bsdu'o/_/brjod par 'dod pa spyi ni brjod par 'dod pa tsam khyad par med pa ste/_g.yo ba la sogs pa gang
[\[23b.7\]]dag la rgyu de kho na yod pa de dag la de skad ces bya'o/_/de'i ngo bo ni nyid de de'i phyir ro/_/gal te brjod par 'dod pa de nyid 'dod chags yin no zhe na 'dod pa'i phyir cung zad kyang gnod par mi 'gyur te/_de lta yin na grub pa sgrub par byed pa yin no zhes bya ba'i tha tshig go/_/yang
[\[24a\]]
[\[24a.1\]]khyed kyis 'dod chags gang zhig yin par shes she na/_'dod chags ni zhes bya ba la sogs pa smos te/_mkhas pa rnams ni 'dod chags sems kyi mngon par zhen pa rtag pa dang bde ba dang bdag dang bdag gi rnam par lta ba gang yin pa des 'phangs shing bskyed pa
[\[24a.2\]]zag pa dang bcas pa'i chos kyi yul can zhes bya ba ste nye bar len pa'i phung po lnga la dmigs pa can yin par smra'o/_/ji ste 'dod chags dang bral ba rnams la ni byams pa dang snying rje la sogs pa yod par 'dod pa de dag kyang sems can la dmigs pa'i phyir bdag la sogs par lta bar zhugs
[\[24a.3\]]pa yang yin la sems can la rjes su chags par zhugs pa'i phyir mngon par zhen pa'i ngo bo nyid kyang yin te/_de'i phyir 'dod chags dang bral ba dag kyang chags pa can yin no snyam du sems na/_de'i phyir snying rje la sogs pa ni de lta bu ma yin te zhes bya ba smos te/_'dod chags dang bral
[\[24a.4\]]ba rnams kyi snying rje la sogs pa ni sems can la dmigs pa ma yin no/_/gzhan du yang srid pa'i phyir ro zhes bya ba ni chos la dmigs pa dag kyang srid pa'i phyir te/_'di ni mjug thogs su bstan par bya'o/_/de la tshig las 'dod chags rjes su dpog par byed na tshig tsam las ni mi
[\[24a.5\]]rtogs so zhes bya ba 'di dang sbyar te 'di ltar ji ltar chags pa smra ba ltar 'dod chags dang bral ba/_'dod chags spangs pa yang de dang 'dra bas so/_/tshig tsam las 'dod chags rjes su dpog pa ni ma yin no/_/'o na ci zhe na 'dod chags kho nas bskyed par bya ba gang yin pa'i tshig
[\[24a.6\]]khyad par can las so zhe na/_de'i phyir khyad par las kyang ma yin te zhes bya ba smos so/_/ci'i phyir zhe na bsam pa ni rtogs par dka' ba'i phyir te/_'dod chags dang bral ba yang chags pa can bzhin du g.yo la chags pa can yang 'dod chags dang bral ba bzhin du g.yo
[\[24a.7\]]bas bsam pa rtogs par dka'o/_/de bas na tha snyad 'chol bas rtags su nye bar bkod pa'i tha snyad thams cad 'khrul pa'i phyir khyad par las kyang 'dod chags rjes su dpag tu mi rung ngo /_/'dod chags dang bral ba yang de dang 'dra bar smra'o zhes gang bshad pa de la lan
[\[24b\]]
[\[24b.1\]]'debs par dogs nas gal te dgos pa med pa'i phyir zhes bya ba la sogs pa smos te/_smra ba ni tshig tu brjod pa'o/_/'dod chags dang bral ba'i tshig tu brjod pa la ni 'bras bu med do/_/de lta yin na 'dod chags dang tshig dag la 'khrul pa med do snyam du bsam pa yin no/_/slob dpon
[\[24b.2\]]gyis ma yin te zhes bya ba smos te/_smra ba ni gzhan gyi don yin pa'i phyir dgos pa med pa ma yin no/_/gzhan gal te 'dod chags dang bral ba'i phyir zhes bya ba la sogs pa smra na ste/_'dod chags dang bral ba ni gzhan dag la yang ma chags pa yin la chags pa med par ni gzhan gyi don
[\[24b.3\]]la 'jug pa yang med do snyam du bsam pa yin no/_/de ni de lta ma yin te snying rjes kyang 'jug pa'i phyir ro/_/gal te snying rje de nyid 'dod chags yin no zhe na snying rje la 'dod chags zhes ming du 'dogs na de ni 'dod pa yin no/_/gal te snying rje yang sems can du lta ba'i phyir phyin ci log las
[\[24b.4\]]byung ba'i phyir 'dod chags kyi bdag nyid kyi nyes pa yin no zhe na/_phyin ci ma log pa las zhes bya ba la sogs pa smos so/_/phyin ci ma log pa las byung ba nyid bstan pa'i phyir snying rjes ni bdag tu 'dzin pa med kyang zhes bya ba la sogs pa smos so/_/sdug bsngal gyi khyad par mthong ba
[\[24b.5\]]tsam gyis zhes bya ba ni 'du byed kyi sdug bsngal la nges par rtog pa tsam gyis so/_/goms pa'i stobs las skye ba zhes bya ba ni snying rje'i skad cig ma rigs mthun pa snga ma snga ma las skyes pa kho na yin no/_/lung dang yang sbyar bar bya ba'i phyir 'di ltar zhes bya ba la sogs pa smos so/_/
[\[24b.6\]]byams pa la sogs pa ni byams pa dang snying rje dang dga' ba la sogs pa'o/_/sems can la dmigs pa ni so so'i skye bo rnams kyi'o/_/chos la dmigs pa ni 'phags pa rnams kyi'o/_/sogs pa zhes bya ba'i sgras ni dmigs pa med pa dag bsdu ste/_dmigs pa med pa ni sangs
[\[24b.7\]]rgyas dang byang chub sems dpa' gzung ba dang 'dzin pa mngon par zhen pa dang bral ba rnams kyi yin no/_/'dod pa ni grub pa'i mtha' las so/_/de dag kyang zhes bya ba ni byams pa la sogs pa'o/_/rigs mthun pa la goms pas 'byung ba can zhes bya ba ni skad cig ma snga ma snga ma'i
[\[25a\]]
[\[25a.1\]]stobs kyis 'byung ba'i phyir ro/_/'dod chags la ltos pa can ma yin zhes bya ba ni sems can dag la rjes su chags pa'i dbang gis 'byung ba ni ma yin no zhes bya ba'i tha tshig go/_/sdug bsngal gyi khyad par mthong ba tsam gyis goms pa'i stobs las skye ba yin te zhes don
[\[25a.2\]]'di bshad ma thag pa kho na ma yin zhe na/_bden na de ni snying rje kho na la brten nas yin la da ni thams cad la brten pa kho nas yin pas khyad par yod do/_/gal te 'dod chags la sogs pa yang de dang 'dra'o zhe na/_'dod chags la sogs pa ni de ltar 'du byed mthong ba tsam gyis 'jug pa ma yin
[\[25a.3\]]te/_bdag la sogs par phyin ci log med na med pa'i phyir ro/_/gal te snying rje can gyi rtsom pa byams pa la sogs pa'i dbang gis sems can rnams la 'byung ba 'bras bu med pa yang phyin ci log las yin te/_'dod chags dang bral ba la ni rang gi don 'ga' yang med pas so/_/'bras bu ni rang gi
[\[25a.4\]]don kho na yin no snyam du sems na 'di ni nyes pa ma yin te/_gzhan gyi don kho na 'bras bu nyid du 'dod pa'i phyir ro/_/gal te gzhan gyi don 'dod pa la ni rag na 'on kyang 'bras bu nyid go ji ltar yin snyam du sems na/_'bras bu'i mtshan nyid ni 'dod pa zhes bya ba la sogs pa smos te/_'dod pas mtshon
[\[25a.5\]]par byed pas na 'bras bu'i mtshan nyid ni 'dod pa'o/_/'dod pa'i yul yin pa'i phyir ro zhes bya ba'i don te 'dod pa gang yin pa de 'bras bu yin no zhes bya ba'i tha tshig go/_/rnam pa thams cad du zhes bya ba ni mjug sdud pa yin te/_gal te tshig las 'dod chags dang bral ba la brjod par
[\[25a.6\]]'dod pa'am/_'on kyang snying rje yod par sgrub par byed la/_de dag kyang 'dod chags zhes bya bar rjod par byed kyang rung ste/_rnam pa thams cad du yang dag pa ma yin par sgro 'dogs pa ma yin pa'i phyir/_'dod chags dang bral ba la sogs pa la nyes pa med do/_/de las gzhan pa ste/_
[\[25a.7\]]'dod chags la sogs pa las gzhan pa brjod par 'dod pa nyid la sogs pas 'dod chags dang bral ba la nyes pa dang ldan pa nyid du bsgrub pa ni mi 'dod pa cung zad kyang med do/_/ji ste smra ba po bdag la 'dod chags la sogs pa mthong ste/_de'i phyir mthun pa'i phyogs la yod pa
[\[25b\]]
[\[25b.1\]]nyid mthong ba tsam gyis 'dod chags dang bral bar 'dod pa rnams la yang rjes su dpag par 'gyur ro snyam du sems na smra ba po bdag la zhes bya ba la sogs pa smos so/_/gzhan la de rjes su dpog na ni zhes bya ba ni 'dod chags dang bral bar 'dod pa rnams la 'dod chags la sogs pa rjes
[\[25b.2\]]su dpog na/_ha cang thal bar 'gyur te/_smra ba po bdag la khyad par gang ji snyed mthong ba de thams cad gzhan la rjes su dpag par thal bar 'gyur ro/_/bdag la mthong ba sngo bsangs dang dkar sham la sogs pa'i mtshan nyid kyi khyad par ni 'khrul pa'i phyir gzhan rjes su mi dpog
[\[25b.3\]]na ste/_'dod chags las gzhan pa bdag la yod pa'i khyad par rjes su mi dpog na ni/_'di la zhes bya ba ni bsgrub par bya bar 'dod pa 'dod chags la sogs pa la yang mi 'khrul lo zhes bya ba'i nges pa ci zhig yod/_'dod chags dang smra ba dag 'brel pa med pa'i phyir 'ga'
[\[25b.4\]]yang med pa nyid do/_/'di ltar tshig gis ni tshig gang dag kho na dang 'brel pa byed pa'i yon tan dang brjod par 'dod pa nyid de dag kho na rjes su dpog par byed do/_/byed pa'i yon tan ni dkan byang ba la sogs pa'o/_/de dang brjod par 'dod pa nyid ces bya bar zlas dbye ba yin te/_
[\[25b.5\]]'di ni gnyis pa gnyis kyi tshig yin no/_/'dod chags bskyed par rung ba nyid dang bral ba rdo'i dum bu la sogs pa la smra ba ma mthong ba'i phyir de kho na tshig las rjes su dpog par byed do zhe na/_'dod chags bskyed par rung ba nyid ces bya ba la sogs pa smos so/_/de rjes su dpog
[\[25b.6\]]na ste/_'dod chags bskyed par rung ba nyid rjes su dpog na ha cang thal bar 'gyur ro/_/'di ltar ji ltar rdo ba'i dum bu la sogs pa la 'dod chags bskyed par rung ba nyid med pa de bzhin du skyes bu'i chos thams cad kyang med do/_/de'i phyir gal te de lta bu la tshig smra ba ma mthong
[\[25b.7\]]bas/_'dod chags bskyed par rung ba nyid rjes su dpog na skyes bu'i chos thams cad de dang 'dra'o/_/'on te 'dod chags bskyed par rung ba nyid ni tshig gi rgyu nyid du phan 'dogs pa yin pas de'i phyir de kho na rjes su dpog gi/_skyes bu'i chos thams cad ni ma yin no zhes bya bar
[\[26a\]]
[\[26a.1\]]'dod na/_'dod chags kyis zhes bya ba la sogs pa smos so/_/bsam pa ni 'di yin te 'dod chags kyis bskyed par byed pa'i nus pa ni 'dod chags kho na yin te/_rgyun gyis 'jug pa na gang gi tshe 'dod chags las 'dod chags 'byung ba lta bu zhig yin nam/_'dod chags
[\[26a.2\]]kyi bag chags rnam par shes pa'i khyad par gyi rten can zhig yin grang de la phyogs dang po ltar na/_'dod chags kyis sngar bshad pa'i tshul du tshig la phan mi 'dogs na ji ltar de'i nus pa 'dod chags kyi nus pa 'dod chags de nyid kyi bdag nyid khyad par can gyi mtshan nyid kyis phan 'dogs par 'gyur te/_'dod
[\[26a.3\]]chags dang tha mi dad pa'i phyir 'dod chags bzhin du phan 'dogs par mi 'gyur ba nyid do/_/'on te nus pas phan 'dogs par 'dod na ni de'i tshe 'dod chags dang nus pa dag tha mi dad pa'i phyir/_nus pas phan 'dogs na ni 'dod chags nyid kyis phan btags par 'gyur ba zhig na 'dod
[\[26a.4\]]chags kyis phan 'dogs pa ni med do zhes sngar bshad zin to/_/de'i nus pa gang gi tshe 'dod chags kyi bag chags rnam par shes pa'i rten can yin pa de'i tshe yang don ni 'di yin te/_tshig gang la 'dod chags kyis brjod par 'dod pa dang mtshungs par ldan pa nyid kyis phan 'dogs
[\[26a.5\]]pa srid pa de yang re zhig rtags su gyur pa tshig spyi la phan 'dogs pa med de/_de kho na la rjes su 'gro ba dang /_ldog pa mthong bas tshig gi rgyu ni brjod par 'dod pa spyi yin pa'i phyir ro/_/tshig gi khyad par ni rtogs par dka' ba'i phyir rtags nyid du mi rung ngo zhes sngar bshad zin to/_/de
[\[26a.6\]]ltar na bshad pa'i tshul gyis tshig bskyed pa gang la 'dod chags nyid brjod par 'dod pa dang chod pas phan mi thogs pa de la 'dod chags kyi nus pa shin tu chod pas ji ltar phan 'dogs par 'gyur te/_'bras bu bsgrub par bya ba'i 'bras bu gang la 'bras bu nyid kyang phan mi 'dogs pa de
[\[26a.7\]]la ji ltar 'bras bu'i nus pa phan 'dogs par 'gyur/_'on te nus pa chod pas kyang phan 'dogs na de lta na nus pas phan 'dogs na ni 'dod chags de nyid kyis phan btags par 'gyur te/_de'i sgo kho na nas nus phas phan 'dogs pa'i phyir ro/_/'bras bu'i nus pas 'bras bu
[\[26b\]]
[\[26b.1\]]bsgrub par bya ba'i 'bras bu la dngos su phan 'dogs pa ni med de mes bsgrub par bya ba'i tshogs pa lta bu'o/_/gtsub shing gis gtsubs pa'i 'bras bu'i 'bras bu ni nus pa la nye bar phan 'dogs par byed na/_'dod chags tshig la phan 'dogs pa nyid de ni med do/_/zhes brjod
[\[26b.2\]]par 'dod pa spyi'i rgyu can nyid yin pa'i phyir ro zhes bya ba de'i bar skabs su bshad zin to/_/de lta bas na zhes bya ba la sogs pas ni mjug sdud par byed do/_/med na mi 'byung ba'i 'bras bu kho nas zhes bya ba ni rgyu med na mi 'byung ba kho nas so/_/de la rag las pa yin pa'i phyir ro zhes
[\[26b.3\]]bya ba ni rgyu de la rag las pa yin pa'i phyir ro/_/rag las pa ma yin pa gzhan ni mi mthun pa'i phyogs la gtan tshigs ma mthong ba yang ma yin te/_tshu rol mthong ba'i ma mthong ba tsam gyis nges pa med pa'i phyir ro/_/thams cad gzigs pa'i gzigs pa log pas ni nges par 'gyur
[\[26b.4\]]te/_de'i ye shes ni shes bya thams cad la khyab pa yin pas so/_/de nyid bstan pa'i phyir thams cad gzigs pa'i zhes bya ba la sogs pa smos so/_/yang ci'i phyir ma mthong ba tsam gyis med par ma nges she na/_la la na de ltar zhes bya ba la sogs pa smos te sngar rnam pa de
[\[26b.5\]]lta bu mthong ba rnams so/_/yang yul dang dus dang 'du bya ba'i khyad par las zhes bya ba la khyad par zhes bya ba'i sgra ni re re dang sbyar ro/_/'du bya ba ni 'o mas bcu ba la sogs pa'o/_/sngar mthong ba'i rnam pa las gzhan du snang ba'i phyir ro/_/ji lta bu zhe na dper na skyu ru ra'i shing dag
[\[26b.6\]]ces bya ba smos te/_de ni 'du bya ba'i dper brjod pa yin no/_/yul dang dus dag gi ni gzhan du brjod par bya'o/_/phal cher ni de ltar mi snang zhes bya ba ni 'bras bu phal cher mngar por mi snang ba ste/_'bras bu phal cher bska bar snang ba'i phyir ro/_/de ni 'bras bu phal cher
[\[26b.7\]]mngar por mi snang ba'i phyir la la ni 'bras bu mngar por srid pa spang du ni mi rung ngo /_/de bzhin du 'dod chags med pa 'ga' zhig la tshig smra ba ma mthong du zin kyang de tsam gyis 'dod chags dang bral ba thams cad la smra ba med do zhes bya bar ni nges pa med do/_/de bas
[\[27a\]]
[\[27a.1\]]na tshig tsam ldog par ma nges pa las ni 'dod chags la sogs pa rjes su dpag tu mi rung ngo /_/gang gi phyir de lta yin pa'i gtan tshigs des na 'di skad du bdag lta bu'i smra ba po ste/_gang zhig bdag dang 'dra bar tshul bzhin ma yin pa yid la byed pa dang ldan pa
[\[27a.2\]]ni/_'dod chags can yin no zhes brjod par rigs par 'gyur ro/_/de nyid bstan pa'i phyir 'dod chags skye bo'i zhes bya ba la sogs pa smos so/_/de yang gang zhig ce na bdag tu lta ba zhes bya ba la sogs pa smos te/_bdag tu lta ba ni 'jig tshogs la lta ba'o/_/tshul bzhin ma yin pa
[\[27a.3\]]yid la byed pa ni rtag pa dang bde ba la sogs par phyin ci log pa yin te/_'di ni zlas dbye ba'i tshig bsdu ba yin no/_/yang na bdag tu lta ba nyid tshul bzhin ma yin pa yid la byed pa yin no zhes khyad par gyi tshig bsdu ba yin no/_/de'i tshe yang zhes bya ba ni bdag lta bu'i smra ba po ni zhes khyad par du
[\[27a.4\]]byed na yang smra ba dper brjod pa ni don med do/_/smra ba'i phyir zhes bya ba'i gtan tshigs 'di brjod pa don med pa yin no zhes bya ba'i tha tshig go/_/'di ltar gang zhig bdag lta bur tshul bzhin ma yin pa yid la byed pa dang ldan pa de ni 'dod chags can yin te/_dper na bdag lta bu'o zhes bya ba 'di
[\[27a.5\]]kho na gtan tshigs yin par 'gyur ro/_/gang gi phyir de ltar ma mthong ba tsam gyis nges pa med pa de'i phyir mi mthun pa'i phyogs la ma mthong ba ste/_mi mthun pa'i phyogs la gtan tshigs ma mthong ba ni rtags ldog pa nges par bya ba la gtan tshigs mi rung ngo /_/ji ste mi mthun pa'i phyogs
[\[27a.6\]]la mthong bas gtan tshigs 'khrul pa yin na 'dod chags dang bral ba la ni smra ba'ang ma mthong ste/_de lta bas na ma mthong ba'i phyir bsgrub par bya ba med pa las ldog pa grub bo snyam du sems na/_de'i phyir mi mthun phyogs las ma mthong ba tsam gyis 'khrul pa med pa min zhes bya ba smos
[\[27a.7\]]te/_mi mthun pa'i phyogs la gtan tshigs 'khrul pa med pa'o/_/de ci'i phyir zhe na/_'khrul pa srid pa can nyid phyir/_/gang la 'khrul pa srid pa yod pa de la de skad ces bya'o/_/de'i ngo bo ni nyid de de'i phyir ro/_/mi mthun pa'i phyogs la ma mthong du zin kyang 'on kyang de la yod pa mi 'gal
[\[27b\]]
[\[27b.1\]]bas 'khrul pa srid do/_/phru ba'i 'bras ni phru ba'i nang na 'dug pa'i 'bras te/_de dag tshos pa bzhin no/_/de nyid bstan pa'i phyir mang mo zhig ces bya ba la sogs pa smos te/_phru ba'i nang na 'dug pa phal cher tshos pa mthong la/_de bzhin du ma tshos pa dag la gtan tshigs phru ba'i nang na
[\[27b.2\]]'dug pa nyid ma mthong ba tsam yang yod du zin kyang /_'on kyang phru ba'i nang na 'dug pa tsam gyi gtan tshigs kyis ni 'bras lhag ma tshos par mi 'grub po/_/'di lta bu'i rang bzhin yin la zhes bya ba ni tshos par mthong ba gang dag yin pa de dag dang rang bzhin 'dra ba yin la/_gang dag la tshos pa
[\[27b.3\]]de dag kho na dang rgyu 'dra ba yod pa de dag ni tshos so zhes bya bar ni rung ngo /_/de lta ma yin na zhes bya ba ni phru ba'i nang na 'dug pa nyid tsam gyis thams cad tshos pa sgrub na ni/_rjes su dpag pa de lhag ma dang ldan pa zhes bya ba'i 'khrul pa can yin no/_/rigs pa can gyis rjes su dpag
[\[27b.4\]]pa'i mtshan nyid snga ma dang ldan pa dang lhag ma dang ldan pa dang spyir mthong ba zhes pa smras pa de la rgyu las 'bras bu rjes su dpag pa ni snga ma dang ldan pa ste/_rgyu ni snga na yod pa'i phyir ro/_/rgyu las lus pa ni lhag ma ste 'bras bu'o/_/de gang la yod pa de ni lhag ma dang ldan pa ste/_'bras
[\[27b.5\]]bu las rgyu rjes su dpag pa yin no zhes zer ro/_/de ltar gzhan dag gis lhag ma dang ldan pa'i mtshan nyid gzhan du rnam par gzhag pa'i phyir/_yang lhag ma dang ldan pa zhes bya ba 'di ci yin zhes 'dri bar byed do/_/mtshan nyid bstan pa'i phyir/_gang zhig ces bya ba la sogs pa
[\[27b.6\]]smos te/_lhag ma dang ldan pa zhes bya ba'i sgra 'di ni ma nges pa'i rnam grangs yin no/_/de'i don ni 'di yin te/_mi mthun pa'i phyogs 'ga' zhig las gtan tshigs log tu zin kyang /_gang la lhag ma 'khrul par the tshom za ba'i yul yod pa de ni lhag ma dang ldan pa yin no snyam du
[\[27b.7\]]bsam pa yin no/_/gtan tshigs gang zhig ma mthong ba tsam tshad ma ma yin pas mi mthun pa'i phyogs las ldog par rab tu sgrub par byed pa de ni lhag ma dang ldan pa yin no zhes bya bar sbyar ro/_/gtan tshigs de'i ldog pa de ni ma nges pa'i phyir mi mthun pa'i phyogs la yang
[\[28a\]]
[\[28a.1\]]'jug par the tshom za bar 'gyur ro/_/ci ste ma nges she na ldog pa sgrub ces bya ba la sogs pa smos so/_/ma mthong ba ni mi dmigs pa yin la/_de yang ldog pa sgrub par byed pa yin nam zhe na/_de'i phyir mi dmigs pa thams cad ni zhes bya ba la sogs pa smos te/_bltar
[\[28a.2\]]rung ba mi dmigs pa kho na rtogs par byed pa yin no/_/gang gi phyir de ltar ma mthong ba tsam gyis ldog pa ma yin pa de'i phyir gcig log par bsgrub par bya ba log pas/_gzhan log par sgrub pa ldog par 'dod pas ni bsgrub par bya ba dang sgrub pa de gnyis de'i bdag nyid dang /_
[\[28a.3\]]de las byung ba'i mtshan nyid kyis 'brel pa 'ga' zhig kyang 'dod par bya dgos te/_ldog pa tsam 'ga' zhig gis ni mi chog go/_/de lta ma yin te 'brel par mi 'dod na/_gtan tshigs go bar byed pa ma yin par 'gyur te/_khyab pa ma nges pa'i phyir ro/_/gang gi phyir de lta
[\[28a.4\]]yin pa'i rgyu des na gtan tshigs kyi tshul phyogs kyi chos dang rjes su 'gro ba dang /_ldog pa gsum la'ang slob dpon gyis tshad ma kun nas btus pa la sogs pa las/_gnyi ga la yang rab tu grub pa ni sgrub pa yin no zhes bya ba la sogs pas nges pa brjod pa mdzad pa yin no/_/
[\[28a.5\]]gang zhig gi gnyen por zhe na/_ma grub pa bzlog don zhes bya ba la sogs pa smos te/_de ma grub pa'i gnyen por ni phyogs ni phyogs kyi chos nges pa brjod do/_/bzlog don ni 'gal ba ste de'i gnyen por ni rjes su 'gro ba'o/_/'khrul pa can ni ma nges pa ste/_de'i gnyen
[\[28a.6\]]por ni ldog pa nges pa'o/_/rjes su 'gro ba dang ldog pa nges pa brjod par mdzad pas ni don gyis na 'brel pa yang bstan pa kho na yin te/_'di ltar 'brel pa med par ni rjes su 'gro ba dang /_ldog pa nges pa med do/_/gtan tshigs des na de'i bdag nyid dang de las byung ba'i mtshan
[\[28a.7\]]nyid kyi 'brel pa de nyid ston par mdzad pa na nges par bshad pa yin no/_/nyes pa gang zhig gi gnyen por tshul gang zhig nges par bshad ce na/_de bstan pa'i phyir/_de la zhes bya ba la sogs pa smos so/_/'gal ba dang de'i phyogs dang mthun pa rnams zhes bya ba ni 'gal
[\[28b\]]
[\[28b.1\]]ba rnams dang /_de'i phyogs dang mthun pa rnams te/_'gal ba'i phyogs dang mthun pa ni gang dag mi mthun pa'i phyogs la yod pa ni nges la/_mthun pa'i phyogs la med par ni the tshom za ba'o/_/de dag ni the tshom za ba'i ma nges pa kho na yin te/_gzhan dag la grags pas de skad
[\[28b.2\]]du brjod par zad do/_/ldog pa nges pas ni zhes bya bar skabs dang sbyar ro/_/ma nges pa zhes bya ba ni thun mong gi ma nges pa'o/_/de'i phyogs dang mthun pa ni ma nges pa'i phyogs dang mthun pa ste/_lhag ma dang ldan pa la sogs pa'o/_/sogs pa zhes bya ba'i sgra ni mthun pa'i
[\[28b.3\]]phyogs dang mi mthun pa'i phyogs dag la the tshom za ba bstsal ba bsdu'o/_/gang zhig gis mthun pa'i phyogs la yod la mi mthun pa'i phyogs la ni ma mthong ba tsam gyis ldog pa de ni lhag ma dang ldan pa yin no/_/gnyi ga la zhes bya ba ni gcig la grub pa dgag pa yin no zhes bya ba ni
[\[28b.4\]]gnyi ga la yang rab tu grub pa ni zhes bya ba 'dis ni rgol ba'am/_phyir rgol ba gcig la grub pa gang yin pa de bkag pa yin no/_/rab tu grub pa zhes smos pas te/_rab tu grub pa ni zhes bya ba 'dis ni/_lhag ma dang ldan pa dang thun mong ma yin pa'i the tshom za ba dag kyang bkag
[\[28b.5\]]go zhes bya bar sbyor ro/_/gang la the tshom za ba dag ce na/_mthun pa'i phyogs dang mi mthun pa'i phyogs dag la zhes bya ba smos te/_lhag ma dang ldan pa ni mi mthun pa'i phyogs la the tshom za ba'o/_/thun mong ma yin pa ni mthun pa'i phyogs dang mi mthun pa'i phyogs dag
[\[28b.6\]]la'o/_/de lta bas na slob dpon gyis kyang nges pa smos pa'i phyir 'brel ba bzhed pa kho na yin no/_/de lta ma yin te/_slob dpon bsgrub par bya ba dang sgrub pa dag 'brel pa med par ma mthong ba tsam gyis mi mthun pa'i phyogs la ldog par bzhed na ni/_'khrul pa can
[\[28b.7\]]gyi gnyen por ni/_/ma nges pa yi gnyen por 'dod/_/mi mthun chos brjod gang yin pa/_/dam bcas pa de don med do/_/zhes bya ba de kho nas drang ngo /_/slob dpon gyis gang du dam bcas she na/_re zhig ces bya ba la sogs pa smos te/_rigs pa'i sgo nas de skad du bshad
[\[29a\]]
[\[29a.1\]]do/_/gnyi ga brjod par bya ba gang yin pa zhes bya ba ni chos mthun pa dang chos mi mthun pa'o/_/gang zhig gi gnyen por ci zhig bshad ce na/_chos mi mthun pa smos pa ni zhes bya ba la sogs pa smos so/_/chos mthun pa smos pa ni 'gal ba'i gnyen por ro/_/gal te
[\[29a.2\]]ma mthong 'bras can te/_/'bras bu ma mthong ba can tsam zhig yin na'o/_/de zhes bya ba ni chos mi mthun pa smos pa'o/_/de nyid bstan pa'i phyir gal te zhes bya ba la sogs pa smos so/_/des zhes bya ba ni chos mi mthun pa smos pas so /_/mi mthun pa'i phyogs la gtan tshigs ma mthong ba ston
[\[29a.3\]]par byed na'o/_/de zhes bya ba ni ma mthong ba'o/_/chos mi mthun pa ma smos kyang rtogs par 'gyur te/_mthong ba med pa'i mtshan nyid kyi ma mthong ba ni chos mi mthun pa smos pa'i sngon rol na grub zin pa'i phyir ro/_/de lta bas chos mi mthun pa smos pa ni don med pa yin no/_/gal te mi mthun pa'i phyogs
[\[29a.4\]]la gtan tshigs mthong ba'i 'khrul pa yod de/_de bzlog pa'i phyir chos mi mthun pa smos pa yin no zhe na/_de la zhes bya ba la sogs pa smos so/_/de la zhes bya ba ni go bar bya ba la'o/_/chos mi mthun pa'i sngon rol na chos mi mthun pa brjod pas ldog par 'gyur ba mi mthun pa'i phyogs la mthong
[\[29a.5\]]ba'i 'khrul pa gang yin pa de ni med do/_/'di ltar 'khrul pa ni log par rtog pa yin na byas pa nyid la sogs pa mi mthun pa'i phyogs la med pa yang dag pa gang yin pa de bzlog nas yod par 'khrul pa'i rgyu ni yod pa ma yin no/_/'khrul pa med pa'i phyir ma mthong ba grub pa yin no/_/gal te de ni bden
[\[29a.6\]]na 'on kyang chos mi mthun pa rjod par byed pa'i tshig gis ma mthong ba la dran par byed do zhe na/_'di ltar yul 'ga' zhig la mthong ba ma rtogs shing mi dran pa ni yan lag ma yin zhing sgrub pa ma yin pas mthong ba de la ni dran pa gzhag cing dran pa skyed par rigs na ma mthong ba ni mthong ba med pa yin
[\[29a.7\]]te/_de la ni mi mthun pa'i phyogs la gtan tshigs mthong bas gnod par 'gyur ro/_/de med na ste/_mi mthun pa'i phyogs la gtan tshigs mthong ba med na ma mthong ba grub pa kho na yin pas de grub par bya ba'i phyir te/_mthong ba med pa grub par bya ba'i phyir chos mi mthun pa brjod pa
[\[29b\]]
[\[29b.1\]]don med do/_/gal te mi dmigs pa'i skyes bu'i de tsam gyi zhes bya ba ste ma mthong ba tsam gyis mi mthun pa'i phyogs la gtan tshigs med do zhes bya ba de lta bur nges pa ma yin pa nyid de ma mthong ba tsam ni the tshom gyi rgyu yin pa'i phyir ro/_/de'i phyir zhes bya ba ni nges pa bskyed pa'i phyir chos mi mthun pa
[\[29b.2\]]brjod do zhe na/_de ni ma yin te/_'di ltar med ces bya ba'i tshig tshad ma ma yin pas kyang spang bar bya ba de med pa kho na yin no/_/'o na ji ltar na med do zhes bya bar rtogs par 'gyur zhe na smras pa/_gal te ji ltar med rigs de brjod na ste/_gal te ji ltar rang bzhin 'brel pa'i mtshan nyid kyi rnam pa
[\[29b.3\]]gang gis med pa de ltar rigs pa de brjod na/_de tshe med ces bya bar rtogs/_/gal te zhes bya ba la sogs pas ni tshig le'ur byas pa'i cha dang po 'chad de/_gal te mi dmigs pas mi dmigs pa tsam gyis med do zhes bya bar mi rtogs na/_de'i tshe chos mi mthun pa brjod pa tshad ma ma
[\[29b.4\]]yin pas kyang mi rtogs pa kho nar 'gyur te/_'di ltar khyod kyi gzhung lugs kyis chos mi mthun pa smos pa de yang mi dmigs pa kho na rjod par byed pa yin gyi khyad par lhag pa ni ma yin no/_/ji ste chos mi mthun pa smos pas na gtan tshigs med pa bsgrub par bya ba med pas byas pa
[\[29b.5\]]brjod pa med de/_de'i phyir khyad par yod do zhe na/_de'i phyir gcig mi dmigs pa zhes bya ba ni bsgrub par bya ba mi dmigs pa'o/_/gzhan med pa zhes bya ba ni bsgrub pa med pa ste/_'brel pa med na zhes bya bar bsams pa yin no/_/ha cang thal bar 'gyur ba'i phyir ro zhes bya ba ni
[\[29b.6\]]'brel pa med par ldog na ni ba lang log pas kyang rta gdon mi za bar ldog par 'gyur ro/_/ji ste rgol ba'i tshig gang yin pa de ni phyogs kyi chos nyid la sogs pa la mi slu bar mthong la/_mi mthun pa'i phyogs la gtan tshigs med do zhes bya ba yang rgol ba'i tshig yin te/_de'i phyir
[\[29b.7\]]nges par 'gyur ro zhes bya bar 'dod na/_de'i phyir nges med do zhes brjod pas zhes bya ba la sogs pa smos te/_rgol ba des med do zhes brjod par byas pa gang yin pa des de ltar 'gyur ba zhes bya ba dngos po med pa nyid kho nar 'gyur ba ma yin te ha cang thal bar 'gyur ba'i phyir
[\[30a\]]
[\[30a.1\]]ro/_/de'i tshe tshad ma nyid gcig yin na ni dam bcas pa tsam gyis kyang thams cad grub par 'gyur ro/_/de bas na zhes bya ba ni de lta bas na ji ltar chos mi mthun pa smos pas ma nges pa spangs pa yin te ma yin pa nyid do/_/de lta bas na mi mthun pa'i phyogs las gtan tshigs
[\[30a.2\]]ldog par 'dod pas ldog pa de la gang gis na zhes bya ba ni rigs pas so/_/'di la zhes bya ba ni rtogs par bya ba la rigs pa brjod par bya dgos te/_bsgrub par bya ba dang sgrub par byed pa dag 'brel pa brjod dgos so/_/gzhan gyis de med pa la zhes bya ba smras te/_de med pa la bsgrub par bya ba
[\[30a.3\]]med pa la mi dmigs pas gtan tshigs ldog pa grub pa ma yin nam 'di nyid rigs pa yin no snyam du sems pa yin no/_/'di ni mi mthun phyogs la ma mthong ba tsam gyis 'khrul pa med pa min ba zhes bya ba des lan btab zin pa nyid yin te/_khas blangs nas brjod pa 'ba' zhig tu zad
[\[30a.4\]]do/_gal te ma mthong bas gtan tshigs ldog par 'gyur na de'i tshe ste gtan tshigs lhag ldan 'khrul can yin te/_'khrul pa can ma yin pa kho nar 'gyur ro/_/de yang ci 'dra ba zhig ce na dper na zhes bya ba la sogs pa smos so/_/'bras bu 'di dag ni zhes bya ba ni zos pa las gzhan
[\[30a.5\]]pa dag ste/_'di ni chos can bstan pa yin no/_/smin pa'am ro 'di bro ba zhes bya ba'i bye brag gis ni bsgrub par bya ba'i chos gnyis bstan te/_ro 'di bro ba zhes bya ba ni mngar ba'am skyur ba'o/_/gzugs khyad par med pa'i phyir zhes bya ba ni 'bras bu zos pa'i gzugs dmar ba la sogs
[\[30a.6\]]pa gang yin pa de dang gzugs 'dra ba'i phyir ro/_/gcig las skyes pa'i phyir zhes bya ba ni shing gcig las skyes pa'i phyir te/_bye brag 'di dag gis ni gtan tshigs gnyis bstan to/_/zos pa dang 'dra'o zhes bya ba ni dpe'o/_/ci'i phyir ma mthong ba tsam gyis ldog par 'dod na
[\[30a.7\]]lhag ma dang ldan pa yang 'khrul pa med pa can nyid du 'gyur zhe na/_'di la yang zhes bya ba la sogs pa smos te/_lhag ma dang ldan pa'i rjes su dpag pa 'di la yang brjod par 'dod pa ste/_zos pa las gzhan pa'i 'bras bu gzugs kyi khyad par la sogs pa dang ldan pa de ma
[\[30b\]]
[\[30b.1\]]lus par phyogs su byas na bsgrub par bya ba med pa zhes bya ba ste/_smin pa la sogs pa med pa gtan tshigs gzugs kyi khyad par la sogs pa mi dmigs pa yod pas mi mthun pa'i phyogs las ldog pa ma yin no/_/de'i 'khrul pa med pa nyid du 'gyur ro/_/'di ltar phyogs su
[\[30b.2\]]byas pa brjod par 'dod pa'i 'bras bu gang yin pa dang /_mthun pa'i phyogs nyid du gzung ba zos pa gang yin pa de la ma gtogs pa mi mthun pa'i phyogs su gyur pa phung po gsum pa la ni ji skad bshad pa'i gtan tshigs 'jug pa med do/_/kha cig na re mngon gsum gyis gnod
[\[30b.3\]]pa zhes bya ba la sogs pa ni kha cig re res 'ga' gcig las skyes pa'i 'bras bu la yang ma smin pa'am/_de mi bro ba mngon sum du nyams su myong ba srid pa'i phyir/_mngon sum gyis gnod par dogs te/_de nyid lhag ma dang ldan pa'i 'khrul pa yin no zhes zer ro_/_/de ni de lha ma
[\[30b.4\]]yin te/_ro la sogs pa mngon sum du ma byas pa la ni rjes su dpag pa kho na 'jug pas phyogs su byas pa'i yul bsgrub par bya ba nyid du gzung ba la mngon sum gyis gnod pa med pa'i phyir ro/_/ji ste mngon sum zhugs pas gnod par dogs pa ni ma yin no/_/'on kyang gal te
[\[30b.5\]]na mngon sum gyis gnod par 'gyur zhe na/_de lta bus zhes bya ba la sogs pa smos te/_de lta bus dogs na zhes bya ba ni gal te mngon sum gyis gnod par 'gyur bar dogs na ha cang thal bar 'gyur ro/_/'di ltar mi 'khrul par mngon par 'dod pa'i gtan tshigs gzhan la yang mngon
[\[30b.6\]]sum gyis gnod par nges pa med pa'i phyir te/_pha rol po 'brel pa khas mi len na gnod par dogs pa mi ldog go snyam du bsam pa yin no/_/de lta bas na tshad ma zhugs shing rab tu zhugs pa gnod par byed pa yin par 'dod par bya'o/_/ma zhugs par gnod na ste/_tshad ma ma byung ba
[\[30b.7\]]kho nar gnod na ni thams cad la yid brtan du mi rung ngo /_/lhag ma dang ldan pa la ni tshad ma zhugs pa'i gnod par byed pa yang yod pa ma yin te/_de lta bas na ma mthong ba tsam gyis ldog pa yin na lhag ma dang ldan pa yang 'khrul pa med pa nyid du 'gyur ro zhes bya ba 'di gnas pa
[\[31a\]]
[\[31a.1\]]yin no/_/gal te ma mthong ba ni mthong ba med pa yin pas/_de la ni dran pa bskyed pa la ltos mi dgos so zhe na/_'o na ni khyod kyis bshad pa ldog pa la yang de dang 'dra bar 'gyur ro zhe na/_de'i phyir bzlog pa ni zhes bya ba la sogs pa smos te/_mi mthun pa'i phyogs las
[\[31a.2\]]gtan tshigs ldog pa gang yin pa de ni grub pa kho na ste nges pa kho na sgrub pa yin no/_/gtan tshigs de'i phyir de lta bu'i ngo bo ni nges pa la ste/_ldog pa'i ngo bo ni nges pa la ltos so/_/de ni 'di skad du kho bo cag gi ldog pa ni khyod kyi lta bur mthong ba med pa tsam ni ma yin no/_/'on kyang bsgrub par bya
[\[31a.3\]]ba dang /_sgrub pa dag 'brel pa yod la/_bsgrub par bya ba med na gtan tshigs mi mthun pa'i phyogs las log pa rang la yod pa'i chos nyid yin no/_/gtan tshigs kyi ngo bo nyid gang yin pa de yang gdon mi za bar rang nges pa la ltos te/_shes par byed pa yin pa'i phyir ro/_/gal te khyod kyi
[\[31a.4\]]gzhung lugs ltar na yang ji ltar lhag ma dang ldan pa 'khrul pa nyid yin zhe na/_mi dmigs pa'i sgo nas ni zhes bya ba la sogs pa smos te/_lhag ma dang ldan pa la ji skad bshad pa lta bu'i ldog pa ni med do/_/'o na ci zhe na mi dmigs pa tsam du zad do/_/de lta bas na mi dmigs pa'i sgo nas ni mi mthun
[\[31a.5\]]pa'i phyogs kyi phyogs 'ga' zhig la gtan tshigs med par grub tu zin kyang /_gtan tshigs bsgrub par bya ba dang 'brel pa med pa ni sgrub par byed pa de med kyang mi mthun pa'i phyogs su gyur pa'i dngos po thams cad la med par mi 'grub pa'i gtan tshigs kyis na the tshom za ba yin no/_/de'i
[\[31a.6\]]phyir mi mthun pa'i phyogs las ldog pa med pa gang yin pa de nyid lhag ma dang ldan pa'i 'khrul pa yin no/_/gzhan yang zhes bya ba ni nyes pa gzhan bsags pa yin te/_gal te ma mthong bas ldog pa yin na/_de'i tshe ldog pa can yang gtan tshigs 'gyur/_ji lta bu zhig ce na/_gson po'i
[\[31a.7\]]lus 'di ni zhes bya ba la sogs pa smos te/_'di ni thal bar 'gyur pa'i sgo nas bshad pa yin no/_/sbyor ba ni gson po'i lus ni bdag dang bcas pa yin te/_srog la sogs pa dang ldan pa'i phyir ro zhes bya ba lta bu yin no/_/'di ltar bdag med pa ni bdag dang bral ba'o/_/'di
[\[31b\]]
[\[31b.1\]]yang ma mthong ba tshad mar byas nas gzhan gyi gzhung lugs su bshad pa yin no/_/de lta ma yin na bum pa la sogs pa yang ji ltar bdag med pa yin/_mthong ba dang ma mthong ba dag la srog la sogs pa ma mthong ba'i phyir zhes bya ba ni srog dang dbugs rngub pa dang /_'dzums pa dang 'byed pa ma
[\[31b.2\]]mthong ba'i phyir ro/_/mthong ba dag la ni rang bzhin mi dmigs pa kho nas ma mthong ba yin te/_srog la sogs pa ni dmigs pa'i mtshan nyid kyi gyur pa yin pa'i phyir ro/_/ma mthong ba dag la yang de dang rigs mthun pas so/_/de las log pas zhes bya ba ni bdag med pa de las srog
[\[31b.3\]]la sogs pa ma mthong ba tsam gyis log pas gson pa'i lus la bdag yod par rtogs par 'gyur ro//_//bam po bzhi pa/_gal te khyod kyi ltar na ji ltar the tshom gyi rgyu yin zhe na/_bltar mi rung ba mi dmigs pas zhes bya ba smos te/_bdag bltar mi rung ba mi dmigs
[\[31b.4\]]pas bum pa la sogs pa la med par ma grub na/_bum pa la sogs pa bdag med par ma grub pa'i gtan tshigs kyis bdag med pa las srog la sogs pa ldog pa med do/_/bum pa la sogs pa las srog la sogs pa log tu zin kyang /_'on kyang bdag med pa las log go zhes bya ba ni
[\[31b.5\]]med do zhes bya ba'i tha tshig go/_/gal te sangs rgyas pas bdag med par khas blangs te/_de bas na khas blangs pa'i phyir bum pa la sogs pa bdag med pa nyid du 'grub bo zhe na/_gal te sangs rgyas pas khas blangs pa tshad ma yin na/_da ni ji ltar na gson po'i lus la
[\[31b.6\]]bdag 'grub ste/_sangs rgyas pa ni de yang bdag med par 'dod do/_/gson po'i lus la bdag med par khas len pa ni tshad ma ma yin pas de'i phyir 'di ni bdag med par mi 'dod do zhe na/_gal te de lta na gzhan te/_gson po'i lus las gzhan pa bum pa la sogs pa
[\[31b.7\]]bdag med pa tshad ma ma yin pa yang ji ltar 'grub par 'gyur/_sangs rgyas pa'i khas blangs pa kha cig tu ni tshad ma yin la kha cig tu ni ma yin no zhes bya ba ni mi rung ngo /_/ji ste gson po'i lus ni bdag dang bcas par kho bo 'dod pas de'i phyir 'di ni bdag med pa ma
[\[32a\]]
[\[32a.1\]]yin no/_/bum pa la sogs pa ni gnyi gas kyang bdag med par khas blangs so zhe na/_de'i phyir khas blangs pas zhes bya ba la sogs pa smos so /_/bdag dang bcas pa dang bdag med pa dag rnam par phye nas zhes bya ba ni gson po'i lus ni bdag dang bcas pa'o/_/bum
[\[32a.2\]]pa la sogs pa ni bdag med pa'o zhes rnam par dbye ba byas nas so/_/bdag med pa bum pa la sogs pa de la srog la sogs pa med pas rtogs par byed pa nyid yin par rjod par byed pa gzhan gyis kyang bdag lung las byung ba nyid de lung gis grub pa nyid du khas blangs par 'gyur gyi/_
[\[32a.3\]]rjes su dpag par bya ba ni ma yin no/_/de lta bas na bum pa la sogs pa la bdag bltar mi rung ba'i rang bzhin ma mthong du zin kyang bdag ldog pa ma grub pa'i phyir bdag med pa gang las kyang srog la sogs pa ldog pa med pas rtogs par byed pa ma yin pa nyid de/_de ltar na re zhig bdag ni
[\[32a.4\]]gang las kyang ldog pa ma grub pa yin no/_/khas blangs te yang brjod par bya ste/_'ga' zhig la bum pa la sogs pa mthong pa la'o/_/de log ste bdag log ste srog la sogs pa log kyang 'brel pa med pa'i phyir/_bdag dang lhan cig 'brel ba med pa'i phyir thams cad la ste/_bum pa
[\[32a.5\]]la sogs pa ma mthong ba la yang bdag log pas srog la sogs pa ldog pa mi 'grub pas/_ldog pa la the tshom za ba yin pa'i phyir rtogs par byed pa ma yin pa nyid do /_/ma mthong ba tsam gyis ldog par khas len na nyes pa gzhan 'di yang yod pas gang yang mi 'grub pa'i sbyor ba zhes bya ba la
[\[32a.6\]]sogs pa smos so/_/de yang ji lta bu zhig ce na/_de bzhin du mthun pa'i phyogs la yod pa dang /_med pa zhes bya ba la sogs pa smos te/_'di ni slob dpon gyi gzhung yin no/_/de las ni phyogs kyi chos ni rgol ba dang phyir rgol ba la nges par gzung ngo zhes bshad de/_des ni gnyi ga'am gang yang
[\[32a.7\]]rung ba la ma grub pa dang /_the tshom za ba dang /_gzhi ma grub pa bsal ba yin no/_/ji ltar phyogs kyi chos nges pa ma grub pa rnam pa bzhi bsal ba de bzhin du mthun pa'i phyogs la yod pa dang med pa zhes bya ba la sogs pa la yang rjes su 'gro ba dang ldog pa nges pas ma grub pa'i rnam pa bsal ba
[\[32b\]]
[\[32b.1\]]yin no/_/ci rigs par brjod par bya'o zhes bya ba ni/_ma grub sbyar ba de yang brjod bya min/_/de bstan pa'i phyir mi dmigs pa kho nar zad na zhes bya ba la sogs pa smos te/_mi dmigs pa tshad ma ma yin pa kho nar zad pa yin na mi mthun pa'i phyogs la gtan tshigs the tshom za ba'i phyir ro/_/ji lta
[\[32b.2\]]zhe na dmigs na de med pa'i phyir te/_mi mthun pa'i phyogs la gtan tshigs dmigs na the tshom de med pa'i phyir ro/_/de lta bas na mi dmigs pa'i phyir/_mi mthun pa'i phyogs la gtan tshigs ldog go zhes byas na/_don gyi ldog pa la the tshom za ba'i gtan tshigs 'dod pa kho na yin no/_/de bas
[\[32b.3\]]na the tshom du gyur pa yang ma bzlog par 'gyur te/_the tshom gyi yul du byas shing the tshom du gyur pa'i ldog pa yang ma bzlog par 'gyur ro/_/gal te ci rigs par brjod par bya'o zhes byung bas ci rigs par zhes smos pa'i phyir/_the tshom du gyur pa ma bzlog pa de kho na yin no zhe na/_de ni de lta ma yin
[\[32b.4\]]te/_de'i mjug thogs te kho nar brjod pa gang zhig gnyi ga la nges pa kho na zhes bya ba la sogs pa 'byung ba'i phyir te/_sgra gang zhig gnyi ga la nges pa'i tshul gsum pa dang ma grub pa nyid la sogs pa rjod par byed pa de kho na ma grub pa dang /_sun 'byin pa yin no zhes 'byung ba'i phyir
[\[32b.5\]]ro/_/gal te ldog pa la the tshom za ba gtan tshigs yin par bzhed ba zhig tu gyur na ni/_nges pa zhes bya ba smos par mi 'gyur ro/_/ci rigs par zhes bya ba smos pa ni mi mthun pa'i phyogs la chos can ma grub pa'i nyes pa spangs pa'i phyir mdzad pa yin no/_/gang gi phyir mi dmigs pa tsam gyis
[\[32b.6\]]nges pa med pa de'i phyir/_slob dpon gyis mi mthun pa'i phyogs la gtan tshigs mi dmigs kyang the tshom za bas mi mthun pa'i phyogs las ldog pa med par de dgongs te dgag par the tshom du gyur pa dgag par nges pa zhes smos pas bshad pa yin no/_/gzhan yang gal te ma mthong bas
[\[32b.7\]]ldog par 'dod pa de'i tshe/_khyad par te mnyan par bya ba nyid la sogs pa thun mong ma yin pa rnam par gcod pa'i gtan tshigs su 'gyur ro/_/ci'i phyir zhe na/_rtag pa dang mi rtag pa dag lam mthong ba'i phyir ro/_/da mnyan par bya ba nyid kyang zhes bya ba la sogs pas bstan te/_de ltar
[\[33a\]]
[\[33a.1\]]ma mthong ba tsam las ldog par 'dod na rtag pa dang /_mi rtag pa dag la yang mnyan par bya ba nyid ma mthong ba yod pas/_de dag rnam par gcod pa'i gtan tshigs nyid du 'gyur te/_rtag pa dang mi rtag pa dgag pa'i gtan tshigs nyid du 'gyur ro/_/rtag pa dang mi rtag pa dag
[\[33a.2\]]las mnyan par bya ba nyid log tu zin mod/_de dag rnam par gcod pa go ci'i phyir rtogs par byed ce na rnam par gcod pa ni zhes bya ba la sogs pa smos te/_rnam par gcod pa ste/_rtag pa dang mi rtag pa rnam par gcod pa ni de dag las log pa las te/_rtag pa dang mi rtag pa las
[\[33a.3\]]ldog pa las gzhan ma yin no/_/gal te 'ga' zhig la de log pa'i chos yod la de dag rnam par gcod pa dang ldan pa ma yin par gyur na ni de'i tshe de las ma log pa kho nar 'gyur ro/_/gal te khyod kyi ltar na yang mnyan par bya ba nyid ji ltar rnam par gcod pa'i gtan tshigs ma yin zhe na/_
[\[33a.4\]]rnam par gcod pa ma yin pa ni zhes bya ba la sogs pa smos so/_/gang las kyang zhes bya ba ni rtag pa dang mi rtag pa las te ma mthong ba tsam gyis ldog pa nyid nges pa med pa'i phyir ro/_/de ni gdon mi za bar de lta yin no/_/de ltar ma yin na chos can 'ga' zhig la chos gang zhig gang la med do
[\[33a.5\]]zhes bya bar nges pa de yod na ji ltar de med par te/_gang la med do zhes bya ba nges pa de med par rtogs par mi byed/_mnyan par byed pa nyid ni byas pa nyid la sogs pa bzhin du dngos po'i chos yin pa'i phyir gnod par byed pa'i mtshan ma 'jug pas rtag pa las ldog pa yod pa de kho na ma yin
[\[33a.6\]]nam zhe na/_bden na 'on kyang gzhan dag rtag pa yang dngos por 'dod de/_de'i phyir thun mong ma yin pa dngos po'i chos yin pa gdon mi za bar dngos po la khyab par byed pa'i khyad par 'ga' zhig la 'jug pas 'di ni gzhan gyi lta ba la ltos nas brjod pa yin no/_/gal te mnyan par bya
[\[33a.7\]]ba nyid rtag pa dang mi rtag pa dag las ldog kyang gnyi ga rnam par gcod pa bsgrub byar tshad ma gzhan gnod par dogs so/_/'di nyid kyi rnam par bshad pa ni ji ste zhes bya ba la sogs pa yin te/_mnyan par bya ba nyid kyis gnyi ga rnam par gcod pa yin na ste/_rtag pa dang mi rtag pa
[\[33b\]]
[\[33b.1\]]rnam par gcod pa bsgrub par bya ba yin na/_gnod par byed pa'i tshad ma gzhan yod do/_/gnod par byed pa de gang zhe na/_phan tshun zhes bya ba la sogs pa smos te/_gang dag la phan tshun rnam par gcod pa'i ngo bo yod pa de dag la de skad ces bya'o/_/'di ltar mi rtag pa nyid ni rtag pa nyid
[\[33b.2\]]rnam par gcod pa rtag pa nyid kyang de rnam par gcod pa yin no/_/de dag ni gcig rnam par bcad pas gzhan bsgrub pa'i phyir te/_zla bo gnyis pa sgrub pa'i phyir dgag pa ma yin no/_/gal te mnyan par bya ba nyid rtag pa las log pas de rnam par gcod par byed pa de nyid kyi tshe mi rtag pa
[\[33b.3\]]nyid sgrub par 'gyur la/_de nyid kyi tshe mi rtag pa las kyang log par mi rtag pa dgag pa dang mi rtag pa sgrub par yang byed pa yin pa'i phyir gcig la dus gcig tu dgag pa dang /_bsgrub pa dag tu 'gyur ro/_/de yang rigs pa ma yin te/_gcig la dgag pa dang bsgrub pa dag ni 'gal
[\[33b.4\]]ba'i phyir ro/_/gnod par byed pa'i tshad ma yang 'di ltar sbyar bar bya ste/_'gal ba gang yin pa de ni gcig la cig car mi srid de/_dper na grang ba dang dro ba dag lta bu yin la/_ji skad bshad pa'i tshul gyis na rtag pa dang mi rtag pa dag rnam par gcod pa yang dus gcig tu
[\[33b.5\]]chos can gcig la 'gal lo zhes bya ba ni khyab par byed pa 'gal ba yin no/_/grub pa'i mtha' smra bas/_da ni zhes bya ba la sogs pa smos te/_da ni zhes bya ba ni gnod pa yod pa yin na'o/_/ma mthong ba las te mthong ba med pa las ni mi mthun pa'i phyogs la gtan tshigs med
[\[33b.6\]]pa yin no/_/gal te 'di ltar gnod pa srid pa'i phyir ma mthong ba tshad ma ma yin na mnyan par bya ba nyid kho na tshad ma ma yin par zad kyi/_gzhan la ni ma yin no zhe na/_de bzhin du ni gzhan la yang zhes bya ba la sogs pa smos te/_gtan tshigs gzhan la yang ldog pa bsgrub pa ma mthong ba
[\[33b.7\]]la tshad ma gzhan gyis gnod pa srid do/_/ci'i phyir zhe na/_mtshan nyid dang zhes bya ba la sogs pa smos te/_gtan tshigs ma mthong pa ni mi mthun pa'i phyogs las ldog pa'i rgyu'o zhes bya ba'i mtshan nyid gang yin pa'i mtshan nyid de dang ldan pa mnyan par bya ba nyid kyi ma mthong ba gang yin
[\[34a\]]
[\[34a.1\]]pa de la gnod pa srid pa yin na ni/_de'i mtshan nyid de ldog pa sgrub pa de'i mtshan nyid yul thams cad pa sun phyung ba kho nar gyur pas thams cad la yid brtan du mi rung ngo /_/gal te de ltar na rjes su dpag pa'i yul yang kha cig la mngon sum dang rjes su dpag pa dang 'gal ba
[\[34a.2\]]mthong ba mthong ste 'di ltar sgra ni rtag pa ste mnyan par bya ba yin pa'i phyir sgra nyid lta bu'o zhes byas na rtag pa nyid rjes su dpag pas gnod pa dang /_de bzhin du sgra ni mnyan par bya ba ma yin te/_yod pa'i phyir bum pa lta bu'o zhes byas na mngon sum gyis gnod do/_/de'i phyir thams cad
[\[34a.3\]]la de dang mtshan nyid khyad par byed pa'i rjes su dpag pa la yang yid brtan du mi rung bar thal bar 'gyur ro zhe na/_de ni de lta ma yin te/_'bras bu rang bzhin dang mi dmigs pa'i rtag pa las skyes pa'i rjes su dpag pa ji skad bshad pa lta bu la mngon sum dang rjes su dpag pa dang 'gal
[\[34a.4\]]ba mi srid pa'i phyir ro/_/mngon sum la sogs pa dang 'gal ba srid na ni de'i mtshan nyid kyang ma yin pa'i phyir te/_rjes su dpag pa'i mtshan nyid kyang ma yin pa'i phyir ro/_/gal te ji ste ji skad bshad pa'i mtshan nyid kyi rjes su dpag pa la gnod pa med na de'i tshe slob dpon gyis
[\[34a.5\]]gtan tshigs kyi mtshan nyid dang ldan pa 'gal ba 'khrul pa med pa can te phan tshun 'gal ba'i don sgrub par byed pa gtan tshigs gnyis chos can gcig la zhugs pa bshad pa de mi brjod par 'gyur ro zhe na zhes bya ba 'dis ni khas blangs pa nyams par bstan pa yin no/_/rjes su dpag
[\[34a.6\]]pa'i yul la 'gal ba 'khrul pa med pa can ma brjod pa'i phyir 'dod pa kho na yin pas khas blangs pa nyams pa ga la zhig yod/_'o na slob dpon gyis gang la bshad ce na/_'di'i yul ni zhes bya ba la sogs pa smos te/_'di'i zhes bya ba ni 'gal ba 'khrul pa med pa can gyi'o/_/gzhan
[\[34a.7\]]yang gal te ma mthong bas ldog pa zhig yin na de'i tshe bye brag pa rnams kyis ma mthong ba'i phyir/_ma mthong ba'i gtan tshigs kyis grang ba yang ma yin dro ba yang ma yin pa'i reg pa mthong ba dang mi ldan pa ste/_mthong ba sa la sogs pa dang ma 'brel par brjod pa gang yin
[\[34b\]]
[\[34b.1\]]pa/_/slob dpon gyis ni reg pa ma yin pa nyid du bshad pa gang yin pa de yang 'khrul pa med pa can rigs pa kho nar 'gyur ro zhes bya ba'i tha tshig go/_/de bstan pa'i phyir gal te zhes bya ba la sogs pa smos te/_slob dpon gyis rlung gi rab tu dbye ba las gal te bye brag pas ma mthong ba
[\[34b.2\]]tsam gyis mthong ba sa la sogs pa las reg pa 'gog par byed na de yang rigs pa ma yin no zhes bshad pa gang yin pa/_gal te slob dpon yang ma mthong ba tsam gyis ldog par bzhed na de'i tshe reg pa 'gog pa ji ltar rigs pa ma yin te/_rigs pa kho nar 'gyur ro/_/ci'i phyir zhe na
[\[34b.3\]]gtan tshigs 'di la yang mi dmigs pas med pa grub par khas blangs pa'i phyir ro/_/pha rol pos reg pa dmigs pa'i zhes bya ba la sogs pa smos te/_grang ba yang ma yin dro ba yang ma yin pa'i rigs pa ni dmigs pa'i mtshan nyid kyir gyur pa yin pa'i phyir sa la sogs pa la
[\[34b.4\]]mi dmigs pa 'di dgag par rigs pa kho na ma yin nam zhe na/_grub pa'i mtha' smra bas/_rigs pa ma yin zhes bya ba smos so/_/gtan tshigs su snang ba dang zhes bya ba la sogs pa smos te/_sa la sogs pa gang zhig grang ba yang ma yin dro ba yang ma yin pa las gzhan pa'i reg pa
[\[34b.5\]]grang ba la sogs pa dang ldan pa mngon sum pa de ni snang ba yin no/_/de'i tshe mngon sum pa ma yin yang gal te grang ba dang dro ba'i rig pa dang ldan pa kho na yin na de ni de'i rang bzhin yin no/_/snang ba dang de'i rang bzhin zhes zlas dbye ste/_de nyid yul yin no/_/de tsam la reg pa 'gog
[\[34b.6\]]pa ma yin pa'i phyir te/_de la 'gog na ni nyes par 'gyur ba nyid do/_/'di ltar bye brag pa des ni sa la sogs pa gang cung zad ci yod pa de thams cad ni grang ba yang ma yin dro ba yang ma yin pa dang bral ba'o zhes chos can du gyur pa sa la sogs pa khyad par med pa kho nar spyir bzung
[\[34b.7\]]nas reg pa dgag pa smras so/_/sa la sogs pa tsam la ni reg pa dmigs pa'i mtshan nyid kyir gyur pa yang med la sa la sogs pa la reg pa gcig tu nges pa yang med de/_'di ltar sa la sogs pa de la yang shing bal dang rdo ba dang lo ma la sogs pa'i bye brag dag la de yod
[\[35a\]]
[\[35a.1\]]kyang /_sa la sogs pa yod kyang reg pa tha dad pa mthong ba'i phyir ro/_/'di ltar shing bal gyi reg pa ni 'jam pa nyid kyi mtshan nyid yin la/_rdo ba la sogs pa'i ni gzhan yin no/_/'di yang zhes bya ba ni dro ba yang ma yin grang ba yang ma yin pa'i reg pa yang sa las
[\[35a.2\]]gyur pa'i rdzas kyi khyad par 'ga' zhig la srid par dogs par 'gyur ba'i phyir/_sa la sogs pa thams cad la ni ma mthong ba tsam gyis dro ba yang ma yin grang ba yang ma yin pa'i reg pa dgag par rigs pa ma yin no/_/de lta bas na slob dpon rjes su 'gro ba dang ldog pa dag nges pa dang ma mthong
[\[35a.3\]]ba tsam gyis dgag pa med pa gsungs pa na 'brel pa bzhed pa zhes bya ba 'di gnas pa yin no/_/'on te 'o na su zhig gis de skad du klan ka btsal zhe na/_de ltar na zhes bya ba la sogs pa smos te/_slob dpon pa slob dpon gyi slob ma slob dpon gyi gzhung mngon par ma shes pa mi
[\[35a.4\]]dmigs pas med pa smra ba 'ga' zhig gis de ltar bshad ma thag pa'i 'thad pa dag gi klan ka btsal ba yin no/_/gzhan yang mi dmigs pa las med pa khas len na rigs pas gnod pa gzhan 'di yang yod de 'di ltar yul la sogs pa'i khyad par la sogs pa zhes bya ba'i sgras ni
[\[35a.5\]]dus dang legs par bya ba'i khyad par las te/_rdzas rigs gcig pa dag la yang nus pa tha dad pa sna tshogs kyi ngo bo ro dang nus pa dang khyad par du smin par byed pa la sogs pa'i mtshan nyid dag snang ngo /_/rdzas nus pa du ma dang ldan pa de la gcig mthong bas te/_'ga' zhig la rdzas
[\[35a.6\]]kyi ngo bo gcig cig mthong bas yul la sogs pa gzhan na de yod par nges par byar ji ltar rdzas mthong ba'i ngo bo nyid nges pa ltar byar ni rigs pa ma yin no/_/gal te zhes bya ba la sogs pas ni de nyid ston te/_gal te mi mthun pa'i phyogs la gtan tshigs ma mthong ba tsam gyis
[\[35a.7\]]bsgrub par bya ba dang 'brel pa med pa'i yang bsgrub par bya ba der 'khrul pa med par 'dod na ni de'i tshe 'ga' zhig tu rdzas mthong ba'i ngo bo dmigs pa gang yin pa de de'i rdzas dang 'dra ba'i phyir/_de thams cad na gnas pa la rjes su dpag par 'gyur te/_de la yang de'i dus
[\[35b\]]
[\[35b.1\]]na mi mthun pa'i phyogs la gtan tshigs ma mthong ba tsam ni yod do/_/de yang rigs pa ma yin te 'di ltar yul 'ga' zhig na rdzas kha cig ci zhig ltar ro la sogs pa so sor nges pa nyid du mthong ba yang yul gzhan na gzhan du yang zhes bya ba ji ltar mthong ba'i rnam pa dang mi mthun par
[\[35b.2\]]yang snang ngo /_/dper na zhes bya ba la sogs pas ni de nyid ston te/_nus pa ni nad sel ba'i mthu'o/_/khyad par du smin par byed pa ni yongs su 'ju bar byed pa ste/_gang dag la ro dang nus pa dang khyad par du smin par byed pa khyad par can yod pa zhes tshig rnam par sbyar ro/_/gzhan las
[\[35b.3\]]ni ma yin no zhes bya ba ni zhing khyad par can las gzhan pa las te/_yul khyad par can las ji lta bar dus dang legs par bya ba'i khyad par las kyang de dag 'dra bar ro dang nus pa dang khyad par du smin par byed pa khyad par can du 'gyur ro/_/legs par bya ba ni 'o mas bcu pa la sogs pa'o/_/
[\[35b.4\]]yul de pa rnams kyis zhes bya ba ni skyes bu gang dag la yul de yod pa de dag gis de ltar ro la sogs pa khyad par can dang ldan par mthong zhes te/_yul de'i ma yin pa thams cad kyang de nyid du ste/_gzugs la sogs pa mtshungs pa nyid du de lta bu yin par ji ltar gzung ba'i ngo bo nyid
[\[35b.5\]]dang 'dra bar ni 'grub par ni mi 'gyur ro/_/ci'i phyir zhe na/_ro la sogs pa yon tan gyi khyad par rnams ni rgyu'i khyad par la ltos pa'i phyir ro/_/rgyu'i khyad par med na ni/_ngo bo nyid gcig pa nyid du rjes su dpag tu rung ngo /_/rig byed kyi tshig gang la byed pa po ma mthong ba de la de skad
[\[35b.6\]]ces bya'o/_/de yang skyes bu'i 'du byed pa sngon du 'gro ba can yin zhing skyes bu'i rtsol ba'i rgyu can yin te/_'di ni bsgrub par bya ba'i 'bras bu yin no/_/skyes bus byas pa dang skyes bus byas pa ma yin pa nyid du 'dod pa'i tshig la khyad par med pa'i phyir te/_'dis ni gtan
[\[35b.7\]]tshigs bsnyad do/_/sbyor ba ni dngos po gang zhig gang dang rigs tha dad pa med pa de ni de dang rgyu mtshungs pa can yin te/_dper na du ba 'ga' zhig du ba gzhan dang rigs mthun pa lta bu'o/_/skyes bus ma byas par 'dod pa'i tshig rnams kyang skyes bus byas pa'i tshig dag las
[\[36a\]]
[\[36a.1\]]ngo bo nyid tha dad pa med do zhes bya ba ni 'bras bu'i gtan tshigs so/_/gtan tshigs ma grub pa yang ma yin no/_/'di ltar dug sel ba la sogs pa'i rnam pa gang dag gis rig byed rnams kyi khyad par du 'dod pa'i rnam pa de dag thams cad skyes bu dag gis byed par
[\[36a.2\]]mthong ba'i phyir te/_'di ltar lo ma can la sogs pa'i gsang tshig dag kyang dug la sogs pa sel ba la sogs par snang ngo /_/gal te sgra'i ngo bo nyid mthun pa'i phyir byed pa po ma mthong ba yang skyes bus byas pa nyid rjes su dpog par byed na 'o na de ltar na ni smra ba po nyid du
[\[36a.3\]]mtshungs pa'i phyir/_skyes bu rnams las skyes bu 'ga' zhig la thams cad mkhyen pa ma yin pa nyid la sogs pa'i chos mthong na yang thams cad la ci'i phyir rjes su mi dpag ce na legs par bya ba'i bye brag las zhes bya ba la sogs pa smos te/_legs par bya ba'i bye brag ni
[\[36a.4\]]shes rab la sogs pa dang mthun pa'i goms pa ste/_de shes rab la sogs pa'i khyad par rtogs pa'i phyir te/_shes rab dang yid gzhungs pa la sogs pa'i yon tan thams cad la skyes bu'i so so'i khyad par mthong bas so/_/tshig la sogs pa nyid cung zad tsam chos mthun pas
[\[36a.5\]]te rtags des rnam pa thams cad rjes su dpag par 'gyur pa ji ltar tshig dag la rgyu'i khyad par med pa de lta bu'i skyes bu dag ni rgyu'i khyad par med pa can yin pa nyid do/_/gal te bstan bcos dang bzo dang sgyu rtsal la sogs pa kho na la legs par bya ba ji lta ba bzhin du shes rab la
[\[36a.6\]]sogs pa khyad zhugs par 'gyur grang gi thams cad mkhyen pa nyid la sogs par ni mi srid do zhe na/_smras pa/_de bzhin du gzhan thams cad mkhyen pa nyid la sogs pa la yang khyad par srid pa'i phyir ro/_/sbyor ba ni gang la legs par bya ba'i khyad par las khyad par rtogs pa yod pa
[\[36a.7\]]de la legs par bya ba ci lta ba bzhin du shin tu khyad par du 'gro ba yang yod de/_dper na bud shing gi yul gyi me lta bu'o/_/shes rab la sogs pa la yang 'du bya ba'i khyad par las khyad par rtogs pa yod do zhes bya ba ni rang bzhin gyi gtan tshigs so/_/de ltar sgrub
[\[36b\]]
[\[36b.1\]]par byed pa'i tshad ma bstan nas gnod pa can yang med do zhes bstan pa'i phyir mi srid par rjes su dpag pa la yang zhes bya ba la sogs pa smos te/_'di ni rgyu mtshan gyi bdun pa ste/_pha rol pos shes rab la sogs pa srid par rjes su dpag par bya ba la de'i rgyu mtshan gnod par
[\[36b.2\]]byed pa'i gtan tshigs med pa'i phyir ro/_/gal te 'dod chags dang bral ba la sogs pa la gnod par byed pa'i gtan tshigs shig yod na ni des na de dag mi srid par rjes su dpag par 'gyur ro/_/'dod chags dang bral ba zhes bya ba la sogs pas ni gnod par byed
[\[36b.3\]]pa med par bstan te/_'dod chags dang bral ba ma mthong zhing mthong ba med pa'i phyir ro/_/'dod chags dang bral ba smos pa ni nye bar mtshon pa'o/_/'dod chags dang bral ba ma mthong ba gnod par bya ba dang gnod par byed pa'i dngos po mi 'grub pa'i phyir/_gal te gang gis na gnod par byed pa'i
[\[36b.4\]]gtan tshigs tshol bar 'gyur ba 'dod chags dang bral ba la sogs pa dngos su mi srid par rjes su dpog pa ni ma yin gyi/_'on kyang 'dod chags dang bral bar 'dod pa dag la 'dod chags la sogs pa rjes su dpog par byed do/_/de dag rjes su dpag na shugs kyis 'dod
[\[36b.5\]]chags dang bral ba la sogs pa bkag par 'gyur ro zhes bya bar 'dod na de'i phyir/_'dod chags la sogs pa'i zhes bya ba la sogs pa smos te/_'dod chags la sogs pa'i rtags 'bras bu 'khrul pa med pa can ni med do/_/ji ste gal te shes rab la sogs pa shin tu khyad
[\[36b.6\]]zhugs pa yod na ci'i phyir mi snang zhe na/_de'i phyir srid kyang zhes bya ba la sogs pa smos so/_/khyad par rnams zhes bya ba 'dod chags dang bral ba la sogs pa ste/_rang bzhin gyis bskal pa rnams tshu rol mthong bas lta bar mi nus pa'i phyir ro/_/gal te mi dmigs pa de nyid
[\[36b.7\]]kyi phyir de spong ngo zhe na/_de lta bu dag ni zhes bya ba la sogs pa smos so/_/de lta bu dag ces bya ba ni bskal pa dag ste/_mi dmigs pa tsam gyis spangs par 'os pa ma yin pa'i phyir ro/_/gal te ji ltar shes rab la sogs pa'i khyad par bltar mi rung ba ltar rig byed
[\[37a\]]
[\[37a.1\]]kyi tshig dag kyang de dang 'dra'o zhes tshig rnams ni de lta bu ma yin te zhes bya ba la sogs pa smos so/_/ci'i phyir zhe na/_khyad par bltar rung ba'i phyir te/_'di ltar rig byed kyi tshig rnams kyi khyad par ni bltar rung ba kho nar 'dod do/_/'on te mi 'dod na ni de lta na khyad par
[\[37a.2\]]bltar mi rung ba nyid gcig tu khas len na yang khyad par mi dmigs pa des na rig byed kyi tshig khyad par ma mthong ba rnams 'jig rten pa'i tshig dag las rigs mi mthun pa nyid du khas len pa 'gal ba'i phyir ro/_/gal te rig byed rnams kyi khyad par mnyan dka' ba dang smra dka' ba
[\[37a.3\]]nyid la sogs pa bltar rung ba kho na ste/_de dag ni skyes bus byas pa rnams dang /_tha dad par 'gyur bar 'dod na/_de'i khyad par rnams ni zhes bya ba la sogs pa smos so/_/gzhan la yang zhes bya ba ni skyes bus byas pa dag la yang ngo /_/khyad par ma mthong ba rnams
[\[37a.4\]]rigs mi mthun pa nyid du khas len pa 'gal ba'i phyir/_khyad par rnams bltar mi rung ba nyid du mi rigs pa 'ba' zhig tu ma zad kyi/_mngon sum pa rnams la mngon sum ma yin pa 'gal ba 'di'i yang phyir te/_gcig la ngo bo nyid 'gal ba gnyis ni mi rung ngo /_/gal te khyad
[\[37a.5\]]par rnams ni mngon sum pa kho na yin la 'khrul pa'i rgyu mtshan yod pa'i phyir dug la sogs pa ni nus pa bzhin du nges par mi zin pa 'ba' zhig tu zad do zhe na/_'khrul pa'i rgyu mtshan med pa'i phyir zhes bya ba smos te/_dug la sogs pa la ni gzugs 'dra ba snang ba 'khrul pa'i rgyu mtshan
[\[37a.6\]]yin la/_rig byed rnams la ni de lta bu med do/_/gal te ji ltar shes she na/_gnod par byed pa med pas 'khrul pa mi 'grub pa'i phyir ro zhes bya ba smos te/_gal te rig byed rnams kyi khyad par 'khrul pas/_mi dmigs pa las yang khyad par la dmigs pa'i tshad ma 'khrul pa la gnod
[\[37a.7\]]par byed pa skyed na ni/_de'i tshe 'khrul pa dang de'i rgyu mtshan yang nges par 'gyur ba zhig na de de ni med do /_/de lta bas na rig byed rnams 'jig rten pa'i sgra dag dang khyad med par bsgrub par bya ba la gnod par byed pa'i tshad ma med do/_/'o na skyes bu dag la gang gis na rnam pa thams
[\[37b\]]
[\[37b.1\]]cad du yon tan 'dra ba nyid du sgrub pa la skyon du 'gyur ba gnod pa ci zhig yod ce na/_skyes bu dag la ni zhes bya ba la sogs pa smos te/_shes rab la sogs pa ches khyad zhugs pa mthong ba gang yin pa de gnod par byed pa yin pa'i mtshungs pa ma yin no/_/rig byed kyi tshig rjes su dpag par
[\[37b.2\]]sgra mngon sum pa rnams la mngon sum ma yin pa'i ngo bo nyid med pa'i yang phyir ro zhes bshad pa gang yin pa gal te khyad par rang gi ngo bor gyur pa zhig yin na ni nyes pa 'dir 'gyur ba zhig na/_'o na gzhan gyi ngo bor gyur pa yin no zhe na/_de'i phyir tshig gi khyad par gzhan gyi ngo bor gyur pa ni
[\[37b.3\]]zhes bya ba smos te/_gzhan gyi ngo bor gyur pa ni gzhan gyi ngo bor red pa ste/_gzhan gyi ngo bo nyid ces bya ba'i tha tshig go/_/de'i khyad par ma yin pa'i phyir ro zhes bya ba ni tshig khyad par ma yin pa'i phyir ro/_/de'i phyir zhes bya ba la sogs pas ni mjug sdud de gang gi phyir tshig rnams la
[\[37b.4\]]khyad par med pa de'i phyir khyad par med pa'i rang bzhin skyes bus byas pa dang skyes bus byas pa ma yin par 'dod pa thams cad skyes bus byed cing skyes bu dag gis byed do/_/yang na ni 'ga' yang ma yin zhes bya ba ni 'jig rten pa yang skyes bus mi byed do zhes bya ba'i tha tshig go/_/de ltar
[\[37b.5\]]slob dpon pa ma mthong ba tsam gyis mi mthun pa'i phyogs las gtan tshigs ldog par 'dod pa la phan tshun 'gal bar bshad nas/_mu stegs can rnams la yang bdag dang zhes bya ba la sogs pa smos so/_/sa la shes yod pa ni sa la shes pa yod pa ste 'di ni 'jig rten rgyang pan pa'i lta ba
[\[37b.6\]]yin no/_/bdag dang sa la shes pa yod pa zhes zlas dbye ba yin no/_/sogs pa zhes bya ba'i sgras ni 'o ma la sogs pa la zho la sogs pa yod pa bsdu'o/_/de dag med pa bsgrub par bya ba la gzhan gyis mi dmigs pa smras kyang /_bdag la sogs pa smra ba dag gis mi dmigs
[\[37b.7\]]pa tsam zhig ni tshad ma yin pa'i phyir ro zhes med pa de rab tu bsgrub pa ma yin par 'dod pa gang yin pa'i mi dmigs pa bdag la sogs pa dgag pa la tshad ma nyid du mi 'dod pa de ci gtan tshigs med pa ste/_mi mthun pa'i phyogs las ldog pa sgrub par byed pa yin nam/_ji ltar
[\[38a\]]
[\[38a.1\]]'di bdag la sogs pa med par sgrub pa bsgrub par bya ba la tshad ma ma yin pa ltar/_gtan tshigs med pa la yang de dang 'dra'o/_/'on te 'di gtan tshigs med pa la tshad ma nyid du 'dod na ni de mi dmigs pa tshad mar byed pa bye brag pa la sogs pa 'di'i bdag tu smra
[\[38a.2\]]ba yang dmigs pa med cing rten med par 'gyur te/_de la yang med pa sgrub par byed pa mi dmigs pa srid pa'i phyir ro/_/'di ltar bdag mngon sum ma yin pa'i phyir bdag mngon sum du ni mi dmigs so/_/bdag ni tshu rol mthong ba'i dbang po'i shes pa'i yul ma yin te/_de
[\[38a.3\]]ni rang bzhin bskal pa yin pa'i phyir ro/_/dbang po'i shes pa'i mjug thogs su 'byung ba yid kyi mngon sum gang yin pa de yang dbang po'i shes pa'i yul gyi de ma thag pa'i yul la dmigs pa yin no/_/rang rig pa'i yang ma yin te/_de'i yul ni rang gi ngo bo yin pa'i phyir ro/_/gang
[\[38a.4\]]zhig bdag ni nga'o snyam pa'i shes pa'i mngon sum yin no zhes zer ba de yang rnar mi 'ong ste/_nga'o snyam pa'i shes pa ni rnam par rtog pa dang bcas pa nyid kyis mngon sum ma yin pa'i phyir dang /_bdag skem mo sbom mo zhes bya ba la sogs pas lus kyi gnas skabs la kun du reg
[\[38a.5\]]pa'i phyir te/_bdag la ni skem pa la sogs pa nyid yod pa ma yin no/_/shes pa rnam pa gzhan dang ldan pa'i yul gzhan yin pa ni med de ha cang thal bar 'gyur ba'i phyir ro/_/mngon sum ma yin pa nyid kyis bdag la rang bzhin du gyur pa'i rtags kyang med do/_/'bras bu ma grub
[\[38a.6\]]pa'i phyir 'bras bu'i rtags kyang med de/_bdag mngon sum ma yin pa la mngon sum dang mi dmigs pa bsgrubs pa 'bras bu dang rgyu'i dngos po med do/_/de bas na rtags med pa'i phyir bdag ni rjes su dpag pa'i yul yang ma yin no/_/gal te mig la sogs pa mngon sum ma
[\[38a.7\]]yin pa rnams ji ltar 'bras bu rnam par shes pas rjes su dpog ce na/_dbang po la sogs pa ni zhes bya ba la sogs pa smos te/_sogs pa zhes bya ba'i sgras ni dran pa'i sa bon la sogs pa bsdu'o/_/rnam par shes pa nyid 'bras bu ste/_de res 'ga' ba yin pa'i
[\[38b\]]
[\[38b.1\]]phyir ro/_/'di ltar gzugs dang snang ba dang yid la byed pa dag yod du zin kyang mig btsums pa la sogs pa'i gnas skabs na rnam par shes pa med pa'i phyir dang /_yang mig phye ba la sogs pa'i gnas skabs na yod pa'i phyir 'bras bu rnam par shes pa rgyu gzhan la ltos pa dang
[\[38b.2\]]bcas pa nyid du 'grub bo/_/de bas na 'di ltos pa dang bcas par grub pas dbang po la sogs pa rab tu 'grub par brjod de/_gang gi phyir rnam par shes pa 'di ltos pa dang bcas shing res 'ga' bar 'gyur ba de'i phyir rnam par shes pa 'di la rgyu ci zhig yod do zhes bya ba'i
[\[38b.3\]]rnam pa 'dis de nyid dbang po yin no zhes bya bar tha snyad 'dogs so/_/'di lta bur gyur pa zhig yin no zhes bya bar ni ma yin no zhes bya ba ni gzugs can nyid la sogs pa gzugs kyi khyad par du ni ma yin no zhes bya ba'i tha tshig go/_/'bras bu bde ba la sogs pa rab tu bsgrub pa ni
[\[38b.4\]]de ltar don chung zad kyang rgyas par mi byed de zhes bya ba la de ltar zhes bya ba ni rnam par shes pa ltar ro/_/rgyu tsam la ltos pa dang bcas pa nyid kyis 'bras bu bde ba la sogs pa bdag gi yon tan du 'dod pa rab tu bsgrub pa ni bdag tu smra ba'i don cung zad kyang rgyas par mi
[\[38b.5\]]byed de bde ba la sogs pa rgyu gang yang rung ba khyad par ma bstan pas rgyu dang ldan par khas blangs pa'i phyir ro/_/bdag ni de lta bur gyur pa ma yin te/_rtag pa dang byed pa po dang za ba po nyid la sogs pa'i mtshan nyid du khas blangs pa'i phyir ro/_/gang gi phyir ji ltar khas
[\[38b.6\]]blangs pa'i bdag la 'bras bu'i rtags med pa de lta yin dang /_bdag mi dmigs pa kho nar 'gyur na/_sangs rgyas pa la sogs pas bdag med de mi dmigs pa'i phyir ro zhes mi dmigs pa des bdag de sel ba na ci ste/_bdag tu smra bas mi dmigs pa tsam gyis
[\[38b.7\]]bdag med pa yin no zhes bsal zhing spangs/_mi dmigs pa 'di bsgrub pa ma yin na ni mi mthun pa'i phyogs las gtan tshigs srog la sogs pa dang ldan pa la sogs pa ldog pa ji ltar sgrub par byed/_rgyang pan pa rnams ni shes pa yod pa na 'byung ba rnams kho na'i mthu
[\[39a\]]
[\[39a.1\]]yin la/_sa yang 'byung ba'i rang bzhin no zhes bya bar 'dod de de ltar 'jig rten rgyang pan pa sa la shes pa yod par mi dmigs par 'dod bzhin du yang ma mthong ba/_tshad ma ma yin pa de nyid kyis tshig la sogs pa thams cad mkhyen pa nyid ma yin pa la sogs
[\[39a.2\]]par bsgrub pa'i phyir rtags nyid du nye bar bkod pa mi mthun pa'i phyogs las ldog par smra'o/_/gzhan zhes bya ba ni grangs can te yang de nyid 'o ma la sogs pa zho la sogs pa mi dmigs par 'dod bzhin du yang mig la sogs pa ni gzhan gyi don yin te/_'dus pa yin pa'i phyir ro
[\[39a.3\]]zhes smras nas/_gzhan gyi don ma yin pa ri bong gi rwa la sogs pa la 'dus pa nyid ma mthong bas ldog pa smra'o/_/de ltar re zhig 'di'i phan tshun 'gal ba yin te/_ma mthong ba tsam gyis kyang gtan tshigs 'di'i khyab pa mi 'grub bo/_/'di la gang gis na mig la sogs pa
[\[39a.4\]]'dus pa yin pa'i phyir/_gzhan gyi don du 'grub pas grangs can gyi bdag gi don nyid du 'grub par 'gyur ba 'dus pa dag ni gdon mi za bar gzhan gyi don yin par 'gyur ro zhes bya ba'i nges pa ci zhig yod/_'o ma la sogs pa la zho la sogs pa mi dmigs pa 'dod pa bzhin du
[\[39a.5\]]yang zhes bshad pa gang yin pa de mi rung ste/_'di ltar 'o ma la sogs pa la zho la sogs pa dmigs pa yod pa kho na'o/_/de gang yin zhe na/_rjes su dpag pa zhes bya ba smras so/_/rjes su dpag pa yang mi nus pa las mi 'byung ba'i phyir ro zhes bya bar bstan te/_gal te 'o ma la
[\[39a.6\]]sogs pa la zho la sogs pa'i nus pa med na/_'o ma la sogs pa nus pa med pa de las zho la sogs pa 'byung bar mi 'gyur ro/_/sbyor ba ni gang gis gang zhig bskyed par mi nus pa de ni de las mi 'byung ba ste/_dper na/_sA lu'i sa bon las nas kyi myu gu lta bu'o/_/'o ma la
[\[39a.7\]]sogs pa las ni zho la sogs pa 'byung ste/_de lta bas na 'o ma la sogs pa la zho la sogs pa'i nus pa yod do zhes bya ba ste/_'bras bu'i gtan tshigs dang 'dra ba chos mi mthun pa'i sbyor ba yin no/_/nus pa nyid zho la sogs pa yin te/_rgyu dang 'bras bu dag tha mi dad pa'i phyir ro
[\[39b\]]
[\[39b.1\]]snyam du bsam pa yin no/_/grub pa'i mtha' smra bas yang nus pa 'di ci zhig yin zhes bya ba la sogs pa smos te/_ci zhig la sogs pa'i dngos po phyis dmigs pa yod pa de nyid nus pa yin nam/_'on te zho la sogs pa las don tha dad pa gzhan nyid cung zad cig yin/_de kho na bzhin du
[\[39b.2\]]zhes bya ba ni zho la sogs pa grub pa bzhin du 'o ma la sogs pa'i gnas skabs na dmigs par 'gyur te khyad par med pa'i phyir ro/_/ji ste gzhan zhig yin no zhe na zhes bya ba ni gal te nus pa zho la sogs pa las don tha dad pa zhig yin no zhe na de'i tshe/_ji ltar gzhan yod na ste gzhan
[\[39b.3\]]nus pa zhes bya ba yod na/_zho la sogs pa de yod de med pa kho na'o snyam du bsam pa yin no/_/zho la sogs pa bskyed pa'i mthu yod pa'i phyir/_'o ma la sogs pa la zho la sogs pa las nye bar gdags pa tsam du ni 'gyur ro/_/mi dmigs pa tshad mar ma byas la/_yang de nyid tshad mar byed
[\[39b.4\]]pa 'di ni phan tshun 'gal ba yin no/_/'di dag gi zhes bya ba ni bdag tu smra ba rnams kyis te mjug sdud pa yin no/_/gang gi phyir ma mthong ba tsam gyis ldog pa med pa de'i phyir de tsam dang 'brel pa ste/_gtan tshigs tsam dang 'brel pa'i ngo bo nyid bsgrub par bya ba nyid du 'dod pa bdag
[\[39b.5\]]nyid ldog pa na ngo bo nyid rang gi ngo bor gyur pa nyid gtan tshigs nyid du nye bar bkod pa zlog par 'gyur ba'am zhes bya ba'i sgras ni 'chad par 'gyur ba'i rnam par rtog pa la ltos pa yin no/_/dper na shing ldog pa na shing sha pa ldog pa lta bu'o/_/ci'i phyir zhe na/_yal ga la sogs pa dang
[\[39b.6\]]ldan pa'i khyad par 'ga' kho na zhig la de skad du shing sha pa zhes grags pa'i phyir shing de ni shing sha pa zhes bya ba de'i rang gi ngo bo yin no/_/rang gi ngo bo shing yongs su bor nas kyang ji ltar shing sha pa zhes bya ba yod par 'gyur/_ci'i phyir zhe na/_rang gi ngo bo kho na shing gi rang gi bdag nyid kho
[\[39b.7\]]na ngo bo yin pa'i phyir te/_shing sha pa'i ngo bo yin pa'i phyir ro/_/gtan tshigs de'i phyir sgrub pa shing sha pa la sogs pa bdag nyid du gyur pa de ni rang bzhin 'brel pa kho na'i phyir te/_rang bzhin bsgrub par bya bar 'dod pa shing la sogs pa dang ji skad bshad pa'i rnam pas 'brel pa
[\[40a\]]
[\[40a.1\]]kho nas 'khrul pa med do/_/rgyu yis ni zhes bya ba ldog pa na zhes bya ba khong nas dbyung ngo /_/'bras bu zlog par 'gyur zhes bya ba skabs dang sbyar ro/_/ci'i phyir zhe na/_'khrul pa med pa'i phyir te/_'bras bu ni rgyu la 'khrul pa med do zhes bye ba'i tha tshig go/_/rgyu zhes bya
[\[40a.2\]]ba la sogs pas ni 'chad do/_/gzhan du na zhes bya ba ni gal te rgyu log pa na 'bras bu mi ldog na de'i tshe 'bras bur 'dod pa de ni rgyu de'i 'bras bu nyid ma yin par 'gyur ro/_/de lta bas na rgyu dang 'bras bu'i dngos po grub pa yin na rgyu ldog pa ni 'bras bu gdon mi za bar zlog par byed do/_/
[\[40a.3\]]de nyid rgyu dang 'bras bu'i ngo bo grub pa ni zhes bya ba la sogs pa ston te/_rgyu dang 'bras bu'i dngos po grub pa ni rgyu la 'bras bu'i ngo bo nyid nges par byed de/_der 'khrul pa med par byed do/_/de bas na bshad ma thag pa'i tshul gyis gnyi gar zhes bya ba ni de'i bdag nyid dang /_de las byung ba'i
[\[40a.4\]]mtshan nyid kyis rang bzhin 'brel pa kho nas bsgrub par bya ba log pas gtan tshigs ldog go/_/de lta min na gcig log pas zhes bya ba ni bsgrub par bya ba ma 'brel pa log pas/_ji ltar gzhan mi ldog par 'gyur sgrub pa'i chos ma 'brel pa ldog par 'gyur mi 'gyur pa kho na ste
[\[40a.5\]]'di ltar mi la mi dag la rta mi bdog ces te/_rta med ces te phyugs kyang bdog pa min nam ci/_de bzhin gcig cig nye ba'i phyir/_/zhes bya ba ni/_bsgrub par bya ba dang ma 'brel pa'i gtan tshigs nye ba'i phyir/_ji ltar gzhan bsgrub par bya ba'i chos nye bar 'gyur nye bar mi 'dod
[\[40a.6\]]pa nyid de/_'di ltar mi la phyugs ni bdog_/ces te/_de bzhin rta yang bdog gam ci gang gi phyir de lta yin pa de'i phyir rang bzhin 'brel ba kho nas bsgrub par bya bar 'dod pa'i dngos po dang 'brel pa kho nas gtan tshigs kyis bsgrub par bya ba go bar byed do/_/de yang zhes bya ba ni
[\[40a.7\]]rang bzhin 'brel pa'o/_/de'i ngo bo'i mtshan nyid ces bya ba la sogs pa ni bsgrub par bya ba'i rang bzhin gyi ngo bo'i mtshan nyid dam/_de las byung ba'i mtshan nyid yin no/_/rang bzhin 'brel pa med na mi 'byung ba zhes bya ba de nyid chos mthun pa dang chos mi mthun pa'i dpe dag
[\[40b\]]
[\[40b.1\]]gis rab tu ston to/_/de bas na chos mi mthun pa'i dpe'i 'bras bu ni bsgrub par bya ba med pa'i rgyu mtshan gyis gtan tshigs med par ston to/_/de ltar na bsgrub par bya ba dang sgrub pa dag med na mi 'byung bar bsnyad pa yin no/_/de'i phyir chos mi mthun pa'i dpe la/_nges par 'di la gzhi
[\[40b.2\]]chos can dngos por gyur pa mi 'dod do/_/'di la zhes bya ba ni rang bzhin dang 'bras bu'i gtan tshigs la'o/_/rang bzhin mi dmigs pa la ni 'dod pa kho na ste/_de la ni bzlog ste dmigs pa bstan par bya ba yin no/_/ci'i phyir gzhi mi 'dod ce na de dag med na'ang zhes bya
[\[40b.3\]]ba la sogs pa smos te/_de dag med na zhes bya ba rang bzhin dang rgyu dag med na/_rang bzhin dang 'bras bu zhes bya ba'i rtags de med ces bya ba yod pa ma yin no zhes bya ba de ltar chos mi mthun pa brjod pa las kyang de rtogs phyir/_ldog pa rtogs pa'i phyir ro/_/de nyid bsgrub
[\[40b.4\]]pa'i phyir 'di ltar zhes bya ba la sogs pa smos te/_rang bzhin gyi gtan tshigs la bsgrub par bya ba de'i ngo bo sgrub pa'i rang gi ngo bo nyid dang /_'bras bu'i gtan tshigs la bsgrub par bya ba rgyu'i dngos po rgyu nyid du ston to/_/de dag mi shes la zhes bya ba ni de'i ngo bo dang rgyu'i dngos po mi
[\[40b.5\]]shes pa'i mi la'o/_/de ni dpe la ni zhes bya ba la sogs pas ston te/_bsgrub par bya ba chos ni de'i ngo bo nyid du ston to/_/rnam pa gang gis ston ce na/_de tsam dang 'brel pa ste/_byas pa tsam dang 'brel pas byas pa grub pa nyid na grub pa'i mi rtag pa nyid kyis de'i rang gi ngo bo nyid
[\[40b.6\]]sgrub pa'i rang gi ngo bo nyid gang yin pa de lta bu des de'i ngo bor ston gyi/_ji ltar kha cig log par rtog pa lta bu phyis rgyu mtshan gyis 'byung ba'i mi rtag pa nyid kyis ni ma yin no/_/de nyid bstan pa'i phyir/_byas pa'i ngo bo nyid ces bya ba la sogs pa smos te/_byas pa'i ngo bo
[\[40b.7\]]nyid skyed par byed pa'i rgyu gang yin pa de ni mi rtag pa'i ngo bo gnyid yin na skyed par byed do zhes bya ba ni mi rtag pa'i ngo bo kho na skyed par byed de zhes bya ba'i tha tshig go/_/tshad ma de lta bu de yang dpes ston gyi ma mthong ba tsam ni ma yin no/_/sbyor ba ni 'og nas bshad par bya'o/_/de lta
[\[41a\]]
[\[41a.1\]]ma yin na zhes bya ba ni gal te de ltar tshad ma mi ston na de'i tshe/_chos gcig yod pa'i phyir sgrub pa'i chos yod pa'i phyir/_de las gzhan pa yang zhes bya ba bsgrub par bya ba'i chos kyang yod par 'gyur ro zhes bya bar nges pa med pa'i phyir ro/_/sgrub pa bsgrub par bya ba la
[\[41a.2\]]'khrul par dogs par 'gyur ro/_/de lta bas na dpes tshad ma nye bar bstan par bya'o/_/tshad ma des kyang bsgrub par bya ba'i chos kyi de tsam dang 'brel ba zhes bya ba ni bsgrub pa'i chos tsam dang 'brel pa'o/_/ji ltar ston ce na/_rang gi rgyu kho na las zhes bya ba la sogs pa smos te/_byas
[\[41a.3\]]pa'i rgyu gang yin pa de kho na las byas pa 'jig pa'i ngang can dang skad cig mar gnas pa'i chos gang yin pa de lta bu skyes te/_skad cig ma nyid kyis 'jig pa'i ngang can yin gyi/_dus gzhan du gnas pa nyid ni ma yin no zhes bya ba'i tha tshig go/_/yang ji ltar rang gi rgyu kho na las
[\[41a.4\]]skyes she na/_gzhan las zhes bya ba smos te/_rang gi rgyu las gzhan pa 'jig pa'i rgyu las byas pa de'i yod pa bkag pa'i phyir ro/_/mi rtag pa'i ngo bo nyid bkag pa'i phyir te/_de yang 'og nas ston par 'gyur ro/_/yang na sgrub pa la bsgrub par bya ba'i chos rgyu'i dngos por te/_
[\[41a.5\]]yang na dpe la bsgrub par bya ba'i de yod pa nyid yin na sgrub pa yod pa'i phyir ro zhes bya ba'i rnam pa 'dis rgyu nyid du rab tu ston to/_/yang na zhes bya ba'i sgra ni rang bzhin gyi gtan tshigs kyi ngo bo ston pa la ltos nas so/_/yang bsgrub par bya ba gang zhig rgyu'i dngos por rab tu ston ce na/_don
[\[41a.6\]]gzhan zhes bya ba smos te/_sgrub pa las don gzhan du gyur pa bsgrub par bya ba ste/_'bras bu'i gtan tshigs la rnam pa 'di yin no zhes bya ba'i tha tshig go/_/de ltar dpe nye bar bstan pa'i tshad mas de'i ngo bo dang rgyu'i dngos po rab tu bsgrub na ste/_bsgrub par bya ba rang bzhin de'i ngo bo sgrub
[\[41a.7\]]pa'i ngo bo nyid dang /_rgyu'i dngos por rab tu grub pa yin na'o/_/me med na yang du ba med do zhes bya ba skabs dang sbyar ro/_/ci'i phyir zhe na/_'di ltar mi rtag pa'i ngo bo nyid dang me de'i go rims bzhin du byas pa nyid dang /_du ba de'i rang gi ngo bo dang rgyu yin te/_dang zhes bya ba'i sgra ni bsdu
[\[41b\]]
[\[41b.1\]]ba'i don to/_/gang gi phyir de ltar yin na ji ltar byas pa dang /_du ba 'di'i rang gi ngo bo mi rtag pa dang rgyu me med par yod par 'gyur te mi 'gyur ba kho na'o/_/de lta bas na de ltar ldog pa yul ma bstan pa'i ngo bo brjod pa la gzhi med par yang chos mi mthun pa'i dpe la ldog par rab tu 'grub po/_/de
[\[41b.2\]]ltar na re zhig de'i ngo bo dang rgyu'i dngos po bstan pa'i phyir/_de dag mi shes pa la dpe brjod par bya'o/_/gang dag la de'i ngo bo dang rgyu'i dngos po dag rang gi tshad ma ji lta bas rab tu grub la/_phyogs kyi chos tsam ma nges pa'i mkhas pa de rnams la ni/_de'i ngo bo dang rgyu'i dngos po'i phyir
[\[41b.3\]]gtan tshigs 'ba' zhig ces bya ba ste/_phyogs kyi chos kho na'o/_/gang gi don du zhes bya ba ni rjes su 'gro ba dang ldog pa nges par bya ba'i don du'o/_/bstan par bya ba'i don de rang nyid kyis grub pa kho na yin pas de'i tshe zhes bya ba rjes su 'gro ba dang ldog pa nges pa'i tshe/_de brjod pas
[\[41b.4\]]dpe brjod pas ci zhig bya/_yang gang gi tshe blun po la dpe rab tu bstan par bya ba de'i tshe/_de rab tu bstan na yang chos mi mthun pa'i dpe la gzhi med par yang ji skad bshad pa'i tshul gyis ldog pa 'grub pa kho na ste/_de'i phyir slob dpon chos mi mthun pa'i dpe'i gzhis ci zhig bya snyam du
[\[41b.5\]]dgongs shing rigs pa'i sgo la sogs pa las gzhi spong bar mdzad do/_/'di ltar der 'di skad du 'o na gang gi tshe phyir rgol ba nam mkha' la sogs pa rtag pa khas mi len pa de'i tshe/_ji ltar rtag pa las byas pa nyid ldog ces brgal ba dang /_de la slob dpon gyis gzhi spangs pa'i
[\[41b.6\]]phyir/_de'i the tshom nyid kyang med de/_de med pas de la mi 'jug pa'i phyir ro zhes bshad do/_/gang gi phyir dpe dag gis 'brel ba brjod pa'i rgyu de nyid kyi phyir/_gtan tshigs 'brel bar shes na chos mthun pa dang chos mi mthun pa gnyis las gang yang rung ba smras pas/_don gyis go bas
[\[41b.7\]]cig shos la'ang de gnyis kho na las gang yang rung ba ma smras pa la yang dran pa yang dag skye bar 'gyur/_de yang slob dpon gyis tshig dang sbyar ba'i phyir/_yang na don gyis go bas zhes bya ba smos te/_gzhung 'di ni rigs pa'i sgo las 'byung ba yin no/_/yang zhes bya ba'i sgra ni
[\[42a\]]
[\[42a.1\]]'di nyid las rnam par rtag pa snga ma 'byung ba la ltos pa yin te/_'ga' zhig rab tu grags par 'gyur bas gang yang rung ba smras pa yang sgrub pa yin no zhes bshad nas/_yang don gyis go ba zhes bya ba la sogs pa 'byung ba'i phyir ro/_/gang yang rung bas zhes bya ba
[\[42a.2\]]ni chos mthun pa'am/_chos mi mthun pas so/_/gnyi ga rab tu bstan pa'i phyir ro zhes bya ba ni gang yang rung ba smras pa yang sgrub pa yin pas so/_/gzhung der yang slob dpon dpes rang bzhin gyi gtan tshigs dang 'bras bu'i gtan tshigs la go rims bzhin du de'i ngo bo dang rgyu'i dngos po rab
[\[42a.3\]]tu ston par byed kyi/_mthong ba dang ma mthong ba tsam ni ma yin no snyam du dgongs te/_don gyis go bas dpe gcig brjod pas dpe cig shos 'grub par bshad do//_//bam po lnga pa/_yang gal te ji ltar na don gyis go bas cig shos 'grub par 'gyur zhe na/_'di ltar zhes
[\[42a.4\]]bya ba la sogs pa smos te/_gang zhes bya ba ni ril smos pas byas pa thams cad yongs su bsdus pa yin no/_/byas pa gang ci yang rung ste de ni mi rtag pa kho na'o zhes smras na/_gsal bar gdon mi za bar mi rtag pa zhes bya ba'i chos 'di ni byas pa nyid 'di'i ngo bo nyid de tsam dang 'brel par
[\[42a.5\]]byas pa nyid tsam dang 'brel pa tshad mas mthong ba zhes bya ba tshad mas nges pa kho na yin no zhes bya bar nges par 'gyur ro/_/'bras bu la yang rgyu gdon mi za bar yod pa ma yin nam/_de ni de'i rang bzhin yang ma yin no zhe na/_de'i phyir don tha dad pa med na zhes bya ba smos so/_/tshad ma
[\[42a.6\]]gang gis mthong ba de bstan pa'i phyir de yod par nges pa'i phyir ro zhes bya ba smos te/_byas pa yod na gdon mi za par mi rtag pa nyid yod pa'i phyir ro zhes bya ba'i tha tshig go/_/sbyor ba ni rgyu dang 'bras bu'i dngos po ma yin la/_gang zhig yod na gang zhig gdon mi za bar yod
[\[42a.7\]]pa de ni de'i rang bzhin yin te/_dper na de nyid kyi ngo bo lta bu'o/_/byas pa yod na yang gdon mi za bar mi rtag pa nyid yod pas rang bzhin gyi gtan tshigs so/_/de ltar na de'i ngo bor shes pas ni byas pa nyid mi rtag pa nyid kyi ngo bo nyid yin par shes pa'i mis ni don gyis go bas
[\[42b\]]
[\[42b.1\]]bsgrub par bya ba mi rtag pa nyid med na byas pa nyid med do zhes bya ba de ltar nges par 'gyur ro/_/'di ltar bdag nyid du gyur pa'i rang gi ngo bo mi rtag pa nyid med par de'i bdag nyid du gyur pa byas pa nyid yod par ni mi 'gyur ro/_/ci'i phyir zhe na/_bsgrub par bya ba dang sgrub pa tha dad pa
[\[42b.2\]]med pa'i phyir ro/_/de ltar na re zhig chos mthun pas sbyor ba la shugs kyis chos mi mthun pa rtogs par bshad pa yin no/_/chos mi mthun pa'i sbyor ba la yang chos mthun par rtogs par 'gyur bas de bzhin du zhes bya ba la sogs pa smos te/_de med na zhes bya ba mi rtag pa nyid
[\[42b.3\]]med na byas pa nyid gdon mi za bar med do zhes smras na chos mi mthun pa brjod pa de kho nas de'i ngo bo nyid du rig pa la/_sgrub pa bsgrub par bya ba'i ngo bo nyid yin par rig pa'i mi la rjes su 'gro ba dran pa 'byung ngo zhes 'chad par 'gyur pa dang sbyar ro/_/gal te ji skad bshad
[\[42b.4\]]pa'i chos mi mthun pa brjod pas ji ltar de'i ngo bo nyid du rigs par 'gyur zhe na/_'di ltar zhes bya ba la sogs pa smos te/_mi rtag pa zhes bya ba'i chos 'di ni byas pa nyid 'di'i ngo bo nyid yin no/_/des na de med na mi rtag pa nyid med na byas pa nyid med do/_/de lta ma yin na
[\[42b.5\]]zhes bya ba ni gal te mi rtag pa nyid kyi ngo bo nyid yin par ma gyur na de'i tshe de med na byas pa nyid yod par mi 'gyur ro zhes bya ba mi rung pa'i phyir ro/_/rgyu de'i phyir de'i ngo bo nyid du rtogs pas byas pa nyid mi rtag pa'i ngo bo nyid yin par rtogs pas rjes su 'gro ba dran pa 'byung ngo /_/
[\[42b.6\]]rang bzhin gyi gtan tshigs la gang la gang yang rung ba'i sbyor bas gnyi gas rtogs par bshad nas/_'bras bu'i gtan tshigs la yang de bzhin du zhes bya ba la sogs pa smos te/_gang na zhes bya ba ni ril brjod pas thams cad bsdus pa yin no/_/de ni gdon mi za
[\[42b.7\]]bar me yod do zhes smras na/_rjes su 'gro ba smos pa de kho nas/_du ba ni me'i 'bras bu yin no zhes bya ba de ltar nges par 'gyur ro/_/ci'i phyir zhe na/_des na du ba yod na gdon mi za bar me yod do/_/de lta ma yin na gal te me de du ba'i rgyu ma yin na de'i tshe don gzhan
[\[43a\]]
[\[43a.1\]]me ni de dang 'brel bar nges pa med pa'i phyir te/_du ba dang 'brel ba khyab pa gang der nges pa med pa'i phyir ro/_/de bas na ngo bo du ba'i ngo bo nyid rang dbang can du 'gyur ro/_/rang dbang can yin pa des na de med kyang me med kyang du ba'i rang gi ngo bo ma tshang ba med pa'i
[\[43a.2\]]phyir med par mi 'gyur gyi yod pa kho nar 'gyur ba zhig na/_de lta yang ma yin no/_/de lta bas na du ba ni 'bras bu yin par 'dod par bya'o/_/'di ltar du ba 'bras bu yin par khas len na ni gdon mi za bar de'i rgyu me yod do/_/'di kho na zhes bya ba la sogs pa ni 'di nyid gzhung 'dzugs
[\[43a.3\]]pa yin no/_/don gzhan yod na zhes bya ba ni 'bras bur 'dod pa yod na rang gi ngo bo nye bar 'jog cing bdag nyid ngo bo so sor nye bar 'jog pa yin no/_/'bras bu 'bras bu nyid yin pa yang de yod pa nyid na rgyu yod pa de nyid na yod pa yin no/_/rgyu yod pa nyid na yod pa de yang du ba la
[\[43a.4\]]yod de/_de lta bas na du ba ni 'bras bu yin no zhes de ltar rjes su 'gro bas de'i 'bras bu nyid shes pa'i mis me med na du ba med do zhes bya bar shugs kyis rtogs par 'gyur ro/_/de ni chos mi mthun pas rjes su 'gro ba rtogs pa de bzhin du zhes bya ba la sogs pa smos te/_me med na
[\[43a.5\]]du ba med do zhes smras na/_ldog pa brjod pa 'dis me las du ba gdon mi za bar 'byung ngo zhes/_zhes bya ba de ltar rgyu dang 'bras bu'i dngos bo nges par 'gyur ro/_/me las gdon mi za bar 'byung ngo zhes bya bar sbyar te/_me kho na las 'byung ngo zhes bya ba'i tha tshig go/_/de ltar na de las 'byung bar
[\[43a.6\]]nges na/_shugs kyis rjes su 'gro ba rtogs par 'gyur ro/_/de lta ma yin na gal te chos mi mthun pa smos pas du ba ni me'i 'bras bu yin no zhes bya ba de mi brjod na de'i tshe de med na du ba ji ste yod par mi 'gyur te/_yod pa kho nar 'gyur bas ldog pa nges pa nyid du mi 'gyur ro/_/de lta
[\[43a.7\]]bas na don gzhan nyid yin la gang zhig med na gang zhig gdon mi za bar med pa de ni/_de'i 'bras bu yin te/_de'i phyir ldog pa brjod pas rjes su 'gro ba rtogs so zhes bya ba 'di gnas so/_/'dir gzhan gyis 'khrul pa rtag pa dang zhes bya ba la sogs pa smras te/_rtag pa
[\[43b\]]
[\[43b.1\]]dang mi rtag pa dag gi don dag gi 'bras bu ni rtag pa dang mi rtag pa'i don gyi 'bras bu'o/_/de'i ngo bo ni de nyid de de ma yin yang ngo /_/'di ltar nyan pa'i shes pa ni sgra kho na'i chos yin pa'i phyir thun mong ma yin pa yin na de la ci nyan pa'i shes pa sgra rtag pa zhig gi 'bras bu yin nam/_'on te mi
[\[43b.2\]]rtag pa zhig gi yin zhes bya ba ni mi shes so/_/de'i phyir nyan pa'i shes pa ni rtag pa'i don gyi 'bras bu nyid kyang ma yin la/_mi rtag pa'i don gyi 'bras bu nyid kyang ma yin/_'on kyang de dag med na rtag pa dang mi rtag pa'i don med na nyan pa'i shes pa med de/_de dag log na ldog go zhes
[\[43b.3\]]bya ba'i tha tshig go/_/re zhig rtag pa'i don med pa la ni med de/_bum pa la sogs pa mi rtag pa la med pa'i phyir ro/_/mi rtag pa'i don med pa la yang med de nam mkha' la sogs pa la rtag pa med pa'i phyir ro zhe na/_grub pa'i mtha' smra bas med pa nyid ma yin te zhes bya ba smos te/_mnyan
[\[43b.4\]]par bya ba nyid 'di ni rtag pa dang mi rtag pa med na med do zhes bya bar de ltar shes par mi nus so/_/gal te de dag med na med do zhes bya ba de ltar nges par gyur na ni de'i tshe de 'bras bu nyid yin par nges par 'gyur ba zhig na/_'on kyang de dag med na med do zhes bya ba nyid ni med do/_/de ci'i phyir zhe na/_
[\[43b.5\]]mnyan par bya ba nyid de las rtag pa dang mi rtag pa'i don de dag nyid la the tshom za ba'i phyir ro/_/de bas yin na rtag pa dang mi rtag pa'i dngos po la med pas mnyan par bya ba nyid las nges pa'i phyir ji ltar de dag gi ngo bo la ltos nas/_rtag pa dang mi rtag pa'i ngo bo nyid la ltos nas/_
[\[43b.6\]]sgra la the tshom du 'gyur/_de lta bas na mnyan par bya ba nyid ni rtag pa dang mi rtag pa dag las ldog pa nyid med do/_/'o na ji ltar mnyan par bya ba nyid thun mong ma yin pa'i phyir rtag pa dang mi rtag pa dag la med do zhes brjod ce na/_yod par nges pa med pa'i phyir zhes bya ba la sogs
[\[43b.7\]]pa smos te/_rtog pa dang mi rtag pa dag la mnyan par bya ba nyid yod par nges pa med pa'i phyir/_rtag pa dang mi rtag pa dag la mnyan par bya ba nyid med do zhes brjod do/_/de lta bas na 'bras bu'i gtan tshigs la dpe dag gis bsgrub par bya ba dang sgrub pa dag rgyu dang 'bras bu'i
[\[44a\]]
[\[44a.1\]]dngos por brjod par bya'i mthong ba dang ma mthong ba tsam ni ma yin no/_/de ltar na don gyis go bas gang yang rung bas cig shos rtogs par 'gyur gyi gzhan du ni ma yin pas/_gang gi tshe zhes bya ba la sogs pa smos so/_/gang na du ba yod pa de na me yod do zhes bya ba nyid du yang
[\[44a.2\]]mi 'gyur na zhes bya ba ni 'brel pa med pa'i phyir rjes su 'gro ba nyid du mi 'gyur ba'o/_/gang gi tshe rjes su 'gro ba nyid ma grub pa de'i tshe/_me med na du ba med do zhes shugs kyis ldog pa 'grub pa lta ga la 'gyur/_de bzhin du chos mi mthun pas ma mthong ba tsam brjod pas bsgrub par bya ba med na gtan
[\[44a.3\]]tshigs med pa mi 'grub pa'i phyir de'i sgo nas rjes su 'gro ba dran par lta 'gyur re skan/_de med na ji skad bshad pa'i 'brel pa med na/_gcig yod na gzhan rab tu 'grub pa mi srid pas/_gcig yod na 'bras bu dang rang bzhin gyi gtan tshigs yod na gzhan rab tu grub par bya ba'i phyir rtags can rgyu
[\[44a.4\]]dang rang bzhin rab tu grub par bya ba'i phyir ro/_/ji skad bshad pa'i zhes bya ba ni de'i bdag nyid dang de las byung ba'i mtshan nyid do/_/de'i phyir zhes pa ni bshad ma thag pa'i phyir ro/_/rgyu dang rang bzhin dag med pa zhes bya ba ni rgyu med pa dang rang bzhin khyab par byed pa med pa'o/_/'bras bu dang
[\[44a.5\]]khyab par bya ba 'ga' zhig dgag pa'i'o/_/yang zhes bya bas ni dgag pa'i tha snyad bsgrub pa'i yang ngo /_/gtan tshigs ni rtags so/_/ci'i phyir zhe na/_'di ltar rgyu dang khyab par byed pa de dag kho na ldog pa na/_rang dang 'brel ba 'bras bu dang rang bzhin khyab par bya bzlog par byed
[\[44a.6\]]pas/_rgyu de'i phyir don 'bras bu'am khyab par bya ba 'ga' zhig dgag pa yang sgrub par 'dod pas so/_/yang zhes bya ba'i sgras ni tha snyad kyang ste/_'dis ni yang zhes bya ba'i sgra'i don yang brjod pa yin no/_/rgyu byed rgyu 'am rang bzhin khyab par byed pa'i ldog pa'i gtan tshigs
[\[44a.7\]]nyid du brjod par bya'o/_/ci'i phyir de gnyis kho na ldog pa nyid du brjod par bya'i/_gzhan yang ni ma yin zhe na/_ma 'brel na ni zhes bya ba smos te/_de gnyis las gzhan pa la 'brel ba med do snyam du bsam pa yin no/_/gang la dmigs par rigs shing rung ba yod pa la de skad ces bya ste/_
[\[44b\]]
[\[44b.1\]]bltar rung bzhes bya ba'i tha tshig go/_/de mi dmigs pa yang zhes bya ba ni bltar rung ba'i rang bzhin mi dmigs pa yang dgag pa'i gtan tshigs yin no/_/'di ni dgag pa nyid kyi gtan tshigs ni ma yin no/_/'on kyang dgag pa'i yul can gyi tha snyad gang yin pa de'i gtan tshigs yin pa'i
[\[44b.2\]]phyir/_de'i gtan tshigs te/_dgag pa'i gtan tshigs zhes bshad do/_/ci'i phyir dgag pa'i gtan tshigs ma yin zhe na/_de lta bu mi dmigs pa na bltar rung ba mi dmigs pa ni/_rang nyid kyi 'gog pa'i ngo bo yin pa'i phyir ro/_/rgyu dang khyab par byed pa mi dmigs pa zhes bya ba ni rgyu mi
[\[44b.3\]]dmigs pa dang /_khyab par byed pa mi dmigs pa'o/_/gnyi ga'i yang zhes bya ba ni dgag pa dang dgag pa'i tha snyad kyi'o/_/de ltar zhes bya ba ni de ltar na ste mi dmigs pa 'di mdor bsdus nas rnam pa gsum du bshad kyang yang rnam pa du mar bshad de/_'di gnyis las gong du rnam pa
[\[44b.4\]]brgyad du ji ltar phye ba lta bu'o/_/rnam pa gang gis shi na/_de dang de 'gal la sogs pa/_/zhes bya ba la sogs pa smos te/_de zhes bya ba'i sgras ni gong du thal ba rang bzhin dang /_rgyu dang khyad par byed pa gsum gzung ngo /_/rang bzhin la sogs pa gsum po de dag 'gal ba
[\[44b.5\]]ni de 'gal te rang bzhin dang 'gal ba dang rgyu dang 'gal ba dang khyab par byed pa dang 'gal ba'i bye brag gis rnam pa gsum kho na yin no/_/gang la de dang de dang 'gal ba yod pa de ni de dang de dang 'gal ba la sogs pa ste/_sogs pa zhes bya ba'i sgras ni 'gal ba'i 'bras bu
[\[44b.6\]]dang /_rgyu 'gal ba'i 'bras bu bsdu'o/_/de dang de dang 'gal ba la sogs pa ni de dang de dang 'gal ba la sogs pa dag go/_/de dag mi rtogs pa dang rtogs pa dag ste/_de mi rtogs pa dang /_de dang 'gal ba la sogs pa rtogs pa zhes bya ba'i tha tshig go/_/de dag
[\[44b.7\]]gi dbye ba ste des sbyor ba'o/_/de lta bas na sbyor ba'i sgo nas rnam pa du mar bshad do/_/de la de mi rtogs pas ni mi dmigs pa rnam pa gsum po rang bzhin mi dmigs pa dang /_rgyu mi dmigs pa dang /_khyab par byed pa mi dmigs pa bsdus so/_/de dang 'gal ba rtogs
[\[45a\]]
[\[45a.1\]]pas ni/_rang bzhin 'gal ba dmigs pa dang /_rgyu 'gal ba dmigs pa dang /_khyab par byed pa 'gal ba dmigs pa gsum bsdus so/_/sogs pa'i sgras ni 'gal ba'i 'bras bu dmigs pa dang /_rgyu 'gal ba'i 'bras bu dmigs pa bsdus te/_de ltar na sngar
[\[45a.2\]]bshad pa'i mi dmigs pa rnam pa brgyad bsdus pa yin no/_/dgag pa'i gtan tshigs ni rnam pa gsum kho na ste zhes bya ba la sogs pas ni tshig le'ur byas pa'i don 'chad do/_/rgyu dmigs su yod pa dmigs su rung ba mi dmigs pa'o zhes bya bar sbyar ro/_/khyab par byed pa dang
[\[45a.3\]]rang gi bdag nyid dmigs su yod pa zhes bya bar sbyar ro/_/dgag pa'i gtan tshigs rnam pa gsum po de ni sbyor ba'i dbang gis rnam pa du mar bshad de zhes bya bar sbyar ro/_/sbyor ba'i dbang gis ji lta bu zhe na/_de dang de dang 'gal ba la sogs pa ma rtogs pa dang /_rtogs pa'i
[\[45a.4\]]dbye ba'i sbyor ba'i sgo nas zhes bya ba smos so/_/de nyid de ma rtogs pa dang zhes bya ba la sogs pas rnam par 'byed de/_de ma rtogs pa zhes bya ba ni rang bzhin dang rgyu dang khyab par byed pa mi dmigs pa'o/_/de dang 'gal ba rtogs pa zhes bya ba ni rang bzhin dang rgyu dang khyab par byed pa
[\[45a.5\]]dang 'gal ba dmigs pa'o/_/'gal ba'i 'bras bu rtogs pa zhes bya ba ni 'gal ba'i 'bras bu dmigs pa'o zhes bya ba la sogs pa'i dbye ba'i sbyor ba dag gis zhes bya ba ni/_rgyu 'gal ba'i 'bras bu dmigs pa la sogs pa'i dbye ba'i sbyor ba dag gis so/_/ji skad bshad pa
[\[45a.6\]]bzhin no zhes bya ba ni gong du mi dmigs pa'i rab tu dbye ba bsam pa'i skabs su'o/_/gang gi phyir de ltar 'brel ba'i dbang gis rtogs par byed pa nyid yin pa de'i phyir/_rgyu dang 'bras bu'i dngos po nges par byed pa'i bsgrub par bya ba dang sgrub pa dag mi 'khrul bar sgrub par byed pa'am
[\[45a.7\]]rang bzhin nges par byed pa de'i bdag nyid kyi mtshan nyid las 'bras bu dang rang bzhin gyi rtags bsgrub par bya ba med na mi 'byung bar nges pa yin no/_/ma mthong ba las min zhes bya ba ni bsgrub par bya ba med na gtan tshigs ma mthong ba tsam las med na mi 'byung bar nges pa ni ma yin
[\[45b\]]
[\[45b.1\]]pa'o/_/mthong las min zhes bya ba ni bsgrub par bya ba dang /_sgrub pa dag lhan cig yod par mthong ba las kyang ma yin pa'o/_/de lta bas na de las byung ba kho nas don gzhan med na mi 'byung ba yin te/_ji ltar gzhan du na ste de las byung ba ma yin na/_gzhan dag nyid du gyur pa ma
[\[45b.2\]]yin pa'i rtags gzhan dag dang ste/_bsgrub par 'dod pa'i don gzhan dag dang /_nges par yod pa'i nges pa gang de ltar na re zhig gzhan du gyur pa'i rtags mdun du byas te bshad pa yin no/_/don gzhan ma yin pa'i rtags la ni bsgrub par bya ba'i chos de tsam dang 'brel ba nyid du 'dod
[\[45b.3\]]par bya'o/_/de lta ma yin te mi rtag pa nyid gang zhig la byas pa nyid kyi rgyu mtshan skyed par byed pa gang yin pa de las don gzhan pa tho ba la sogs pa'i rgyu mtshan yod par 'dod na chos de las/_nges par yod pa'i nges pa gang ci dang 'dra zhe na/_gos la tshon bzhin no/_/ji ltar gos grub
[\[45b.4\]]zin pa la le brgan rtsi la sogs pa'i rgyu mtshan can gyi tshon phyis 'byung ba gang yin pa de la gdon mi za bar 'byung bar ma nges pa de dang 'dra'o/_/mi rtag pa nyid kyi rgyu don gzhan yin pa nyid du 'dod pa la nyes pa 'di 'ba' zhig tu ma zad kyi/_nyes pa gzhan 'di yang yod pas/_
[\[45b.5\]]gzhan yang zhes bya ba la sogs pa smos te/_mi rtag pa nyid ces bya ba'i chos don gzhan gyi rgyu mtshan can yin par gyur na de rang gi ngo bor gyur pa byas pa la sogs pa de las gzhan nyid yin no/_/'di ltar bsgrub par bya ba'i chos don gzhan gyi rgyu mtshan can nyid du khas len na/_sgrub
[\[45b.6\]]pa'i chos grub na ma grub pa dang rgyu tha dad pa can dang gnyis su 'dod pa yin no/_/de yang rang bzhin tha dad pa med par mi rung ste/_'di ltar grub pa'i ngo bo de grub kyang bsgrub par bya ba'i chos ma grub pa'am/_rgyu tha dad pa can ni de'i rang bzhin du rigs pa ma yin te/_rtags sngar grub pa dang
[\[45b.7\]]rgyu tha dad pa can gyi rang bzhin du rigs pa ma yin no/_/'di ltar dngos po rnams kyi tha dad pa ni 'di kho na yin te/_chos 'gal ba gnas shing chos 'gal ba dang ldan pa yin te/_grub pa dang ma grub pa dag ni 'dir chos 'gal ba dag yin no/_/de bzhin du rgyu tha dad pa ni 'di kho
[\[46a\]]
[\[46a.1\]]na yin te/_tha dad pa skyed par byed pa'i rgyu tha dad pa gang yin pa'o/_/rgyu tha dad pa ni 'dir tshogs pa tha dad pa yin par blta bar bya ste/_'dis ni tha dad pa'i rang gi ngo bo dang /_tha dad pa'i rgyu yang bshad do/_/gal te chos 'gal ba gnas pa dang /_rgyu tha dad
[\[46a.2\]]pa de dag kyang tha dad par byed pa ma yin par 'dod na/_de'i tshe dngos po gang yang don gang las kyang tha dad pa med pas 'gro ba ril rdzas gcig tu 'gyur ro/_/gal te yon tan gsum khyad par med pa'i phyir thams cad gcig pa nyid du 'dod pa kho na'o zhe na/_des na zhes bya ba la
[\[46a.3\]]sogs pa smos te/_des na zhes bya ba ni gcig pa'i phyir ro/_/lhan cig skye ba dang 'jig pa dag na/_gcig skye na yang thams cad skye la/_'jig na yang 'jig par 'gyur ro zhes bya ba'i tha tshig go/_/'bras bu thams cad la thams cad nye bar sbyar te/_rgyu nyid du 'gyur ro/_/
[\[46a.4\]]de lta ma yin na zhes bya ba ni lhan cig skye ba la sogs par khas mi len na thams cad gcig ces bya ba nyid du mi 'gyur ro/_/'on te nye bar sbyar ba la sogs pa'i bye brag gis phan tshun tha dad pa'i bdag nyid du 'dod na/_de'i tshe ming tha dad par 'gyur bar zad de/_mang po rnams
[\[46a.5\]]la gcig ces ming du btags pa'i phyir ro/_/ci'i phyir zhe na/_phan tshun tha dad pa'i don khas blangs nas/_de skad du brjod pa'i phyir te/_gcig ces brjod pa'i phyir ro/_/gzhan gyi rgyu don tha dad pa nyid med kyang zhes bya ba la sogs pa smras te/_khyed kyi gzhung lugs kyis mi
[\[46a.6\]]rtag pa nyid kyi rgyu don tha dad pa nyid med cing 'jig pa'i rgyu la mi ltos pa nyid yin yang /_dngos po'i dus na mi rtag pa nyid ma grub pa'i phyir dngos po yod pa'i dus na mi rtag pa de ma grub pa'i phyir te/_dngos po'i 'og rol gyi dus su mi rtag pa nyid du 'gyur ro snyam du bsam pa yin no/_/
[\[46a.7\]]de'i rang bzhin ma yin par mtshungs pa ma yin nam zhes bya ba ni ji ltar kho bo cag gi ltar na mi rtag pa nyid don gzhan la ltos pas byas pa'i ngo bo nyid ma yin pa de bzhin du rgyu med par smra ba khyed kyi ltar na yang /_'jig pa byas pa'i ngo bo nyid du mi 'gyur ro zhes bya ba'i tha tshig go/_/
[\[46b\]]
[\[46b.1\]]mi rtag pa nyid ces bya ba la sogs pas ni lan 'debs so/_/skad cig mar gnas pa'i chos zhes bya ba ni skad cig mar gnas pa'i ngo bo nyid do/_/gal te dngos po nyid mi rtag pa nyid yin na/_'o na ji ltar chos can sgra'i chos mi rtag pa nyid ces tshig tha dad ce na/_de'i phyir chos dang zhes bya ba
[\[46b.2\]]la sogs pa smos te/_chos dang chos can gyi tshig tha dad pa rjod par byed pa tha dad pa nyid gang yin pa de la yang rgyu mtshan 'og nas bshad par bya'o/_/ji ste gal te dngos po nyid mi rtag pa nyid yin na/_dngos po mngon sum du byed pa na/_ci'i phyir de mngon sum du mi 'gyur/_gang
[\[46b.3\]]gis na rtags las go bar 'gyur zhe na/_bden te 'dzin pa kho na yin na dngos po 'di'i rang bzhin skad cig mar gnas pa'i chos de nyid mi rtag pa nyid ces bya ba de ni mthong ba bzhin du yang mngon sum du byas su zin kyang mi rtogs pa 'ba' zhig tu yang zad do zhes bya ba 'di dang
[\[46b.4\]]sbyar ro/_/ci'i phyir dngos po'i rang bzhin skad cig mar gnas pa'i chos nyid yin zhe na/_rang gi rgyu kho na las de ltar skye ba'i phyir zhes bya ba smos te/_dngos po'i rgyu kho na las skad cig mar gnas pa'i chos nyid du skye ba'i phyir ro/_/gal te mthong bzhin du yang ci ste mi rtogs
[\[46b.5\]]she na/_blo zhan pa zhes bya ba la sogs pa smos te/_gang la blo zhan cing g.yer bag med pa zhes tshig rnam par sbyar ro/_/rtag tu zhes bya ba'i sgra ni de ltar yod par dogs pas bslus pa zhes bya ba 'di dang sbyar te/_dus res 'ga' ni yod pa dmigs pa yod pa nyams su myong ba'i
[\[46b.6\]]rgyus rtag tu de ltar yod par dogs pas bslus te/_'di ni skad cig ma gcig la ji lta bu dmigs pa ltar dus thams cad du de kho na lta bu yin no zhes rtag tu de ltar yod par dogs shing gcig pa nyid du sgro 'dogs par byed pa'i 'khrul par 'gyur ro/_/dogs pa zhes bya ba'i
[\[46b.7\]]sgras 'dir 'khrul pa kho na la bya'i the tshom ni ma yin no/_/des bslus shing bri ba ni skad cig mar gnas pa'i chos nyid de mngon sum gyi tshad mas mthong bzhin du yang ji ltar nyams su myong ba mi rtogs shing nges par mi 'gyur ro/_/ma nges pa'i rgyu gnyis pa/_'dra ba gzhan 'byung bas
[\[47a\]]
[\[47a.1\]]bslus pas zhes bya ba smos te/_yang na skad cig ma dang po dang 'dra ba skad cig ma gnyis pa la sogs pa 'byung ba des bslus pas mthong bzhin du yang mi rtogs so zhes bya bar sbyar te/_kha cig ni de skad du 'chad do/_/'di ni 'dir bsam par bya ba yin te/_gal te dngos po'i
[\[47a.2\]]rang bzhin yin pa'i phyir skad cig mar gnas pa'i chos nyid dngos po bzhin mngon sum pa yin na/_sngon po la sogs pa'i rang gi ngo bo ltar de yang ji ltar myong ba bzhin ci'i phyir nges par mi 'gyur zhes de skad du brgal ba'i lan du rtag tu de ltar yod par dogs pas bslus pa'i phyir ro zhes bya ba 'di
[\[47a.3\]]bshad pa gzhan gyis gal te skad cig ma nyid mngon sum pa yin na/_ci'i phyir rtag tu yod pa nyid du dogs par 'gyur/_nyams su myong ba'i shes pas gzung ba'i sngon po la ni ser por sgro 'dogs par byed pa'i 'khrul par mi 'gyur ro zhes 'di lta bu nyid rgol ba ma yin nam/_de ltar ni brgal
[\[47a.4\]]ba gang yin pa de nyid lan du byas par 'gyur ro/_/de lta bas na rtag tu de ltar yod par sgro 'dogs par byed pa 'khrul pa de nyid kyi rgyu mtshan brjod dgos so/_/yod pa dmigs pas zhes rgyu bshad pa nyid ma yin nam zhe na/_de skad du ni bshad mod kyi rigs pa ni ma yin te/_'di ltar dngos po
[\[47a.5\]]skad cig ma nyams su myong ba nyid yod pa dmigs pa yin la de nyid la brten nas/_gzhan gyis gal te skad cig ma nyid mngon sum gyis bzung na/_ci'i phyir de la phyin ci log tu rtogs zhes brgal ba dang /_yod pa dmigs pas zhes de nyid gtan tshigs nyid du brjod de/_brgal ba'i gtan tshigs
[\[47a.6\]]gang yin pa de nyid lan gyi gtan tshigs su ni mi rung ngo /_/'on te skad cig ma snga ma dang 'dra bar skad cig ma gnyis pa la sogs pa'i yod pa gang yin pa de dmigs pas/_'di ni yod pa dmigs pa zhes bya ba'i sgra'i don yin te/_des na 'di skad du skad cig ma dang po dang 'dra ba skad
[\[47a.7\]]cig ma gnyis pa la sogs pa yod pa dmigs pa'i phyir/_skad cig ma snga phyi dag gi bye brag dbye bar mi nus pas mi rtogs so zhes bshad pa yin no zhes bya bar 'dod na/_de yang shin tu rnar mi 'ong ba yin te/_'dra ba gzhan 'byung bas bslus pa zhes bya ba 'dis 'di'i don bshad zin pa'i
[\[47b\]]
[\[47b.1\]]phyir zlos par 'gyur ro/_/gzhan yang bslus pa'i rgyu 'di nyid la khyad par ci zhig yod pa 'di yang brjod dgos so/_/'di ltar yod pa dmigs pa na yang skad cig ma 'dra ba gzhan 'byung ba yod la/_skad cig ma gcig kho na la yod pa dmigs pa gang yin pa de ni 'dir brjod par 'dod pa
[\[47b.2\]]ma yin te/_'di ni tshu rol mthong ba'i tha snyad du btub par rung ba ma yin pa'i phyir dang /_mi srid pa'i phyir ro/_/yod pa de lta bu dmigs pa ni 'khrul pa'i rgyu mtshan yang ma yin no/_/'on kyang 'dir ni rgyun chags pa'i dmigs pa kho na brjod par 'dod de/_de la ni 'dra ba gzhan 'byung ba yod
[\[47b.3\]]pa kho na'o/_/de bzhin du 'dra ba gzhan 'byung ba na yang dmigs pa yod de/_'dra ba gzhan 'byung ba mi dmigs pa ni 'khrul pa'i rgyu ma yin te/_rtag tu thams cad 'khrul par thal bar 'gyur ba'i phyir ro/_/de lta bas na phyogs 'di gnyis la khyad par 'ga' yang med do/_/'di la kha cig
[\[47b.4\]]snga ma la ni yod pa dmigs pa bshad do/_/gnyis pa la ni 'dra ba gzhan 'byung ba dmigs pa'o zhes khyad par 'chad par byed do/_/de yang rigs pa ma yin te/_yod pa dmigs pa yang ji skad bshad pa'i tshul gyis 'dra ba gzhan 'byung ba dmigs pa yin pa'i phyir ro/_/gzhan dag na re
[\[47b.5\]]yod pa dmigs pa na yang 'dra ba gzhan 'byung ba yod kyang brjod par mi 'dod la/_'dra ba gzhan skye ba na yang yod pa dmigs pa yod kyang brjod par mi 'dod do zhes zer ro/_/de yang yang dag pa ma yin te/_yod pa dmigs pa la 'dra ba gzhan 'byung ba brjod par mi 'dod na 'khrul
[\[47b.6\]]pa'i rgyu mtshan nyid ma bsnyad par 'gyur la/_'dra ba gzhan 'byung ba yang dmigs pa med na 'khrul pa'i rgyu mtshan nyid du mi 'gyur ba'i phyir de dag brjod par mi 'dod pa ni rigs pa ma yin no/_/de lta bas na gzhan du rnam par bshad par bya ste/_'khrul pa'i rgyu mtshan dang pos ni mu stegs
[\[47b.7\]]can rnams kyi 'khrul pa'i rgyu mtshan lta ba ngan pa la mngon par zhen pa'i bag chags kyi sa bon nang na yod pa bstan to/_/'di la tshig gi don ni 'di yin te/_rtag tu de ltar yod par dogs pas bslus pa zhes bya ba ni skad cig ma ma yin pa nyid du mngon par zhen pa'i 'khrul pas
[\[48a\]]
[\[48a.1\]]bslus pa zhes bya ba'i don te/_skad cig ma ma yin par smra ba skad cig ma ma yin par mngon par zhen pa'i phyir mthong bzhin du yang mi rtogs so zhes bya ba'i tha tshig go/_/gal te rtag tu de ltar yod par dogs pas bslus pa nyid du yang ji ltar 'gyur zhe na/_yod par mi
[\[48a.2\]]dmigs pas zhes bya ba smos te/_dmigs pa zhes bya ba'i sgra ni lhag pa ste/_skad cig ma ji ltar gnas pa bzhin yod pa las lhag par skad cig ma ma yin pa nyid la sogs pa'i rnam par dmigs par byed/_'dzin par byed pas yod pa dmigs pa ni skad cig ma ma yin pa nyid la sogs
[\[48a.3\]]pa 'khrul pa'i sa bon yin te/_de'i dbang gis de ltar 'khrul pa 'byung ba'i phyir ro/_/'di skad du thog ma med pa nas lta ba ngan pa la mngon par zhen pa'i sa bon nang na yod pas bskyed pa skad cig ma ma yin pa nyid du 'khrul pa gang yin pa des bslus pas mi rtogs so zhes bshad pa yin no/_/
[\[48a.4\]]'khrul pa'i sa bon nang na lta yod du zad mod/_nyams su myong ba'i shes pa de nyid kyis ji ltar gzung ba'i rnam pa go ci'i phyir nges par mi byed ce na/_blo zhan pa zhes bya ba smos so/_/skad cig ma ma yin par lta ba la mngon par zhen pa rnams ni bstan bcos ngan pa'i lta ba la goms par byed pa'i phyir/_nang
[\[48a.5\]]gi nyes pas skad cig ma nyid mthong ba yang ji lta ba bzhin gtan la mi phebs grang na/_sangs rgyas pa rigs pa dang lung dag gis skad cig ma nyid du gtan la phebs pa rnams la go ji ste mngon sum gyi stobs kho nas skad cig ma nyid du nges pa mi skye ste/_de dag la bstan bcos ngan pa la mngon par
[\[48a.6\]]zhen pa ni med do zhe na/_de'i phyir 'dra ba gzhan 'byung bas bslus pas zhes bya ba smos te/_de'i 'khrul pa'i rgyu spyi yin no/_/yang ji skad bshad pa'i 'khrul pa'i rgyus mthong bzhin du yang mi rtogs kyi dngos po nyid skad cig ma ma yin pa'i phyir ni ma yin no zhes bya ba 'di ji ltar shes she na/_
[\[48a.7\]]de'i phyir skad cig ma tha ma zhes bya ba la sogs pa smos te/_skad cig ma 'dra ba gzhan dang mtshams mi sbyor ba'i skad cig ma ni skad cig ma tha ma ste/_de mthong ba rnams la zhig go zhes bya bar nges pa'i phyir/_'di ni sngar yang skad cig re re kho na la 'jig ste/_ji skad bshad pa'i
[\[48b\]]
[\[48b.1\]]bslus pa'i rgyus gtan tshigs la mi phebs pa 'ba' zhig tu zad do zhes bya bar rtogs so/_/gal te skad cig ma ma yin par gyur na ni phyis kyang 'gyur ba kho na ste khyad par med pa'i phyir ro/_/'jig pa'i rgyu ni mi rung ba'i phyir ro/_/skad cig ma tha ma mthong ba na yang ji ltar 'jig pa'i dad can nyid du
[\[48b.2\]]nges te/_'di ltar de'i tshe yang yod pa dmigs pa ni yod de/_yod pa nyid dmigs na de med par rtogs pa ni ma yin no zhe na/_phyis zhes bya ba la sogs pa smos te/_skad cig ma tha ma mthong ba tsam gyis nges par 'gyur ro zhes ni mi smra'o/_/'on kyang skad cig ma tha ma mthong nas/_phyis rgyun
[\[48b.3\]]chad pa na/_'di zhes bya ba skad cig ma gzhan dang mtshams mi sbyor ba'i bum pa la sogs pa mi dmigs pas zhes bya ba de dang mi 'dra ba'i dngos po gzhan dmigs pas dang /_mi gnas pa rtogs pa'i phyir de'i tshe 'di zhig go zhes bya bar nges pa'i dus yin pas/_nges pa'i dus de nyid na de mngon
[\[48b.4\]]sum gyi stobs kyis mi rtag pa nyid du rnam par gzhag ste/_rjes su dpag pas ni sngar yang rnam par gzhag pa nyid do/_/dpe yang 'bras bu bskyed pa'i zhes bya ba la sogs pa smos te/_'bras bu bskyed pa'i nus pa ni 'bras bu bskyed pa'i nus pa'o/_/de ni rgyu'i ngo bo nyid yin yang yin te/_
[\[48b.5\]]nus pa ni rgyu las tha dad pa ma yin no/_/des na rgyu gzung ba na de gzung ba kho na'o snyam du bsam pa yin no/_/'on kyang de'i 'bras bu ma mthong ba zhes bya ba mi gang gis rgyu de'i 'bras bu ma mthong ba rgyu mthong du zin kyang de'i ngo bo ma rtogs pas/_nus pa'i rang gi ngo bo ma rtogs pa'i mi des phyis gang gi tshe rgyu de
[\[48b.6\]]las 'bras bu byung ba de'i tshe/_'bras bu mthong bas rtogs pa bzhin te/_rgyu'i nus pa rtogs pa bzhin no/_/de lta bas na byas pa grub pa'i dus na/_byas pa'i rgyu kho na las byas pa'i bdag nyid du gyur pa mi rtag pa nyid grub po zhes bya ba de ltar 'dod par bya'o/_/de lta ma yin na gzhan gyi
[\[48b.7\]]rgyu mtshan can nyid yin nam zhes bya ba ni yod pa'i rgyu las gzhan pa'i rgyu de'i rgyu mtshan can yin yang rung ba'o/_/rgyu mtshan med pa can nyid yin yang rung zhes bya ba ni/_rgyu la mi ltos pa kho nar mi rtag pa nyid du 'gyur ba yang rung ba ste/_de ni kha cig gi gzhung lugs kyis dus gzhan na'o zhes 'byung ba de
[\[49a\]]
[\[49a.1\]]dag gi lta bas 'di bshad do/_/mi rtag pa nyid don gzhan kho nar 'gyur ro zhes bya ba ni/_chos don gzhan gyi rgyu mtshan can yin par gyur na de bzhin nyid ces bya bas don 'di bshad zin pa nyid de/_nyes pa gzhan brjod pa'i phyir yang nye bar bkod do/_/de lta na ni zhes bya ba
[\[49a.2\]]ni mi rtag pa nyid don gzhan yin na'o/_/dngos po de dang ldan par mi rtag pa nyid dang ldan par mi 'gyur te 'brel pa med pa'i phyir ro/_/de nyid bsnyad pa'i phyir de la mi dgos pa'i phyir ro zhes bya ba smos te/_dngos po de la mi rtag pa nyid dam/_de la dngos po mi dgos pa'i phyir te/_phan par byed pa
[\[49a.3\]]med pa'i phyir ro/_/'on te 'brel pa grub par bya ba'i phyir/_dngos po la mi rtag pa nyid kyis byas pa'i dgos pa ngang gis 'jig pa nyid kyi mtshan nyid khas len na/_de'i tshe dngos po'i rang gi bdag nyid du gyur par 'dod par bya ste/_gzhan du na de la yang 'brel par mi 'gyur ro/_/mi rtag pa
[\[49a.4\]]nyid kyis byas pa'i dgos pa ji skad bshad pa khas len pa de'i tshe yang dgos pa de nyid dngos po'i rang gi bdag nyid du gyur pa'i mi rtag pa nyid yin pas/_don gzhan du gyur pa'i mi rtag pa nyid gzhan gyis ci zhig bya ste/_gal te mi rtag pa nyid las ngang gis 'jig pa'i ngo bo nyid 'byung bar
[\[49a.5\]]khas len na/_rang gi rgyu kho na las de ltar 'byung du zad mod/_mi rtag pa nyid ni don med do zhes bya ba'i tha tshig go/_/gzhan yang dngos po rang bzhin gyis g.yo ba'am mi g.yo ba zhig yin grang na/_phyogs dang po la ni mi rtag pa nyid don med do/_/gnyis pa la yang rang bzhin gyis mi
[\[49a.6\]]g.yo ba ni don gzhan mi rtag pa nyid dang ldan yang /_de'i ngo bor mi 'thad pa'i phyir te/_mi rtag pa'i ngo bo nyid du mi 'thad pa'i phyir/_mi rtag pa nyid don med do/_/bsgrub par bya ba'i chos sgrub par 'dod pa mi rtag pa nyid ces bya ba'am/_sdug bsngal nyid la sogs pa chos gzhan de
[\[49a.7\]]yang don gzhan las 'byung ba na rtags gang gis de bsgrub par bya ba de'i rgyu yin pa'am/_'bras bu nyid yin pa zhig tu 'gyur grang ste/_'am zhes bya ba'i sgras ni rgyu dang 'bras bu yin pa'am zhes bsdu ba yin no/_/de la rnam par brtag pa gsum la skyon rgyu dang 'bras bu ma yin pa ni
[\[49b\]]
[\[49b.1\]]zhes bya ba la sogs pa smos so/_/yang na rgyu'am 'bras bu zhig yin grang zhes rnam par brtag pa gnyis byas pa la/_gzhan rnam par brtag pa gsum pa rgyu dang 'bras bu ma yin pa yang ji ste dgos par ma byas zhes smra na/_de'i phyir rgyu dang 'bras bu ma yin pa ni zhes bya ba la sogs pa smos
[\[49b.2\]]te/_shin tu rnar mi 'ong ba'i phyir phyogs de ni dogs par ma byas te/_de ni bsdus pa'i don yin no rgyu yang ma yin la 'bras bu yang ma yin pa ni bsgrub par bya ba'i rtags dang 'brel pa med pa'i phyir de la rtags dang ldan pa'i chos can de la bsgrub par bya ba'i chos de yod par rjes su dpag par
[\[49b.3\]]te/_yod pa nyid du rjes su dpag par mi srid pa'i phyir ro/_/phyogs gsum pa bstsal na rnam par brtag pa nyid gnas te de la yang mi rung bar bstan pa'i phyir/_de la zhes bya ba la sogs pa smos so/_/byas pa'i ngo bo nyid pas don gzhan gyi rgyu mtshan can gyi chos phyis 'byung ba'i phyir byas pa
[\[49b.4\]]sngar grub pa'i rgyu nyid yin no/_/phyis 'byung ba de 'bras bu yin par khas len na yang ga la nges te/_nges pa med pa kho na'o/_/de zhes bya ba ni mi rtag pa la sogs pa'i chos de byas pa'i dngos po grub nas so/_/ji ltar de'i zhes bya ba ni dngos po pa'o/_/'bras bu yang rgyu mtshan gzhan
[\[49b.5\]]la ltos pa ni rgyu byas pa nyid la yod par gdon mi za ba ma yin te/_rgyu mtshan rnams ni 'bras bu rtsom pa la ma nges pa'i phyir ro/_/'bras bur gyur pa'i chos de shes par byed pa'i gtan tshigs ni de go bar byed pa'i gtan tshigs te/_byas pa nyid bsgrub pa bya ba'i chos de go bar byed/_
[\[49b.6\]]rtogs par byed pas na de go bar byed pa'o/_/'di ni de lta bu chos yang yin la gtan tshigs kyang yin pas zhes khyad par gyi tshig bsdus te de ma nges pa nyid yin no/_/de'i phyir zhes bya ba la sogs pas ni mjug sdud de/_de'i phyir zhes bya ba ni de lta bas na'o/_/don gzhan gyi rgyu
[\[49b.7\]]mtshan gyis bsgrub par bya ba'i chos ni byas pa la sogs pa'i ngo bo nyid kyi dngos po la gdon mi za bar yod pa ma yin pas/_de rjes su dpag tu med do/_/gzhan gyis 'o na gal te zhes bya ba la sogs pa smras te/_med na mi 'byung nges pa ste/_/ma mthong las min mthong las min/_/
[\[50a\]]
[\[50a.1\]]zhes smras pas/_mthong ba dang ma mthong ba dag rjes su 'gro ba dang ldog pa rtogs pa'i rten ma yin no zhes smras pa yin no/_/gal te de lta yin na ji ltar du bas me mi 'khrul lo zhes bya bar rtogs te/_me yod na du ba mthong la de med na du ba ma mthong ba ma rtogs rnam
[\[50a.2\]]pa gzhan gyi du bas mi 'khrul pa ni med de/_rgyu dang 'bras bu'i dngos po yang mthong ba dang ma mthong ba dag kho nas rtogs so snyam du bsam pa yin no/_/'di ltar zhes bya ba la sogs pas ni lan 'debs te/_me yod na du ba mthong la/_de med na ma mthong ba zhes bya ba de tsam gyis du bas mi
[\[50a.3\]]'khrul par ni mi smra'o/_/'on kyang me'i 'bras bu du ba ste ji lta zhe na/_'bras bu'i chos kyi rjes 'jug phyir/_/'bras bu'i chos kyi rjes su 'jug pa de yang mthong ba dang ma mthong ba tsam las ni ma yin no/_/'on kyang mngon sum dang mi dmigs pa zhes bya ba'i tshad ma khyad par can las
[\[50a.4\]]yin no/_/mngon sum dang mi dmigs pa zhes bya ba'i sgra dag gis kyang mngon sum tshad ma kho na bstan te/_rgyu dang 'bras bur mngon par 'dod pa'i dngos po'i rnam pa can ni mngon sum mo/_/de dag gis dben pa'i dngos po gzhan gyi rnam pa can ni dmigs pa'o/_/mngon sum dang mi dmigs pa de dag
[\[50a.5\]]kyang phan tshun grogs byed na bsgrub pa yin gyi 'ba' zhig ni ma yin te/_res 'ga' ni mi dmigs pa sngon du 'gro ba'i mngon sum bsgrub pa yin la/_res 'ga' ni mngon sum sngon du 'gro ba'i mi dmigs pa'o/_/de la re zhig dang po de'i mtshan nyid kyir gyur pa zhes bya ba la sogs pa
[\[50a.6\]]smos so/_/de'i mtshan nyid ni mi rtag pa'i mtshan nyid de rgyur 'dod pa rnams nye ba'i sngon rol na mi dmigs pa las so/_/dmigs pa'i mtshan nyid kyir gyur pa mi dmigs pa 'dis ni de na me nye ba'i sngon rol na yang yod pa dang yul gzhan nas 'ongs pa dang me nye ba'i sngon rol na re lde dang rtsig
[\[50a.7\]]pa la sogs pa gang dag yod pa de dag rgyu nyid yin pa bkag ste/_de dag rgyu nyid yin na ni/_me nye ba'i sngon rol na yang du ba dmigs par 'gyur ro/_/me nye ba'i sngon rol na yang yul de na yod pa'am/_yul gzhan nas 'ongs pa'am/_gzhan gyi rgyu can yin pa'i rnam pa 'di
[\[50b\]]
[\[50b.1\]]tsam gyis na du ba mes bskyed par bya ba ma yin par 'gyur na/_de dag thams cad ni ji skad bshad pa'i mi dmigs pas bsal to/_/dmigs pa'i mtshan nyid kyir gyur pa de nyid snga na mi dmigs pa las gang dag dmigs na dmigs pa de ni de dag gi 'bras bu yin no zhes bya bar nges par byed
[\[50b.2\]]de/_de ltar na mi dmigs pa grogs byed pa'i mngon sum rgyu dang 'bras bu'i dngos po grub pa nyid dag tu bshad dam/_gang dag rta snga na mi dmigs pa las ba lang mthong ma thag tu dmigs pas 'khrul par smra ba de dag bsal ba yin te/_gal te de na yang rta snga na med pa dang /_yul
[\[50b.3\]]gzhan nas ma 'ongs pa dang rgyud gzhan gyi rgyu can ma yin pa nyid du nges par bya bar nus na der yang rgyu dang 'bras bu'i dngos por 'gyur ro/_/de bas na 'khrul par lta ga la 'gyur ba zhig na/_de nyid nges par bya ba ni mi nus so/_/de ltar na re zhig mi dmigs pa sngon du 'gro ba'i mngon sum sgrub
[\[50b.4\]]pa nyid du bshad pa yin no/_/da ni mngon sum sngon du 'gro ba mi dmigs pa de las gcig ces bya ba la sogs pa smos te/_gang dag nye bas 'bras bu de 'byung bar mthong ba de dag gi nang nas gang gi tshe gcig med par gyur pa de'i tshe mi dmigs pa de ni/_de'i 'bras bu yin no/_/me dang
[\[50b.5\]]shing la sogs pa nye na yod pa'i du ba rta la sogs pa med na mi dmigs pa med kyi/_me la sogs pa med na ni mi dmigs par 'gyur ro/_/de ltar na phan tshun lhan cig pa'i mngon sum dang /_mi dmigs pa dag ni mngon par 'dod pa'i rgyu rnams la rgyu nyid du the tshom med par sgrub par
[\[50b.6\]]byed pa yin no/_/de yang zhes bya ba ni 'bras bu'i mtshan nyid ji skad bshad pa ste/_du ba la yod do/_/de bas na me kho na las du ba 'byung ngo /_/gal te de las gzhan pa las kyang 'byung na ni de'i tshe/_de med par ni me med par du ba de yod na/_rgyu dang ldan pa las 'das 'gyur/_/rgyu med pa can
[\[50b.7\]]du 'gyur ro/_/gal te me la sogs pa'i tshogs pa gcig las kyang du ba gcig cig lan cig mthong bar zad kyi/_phyis mthong ba gang yin pa de ni gzhan kho na yin na de ji ltar lan cig mthong bas me'i 'bras bu 'grub snyam du sems na/_de'i phyir lan cig de ltar mthong bas
[\[51a\]]
[\[51a.1\]]kyang zhes bya ba la sogs pa smos te/_/de ltar mthong bas zhes bya ba ni mngon sum dang mi dmigs pa ji ltar bshad ma thag pa lta bus so/_/ci'i phyir zhe na/_'bras bu nyid ma yin na rgyu ma yin pa las lan cig kyang mi mthong ba'i phyir te/_bye ma dag las ni 'bru mar lan 'ga'
[\[51a.2\]]yang mi 'byung ngo /_/'bras bu yang zhes bya ba la sogs pas ni tshig le'ur byas pa'i don ston to/_/gang zhig ces bya ba la sogs pas ni de nyid gzhung 'dzugs te/_'dis ni khyab pa bsnyad do/_/'khrul par smra bas me med par yang du ba yod de zhes bya ba la sogs pa smos te/_'dis
[\[51a.3\]]ni phyogs kyi chos bstan to/_/des na zhes bya ba ni me med par du ba yod pa de'i phyir ro/_/de'i rgyu ma yin par 'gyur ro zhes bya ba ni me du ba de'i rgyu ma yin par 'gyur ba ste/_'di ni bsgrub pa'i 'bras bu yin no/_/sbyor ba ni gang zhig gang med par yod pa de ni rgyu ma yin te/_dper na rta'i ba
[\[51a.4\]]lang lta bu'o/_/me med par yang du ba yod pas zhes bya ba ni khyab par byed pa 'gal ba yin no/_/de lta na ni rgyu med par 'gyur ro snyam du bsam pa yin no/_/gal te gzhan gyi rgyu can yin pa'i phyir zhes bya ba ni gal te du ba ni me las gzhan pa brgya byin gyi spyi bo la sogs pa gang yin pa de'i rgyu
[\[51a.5\]]can yin pa'i phyir rgyu med pa can ma yin no zhes zer na/_de lta na ni ma yin te rgyu don gzhan du brtags pa de la yang mtshungs pa'i phyir te/_'di ltar de med na yang rgyu gzhan po med na yang me yod na yod pas rgyu gzhan po de yang rgyu ma yin par 'gyur ro/_/gzhan yang me gang yin pa de dang /_de
[\[51a.6\]]las gzhan pa'i rgyu gang yin pa de yang ci du ba bskyed pa'i rang bzhin zhig yin nam 'on te ma yin/_gal te rang bzhin ma yin na ni de'i tshe me de'am brgya byin gyi spyi bo la sogs pa gzhan yang rung ste/_bstan pa'i rang bzhin ma yin pa las du ba bskyed pa'i rang bzhin ma yin pa las ji ltar du ba
[\[51a.7\]]'byung bar 'gyur/_ci'i phyir zhe na/_rang gis de'i rang bzhin ma yin pas/_du ba bskyed pa'i rang bzhin ma yin pas mi skyed pa'i phyir/_du ba de rgyu med pa nyid du 'gyur ro/_/'on te du ba bskyed pa'i rang bzhin zhig yin na ni/_de'i tshe gnyis ka yang me nyid yin te/_me'i mtshan nyid ni du
[\[51b\]]
[\[51b.1\]]ba bskyed pa'i rang bzhin yin pa'i phyir ro/_/de ni 'og nas bshad par bya'o/_/'khrul par smra bas/_de nyid ni ma yin te zhes bya ba la sogs pa smras te/_du ba gang zhig mes bskyed pa de kho na gzhan las 'byung ngo zhes de skad ni mi zer te/_gal te de nyid gzhan las 'byung na ni rgyu med pa
[\[51b.2\]]can nyid du 'gyur ba zhig_/de dang 'dra ba mes bskyed pa'i du ba'i rang bzhin dang 'dra ba zhig gzhan las 'byung ba'i phyir ro zhe na/_grub pa'i mtha' smra bas/_mi 'dra ba las zhes bya ba la sogs pa smos te/_me dang mi 'dra ba du ba bskyed pa'i rang bzhin ma yin pa las 'byung ba ji ltar de
[\[51b.3\]]dang 'dra ba yin/_mes bskyed pa'i du ba'i rang bzhin yin/_ma yin pa nyid de 'di ltar 'khrul pa'i yul du 'dod pa de ni de dang 'dra ba las me dang 'dra ba'i rgyu las 'byung ba'i phyir/_skye ba'i phyir de dang 'dra bar 'gyur te/_du ba dang 'dra bar 'gyur ro/_/mi 'dra ba las kyang me dang
[\[51b.4\]]mi 'dra ba las kyang de dang 'dra bar 'byung na ni mes bskyed pa'i du ba'i rang bzhin dang 'dra ba 'byung na ni de dag gi nus pa ma nges pa'i phyir/_rgyu 'dra ba dang mi 'dra ba dag gi nus pa gang yin pa de'i nges pa gang yin pa dang 'dra ba kho na bskyed la/_mi 'dra bas ni mi 'dra ba kho na bskyed pa
[\[51b.5\]]zhes bya ba de med pa'i phyir rgyu'i tha dad pa 'bras bu'i tha dad par byed pa ma yin pas mtha' dag gi sna tshogs nyid rgyu med pa can du 'gyur ro/_/gal te rgyu gang las skye yang rung ste/_rgyu med pa can nyid ma yin no zhe na/_thams cad las thams cad ces bya ba la sogs pa smos
[\[51b.6\]]te/_gal te mi nus pa las kyang skye na ni thams cad las thams cad skye bar 'gyur ba zhig na de ltar yang ma yin no/_/de lta bas na zhes bya ba la sogs pa la de bas na zhes bya ba ni de'i phyir te/_du ba gang las 'byung bar mthong ba de ni mthong ba'i rnam pas te me'o/_/de dang
[\[51b.7\]]rigs mi mthun pa'i don las zhes bya ba ni me ma yin pa las zhes bya ba'i tha tshig go/_/de lta yin na zhes bya ba ni du ba rgyu med pa can nyid yin na rtag tu yod pa'am/_med par 'gyur/_ci'i phyir zhe na/_dngos po rgyu med pa ni rang 'grub par bya ba la mi ltos pa'i phyir te/_rgyu gzhan
[\[52a\]]
[\[52a.1\]]la mi ltos pa'i phyir ro/_/gal te rgyu gzhan la mi ltos pa nyid yin du zin kyang res 'ga' bar 'gyur ro zhe na/_dngos po rnams ni res 'ga' zhig_/ces bya ba la sogs pa smos so/_/du ba de zhes bya ba la sogs pas ni de nyid ston te/_nam yang mi 'byung bar mi 'gyur gyi dus thams
[\[52a.2\]]cad du 'byung bar 'gyur ro/_/ci'i phyir zhe na/_de 'byung ba la du ba'i rang gi ngo bo 'byung ba las rgyu la mi ltos pa nyid kyis ma tshang ba med pa'i phyir 'dod pa'i dus bzhin te/_gang gi dus na du ba 'byung bar 'dod pa'i dus bzhin no/_/yang na ni de'i tshe yang zhes bya ba ni 'dod pa'i dus na yang du ba 'byung
[\[52a.3\]]bar mi 'gyur te/_du ba med pa'i dus na khyad par med pa'i phyir ro/_/phyed 'og ma rnam par dbye ba'i phyir dngos po ltos pa rnams ni zhes bya ba la sogs pa smos te/_'di ltar rung ba'i yul dang du ba la ltos nas/_'bras bu yod pa dang med pa gang dag yin pa'i yod pa dang med pa'i dus
[\[52a.4\]]de dag ni go rims bzhin du de 'byung bar 'bras bu 'byung bar rung ba dang mi rung ba nyid/_gang dag yin pa de dag dang ldan pa'i phyir ro/_/dus smos pa ni mtshon pa ste/_yul dang rdzas dag la yang de bzhin du brjod par bya'o/_/'on te de ltar mi 'dod na ni 'bras bu yod pa dang med pa dang ldan
[\[52a.5\]]pa'i yul dang dus gang dag la rung ba dang mi rung ba 'dra ba nyid yod pa de dag la ni de dang ldan pa dang cig shos dag tu nges par mi rung ba'i phyir te/_'bras bu'i dus nyid de dang ldan pa ste/_'bras bu dang ldan pa'o/_/de las gzhan pa ni cig shos te/_'bras bu dang mi ldan pa'o/_/'di dag nges
[\[52a.6\]]par mi rung ba'i phyir yang na ni rung ba nyid du 'dra ba'i phyir 'bras bu yod pa dang med pa'i dus de gnyi gar 'bras bu dang ldan par 'gyur ro/_/yang na ni mi rung ba nyid du 'dra ba'i phyir 'bras bu dang ldan par mi 'gyur ro/_/de lta bas na de yod pa'i dus kho na rung ba nyid yin la dngos po rnams kyang de
[\[52a.7\]]la ltos nas res 'ga' bar 'gyur ro/_/'dod pa'i yul dang dus la sogs pa bltar rung ba nyid yin du zad mod de tsam gyis rgyu'i dngos po ni ma yin no zhe na/_de'i phyir rung ba nyid de yang zhes bya ba la sogs pa smos so/_/gang gi phyir de ltar rgyu med pa nyid gcig yin na rtag tu yod
[\[52b\]]
[\[52b.1\]]pa'am med par 'gyur ba zhig na/_ma gyur pa de'i phyir zhes bya ba la sogs pa smos te/_gang zhig spangs nas yod pa de la ni mi ltos la/_gang la yod pa de la ni ltos pa dang bcas pa yin no/_/gal te yul la sogs pa 'ga' zhig na yod du zin kyang 'on kyang ji ltar de dag la ltos pa
[\[52b.2\]]dang bcas pa yin zhe na/_'di ltar zhes bya ba la sogs pa smos te/_de ltar yod pa zhes bya ba ni gcig spangs nas gzhan na yod pa'o/_/gal te dngos po ni yul la sogs pa la ltos pa kho na yin gyi yul la sogs pa des ni de la phan pa mi byed do zhe na/_de dag gis byas pa'i phan pa zhes bya ba la
[\[52b.3\]]sogs pa smos te/_der nges par mi rung ba'i phyir ro zhes bya ba ni yul la sogs pa de kho na yod do zhes bya bar nges par mi rung ba'i phyir ro/_/de bas na zhes bya ba ni de lta bas na'o/_/yul dang dus zhes smos pa ni mtshon pa ste rdzas kyang gzung ngo /_/gang na zhes bya ba ni yul la sogs pa
[\[52b.4\]]na'o/_/lan cig mthong la zhes bya ba ni ji skad bshad pa'i mngon sum gyis te gang dag nye na mthong ba de dag las gang yang rung ba zhig ma tshang na'o/_/gzhan du na zhes bya ba ni gal te 'di des bskyed par bya ba'i rang bzhin ma yin na'o/_/de zhes bya ba ni du ba'o/_/der nges pa yin
[\[52b.5\]]na me la sogs pa'i tshogs pa la yod par nges pa yin na ji ltar me las gzhan pa las 'byung bar 'gyur te/_'byung bar mi 'gyur ba nyid do/_/'byung na ni du ba ma yin par 'gyur te/_'di ltar du ba ni des bskyed pa ste/_mes bskyed pa'i rang bzhin gyi khyad par yin no/_/de bzhin
[\[52b.6\]]du rgyu yang 'bras bu de lta bu bskyed pa'i rang bzhin yin te/_du ba bskyed par rung ba'i rang bzhin no/_/rgyur gyur pa la ni du ba dang bral ba'i gnas skabs na yang rung ba nyid yod de des na ma khyab pa'i mtshan nyid ma yin no/_/de ltar me dang du ba dag phan tshun ltos pa nyid du nges pa'i
[\[52b.7\]]rang bzhin du gnas pa las gal te du ba me las gzhan pa las kyang 'byung bar 'dod na ni de'i tshe me de du ba bskyed pa de'i rang bzhin ma yin te/_'di ltar gang gi tshe du ba me ma yin pa las 'byung ba de'i tshe du ba bskyed pa na me kho na'i rang bzhin ma yin par gyur to/_/me'i rang bzhin ma yin pa de
[\[53a\]]
[\[53a.1\]]yang ji ltar me'i yin par 'gyur/_de bas na du ba bskyed pa'i rang bzhin ma yin pa'i phyir mes lan 'ga' yang du ba bskyed par mi 'gyur ro/_/du ba yang du ba'i rang bzhin du mi 'gyur bar yang na du ba zhes bya ba la sogs pa smos te/_yang na me las gzhan pa las 'byung
[\[53a.2\]]na ni de du ba ma yin no/_/ci'i phyir zhe na/_du ba bskyed pa'i rang bzhin ma yin pa me las gzhan pa las byung zhing mthong ba'i phyir ro/_/'on te du ba'i rgyu nyid du 'dod pa me las gzhan pa yang me kho na bzhin du du ba bskyed pa'i rang bzhin yin par khas len na ni de'i tshe de'i rang bzhin nyid yin
[\[53a.3\]]na ni du ba bskyed pa'i rang bzhin nyid yin na ni de nyid me yin pas du ba 'khrul pa med do/_/don 'das pa nyid gzung ba bde bar bya ba'i phyir tshigs su bcad pa/_gal te brgya byin spyi bo me'i/_/zhes bya ba la sogs pa smos so/_/me'i rang bzhin yin na zhes bya ba ni gal te du ba bskyed
[\[53a.4\]]pa'i rang bzhin min na zhes bya ba'i tha tshig go/_/bla chos su de skad bshad do/_/brgya byin gyi spyi bo de nyid me yin te/_mer tha snyad gdags pa'i rgyu ni de tsam du zad pa'i phyir ro/_/'on te de me'i rang bzhin min zhes bya ba ni du ba bskyed pa'i rang bzhin ma yin te/_de zhes bya ba ni brgya byin gyi
[\[53a.5\]]spyi bo'o/_/de las zhes bya ba ni brgya byin gyi spyi bo las so/_/ci'i phyir mi 'byung zhe na/_du ba'i rgyu'i rang bzhin me zhes bya ba la sogs pa smos te/_gang la du ba'i rgyu'i rang bzhin yod pa zhes tshig rnam par sbyar nas/_me kho na yin no zhes nges par gzung ngo /_/de yi nus pa'i bye
[\[53a.6\]]brag ldan/_/zhes bya ba ni du ba bskyed pa'i nus pa can gyi rgyur gyur pa nyid kyis dngos po gzhan las bye brag ldan pa ste/_mi 'dra ba yin no/_/du ba du ba'i rgyu min las/_/zhes bya ba ni/_du ba me'i rang bzhin ma yin pa las 'byung zhing 'thon par khas len na du ba de ni rgyu med par 'gyur
[\[53a.7\]]te/_/ji skad bshad pa bzhin no/_/gzhan gyis 'o na da ni ji ltar zhes bya ba la sogs pa smras te/_'o na zhes bya ba ni mi bzod pa'o/_/da ni zhes bya ba ni du ba la sogs pa gcig rigs mi mthun pa las 'byung bar khas mi len na/_ji ltar lhan cig byed pa tha dad pa las phan tshun
[\[53b\]]
[\[53b.1\]]rigs mi mthun pa las 'bras bu gcig skye/_ji lta bu zhe na/_dper na zhes bya ba la sogs pa smos te/_sogs pa zhes bya ba'i sgras ni snang ba dang /_yid la byed pa dag bsdu'o/_/klan ka pa'i bsam pa ni de lta yin na ni rnam par shes pa mig gi rang bzhin las kyang skye/_mig gi rang bzhin ma yin pa
[\[53b.2\]]gzugs dang yid la byed pa las kyang skye ba la 'di rgyu med pa yang ma yin pa de bzhin du du ba yang me las kyang 'byung me las kyang 'byung me ma yin pa brgya byin gyi spyi bo las kyang 'byung la/_rgyu med par yang mi 'gyur ro snyam pa yin no/_/de'i rang bzhin gcig pus skyed par byed pa zhes bya ba la sogs pa
[\[53b.3\]]las ni len 'debs te/_mig la sogs pa'i nang na de'i rang bzhin skyed par byed pa'i rang bzhin yin pa las phan tshun mi ltos par re res skyed par byed pa ni med do/_/gal te yod pa zhig tu gyur na ni de'i tshe rgyu so sor 'khrul pa'i phyir rgyu med pa can du gyur pa zhig na/_'on kyang
[\[53b.4\]]tshogs pas skyed par byed pa de'i rang bzhin yin te skyed par byed pa'i rang bzhin yin no/_/de'i rang bzhin ma yin pa las skyed par byed pa nyid mi rung ba'i phyir/_tshogs pas skyed par byed pa zhes bya ba de tsam kho nas de'i rang bzhin yin te zhes bya ba nyid du gyur zin na de ci ste/_de'i
[\[53b.5\]]rang bzhin yin te zhes logs shig tu brjod ce na/_bden mod kyi 'on kyang tshogs pa'i gnas skabs kho na na de'i rang bzhin nyid yin gyi sngar yang ma yin phyis kyang ma yin/_re re yang ma yin no zhes nges par gzung ba'i phyir bshad par zad do/_/bsdus pa'i don ni rgyu ni
[\[53b.6\]]'bras bu gcig la rang gi rgyu'i nus pa nges pa nye ba na byed rgyu so sor nges pa mtha' dag yin no zhes bya ba yin no/_/kha cig ni tshogs pas skyed par byed pa'am/_de'i rang bzhin na rang bzhin yin te zhes bya ba'i sgra 'don te/_'dir ni 'am zhes bya ba'i sgra cung zad kyang mi dgos
[\[53b.7\]]pas 'di ni gdon par mi bya ba nyid do/_/gal te tshogs pa de bor nas tshogs pa gzhan las kyang mig gi rnam par shes pa bskyed na ni de'i tshe gzhan las skye ba'i phyir rgyu med pa nyid du 'gyur ro/_/'bras bu tshogs pa de kho na rjes su dpag gi rgyu so so ni ma yin pas de'i phyir 'khrul pa
[\[54a\]]
[\[54a.1\]]med do snyam du bsam pa yin no/_/gal te 'di snyam du me la sogs pa'i tshogs pa ni/_du ba'i skad cig ma dang po kho na bskyed na de yang rtags nyid ma yin te/_de mi 'dzin pa'i phyir ro/_/du ba'i rgyu 'dzin pa gang yin pa de ni du ba snga ma snga ma'i rgyun 'dzin pa'i rgyu can kho na yin na/_ji ltar de
[\[54a.2\]]las me la sogs pa'i tshogs pa rjes su dpag snyam du sems na/_de'i phyir tshogs pa de nyid ces bya ba la sogs pa smos te/_'bras bu'i rgyun gyi rang gi ngo bo gnas pa'i rten rgyu dang po'i tshogs pa de med na/_du ba'i rgyun nyid med pa'i phyir de bas na du ba'i rgyun me'i 'bras bu nyid du gcig tu byas nas
[\[54a.3\]]rgyur gyur pa sreg pa la sogs pa'i rgyun rjes su dpag ste/_tshu rol mthong ba la skad cig ma rnam par dbye bas tha snyad du byed pa ni mi srid do/_/'dis ni gal te 'di snyam du me 'das pa kho na rjes su dpog par byed la/_de ni don byed pa don du gnyer ba la cung zad kyang mi dgos so snyam du sems
[\[54a.4\]]na de yang yongs su spangs pa yin no/_/de'i tshe don ni 'di yin te me la sogs pa'i skad cig ma snga ma snga ma la brten nas/_du ba'i skad cig ma phyi ma phyi ma 'byung ba'i phyir tshogs pa rgyun gyi 'jug pa de nyid 'bras bu rang gi ngo bo gnas shing /_'bras bu'i rgyu 'jug pa'i rgyu yin no/_/du ba'i skad cig
[\[54a.5\]]ma cig kho na mes bskyed par bya ba yin gyi gzhan ni ma yin no zhes bya ba gang yin pa de'i nges pa 'di ni med kyi ji srid du bud shing rnam pa thams cad du thal ba ma lhag pa de srid du du ba'i skad cig ma rnams 'byung ba mi 'gal lo/_/de lta bas na bsdus pa'i don ni sreg pa'i skad cig ma phyi ma phyi ma skyed par
[\[54a.6\]]nus pa'i rgyun 'jug pa'i mes du ba'i rgyun 'jug pa 'dug pa skyed par mngon sum gyis nges par gzung la de lta bu gzhan du nges par bzung nas/_de don du gnyer ba la sreg pa'i rgyun don byed par nus pa rjes su dpag pa mi 'gal lo/_/sreg pa'i rgyun ma chad pa'i du ba'i khyad par yang
[\[54a.7\]]gzhan yin la/_sreg pa'i rgyun 'gags pa gnas khang la sogs pa na yod pa'i du ba'i yang gzhan kho na yin te/_de gnyis kyi khyad par yang gsal bar 'jig rten nges par 'dzin to zhes bya ba yin no/_/de ni de lta bu yin no/_/yang na rnam pa gzhan du bshad par bya ste/_
[\[54b\]]
[\[54b.1\]]tshogs pa ni mang po rnams la bya bas/_mang po las gcig 'byung na rgyu'i tha dad pa tha dad par byed pa ma yin par 'gyur ba ma yin nam/_'on te rgyu so so'i nye bar sbyor ba'i khyad par 'dod na/_de'i tshe nye bar sbyor ba tha dad pa dag dang 'bras bu tha mi dad pa'i phyir du ma nyid du 'gyur ba'am/_'bras
[\[54b.2\]]bu gcig dang tha mi dad pa'i phyir nye bar sbyor ba rnams gcig pa nyid du 'gyur ro zhe na/_de'i phyir tshogs pa de nyid ces bya ba la sogs pa smos te/_rang gi ngo bo gnas pa'i 'bras bu'i rang gi ngo bo gnas pa'i rten yin no/_/de nyid bstan te gang gis na de'i sgo nas 'bras bu du ma nyid
[\[54b.3\]]du 'gyur ba lhan cig byed pa dag las nye bar sbyor ba dum bur 'gyur ba ni ma yin no/_/'on kyang tshogs pa dag las 'bras bu skye ba na/_gang gis na rigs mthun pa dang rigs mi mthun pa las log par gyur pa de lta bu gcig kho na skye ste/_'di ltar mig dang gzugs dang yid la byed pa
[\[54b.4\]]dag las mig gi rnam par shes pa skye ba na mig gi skad cig ma mig tsam gyi rgyu can dang /_gzugs kyi skad cig ma gzugs tsam gyi nye bar len pa can dang /_de bzhin du rnam par rtog pa dang bcas pa'i rnam par shes pa yid la byed pa tsam gyi rgyu can las tha dad par skye'o/_/'bras bu
[\[54b.5\]]la nye bar sbyor ba tha dad par ni rigs mthun pa dang rigs mi mthun pa las log pa nyid gang yin pa 'di kho nar zad la de yang tshogs pa dag kho na las skye ba yod kyi gzhan du ni ma yin no/_/'di ni brjod par bya ba mang bas re zhig gzhag go/_/gang gi phyir tshogs pa skyed par byed
[\[54b.6\]]pa yin pa de nyid kyi phyir lhan cig byed pa rnams kyang rnam grangs med par byed pa yin te/_rim gyis skye ba med de zhes bya ba'i tha tshig go/_/gang yang zhes bya ba la sogs pas rigs mi mthun pa las skye ba'i dogs pa bsu bar lan 'debs so/_/sogs pa zhes bya ba'i sgras ni ba
[\[54b.7\]]lang gi rwa las smyug ma dang /_ba lang gi spu dang lug gi ba la dag las rtswa dUr ba skye ba bsdu'o/_/de la yang zhes bya ba ni rigs mi mthun pa las 'bras bu skye ba la yang ngo /_/de skad du brjod kyang zhes bya ba ni ut+pal la sogs pa rigs mi mthun pa las skye pa la ut+pal
[\[55a\]]
[\[55a.1\]]la sogs pa zhes brjod kyang ngo /_/ut+pal la sogs pa gang la rang gi sa bon ut+pal la sogs pa'i mtshan nyid las rab tu 'byung zhing skye ba yod pa rang gi sa bon las rab tu 'byung ba can yin pa de'i phyir rang gi ngo bo tha dad pa yod pa kho na'o/_/ci'i phyir zhe na/_rgyu'i
[\[55a.2\]]rang gi ngo bo tha dad pa'i phyir te/_rgyu tshogs pa gnyis kyi mtshan nyid kyi rang gi ngo bo tha dad pa'i phyir ro/_/chu shing gang la sa bon dang sdong bu las skye ba yod pa de la de skad ces bya ste/_de yang rgyu tha dad pa las phan tshun tha dad pa yin no/_/tha dad pa 'di ni bsgrub mi dgos so zhes bya
[\[55a.3\]]bar de lta bu ni zhes bya ba la sogs pa smos te/_rnam par 'byed do zhes bya ba ni tha dad par rtogs pa'o/_/shin tu rnam par phye ba'i rnam pa can ni 'khrul pa'i rgyu 'dra ba'i rnam pa dag las rnam par phye bas nges pa'i rnam pa can no/_/rjes su 'gro ba ni yod pa nyid na yod pa'o/_/ldog pa ni de
[\[55a.4\]]med na med pa'o/_/rjes su 'gro ba dang ldog pa ni rjes su 'gro ba dang ldog pa ste/_de las 'bras bu'i rang bzhin gang zhig rjes su 'gro bar bya ba rgyu gang gi rjes su 'gro bar byed par mthong ba rjes su 'gro bar byed pa de'i rang bzhin ni de'i rgyu can te/_gang la rgyu rjes su 'gro bar bya ba de yod pa zhes bya bar tshig rnam par sbyar
[\[55a.5\]]ro/_/gang gi tshe rgyu la ltos nas brjod pa de'i tshe ni rjes su 'gro bar bya ba me la sogs pa de'i rang bzhin ni de'i rgyu yin te/_'bras bur 'dod pa du ba la sogs pa de'i rgyu yin no/_/gang gi phyir de ltar phan tshun ltos pas rgyu dang 'bras bu dag gi rang bzhin nges pa de'i phyir/_rgyu dang rigs
[\[55a.6\]]mi mthun pa las mi 'byung ngo /_/de lta bas na lan cig mthong ba dang ma mthong ba dag gis kyang zhes bya ba ni ji skad bshad pa'i mngon sum dang /_mi dmigs pa dag gis rgyu dang 'bras bu'i dngos po grub pa'i phyir/_rgyu dang 'bras bu grub pa des de rtogs te rjes su 'gro ba dang
[\[55a.7\]]ldog pa rtogs so/_/gzhan du ni ma yin te zhes bya ba ni rgyu dang 'bras bu'i dngos po nges pa ma rtogs pa mthong ba dang /_ma mthong ba 'ga' zhig gis rjes su 'gro ba dang ldog pa dag rtogs pa ni ma yin pa'o/_/ci'i phyir zhe na/_rjes su 'gro ba dang ldog pa rtogs pa mthong ba dang ma
[\[55b\]]
[\[55b.1\]]mthong ba tsam la rag las pa ni ma lus par mthong ba dang ma mthong ba dag la rag las pa'i phyir te/_mthong ba yang gal te mthun pa'i phyogs ma lus pa la gtan tshigs mthong bar gyur na de lta na rjes su 'gro ba sgrub par byed la/_de bzhin du ma mthong ba la yang gal te bsgrub par bya ba ldog
[\[55b.2\]]pa ma lus pa la gtan tshigs ma mthong bar gyur na de lta na ldog pa sgrub par 'gyur ro/_/ji ltar du ba gsal ba gcig la lan cig mthong bas kyang 'bras bu nyid du grub pas thams cad la de lta bu yin pa de bzhin du mthun pa'i phyogs dang mi mthun pa'i phyogs 'ga' zhig la mthong ba dang ma mthong
[\[55b.3\]]ba las thams cad la rjes su 'gro ba dang ldog pa nges par 'gyur ro snyam na yang ldog pa yin te/_'di ltar nam mkha' la sogs par gtogs pa lus can ma yin pa nyid 'ga' zhig la rtag pa nyid mthong yang ste 'di ni gzhan la grags pa brjod pa yin no//_//bam po
[\[55b.4\]]drug pa/_gzhan la zhes bya ba ni bde ba la sogs pa la'o/_/gzhan du zhes bya ba ni mi rtag pa nyid la gtan tshigs lus can ma yin pa nyid mthong ba'i phyir gcig la mthong ba thams cad la de lta bu yin par bsgrub pa ma yin no/_/de'i phyir mthong ba ni rjes su 'gro ba la 'khrul pa
[\[55b.5\]]can yin no/_/de bzhin du bum pa la sogs pa rtag pa nyid med pa 'ga' zhig la lus can ma yin pa nyid ma mthong ba yang bde ba la sogs pa rtag pa nyid med pa kho na la mthong ba'i phyir te/_de bas na mi mthun pa'i phyogs gcig la ma mthong ba ldog pa nges par byed pa'i sgrub pa ma yin no/_/
[\[55b.6\]]de lta bas na rgyu dang 'bras bu'i dngos po nges pa kho na las rjes su 'gro ba dang ldog pa dag nges pa yin no/_/gzhan gyis 'bras bu ni zhes bya ba la sogs pa smos te/_de zhes bya ba ni rgyu dang 'bras bu med na mi 'byung bar ni bsgrubs zin na/_de rang bzhin gyi gtan tshigs la ji ltar
[\[55b.7\]]med na mi 'byung ba yin zhes bya ba'o/_/rang bzhin yod pa tsam dang 'brel pa can gyi ngo bo yang gtan tshigs yin zhes bya ba la sogs pas rtag pa nyid du rang bzhin gyi gtan tshigs kyi med na mi 'byung ba bsgrubs zin pa ma yin nam zhe na/_bden na gzhan 'di snyam du rang bzhin de
[\[56a\]]
[\[56a.1\]]tsam dang 'brel pa ji lta ba bzhin du gyur pa de la med na mi 'byung ba brjod pa de la dam bcas pa'i don gyi phyogs gcig gtan tshigs su 'gyur ro snyam du sems la/_grub pa'i mtha' smra ba yang gzhan sel ba rab tu bsgrub pa mjug thogs su 'byung bas/_dam bcas
[\[56a.2\]]pa'i don gyi phyogs gcig pa nyid yin pa yongs su spangs par sems shing /_de tsam dang 'brel pa kho na la med na mi 'byung ba sngar bshad pa bzlas te/_rang bzhin la yang med na mi 'byung ba zhes bya ba la sogs pa smos te/_rang bzhin la yang rang bzhin gyi gtan tshigs la yang med na mi 'byung ba'o/_/
[\[56a.3\]]bsgrub par bya ba gang yin zhe na/_yod pa tsam dang 'brel pa'i yin/_/gang zhig ces bya ba la sogs pas ni 'di nyid rnam par 'chad do/_/yod pa med na mi 'byung bar 'dod ces bya ba ni yod pa mi rtag pa nyid la sogs pa ste/_'di ltar de med na bsgrub par bya ba'i chos yod pa tsam dang 'brel pa
[\[56a.4\]]med na gtan tshigs nyid du smos pa'i yod pa med par 'gyur ro/_/ci'i phyir zhe na/_bsgrub par bya ba dang sgrub pa dag tha dad pa med pa'i phyir ro/_/tha dad pa med pa nyid ngo bo gang kho na zhes bya ba la sogs pa ston to/_/mi rtag pa nyid la sogs pa'i ngo bo gang kho na byas pa yod pa tsam la rag las
[\[56a.5\]]pa'i rang bzhin yin par brjod pa de kho na rgyu mtshan gzhan la mi ltos pa'i phyir rang gis dngos su don dam par yod pa yin te byas pa nyid yin no/_/yod pa de yang bdag nyid rang gi ngo bor gyur pa mi rtag pa nyid bor nas ji ltar yod par 'gyur/_gzhan gyis 'o na ni zhes bya ba la sogs
[\[56a.6\]]pa smas te/_dam bcas pa ni phyogs bstan pa'o/_/de'i don ni chos dang chos can spyi'o/_/de'i phyogs gcig po bsgrub par bya ba'i chos kyi bdag nyid gtan tshigs su 'gyur te/_'di ltar sgra ni mi rtag ste/_mi rtag pa'i phyir ro zhes bya ba dang /_mi rtag ste byas pa'i phyir ro zhes bya ba ni rtsis mgo
[\[56a.7\]]gcig la de lta yin na ni gtan tshigs ma grub po snyam du bsams pa yin no/_/grub pa'i mtha' smra bas de ni nyes pa med do zhes bya ba la sogs pa smos te/_rang bzhin gyi zhes bya ba ni ngo bo nyid kyis so/_/rang rang gi ngo bo ni rang gi ngo bo ste de la gnas pa'i phyir ro/_/mthun dngos
[\[56b\]]
[\[56b.1\]]gzhan gyi dngos dag las/_/zhes bya ba la mthun dngos zhes bya ba'i sgras ni rigs mthun par bstan to/_/gzhan gyi dngos po ni rigs mi mthun pa'o/_/de dag las te de ltar yang rigs mthun par 'dod pa dang zhes rnam par 'grel par 'gyur ro/_/gang dag rang dngos gzhan gyi dngos dag gis/_/zhes
[\[56b.2\]]'don pa de dag gis kyang rang dngos zhes bya ba'i sgra ni rigs mthun pa'i don du bshad dgos so/_/sten pa ni sten par byed pa'o/_/de gang dag la yod pa de dag la de skad ces bya ste/_ldog pa dang ldan pa yin no zhes bya ba'i tha tshig go/_/de'i rgyu can gyi zhes bya ba ni ldog pa'i rgyu can gyi'o/_/rigs
[\[56b.3\]]dbye zhes bya ba ni chos kyi bye brag ste mi rtag pa nyid la sogs pa'o/_/de'i khyad par gyis rtogs 'gyur ba dag ces bya ba ni ldog pa'i rang gi ngo bo'i khyad par bye brag byas pa nyid la sogs pa gang yin pa de'i sgo nas sgra dang rtags dag gis brgyud pas dngos po de lta bu rtogs pa'i phyir ro/_/gang gi
[\[56b.4\]]phyir de lta bu yin pa de'i phyir ldog pa'i khyad par brtags pa las ldog pa la ltos te/_rnam par gzhag pa mi rtag pa nyid gang zhig mi rtag pa zhes bya ba'i sgra can gyi chos gang gis go bar 'gyur ba khyad par de ni de las gzhan gyis mi rtag pa zhes bya ba'i sgra las gzhan pa byas pa zhes bya
[\[56b.5\]]ba'i sgras te/_de bzhin du thams cad la brjod par bya'o/_/rgyu des na tha dad rnam par gnas te/_sgra'i don rnam par gnas pa tha dad pa yin no/_/dngos po thams cad ni zhes bya ba la sogs pas ni tshig le'ur byas pa'i don ston te/_gang dag la rang gi ngo bo la rang gi bdag nyid
[\[56b.6\]]la gnas pa yod pa de dag la de skad ces bya'o/_/rang gi ngo bo la gnas pa'i dngos po de dag ni rang dang gzhan du ste/_rang gi ngo bo las gzhan pa dang 'dra zhing gcig tu mi byed de/_ci'i phyir zhe na/_'dre bar bya ba gzhan de gzhan ma yin pa nyid du thal bar 'gyur te/_
[\[56b.7\]]bdag nyid yin par thal bar 'gyur ro/_/gal te bum pa la sogs pa'i bye brag rnams la yon tan gsum po rang gi bdag nyid du gyur pa yod de/_des na 'dres pa kho na yin no snyam du sems na/_de'i phyir gang yang 'di dag gi zhes bya ba la sogs pa smos te/_'di dag gi
[\[57a\]]
[\[57a.1\]]zhes bya ba ni dngos po dag gi'o/_/rang gi bdag nyid du gyur pa zhes bya ba ni tha mi dad pa'o/_/ngo bo ni rang gi ngo bo'o/_/tha mi dad pa zhes bya ba ni gcig pa'o/_/ngo bo de ni bye brag de dag gi yin no zhes bya bar tha snyad gdags par nus pa ma yin no/_/ci'i phyir zhe na/_
[\[57a.2\]]yon tan gsum po gcig gi bdag nyid du gyur pa/_de'i tshe bum pa la sogs pa'i khyad par de dag med pa'i phyir ro/_/gal te dngos po rnams ngo bo gcig tu gyur na de'i tshe/_de kho na dngos po rnams tha mi dad pa yin par 'gyur te/_tha mi dad pa yin pa'i phyir zhing yod pa'i phyir dang /_de
[\[57a.3\]]la ma gtogs pa tha dad pa'i bdag nyid de la ma gtogs pa tha dad pa yang med pa'i phyir ro/_/gal te yon tan gsum po tha mi dad kyang bum pa la sogs pa'i bye brag 'phel ba dang 'grib pas byas par 'gyur ro zhe na/_de nyid ces bya ba la sogs pa smos te/_yon tan gsum po tha mi
[\[57a.4\]]dad pa nyid kyang 'phel ba la sogs pas tha dad par 'gal ba'i phyir ro/_/de lta bas na dngos po rnams phan tshun rjes su 'gro bar khas len na/_ngo bo gcig pa kho nar gnas pa yin no/_/ngo bo gcig pa de yang bdag nyid la rang gi ngo bo nyid la rnam par gnas pas skyes bu'i ngo bo dang ma
[\[57a.5\]]'dres pa kho na yin te/_de lta na yang gzhan sel ba grub pa kho na'o/_/yang bye brag pa rnams ni spyi don gzhan gyis dngos po rnams mtshungs par 'dod de/_de yang bsal ba'i phyir don gzhan yang zhes bya ba la sogs pa smos te/_yod pa nyid dang ba lang nyid la sogs pa don gzhan yang don du ma
[\[57a.6\]]dang 'brel du zin kyang gsal ba'i khyad par de dag gi spyi ma yin no/_/ci'i phyir zhe na/_de'i ngo bo ma yin pa'i phyir te/_gsal ba'i khyad par dag dang mtshan nyid mi 'dra ba'i phyir ro/_/'on te de'i ngo bo ma yin yang gcig ma yin pa dag dang ldan pa de tsam gyis de dag gi spyi yin na ni de'i tshe gnyis
[\[57a.7\]]nyid la sogs pa dang ldan pa dang 'bras bu'i rdzas dag la yang spyi'i ngo bo nyid du thal bar 'gyur ba'i phyir te/_gnyis nyid kyang rdzas gcig ma yin pa dang ldan no/_/sogs pa zhes bya ba'i sgra ni mang po nyid la sogs pa bsdu'o/_/de bzhin du ldan pa yang rdzas gcig ma yin pa'i rten
[\[57b\]]
[\[57b.1\]]can yin no/_/'bras bu'i rdzas ni yan lag can zhes bya ba ste/_rtsom par byed pa'i rdzas du ma dang ldan pa yin no/_/gal te khyad par yod de 'di ltar gnyis nyid la sogs pa dang 'brel du zin kyang gsal ba rnams mtshungs pa'i ngo bor mi 'gyur gyi ba lang nyid la sogs pa dang 'brel na ni 'gyur ro/_/de
[\[57b.2\]]bas na ba lang nyid la sogs pa kho na spyi yin no snyam du sems na/_de'i phyir 'brel pa can gzhan gyis kyang zhes bya ba la sogs pa smos so/_/'di skad bstan pa yin te/_ba lang nyid la sogs pa dang 'brel du zin kyang gsal ba'i khyad par rnams kyi thun mong ma yin pa'i ngo bo 'dor ba ni med
[\[57b.3\]]na/_de ji ltar ba lang nyid la sogs pa dang 'brel kyang mtshungs pa'i ngo bo nyid yin/_de bas na 'brel pa can ba lang nyid la sogs pa gsal ba dang ldan pa gnyis nyid la sogs pa dang 'dra ba gzhan gyis kyang gsal ba'i khyad par gzhan dag mtshungs pa ni ma yin gyi khyad par rnams
[\[57b.4\]]de dang ldan pa spyi dang ldan pa dag tu ni 'gyur te/_'byung po'i mgul chings lta bu'o/_/'byung po ni gza' dang rgyu skar dag ste/_de dag gi mgul bar phreng ba ring pos bcings pa de ni 'byung po'i mgul chings so/_/ji ltar 'byung po'i mgul chings gcig po des 'byung po rnams de
[\[57b.5\]]dang ldan pa yin gyi mtshungs pa ni ma yin pa ltar gsal ba rnams kyang de dang 'dra'o/_/gang gi phyir gcig dang 'brel du zin kyang gsal ba rnams mtshungs pa ma yin pa de nyid kyi phyir shes pa tha mi dad pa'i yul yang ma yin zhing /_shes pa rnam pa gcig pa can ma 'khrul pa'i yul yang
[\[57b.6\]]ma yin te/_'byung po bzhin no/_/ji ltar 'byung po chings ma'i rang bzhin ma yin pa rnams chings ma'i rnam pa gcig pa can gyi yul ma yin pa de dang 'dra'o/_/de ltar na re zhig don gzhan ni du ma dang 'brel du zin kyang de dag gi spyi ma yin no/_/spyi 'dzin par byed pa'i shes pa yang
[\[57b.7\]]med de/_'di ltar blo ni de dag gis bdag nyid kho na khyad par de dag gi bdag nyid kho na la 'di gnyis ni ngo bo gcig go zhes bsre zhing spyi'i yul can du snang ngo /_/gcig dang 'brel pa can dag gi zhes bya ba ni ma yin te zhes bya ba ni 'di dag ni spyi gcig dang 'brel pa can dag yin
[\[58a\]]
[\[58a.1\]]no zhes bya bar snang ba ni ma yin te/_gal te gcig dang 'brel ba can dag yin no zhes bya bar 'dzin par byed na ni/_de'i tshe spyi'i blos spyi gzung bar 'gyur ro/_/'byung po ltar zhes bya ba ni chos mi mthun pa'i dpe ste/_ji ltar 'byung po rnams chings ma gcig dang
[\[58a.2\]]'brel pa yin no zhes 'dzin pa de lta bur ma yin no zhes bya ba'i tha tshig go/_/gal te blos ni spyi 'ba' zhig pa mthong ba kho na ste/_gsal ba rnams la gcig pa nyid du 'dzin pa gang yin pa de ni de mthong ba'i spyi mthong ba'i 'khrul pa yin no zhe na/_de mthong ngo zhes bya ba ga las blo de spyi
[\[58a.3\]]mthong ba yin no zhes bya ba ga las nges/_gal te 'di ni gsal ba rnams kyi spyi yin no zhes bya ba de lta bur spyi'i blo zhig skyes par gyur na ni/_de'i tshe de mthong ba yin no zhes bya bar nges par 'gyur ba zhig na/_'di ltar spyi'i blo ni dus thams cad du gsal ba'i bdag nyid kho na bsre ba
[\[58a.4\]]yin par yid ches so/_/'di la sa bon med pa yod pas na sa bon med pa can no/_/de ni de lta bu yang yin la 'khrul pa yang yin pas na de skad bshad do/_/gal te de mi rung ba'i phyir te/_'khrul pa skye ba ni rgyu mtshan med pa can du mi rung na/_ma 'dres pa rnams bsre zhing skye
[\[58a.5\]]pa 'di yang 'khrul pa yin pas 'di'i rgyu mtshan zhig yod par 'gyur la/_rgyu mtshan gang yin pa de ni spyi yin no zhes gang dag la 'bras bu spyir shes pa de gcig yod pa 'bras bu gcig pa can de dag 'khrul pa'i sa bon yin no/_/de dag kho na zhes bya ba ni khyad par rnams te 'di ni
[\[58a.6\]]'og nas ston par 'gyur ro/_/spyi'i mthus gsal ba rnams la rnam pa gcig pa can gyi 'khrul par yang rigs pa ma yin te/_'di ltar 'khrul pa'i rgyu ni 'dra ba yin no/_/spyi ni gsal ba dag dang mtshan nyid shin tu mi 'dra ba yang yin te/_de ni kha dog dang /_dbyibs kyi
[\[58a.7\]]rnam pa ma yin pa'i phyir la gsal ba rnams ni kha dog dang dbyibs kyi rnam par nges pa'i phyir ro/_/'on te gcig dang 'brel pa can dag kho na yin pa'i phyir 'khrul pa'i rgyu mtshan med par yang rnam pa gcig pa can gyi 'khrul pa'i yul du 'gyur ro zhe na/_de'i tshe grangs dang
[\[58b\]]
[\[58b.1\]]ldan pa dang 'bras bu'i rdzas te/_sogs pa zhes bya ba'i sgras ni rnam par dbye ba la sogs pa bsdu'o/_/gang dag la dngos po gcig cig yod pa de dag ni de dang ldan pa ste de dag la'o/_/'byung po chings ma gcig pa dag la yang rnam pa gcig pa can gyi 'khrul par 'gyur ba zhig na mi
[\[58b.2\]]'gyur te/_de bas na grangs dang ldan pa dang 'bras bu'i rdzas la sogs pa dang ldan pa dag dang 'byung po la sogs pa la yang 'dra bar 'khrul pa med pa'i phyir/_spyi gcig dang 'brel pa'i sgo nas spyi dang ldan pa rnams la 'dra bar 'khrul pa ni ma yin no/_/de bas na zhes bya ba la
[\[58b.3\]]sogs pas ni mjug sdud de/_de bas na zhes bya ba ni de lta bas na'o/_/spyi ni ji ltar gsal ba dag dang tha dad par 'dod pa de ltar spyi'i blo la zhen pa med pa'i phyir te/_snang ba med pa'i phyir spyi ni gzhan ma yin no/_/khas blangs nas kyang brjod par bya ste/_spyi yod du chug na
[\[58b.4\]]yang spyi de yang gsal ba bzhin du rang gi bdag nyid la rang gi ngo bo nyid la rnam par gnas pa'i phyir/_gsal ba'i ngo bo gzhan dang ma 'dres pa yin no/_/gzhung 'dis ni tshig le'ur byas pa'i cha/_rang rang ngo bo la gnas phyir/_/zhes de skad ces bya ba la thug pa'i bar rnam
[\[58b.5\]]par bshad do/_/de lta bas na zhes bya ba ni rang rang gi ngo bo la gnas pa'i phyir ro/_/gzugs la sogs pa'i dngos po thams cad ni rigs mthun par 'dod pa rnam pa mthun pa nyid du 'dod pa dang gzhan las zhes bya ba rigs mi mthun pa las log pa yin te/_tha dad par
[\[58b.6\]]gyur pa yin no/_/'dis ni mthun dngos gzhan gyi dngos dag las zhes bya ba de rnam par bkrol to/_/ci'i phyir log ce na/_rang gi ngo bo rang bzhin gyis ngo bo gcig pa'i phyir te/_rang rang gi ngo bo la gnas pa'i phyir ro zhes bya ba'i tha tshig go/_/gang dang gang las zhes bya
[\[58b.7\]]ba la sogs pas ni tshig le'ur byas pa gnyis pa'i don ston te/_dngos po rnams gang dang gang las tha dad pa de dang de la tha dad pa ste shes par bya ba'i phyir/_tha dad pa so so la tha snyad du byas shing brdar btags pa'i sgra rgyur gyur pa dag gis ngo bo nyid tha mi dad
[\[59a\]]
[\[59a.1\]]kyang byas pa nyid dang mi rtag pa nyid la sogs pa dang ldan pa'i chos du ma shes par byed kyi chos can gcig la ngo bo nyid du ma yod pa ni ma yin no/_/'o na ji ltar chos du ma nyid yin zhe na/_de dang de las tha dad pa rgyur byas nas zhes bya ba smos te/_gang dang gang las log
[\[59a.2\]]pa de dang de las tha dad pa rgyur byas shing brten nas so/_/tha dad pa de dang de bstan pa'i phyir te/_tha snyad du byas pa'i sgra gang dang gang yin pa de dag kyang rang rang gi tha dad brjod par byed pa nyid du nges pa yin te/_de bas na sgra gcig gis tha dad pa thams cad mi 'phel mod kyi 'on kyang tha
[\[59a.3\]]dad pa gcig brjod pas/_ldog pa'i tha dad pa gang la tha snyad du byas pa de brjod pas de'i rang gi mtshan nyid dpyis phyin pa kho nar 'gyur te/_ldog pa'i rten rang gi mtshan nyid gang yin pa de dpyis phyin pa kho na ste/_de rtogs pa'i mthar thug pa kho nar 'gyur ro/_/ci'i phyir
[\[59a.4\]]zhe na/_de gcig las kyang ste/_de'i rgyu can ma yin pa dang /_de'i 'bras bu can ma yin pa de gcig las kyang de log pas de'i phyir tha dad pa yod pas so/_/de'i phyir zhes bya ba la sogs pas ni tshig le'ur byas pa gnyis pa'i don ston te/_gang gi phyir rigs mthun pa dang /_
[\[59a.5\]]rigs mi mthun pa las log pa de'i phyir/_dngos po gcig la gzhan gyi ngo bo ji snyed pa de la ltos nas/_gzhan gyi ngo bo dag las ldog pa de snyed yod do/_/ci'i phyir zhe na/_brjod par 'dod pa'i chos can gang la de la med pa'i ldog pa'i mtshams su gyur pa'i chos can la med pa'i rgyu dang
[\[59a.6\]]'bras bu yod pa de ni de la med pa'i rgyu dang 'bras bu can/_de ni de la tha dad pa'i phyir te/_de'i rgyu can ma yin pa dang /_de'i 'bras bu can ma yin pa de las tha dad pa'i phyir ro/_/ldog pa ji snyed pa de'i rgyu dang 'bras bu can ma yin pa yongs su spangs par tha snyad kyi don can gyi sgra tha dad du byas pa
[\[59a.7\]]dag kyang de snyed do/_/gang la brjod par 'dod pa de'i rgyu dang 'bras bu yod pa de ni de'i rgyu dang 'bras bu can te/_dper na sgra ni rgyu btsal ba can dang 'bras bu rna ba'i rnam par shes pa can yin pa lta bu'o/_/gang zhig de lta bu ma yin pa de ni de'i rgyu dang 'bras bu can ma yin pa ste/_de
[\[59b\]]
[\[59b.1\]]yongs su ma spangs par tha snyad kyi don can te/_gang dag la 'bras bu 'jug pa dang ldog pa'i mtshan nyid kyi don yod pa zhes bya bar tshig rnam par sbyar ro/_/dper na sgra ni btsal ma thag tu 'byung ba can dang zhes bya ba la sogs pas ni dpe ston to/_/gang la rgyu btsal ba yod pa de ni/_btsal
[\[59b.2\]]ma thag tu 'byung ba can zhes bya ba'o/_/des na sgra btsal ma thag tu 'byung ba can ni de'i rgyu can ma yin pa ste/_btsal ba'i rgyu can ma yin pa glog la sogs pa yongs su spangs pa'i don yin no/_/gang la 'bras bu rna ba'i rnam par shes pa yod pa de ni/_nyan pa can te/_des na sgra nyan pa can ni de'i
[\[59b.3\]]'bras bu ma yin pa can yongs su spang ba'i don yin no/_/tha snyad thams cad ni don byed pa'i rgyu mtshan yin pa'i phyir la/_don byed pa yang rgyu dang 'bras bu'i dngos po'i mtshan nyid yin pa'i phyir/_bum pa la sogs pa'i sgra la yang de'i rgyu dang 'bras bu can ma yin pa yongs su spangs pa'i don
[\[59b.4\]]sbyar bar bya'o/_/de'i phyir zhes bya ba la sogs pas ni tshigs su bcad pa gsum pa ston to/_/gang gi phyir ldog pa'i bye brag dag kyang tha dad la/_mnyan pa dag kyang tha dad pa la bdag nyid ji lta ba bzhin nges pa de'i phyir chos can gcig la ngo bo nyid tha dad pa med du zin kyang ngo /_/khyad
[\[59b.5\]]par zhes bya ba 'di ni rnam par dbye ba ni tha dad pa gang zhig ces bya ba yin te/_ldog pa'i tha dad pa gang zhig go/_/chos gang gis zhes bya ba 'di'i rnam par 'grel pa ni/_ming zhes bya ba 'di yin no/_/sgra zhes bya ba'i don te brjod par 'dod pa'i dbang gis chos zhes bya ba'i sgra ni sgra la bya'o/_/
[\[59b.6\]]de ni gzhan gyis brjod par 'dod pa'i sgra de las gzhan pa'i sgras go bar mi nus so/_/de lta bas na mi rtag pa dang byas pa zhes bya ba'i sgra dag tha dad pa'i phyir/_dam bcas pa'i don gyi phyogs gcig gtan tshigs ma yin no/_/gzhan gyis yang sgra dang zhes bya ba la sogs pa smras te/_
[\[59b.7\]]rtags kyang sgra dang 'dra bar gzhan rnam par gcod pas rang gi bsgrub par bya ba rtogs par byed pa'i phyir rtags zhes bya ba smos so/_/sgra dang rtags ni sgra dang rtags dag ste de dag gis rnam par bcad pa rtogs par byed kyi/_rnam par bcad pa la mi ltos pa'i sgrub pas dngos po'i rang gi
[\[60a\]]
[\[60a.1\]]ngo bo kho na rtogs par byed pa ni ma yin na zhes bya ba 'di ji ltar shes te/_rnam par bcad pa ni gzhan bzlog pa'o/_/tshad ma gzhan dang zhes bya ba la sogs pas ni lan 'debs te/_chos can mngon sum gyis rtogs kyang mi rtag pa nyid la sogs pa bdag nyid ji lta ba bzhin
[\[60a.2\]]bsgrub pa'i phyir tshad ma gzhan gyi rjes su dpag pa 'jug go/_/de bzhin du chos can ro la sogs pa rtogs kyang chos ma grags pa'i khyad par rtogs par bya ba'i phyir/_sgra gzhan ro mngar ro/_/grang ngo /_/'jam mo/_/lci'o zhes bya ba 'jug go/_/gal te rtags kyis kyang sgrub pas dngos
[\[60a.3\]]po kho na rtogs par byed na ni de'i tshe mngon sum gyi dngos po cha shas med pa'i rnam pa thams cad kyang gzung ba'i phyir/_de la gang zhig rtogs par bya ba'i phyir/_tshad ma gzhan rjes su dpag pa 'jug par 'gyur ba dngos po'i cha shas ma bzung ba gzhan ci zhig yod/_de bzhin du sgra gzhan
[\[60a.4\]]yang ma grags pa rtogs par bya ba'i phyir sbyor bar mi 'gyur te/_tshad ma dang sgra dang po kho nas bsgrub pas thams cad rtogs pa'i phyir ro/_/gang gi tshe chos gzhan sgro 'dogs pa rnam par bcad pa'i phyir tshad ma gzhan dang sgra gzhan 'jug pa de'i tshe ni tshad ma gcig gis sgro
[\[60a.5\]]'dogs pa gang zhig gsal ba ma byas pa de bsal ba'i phyir tshad ma gzhan dang sgra gzhan 'jug par 'gyur ro/_/de bas na tshad ma gzhan dang sgra gzhan 'jug pa'i phyir/_sgra dang rtags dag gis gzhan rnam par bcad pa rtogs par byed do/_/de nyid bstan pa'i phyir 'di ltar
[\[60a.6\]]zhes bya ba la sogs pa smos te/_don gyi rang gi ngo bo ni don gyi bdag nyid do/_/gcig ni cha shas med pa ste bdag nyid rang gi ngo bos mngon sum yin pa la rjes su dpag pa zhes bya ba'i tshad ma rnams kyis brtag par bya ba gang yin pa ma mthong cha gzhan pa ci zhig yod mngon sum
[\[60a.7\]]du mthong ba'i ngo bo nyid las gzhan pa ma mthong ba'i ngo bo nyid gzhan ci zhig yod de/_ngo bo nyid la cha shas med pa'i phyir thams cad mthong ba kho na yin no/_/de lta bas na tshad ma gzhan gyis brtag par bya ba ma yin par 'gyur ro/_/tshad ma rnams kyis zhes bya ba ni gsal ba'i bye brag gis mang ba'i tshig tu
[\[60b\]]
[\[60b.1\]]byas pa yin no/_/don gyi bdag nyid gcig pa zhes bya ba la sogs pas ni rnam par 'grel te/_don gyi bdag nyid gcig pa ni cha shas med pa'o/_/gang la rjes su dpag pa 'jug pa de ni re zhig mngon sum pa yin par khas blangs dgos so/_/ci'i phyir zhe na/_sngar tshad mas chos can
[\[60b.2\]]ma grub na sgrub pa mi srid pa'i phyir te/_gzhi ma grub pa nyid kyis rtags mi srid pa'i phyir ro/_/de lta bas na chos can rab tu grub pa dgos te/_dper na sgra mi rtag par bsgrub par bya ba la sgra mngon sum gyis grub pa lta bu ste/_de'i phyir rang gi ngo bo mngon sum kho nas grub pa'i phyir/_rnam
[\[60b.3\]]pa thams cad 'grub po/_/ci'i phyir zhe na/_de las gzhan pa sgra sgrub pa'i ngo bo nyid las gzhan pa ma grub pa'i ngo bo nyid med pa'i phyir ro/_/'on te ma grub pa'i ngo bo nyid gcig yod na ni grub pa dang ma grub pa dag ngo bo nyid gcig pa nyid du 'gal ba'i phyir de'i ngo bo nyid ma
[\[60b.4\]]yin te/_sgra'i ngo bo nyid ma yin no/_/de nyid gang zhig gang dang zhes bya ba la sogs pas ston te/_grub pa ni chos ma thob pa las 'brel pa'o/_/bde ba ni thob pa rjes su 'jug pa'o/_/gang la grub pa dang bde ba gcig pa yod pa de la de skad ces bya ste/_chos nyid mtshungs pa
[\[60b.5\]]zhes bya ba'i tha tshig go/_/ngo bo nyid gang zhig gang dang lhan cig grub pa dang bde ba gcig pa can ma yin zhing grub pa dang bde ba tha dad pa can de ni de'i ngo bo nyid yin par gang dang grub pa dang bde ba tha dad pa de'i ngo bo nyid yin par rigs pa ma yin zhes bya bar sbyar te/_tha dad
[\[60b.6\]]pa'i tha snyad tha dad pa nyid du rnam par gzhag pa'i rgyu ni de tsam du zad pa'i phyir ro/_/de lta ma yin na zhes bya ba ni gal te tha dad pa'i rgyu 'di mi 'dod na de'i tshe tha dad pa'i tha snyad med par thal bar 'gyur ro zhes tha dad pa'am/_rgyu tha dad pa ni 'di zhes bya ba'i skabs su
[\[60b.7\]]bshad zin to/_/gang gi phyir de lta yin pa de'i phyir chos can sgra la sogs pa mngon sum pa la de'i ngo bo nyid mtha' dag yongs su gcad pa'i phyir chos can de la tshad ma gzhan rjes su dpag pa 'jug pa'i go skabs med cing yul med do/_/gal te khyod la yang
[\[61a\]]
[\[61a.1\]]nyes pa mtshungs so zhe na/_gzugs chos mthun pa mthong ba las zhes bya ba la sogs pa smos te/_nya phyis la dngul gyi rnam pa lta bur sbyor bar mi byed na ste/_ltar zhes bya ba'i sgra ni lta bur zhes bya ba'i don yin no/_/ji ltar zhe na/_dngul gyi gzugs dang nya phyis
[\[61a.2\]]kyi gzugs chos mthun pa gang yin pa de mthong ba las te/_nya phyis kyi gzugs khyad par nges par ma zin pa kho na 'dra bar shes pa'i rgyu yin pa'i phyir gzugs kyi chos mthun pa nyid du bshad kyi/_chos mthun pa zhes bya ba ni cung zad kyang med do/_/gal te zhes bya ba la sogs pa ni 'khrul pa'i
[\[61a.3\]]rgyu mtshan 'dra ba gzhan 'byung ba la sogs pa'i rgyus rnam par rtog pa'i blos yon tan gzhan brtan pa nyid la sogs pa sbyor bar mi byed cing sgro 'dogs par mi byed na'o/_/'di skad du gal te 'khrul pa'i rgyu mtshan gyis yon tan gzhan sbyor bar mi byed na ni kho bo la yang nyes par 'gyur ba zhig na/_
[\[61a.4\]]'on kyang sgro 'dogs par byed de/_de bas na sgro 'dogs pa rnam par bcad pa'i phyir gzhan sel bar smra ba ltar tshad ma gzhan 'jug go/_/gal te zhes bya ba la sogs pas na rnam par 'grel te/_gang la de kho na nyid rang gi ngo bo thams cad mthong ba yod pa zhes tshig rnam par
[\[61a.5\]]sbyar te/_ji ltar nya phyis gzugs khyad par can du gzung ba la yang dkar po'i chos mthun pas dngul gyi rnam pa sbyor bar byed pa de ltar nges pa'i gegs su gyur pa ji ltar mthong ba nges pa'i gegs byed pa 'khrul pa'i rgyu mtshan 'dra ba gzhan 'byung ba la sogs pa'i mtshan nyid kyi yon
[\[61a.6\]]tan gzhan bstan pa nyid la sogs pa sbyor bar mi byed cing sgro 'dogs par mi byed na'o/_/gal te nya phyis la gzugs khyad par can bzung nas dngul lo zhes sgro 'dogs pa ni ma yin gyi/_'on kyang nya phyis la dngul gyi gzugs kyi spyi gang yin pa de mthong nas so snyam du sems na/_de'i phyir
[\[61a.7\]]nya phyis la ni zhes bya ba la sogs pa smos te/_nya phyis la ni dngul dang mtshungs pa dang khyad par can thun mong ma yin pa dang /_ngo bo gnyis yod pa ni ma yin no/_/ci'i phyir zhe na/_de ltar spyi dang khyad par gyi ngo bor 'dren mar snang bar rtogs par thal bar 'gyur ba'i phyir ro/_/
[\[61b\]]
[\[61b.1\]]bye brag tu ma rtogs na ni zhes bya ba ni 'di ni spyi'o/_/'di ni khyad par ro zhes de ltar bye brag tu rnam par dbye bar mi rtogs na ni gnyis nyid du brtags pa mi rung ba'i phyir te/_dngul la ngo bo gnyis yod do zhes brtags pa mi rung ba'i phyir ro/_/snang ba tha dad pa med na gnyis nyid du brtags pa ha
[\[61b.2\]]cang thal bar 'gyur ba'i yang phyir te/_gcig pa nyid du 'dod pa gzhan la yang gnyis nyid du brtags par 'gyur ro/_/de lta bas na nya phyis la ngo bo gnyis mi rung ba'i phyir nya phyis kyi gzugs mthong ba'i skyes bus khyad par kho na rang gi mtshan nyid kho na mthong gi spyi ni ma yin no/_/nges
[\[61b.3\]]pa'i rkyen ni goms pa la sogs pa ste/_de dag ma tshang ba'i phyir nya phyis kyi gzugs kyi khyad par gtan la ma phebs pas de spyi dngul gyi gzugs kyi spyi mthong ngo snyam du rlom par byed do/_/de'i phyir zhes bya ba ni dngul gyi gzugs kyi spyi 'dzin par mngon pa'i nga rgyal byed pa'i phyir lta ba
[\[61b.4\]]po 'di nya phyis la dngul du sgro 'dogs shing /_ji ltar nya phyis la dngul du sgro 'dogs pa de ltar chos can sgra la sogs pa mthong ba la 'khrul pa'i rgyu mtshan 'dra ba gzhan skye bas/_skad cig ma 'dra ba gnyis pa skye bas skad cig ma snga phyi dag tha dad pa nyid du ma 'phrigs pa'i skyes bu
[\[61b.5\]]de'i ngo bor sgro btags pa'i phyir/_skad cig ma snga ma des kyang phyis kyang ngo bor sgro btags shing yod par sgro btags pa'i phyir gnas par 'khrul lo/_/de lta bas na sgra la sogs pa skad cig ma dang bdag med pa la sogs pa'i ngo bo nyid 'di la gzhan gyi dngos po brtan pa nyid la
[\[61b.6\]]sogs pa ji snyed pa rang gi rgyu mtshan ji lta ba las 'byung ba'i ste/_gzhan zhig gang gi rgyu mtshan du 'tsham pa las 'byung ba'i sgro 'dogs par yang de snyed kho na yin pas de rnam par gcod par byed pa/_sgro 'dogs pa de rnam par gcod par byed pa'i tshad ma rnams 'byung zhing skye ba'i 'bras
[\[61b.7\]]bu dang bcas par 'gyur te/_don dang bcas par 'gyur ro/_/tshad ma rnams zhes bya ba ni gsal ba'i bye brag gis mang po'i tshig tu smos pa yin no/_/rnam par gcod pa'i 'bras bu can sgro 'dogs pa 'gog pa'i 'bras bu can gyi tshad ma de dag ni dngos po'i cha shas dngos
[\[62a\]]
[\[62a.1\]]po'i cha ma rtogs pa rtogs par bya ba rab tu gsal bar bya ba'i phyir/_'jug pa ma yin te chos can bltar rung ba cha shas med pa la dngos po'i cha shas de ni mthong zin pa'i phyir ro/_/ci'i phyir zhe na/_cha shas med pa la phyogs gcig mthong ba mi rung ba'i phyir ro/_/
[\[62a.2\]]gang gi phyir de lta yin pa de'i phyir dngos po mngon sum gyis mthong ba'i yon tan mtha' dag ste ngo bo nyid ril mthong ba nyid do/_/'on kyang 'khrul pa'i rgyu nges par mi byed pa'i phyir/_bsgrub pa zhes bya ba 'khrul pa sel bar byed pa'i rjes su dpag pa rab tu 'jug pa yin/_rjes su dpag
[\[62a.3\]]pa las zhes bya ba la sogs pa las kyang zhes bya ba ni mngon sum la ltos nas bsdu ba'i don yin te/_rjes su dpag pa'i gtan tshigs kyang bsgrub pa'i ngo bor dngos po 'dzin par khas len na/_me la sogs pa chos can gyi chos gcig nges par gyur pas/_chos can la cha shas med
[\[62a.4\]]pa'i phyir chos kun 'dzin te/_de lta yin na tshad ma gzhan don med do snyam du bsams pa yin no/_/sel ba'i sgro 'dogs pa rnam par gcod pa ste/_de rjes su dpag pas rtogs par byed pa khas len na bshad ma thag pa'i nyes pa 'dir thal bar mi 'gyur ro/_/'ga' zhig
[\[62a.5\]]ces bya ba la sogs pas ni rnam par 'grel pa yin no/_/chos can 'ga' zhig mngon sum gyis mthong ba la zhes bya bar sbyar te/_mngon sum du mthong ba'i chos can 'ga' zhig ces bya ba'i tha tshig go/_/chos can thams cad mngon sum du mi 'gyur ba 'ga' zhig la zhes bya ba smos te/_
[\[62a.6\]]bshad ma thag pa'i tshul gyis tshad ma gzhan mi 'jug pa'o/_/gang gi tshe rjes su dpag pas kyang bsgrub pas/_me la sogs pa'i dngos po rtogs par byed do zhes bya bar 'dod kyi/_sgro 'dogs pa rnam par gcod par byed pa ni ma yin pa'o/_/de'i tshe zhes bya ba ni bsgrub pa'i
[\[62a.7\]]tshul gyis shes par byed pa'i tshe/_chos gcig nges na de dang tha mi dad pa'i phyir nges pa'i chos dang tha mi dad pa'i phyir chos thams cad nges pas tshad ma gzhan mi 'jug ste/_rjes su dpag pa gzhan mi 'jug go/_/gal te tha mi dad pa yin du zin kyang chos thams cad nges pa ni
[\[62b\]]
[\[62b.1\]]ma yin no zhe na/_de nges na zhes bya ba la sogs pa smos te/_de zhes bya ba ni rjes su dpag pa dang pos nges pa'i chos te/_de'i bdag nyid ces bya ba nges pa'i chos kyi bdag nyid yin pas/_ma nges pa ni rigs pa ma yin no/_/sel ba la nyes pa 'di ni thal bar mi 'gyur zhes bya ba
[\[62b.2\]]'di'i rnam par 'grel pa ni/_gang gi tshe zhes bya ba la sogs pa smos te/_de'i tshe na rjes su dpag pa gcig gis sgro 'dogs pa gcig rnam par gcad pas sgro 'dogs pa gzhan rnam par gcad pa byas pa ma yin pa'i phyir/_de'i don du sgro 'dogs pa gzhan rnam par gcad pa'i don
[\[62b.3\]]du'o/_/gzhan zhes bya ba ni rjes su dpag pa bzhin no/_/gzhan gyis ma rtogs pa zhes bya ba la sogs pa smras te/_sngar de las bzlog pa'i rnam par sgro 'dogs pa'i phyin ci log 'jug pa la phyis der phyin ci log sngon du 'gro ba can gyi don mi shes pa rtags las nges par 'gyur ro
[\[62b.4\]]zhes bya ba'i nges pa 'di ni med de/_phyin ci log dang bral ba la yang rjes su dpag pa srid pa'i phyir ro/_/de nyid dper na zhes bya ba la sogs pas ston te/_du ba glo bur ba las zhes bya ba ni phyogs 'ga' zhig na ma bsams pa las du ba glo bur du byung ba las me rtogs pa lta bu'o/_/
[\[62b.5\]]de la ni zhes bya ba ni glo bur ba las me rtogs pa las me ma yin par sgro 'dogs pa mi srid do/_/de bas na zhes bya ba ni de lta bas na rjes su dpag pas thams cad la rnam par gcod par byed pa ni ma yin no zhe na/_slob dpon gyis 'di la zhes bya ba la sogs pa smos te/_rjes su dpag pa bsgrub
[\[62b.6\]]pa'i tshul du 'jug pa 'di la lan bshad zin te/_mngon sum gyis chos can rtogs na/_de'i chos rnams chos can las tha mi dad pa'i phyir thams cad rtogs par 'gyur bas rjes su dpag pa don med do zhes bya ba dang 'on te chos can las chos tha dad par khas len na ni tha dad par khas
[\[62b.7\]]blangs pa'i phyir chos can dang lhan cig de'i bdag nyid kyi mtshan nyid kyi 'brel pa ma yin no/_/mi rtag pa nyid la sogs pa yang chos can gyi rang gi ngo bo las 'byung ba yang ma yin la/_chos can yang mi rtag pa nyid la sogs pa las 'byung ba yang ma yin no/_/de bas na
[\[63a\]]
[\[63a.1\]]chos ma 'brel pa ni chos can de la rtogs pa med do zhes bya ba 'di yang rgyu dang 'bras bur ma gyur pa ni de la rjes su dpag pa mi srid pa'i phyir ro zhes bya ba'i bar skabs der bshad zin to/_/gang gi phyir de lta yin pa de'i phyir du ba glo bur du mthong ba las me rtogs pa de
[\[63a.2\]]la yang de mthong ba la phyogs mthong ba'i skyes bu la de'i rang gi ngo bo ma nges pa me dang ldan pa'i rang bzhin gyi ngo bo ma nges pa ni yod pa kho na'o/_/ma nges pa de yang ga las she na/_phyin ci log kho na las yin te/_me dang ldan pa ma yin pa'i sa phyogs dang 'dra ba nyid du 'dzin pa kho
[\[63a.3\]]nas yin no/_/de nyid de yang zhes bya ba la sogs pas ston te/_de yang zhes bya ba ni skyes bu'o/_/phyogs de me dang ldan pa yin yang blo ji lta bu zhig gis she na/_me dang ldan par 'dzin pa dang bral bas te/_me dang ldan par sems pa med pa des dben pa zhes bya ba mes dben pa
[\[63a.4\]]ste ngos dben pa'i ngo bor nges pa byed pa na/_de ma yin pa la der 'dzin pa'i phyir ji ltar phyin ci log pa ma yin phyin ci log pa kho na yin te/_'di ltar ji srid dus phyogs der du ba ma mthong ba de srid du/_de yang me med pa'i sa phyogs gzhan dang 'dra bar 'dzin to/_/rjes su dpag
[\[63a.5\]]par bya ba 'ga' zhig la/_phyin ci log gi shes pa med du zin kyang 'on kyang de la the tshom yod par 'gyur la the tshom yang gnyi ga'i cha la brten pa yin pas/_phyogs la der 'khrul pa la reg par 'gyur ro/_/de'i phyir the tshom bsal ba la yang rtags kyis rnam par gcad
[\[63a.6\]]par bya ba kho na yin no/_/rtags kho nas rjes su dpag par bya ba rtogs par byed pa ni rjes su dpag par bya ba de la gdon mi za bar phyin ci log dang /_the tshom dag dang ldan par 'gyur te/_'di ltar de'i rnam par sgro 'dogs pa dang /_the tshom dang bral bar me'i rnam par sgro 'dogs
[\[63a.7\]]pa dang /_the tshom dang bral ba'i skyes bu ni de rtogs par bya ba la rtags kyi rjes su 'brang bar yang mi byed de phyogs kyi chos la brten par mi byed la/_de bzhin du rtags de'i rjes su 'gro ba dang ldog pa dag la gus par yang mi byed pa zhig na/_'di ltar rjes su 'brang bar yang
[\[63b\]]
[\[63b.1\]]byed gus par yang byed de/_de lta bas na rtogs par byed pa po de'i rnam par sgro 'dogs pa dang /_the tshom dang ldan pa ni rjes su dpag par bya ba 'ga' zhig la rtags kyi stobs kyis sgro 'dogs pa dang /_the tshom sel bar byed pas de bas na thams cad la sgro 'dogs pa rnam par
[\[63b.2\]]gcod par byed do/_/de'i phyir de ltar bshad pa'i rnam pas sel ba'i yul can yin te/_rnam par gcod pa'i yul can yin no/_/gzhan du zhes bya ba ni rnam par gcod pa la mi ltos par rtags las dngos po rtogs par 'gyur na ni/_tshad ma 'ga' zhig gis chos can grub par
[\[63b.3\]]gyur na de las grub pa'i ngo bo nyid las chos can de'i ngo bo ma grub pas gang zhig rtogs par bya ba'i phyir rtags 'jug par 'gyur ba gzhan ci zhig yod/_re zhig sgro 'dogs pa yod na ni de rnam par bcad pa'i phyir 'jug pa'i rtags gzhan sel ba'i yul can yin grang na/_
[\[63b.4\]]mngon sum gyi rjes su 'byung ba rnam par rtog pa can gyi shes pa gang yin pa de go sgro 'dogs pa med na ji ltar gzhan rnam par gcod pa'i yul can yin/_de yang gdon mi za bar gzhan sel ba'i yul can du ni 'dod par bya dgos te/_khyed kyi lta ba spyi'i yul can yin pa'i
[\[63b.5\]]phyir la/_spyi'i yang gzhan sel ba'i mtshan nyid yin pa'i phyir ro zhe na/_de'i phyir mthong ba 'ga' la'ang zhes bya ba la sogs pa smos te/_gzugs la sogs pa mngon sum du mthong ba 'ga' la'ang de'i rjes la 'byung ba'i shes pa gang yin pa spyi'i don zhes bya ba ni spyi'i yul
[\[63b.6\]]can te/_de nyid kyi phyir rnam par rtog pa'o/_/rnam pa gang la gzhan gyi cha ste/_zla bo rnam pa sgro ma btags pa de ni gzhan gyi cha sgro ma btags pa'o/_/de la 'jug pa de yang de tsam sel ba'i spyod yul can cha sgro ma btags pa gang yin pa de tsam gyi rnam par gcod pa'i yul
[\[63b.7\]]can yin no/_/'di skad du mngon sum gyi rjes la 'byung ba'i shes pa rnam par rtog pa can gyis sgro 'dogs pa sngar zhugs pa sel bar mi byed mod kyi/_'on kyang de ni sgro 'dogs pa'i yul la med pa'i phyir de rnam par gcod pa'i yul can kho na yin no zhes bya bar shes
[\[64a\]]
[\[64a.1\]]so/_/gal te yang rnam par rtog pa can gyi shes pa de dngos po la bsgrub par 'jug par 'gyur na ni/_rnam pa thams cad la nges par 'gyur ro zhes bshad pa yin no/_/gzugs la sogs pa zhes bya ba la sogs pas ni tshigs su bcad pa ston te/_sogs pa zhes bya
[\[64a.2\]]ba'i sgras ni sgra la sogs pa bsdu'o/_/'di la rtags med pas na rtags can ma yin pa ste/_'di ni gzugs la sogs pa'o/_/zhes nges pa'i shes pa'o/_/sgro 'dogs pa med na zhes bya ba ni gzugs la sogs pa mngon sum du mthong ba la ni de'i tshe phyin ci log gi rnam par sgro 'dogs
[\[64a.3\]]pa med na de ji ltar rnam par gcod pa'i yul can du 'gyur 'di tsam gyis ni tshigs su bcad pa'i phyed gong ma phyogs snga ma'i tshul du rnam par bshad pa yin no/_/sgro ma btags pa'i yul la yod pa'i phyir ro zhes bya ba la sogs pas ni lan yin te/_nges pa'i shes pas te sgro btags
[\[64a.4\]]pa'i yul la med pa'i phyir de rnam par gcod pa'i yul can yin no zhes bya ba rnal ma dang sbyar ro/_/de nyid gang la zhes bya ba la sogs pas sel bar byed de/_khyad par gang la 'di'i zhes bya ba ni skyes bu'o/_/sgro btags pa'i yul gyi khyad par de la mi brten pa'o zhe'am bdag med
[\[64a.5\]]pa'o snyam du nges par mi 'gyur ro/_/ci'i phyir zhe na/_nges pa dang ni sgro 'dogs yid/_/gnod bya gnod byed ngo bo'i phyir/_/nges pa'i shes pa dang de las bzlog pa sgro 'dogs pa'i shes pa ni gnod par bya ba dang /_gnod par byed pa'i ngo bo yin pa'i phyir ro/_/dngos po thams cad las
[\[64a.6\]]zhes bya ba la sogs pas ni gnod par bya ba ni gnod par bya ba dang /_gnod par byed pa'i ngo bo kho na sgrub par byed de/_dngos po rigs mthun pa dang rigs mi mthun pa thams cad las tha dad pa mthong yang de kho na bzhin du zhes bya ba ji ltar mthong ba bzhin rnam pa thams cad du
[\[64a.7\]]mngon par shes shing nges pa ni ma yin zhes bya bar sbyar ro/_/ci'i phyir zhe na/_skad cig ma nyid la sogs pa'i khyad par 'ga' zhig la bar du gcod pa srid pa'i phyir te/_'khrul pa'i rgyu mtshan srid pa'i phyir ro/_/dper na nya phyis thams cad las log pa mthong yang nya phyis
[\[64b\]]
[\[64b.1\]]nyid la 'khrul pa'i rgyu mtshan dngul dang chos mthun pa srid pa'i phyir mi nges pa lta bu'o/_/rnam pa gang la 'khrul pa'i rgyu mtshan med pa de kho na la ni de mthong ba khyad par med kyang rnam pa thams cad la mngon sum khyad par med kyang rtogs pa po 'di'i dran pa nyams su myong ba'i dus kyi 'og rol
[\[64b.2\]]du 'byung ba nges par 'gyur ro/_/gang gi phyir mngon sum la khyad par med kyang sgro 'dogs pa dang bral ba'i yul kho na la nges par 'gyur ba de'i phyir/_sgro 'dogs pa dang nges pa dag gnod par bya ba dang gnod par byed pa'i ngo bo yin par shes so/_/gnod par bya ba dang gnod
[\[64b.3\]]par byed pa'i ngo bo nyid yin pa rgyu de'i phyir nges pa/_'di ni sgro 'dogs dben pa la sgro 'dogs pa dang bral ba la 'jug ces bya bar shes pa yin sgro 'dogs pas dben pa la 'jug tu zad mod/_'on kyang gzhan sel ba'i yul can nyid ma yin no zhe na/_de dben pa nyid gzhan sel bar
[\[64b.4\]]yin no zhes bya ba smos te/_sgro 'dogs pas dben pa nyid do/_/de lta bas na sgro 'dogs pa dang bral ba la 'jug pa'i phyir/_nges pa'i shes pa mngon sum gyi rjes la 'byung ba de yang de tsam gyis sel ba'i spyod yul can yin gyi/_sgrub pas dngos po rang gi ngo bo nges par byed pa ni ma yin
[\[64b.5\]]no/_/ci'i phyir zhe na/_'di ltar gzugs nyid la sogs pa'i rnam pa 'ga' zhig nges pa la yang skad cig pa nyid la sogs pa rnam pa gzhan ma gtogs pa mthong ba'i phyir ro//_//bam po bdun pa/_gal te nges pa'i shes pa mngon sum gyi rjes la 'byung bas sgrub pa kho na
[\[64b.6\]]nas dngos po'i rang gi ngo bo nges par byed na ni/_de'i tshe de'i rang gi ngo bo nges pa la ni dngos po la cha shas med pa'i phyir de mi rung ba'i phyir te/_rnam pa gzhan mi nges pa mi rung ba'i phyir ro/_/gang gi phyir nges pa dang sgra sgro 'dogs pa rnam par gcod pa kho nar 'jug go/_/sgrub pa
[\[64b.7\]]ma yin pa de'i phyir dngos po gcig la cha shas sgro 'dogs pa ste/_ngo bo gzhan sgro 'dogs pa ji snyed pa/_de bsal ba'i phyir sgro 'dogs pa bsal ba'i phyir nges pa de snyed kho na dang sgra yang de snyed kho na 'jug go/_/rgyu des na nges pa dang sgra de dag spyod yul tha dad pa can yin no/_/
[\[65a\]]
[\[65a.1\]]gzhan du zhes bya ba ni blo dang sgra dag gis rnam par bcad pa la mi ltos par dngos po'i ngo bo gsal bar byed na ni/_dngos po gcig pu gcig cig la/_sgra'am blo gcig gis khyab na rnam pa thams cad du yul du byas na/_nges pa'i bdag nyid kyis khyab pa'i phyir/_
[\[65a.2\]]gzhan yul ma yin no/_/'di ni gzhan yang yin la yul te rnam pa yang yin pas gzhan yul te/_ma bzung ba'i rnam pa med pa'i phyir dngos po de'i rnam pa gzhan yul yin no zhes bya ba'i tha tshig go/_/yang na dngos po de shes par byed pa'i sgra dang blo gzhan gyi yul ma yin pa'o/_/
[\[65a.3\]]rgyu de'i phyir rnam par rtogs zin pa de kho na la 'jug pa'i sgra dang blo rnams ni rnam grangs pa ni nyid du 'gyur yul gcig pa can nyid du 'gyur ro/_/gang gi ltar zhes bya ba la sogs pas ni phyogs snga ma nye bar 'god de bye brag pa gang gi ltar na'o/_/bum pa la sogs pa'i don gang la
[\[65a.4\]]phan tshun dang rten las tha dad pa'i phyir/_khyad par bye brag sna tshogs tha dad pa yod pa de ni khyad par sna tshogs pa can te/_blo ni don khyad par gyi bye brag de kho na las tha dad pa de sgrub pa kho nas 'dzin cing nges par byed pa'i bdag nyid yin no/_/de yang khyad par re re la tha dad de blo'i yul
[\[65a.5\]]gyi bye brag bstan pas/_sgra rnams kyi yang don gyis bstan pa kho na yin no/_/de nyid gang zhig ces bya ba la sogs pas ston te/_khyad par rnams ni rdzas nyid la sogs pa ste/_phan tshun gcig las gcig tha dad pa yin no/_/rten las zhes bya ba ni khyad par can las tha dad
[\[65a.6\]]pa yin pa'o/_/de'i rgyu can ni khyad par tha dad pa'i rgyu can no/_/mnyan pa smos pa ni nye bar mtshon pa ste/_blo dag kyang de dang 'dra'o/_/de dag gi rten zhes bya ba ni khyad par de dag gi rten to/_/de dag kho na la zhes bya ba ni khyad par dag kho na la 'jug pa ste/_rjod par byed pa nyid du
[\[65a.7\]]'jug go/_/de bas na zhes bya ba ni de lta bas na ste/_sgra dang zhes pa gzhan dag rnam grangs pa nyid du 'gyur ba'i mtshan nyid kyi thal ba'i 'dir mi 'gyur ro/_/lan du de'i ltar na yang zhes bya ba la sogs pa smos te/_khyad par rnam pa sna tshogs la phan pa'i yan lag
[\[65b\]]
[\[65b.1\]]ste/_/rgyu nus pa gang dag yin pa de ga las mi gzhan pa'i bdag nyid khyad par can nges pa'i shes pa gcig gis bdag nyid kun du gzung ba byas na phan bya'i ste khyad par gyi tshogs kyi bye brag gang khyad par gyi bye brag gang zhig ma nges par 'gyur te/_thams cad nges pa kho na yin no/_/de bstan par khyad par
[\[65b.2\]]zhes bya ba la sogs pa smos te/_khyad par tha dad pa dag kho na don khyad par can la sgra dang shes pa gzhan dag 'jug pa'i rgyu mtshan yin par khas lan du zin kyang de dang ldan pa khyad par dang ldan pa'i don gcig pu nyid de ni sgra dang shes pa de dag gis nye bar len cing yul du byed do/_/
[\[65b.3\]]khyad par can khyad par sna tshogs la phan pa'i rten nus pa gang dag yin pa de'i ngo bo nyid de ni bdag nyid la ste rang gi ngo bo la tha dad pa med do/_/de'i phyir khyad par gcig gi sgo nas bzung na yang bdag nyid thams cad du gzung ba yin no/_/de lta yin na de'i khyad par gyi bye brag ma
[\[65b.4\]]nges pa gang zhig yod de nges pa kho na yin no/_/ci'i phyir zhe na/_khyad par thams cad la phan 'dogs par byed pa nyid du gzung ba'i phyir ro/_/gal te khyad par gcig gi sgo nas khyad par can gyi rang gi ngo bo kho na gzung gi/_khyad par la phan par byed pa nyid ni ma yin no zhe na/_
[\[65b.5\]]rang gi ngo bor zhes bya ba la sogs pa smos so/_/phan par byed pa nyid ni rang gi ngo bo las tha mi dad pa'i phyir rang gi ngo bor gzung ba'o/_/de'i zhes bya ba ni khyad par can gyi ste/_phan par byed pa nyid ma bzung ba gzhan ni med pa kho na'o zhes bya ba 'di dang sbyar ro/_/gang gi phyir de lta yin
[\[65b.6\]]pa rgyu de'i phyir ro/_/'di'i zhes bya ba ni khyad par can gyi ste/_rang gi ngo bo rang gi bdag nyid du gzung ba gang yin pa de nyid phan par byed pa nyid du yang gzung ba yin no/_/khyad par gcig gi sgo nas khyad par can gyi khyad par thams cad la phan par byed pa nyid rang gi ngo bor gyur pa 'dzin du zad
[\[65b.7\]]mod/_de dang tha dad pa khyad par rnams ko ji ltar 'dzin ce na/_de'i phyir de dag ces bya ba la sogs pa smos te/_khyad par tshogs dang khyad par can phan par bya ba dang phan par byed pa por gyur pa dag ni bdag nyid la rang gi ngo bo la 'brel pa'i phyir de phan par bya ba dang /_phan par
[\[66a\]]
[\[66a.1\]]byed pa po 'brel pa ni bdag nyid du gyur pa yin no zhes bya ba'i tha tshig go/_/de'i phyir phan par byed pa'i ngo bo gcig shes na/_'brel pa'i phyir gnyi ga gzung ste/_khyad par dang khyad par can dag gzung ba yin no/_/de nyid khyad par zhes bya ba la sogs pas ston te/_
[\[66a.2\]]'di ltar re zhig khyad par can gzung na/_de'i bdag nyid du gyur pa phan par byed pa'i ngo bo gzung ba yin no/_/de gzung na khyad par rnams kyi bdag nyid du gyur pa phan par bya ba'i ngo bo yang gzung ba yin te/_phan par byed pa'i ngo bo 'dzin pa ni de 'dzin pa med na med pa'i phyir ro/_/
[\[66a.3\]]de'i phyir gcig shes na khyad par dang khyad par can gnyi ga gzung bas/_khyad par can de khyad par gcig gis khyad par du byas pa gzung na yang khyad par thams cad gzung ba yin no/_/de 'dzin pa med na med pa'i phyir ro zhes bya ba ni khyad par 'dzin pa med pa na med pa'i phyir ro/_/gzhan du na
[\[66a.4\]]zhes bya ba ni khyad par rnams mi 'dzin na'o/_/de ltar yang 'dzin par mi 'gyur ro zhes bya ba ni khyad par can ni khyad par rnams la phan par byed pa po yin no zhes bya ba de ltar yang 'dzin par mi 'gyur ba'o/_/gal te khyad par can la de'i tshe shes pa dang sgra 'jug pa'i rgyu mtshan gyi khyad par
[\[66a.5\]]gang yin pa de kho na la phan par byed pa nyid du gzung gi khyad par gzhan la phan par byed pa nyid du ni ma yin no zhe na/_gzhan la phan par byed pa zhes bya ba la sogs pa smos te/_gzhan la phan par byed pa zhes bya ba khyad par gzhan la phan par byed pa po'i ngo bo nyid gang zhig ma
[\[66a.6\]]bzung ba ni med de/_dngos po la sha chas med pa'i phyir thams cad gzung ba kho na yin no/_/gal te khyad par can 'brel pa can la mi ltos pa la phan 'dogs par byed pa po yin no zhes bya ba kho nar 'dzin gyi 'di la phan par byed pa po yin no zhes bya bar ni ma yin pas/_de'i phyir khyad par rnams
[\[66a.7\]]mi 'dzin to snyam du sems na/_de'i phyir phan par byed pa zhes bya ba la sogs pa smos te/_de ltar gzung na zhes bya ba ni phan 'dogs pas byed pa po yin no zhes de ltar gzung na phan par bya ba khyad par ma bzung ba yang med do/_/ci'i phyir zhe na/_phan par byed pa po de la yang phan pa po
[\[66b\]]
[\[66b.1\]]yin no zhes de ltar ma bzung bar thal bar 'gyur ba'i phyir ro/_/'di skad du 'brel pa can yin pa'i phyir 'brel pa can gnyis pa gzung ba med par phan par byed pa po la phan par byed pa po yin no zhes bya bar 'dzin pa yang med do zhes bshad pa yin no/_/de lta bu'i dper yang rje
[\[66b.2\]]khol bzhin no zhes bya ba smos te/_khol po gzung ba med par rje bo nyid du 'dzin pa ni med do/_/gang gi phyir de ltar khyad par gcig gi sgo nas shes pa dang /_sgra gcig zhugs na yang khyad par thams cad dang /_khyad par can bdag nyid thams cad du gzung ba yin pa de'i phyir
[\[66b.3\]]khyad par don gzhan yin par smra ba la yang ste/_khyad par rnams don gzhan du gyur pa yin no zhes de skad du smra ba la yang sgra dang shes pa gzhan rnams rnam grangs pa nyid du 'gyur ro zhes bya bar thal bar 'gyur bar mtshungs so/_/nus pa dang ldan pas nus pa gang dag gis khyad par
[\[66b.4\]]la phan 'dogs pa'i nus pa de dag nus pa dang ldan pa las tha dad pa yin no/_/de'i phyir thal ba 'dir mi 'gyur ro zhes bya ba ni khyad par gcig la phan par byed pa po nus pa'i bye brag gzung na/_nus pa thams cad gzung ba yin la/_de dag gzung bas kyang khyad par thams cad
[\[66b.5\]]gzung ba yin no zhes bya ba'i thal ba 'dir 'gyur ba med pa'o/_/lan du chos phan zhes bya ba la sogs pa smos te/_chos ni khyad par rnams te/_de dag la phan par byed pa po'i nus pa gang dag yin pa de dag nus pa dang ldan pa la tha dad par khas len na nus pa can de'i ci yin par
[\[66b.6\]]'gyur te/_ci yang ma yin zhing de dang 'brel pa can dag ma yin no zhes bya ba'i tha tshig go/_/gang gi tshe zhe na/_gal te nus pa can de las nus pa de dag las phan pa med pa na'o/_/'on te 'brel pa grub par bya ba'i phyir phan par byed pa por 'dod na de'i tshe nus pa gang dag gis
[\[66b.7\]]nus pa la phan par byed pa nus pa la phan 'dogs pa'i nus pa tha dad pa gzhan dag khas blang dgos shing de dag la yang 'brel pa grub pa'i phyir phan gdags par bya dgos la/_de la yang nus pa gzhan rtog na de lta yin na thug med 'gyur de nyid gal te zhes bya ba la sogs pas
[\[67a\]]
[\[67a.1\]]ston te/_khyad par dang khyad par can ni khyad par re re'o/_/phan par byed pa nyid dag ces bya ba ni nus pa dag ste/_khyad par can de'i rang gi bdag nyid du gyur pa ma yin zhing ngo bo nyid du gyur pa ma yin gyi/_'on kyang tha dad pa kho na yin no/_/khyad par can de las phan pa
[\[67a.2\]]nyams su myong ba yang med cing bdag nyid kyir byed pa yang med na ci ste de'i de dag yin zhes bya ste/_'brel pa med pas ci'i phyir khyad par dang ldan pa'i nus pa dag ces bya/_'on te 'brel pa grub par bya ba'i phyir khyad par can las khyad par la phan 'dogs pa'i nus pa de rnams la
[\[67a.3\]]phan pa khas lan na ni khyad par can 'dis nus pa gang dag gis khyad par la phan 'dogs pa'i nus pa la phan 'dogs pa de dag gal te de'i bdag nyid du gyur pa yin par 'dod na ni/_de'i tshe khyad par can cha shas med pa 'di gcig pus rang gi bdag nyid du gyur pa'i nus pa dag gis khyad
[\[67a.4\]]par la phan 'dogs pa'i nus pa la phan par byed pa na'o/_/'di ltar zhes bya ba la sogs pas ni bdag nyid thams cad du gzung ba sgrub par byed de/_khyad par gcig gzung na de la phan 'dogs pa'i khyad par la phan 'dogs pa'i nus pa tha dad par gzung ba yin no/_/de gzung na
[\[67a.5\]]zhes bya ba ni khyad par la phan 'dogs pa'i nus pa gzung na'o/_/de la phan par byed pa po ni khyad par la phan 'dogs pa'i nus pa la phan par byed pa'o/_/ji lta bu zhig ce na/_nus pa la phan pa rang gi bdag nyid du gyur pa mtha' dag dang ldan pa ste/_gang la khyad par la phan 'dogs
[\[67a.6\]]pa'i nus pa rnams la phan pa'i nus pa rang gi bdag nyid du gyur pa mtha' dag yod pa de ste dngos po de lta bu gzung bas khyad par thams cad la phan 'dogs par byed pa'i nus pa 'dzin par byed pa la nus pa gzung ba de dag gis kyang rang gis kyang phan gdags par bya ba'i khyad par
[\[67a.7\]]rnams 'dzin par byed pas bye brag ma nges pas gang zhig yod ces bshad pa gang yin pa'i thal bar 'gyur ba so na 'dug pa yin no/_/'on te nyes pa 'dir 'gyur du 'ong zhes te/_nus pa la phan 'dogs pa'i nus pa de dag kyang khyad par can gyi dngos po las tha dad pa kho na yin
[\[67b\]]
[\[67b.1\]]par 'dod na ni de'i tshe de la phan 'dogs pa'i nus pa tha dad pa dag kyang brtag dgos la/_de bzhin du de la phan 'dogs pa dag kyang brtag dgos pas de lta na thug pa med pa'i phyir khyad par dang /_de'i nus pa rnams te khyad par la phan pa'i nus pa rnams nus pa gzhan dang gzhan dag kho na
[\[67b.2\]]la mthar thug pa med cing thug pa med par sbyor ba'i phyir te 'brel pa'i phyir ro/_/'di ltar khyad par rnams ni nus pa tha dad pa dag dang /_'brel pa de dag kyang tha dad pa dag kho na dang 'brel te/_de bzhin du nus pa snga ma snga ma rnams nus pa tha dad pa phyi ma phyi ma dag kho na dang thug pa med par
[\[67b.3\]]'brel gyi/_khyad par can dang ni ma yin no/_/de bas na de la phan pa'i bdag nyid ces bya ba ni nus pa la phan pa'i bdag nyid do/_/khyad par la phan 'dogs pa'i nus pa rnams kyi nus pa gang dag yin pa de'i bdag nyid ces bya ba'i tha tshig ste/_nus pa rnams ni de dang tha mi dad pa'i phyir
[\[67b.4\]]ro/_/khyad par can de gcig pu nam yang khyad par la phan 'dogs pa'i nus pa de dag dang lhan cig ma bzung bas de dang ldan pa nyid du khyad par la phan 'dogs pa'i nus pa dang ldan pa nyid du 'dzin par mi 'gyur ro/_/der mi 'dzin pa'i phyir khyad par can nyid du yang 'dzin par mi
[\[67b.5\]]'gyur bas de'i phyir khyad par du rtogs pa don med pa kho na'o snyam du bsams pa yin no/_/re zhig de ltar gang gi tshe khyad par can la shes pa dang /_sgra dag 'jug pa de'i tshe nyes pa bshad pa yin no/_/gang gi tshe khyad par kho na la 'jug pa de'i tshe yang nyes pa brjod dgos
[\[67b.6\]]pas de brjod pa'i phyir/_yang gal te zhes bya ba la sogs pas khyad par gyi phyogs nye bar 'god de/_gal te sgra dang shes pa rnams kyis khyad par bye brag gi khyad par dag nyi tshe la zhes bya ba rten dang bral ba la nye bar sbyor bar 'gyur zhing shes par byed pa nyid du rten par 'gyur na/_
[\[67b.7\]]khyad par can de sgra dang shes pa dag gis ma 'brel pa'i phyir yul du ma byas pa'i phyir de rtogs pa'i sgo nas sgra dang shes pa gcig gis kyang khyad par thams cad rtogs par mi 'gyur ro zhe na/_'di la yang nyes pa de'i tshe yang zhes bya ba la sogs pa smos te/_de zhes bya ba ni khyad pa
[\[68a\]]
[\[68a.1\]]can no/_/ma 'phangs pa'i phyir zhes bya ba ni ma bstan pa'i phyir ro/_/de la zhes bya ba ni khyad par can la'o/_/ji ltar don med ce na/_sgrub pa dang dgag pa zhes bya ba la sogs pa smos te/_don bya ba la gtad nas 'jug pa'i phyir tha snyad gdags pa gang la rten dmigs
[\[68a.2\]]pa don byed pa yod pa de la de skad ces bya'o/_/thams cad ces bya ba ni rtogs pa sngon du gtong ba rnams kyi tha snyad phan pa dang mi phan pa'i yul can ji snyed pa'o/_/de yang rnam pa gsum pa mi srid pa'i phyir ro/_/rnam pa gnyis kyis yin pas/_sgrub pa dang dgag pa dag gis
[\[68a.3\]]zhes bya ba smos te/_'di ni de lta bur gyur pa'i mtshan nyid kyi gsum pa yin no/_/ba lang nyid la sogs pa khyad par rnams kyis ni don bya ba der mi nus la nus pa la gsal ba'i bye brag ni sgra rnams kyis mi brjod pas sgra sbyor ba 'bras bu med pa dag gis ci zhig bya/_gang gi phyir de ltar
[\[68a.4\]]sgra dag gis don byed par nus pa gsal ba'i bye brag mi brjod pa de'i phyir khyad par rnams su 'dod pa ba lang nyid la sogs pa ni khyad par ma yin par 'gyur zhing bye brag ma yin par 'gyur te/_'di ltar khyad par can 'ga' zhig la khyad par gyi sgo nas sgra'am shes pa zhugs par
[\[68a.5\]]gyur na ni gtso bo khyad par gyi gzhi khyad par can 'ga'i yan lag tu gyur pa'i phyir/_khyad par du gyur pa'i phyir de la ltos nas gtso bo la lhos nas de skad ces brjod ces bya ba khyad par dag ces brjod de/_'di ni khyad par rnam par gzhag pa'i rigs pa yin no/_/gang gi tshe sgras khyad par dag kho
[\[68a.6\]]na brjod pa de'i tshe ni sgra dag gis khyad par can de mi 'phen cing /_mi ston pa'i phyir khyad par de dag gtso bo gang gi yang yan lag tu gyur pa ma yin pas/_ji ste khyad par dag yin te/_ma yin pa kho na'o zhes bya ba'i tha tshig go/_/yang gal te khyad par can mi brjod du zin kyang /_
[\[68a.7\]]'on kyang sgra dag gis shes par byas pa'i khyad par gang dag yin pa de dag gis khyad par can mtshon pa'i phyir nyes pa med de/_sgra sbyor ba don med pa'i nyes pa med do zhe na/_khyad par thams cad 'dzin pa'i thal bar 'gyur bar mtshungs so/_/de nyid re zhig ces bya ba la
[\[68b\]]
[\[68b.1\]]sogs pas ston te/_med na med pa'i phyir zhes bya ba ni khyad par ni khyad par can la 'khrul pa med pas so/_/de zhes bya ba ni/_khyad par can te khyad par gcig gi nye par mtshon na yang cha shas med pa'i phyir bdag nyid thams cad nye bar mtshon pa yin pas khyad par thams cad 'dzin pa'i
[\[68b.2\]]thal bar 'gyur ba son 'dug pa yin no/_/gal te gang la sgras mngon sum du khyad par can brjod pa de la thal ba 'dir 'gyur gyi/_gang la don gyi dbang gis brjod pa de la ni ma yin no snyam du sems na de'i phyir 'di sgras nye bar mtshon par byed kyang rung zhes bya ba la sogs pa
[\[68b.3\]]smos te/_khyad par can 'di sgras mngon sum du ston par byed kyang rung khyad par can 'di des nye bar mtshon pa'i sgras nye bar mtshon pa'i khyad par dag gis nye bar mtshon par yang rung ste/_'di la khyad par ci zhig yod khyad par 'ga' yang med de/_'di ltar re zhig khyad
[\[68b.4\]]par gyi stobs kyis mtshon pa'i dus de'i tshe khyad par can de dag thams cad la phan par byed pa po yin no zhes khyad par thams cad la phan par byed pa po yin no zhes bya bar nges par byed do/_/de lta yin na ni snga ma bzhin du khyad par thams cad 'dzin pa'i thal bar 'gyur
[\[68b.5\]]bas shes par byas pas mtshon pa'i phyir zhes smras pa gang yin pa de ni gyi na ste/_sngar bshad pa'i nyes pas mi rung ba'i phyir ro/_/gang gi phyir khyad par la phan 'dogs pa'i nus pa rnams tha dad na thug pa med par 'gyur bas de las nus pa rnams tha mi dad pa de'i
[\[68b.6\]]phyir khyad par can de khyad par gcig la phan par byed par gzung bar khas len na/_khyad par gcig la phan 'dogs pa'i rang gi ngo bo de las khyad par can de mthong na ma mthong bar gyur pa gang dag yin pa khyad par gzhan rnams la phan pa nus pa'i bye brag rnams gzhan
[\[68b.7\]]min zhing gzhan dag tu mi 'gyur ro/_/'on kyang gzhan ma yin pa nyid de/_rgyu de'i phyir de gzung na khyad par can de gzung bas khyad par thams cad la phan 'dogs par byed pa'i ngo bo nyid gzung ba yin no/_/gal te zhes bya ba la sogs pas ni gzhan gyi bsam pa'i
[\[69a\]]
[\[69a.1\]]dogs pa bsu bar byed de nges pa'i shes pa des dngos po'i bdag nyid thams cad gzung ba la yang gzhan zhes bya ba ni tshad ma bzhin no/_/gal te 'di snyam du zhes bya ba la sogs pas ni de nyid ston te/_gal te dngos po cha med cing cha shas med par gzung na
[\[69a.2\]]de'i tshe zhes bya ba dngos po cha med pa'i gzung ba'i tshe/_ma bzung ba zhes bya ba'i cha gzhan ci zhig yod de/_thams cad du gzung ba kho na yin na de ni bzung yang 'khrul pa nges par mi zin pas so/_/tshad ma gzhan zhes bya ba ni rjes su dpag pa gzhan no/_/sgrub pa'i mtha' smra
[\[69a.3\]]bas gal te de lta na zhes bya ba la sogs pa smos te/_'khrul pa bzlog pa'i phyir tshad ma phyi mar 'dod pa gang yin pa de rnam par gcod pa'i yul can te/_gzhan sel ba'i yul can du grub po/_/dus phyis 'byung ba'i tshad ma de las gzhan pa zhes bya ba dus sngar 'byung
[\[69a.4\]]ba nges pa'i shes pa de dang 'dra ste/_tshad ma phyi ma dang 'dra bar rnam par gcod pa'i yul can yin no/_/ci'i phyir zhe na/_sgro 'dogs med pa'i yul la ni/_/'jug phyir zhes bya ba smos so/_/'khrul pa bzlog pa'i phyir zhes bya ba la sogs pas ni tshigs su bcad
[\[69a.5\]]pa ston te/_rnam pa gzhan sgro 'dogs pa gang yin pa de rnam par gcod pa'i 'bras bu can yin pa'i phyir/_gzhan sel ba'i yul can du grub la/_gzhan nges pa'i shes pa snga ma yang de dang 'dra bar gzhan sel ba'i yul can yin no/_/gtan tshigs su sgro 'dogs
[\[69a.6\]]pa med pa'i zhes bya ba la sogs pa smos te/_sgro 'dogs pa med pa'i yul la 'jug pa'i phyir ro/_/'di nyid kyi rnam par bshad pa gang la 'di'i zhes bya ba la sogs pa smos te/_rnam pa gang la 'di'i zhes bya ba ni rtogs par byed pa po'i'o/_/rgyu de'i phyir sgro 'dogs pa la
[\[69a.7\]]'jug par nges pa'i shes pa sngar 'byung ba ni/_gzhan sel ba'i yul can du grub po/_/gzhan yang nges par gzung ba'i don la yang 'khrul pa bzlog pa'i phyir tshad ma gzhan 'dod pas ni nges pa'i yul yang yin la nges pa yang ma yin no zhes bya bar khas blangs par
[\[69b\]]
[\[69b.1\]]'gyur te/_gzhan du na 'khrul pa mi rung ba'i phyir ro/_/de yang rigs pa ma yin pas gzhan yang zhes bya ba la sogs pa smos te/_ngo bo gang zhig nges pa rnams kyis ma nges pa'i ngo bo de ji ltar nges pa de dag gi yul yin te/_yul ma yin pa kho na'o/_/ci'i phyir zhe na/_'di ltar nges
[\[69b.2\]]pa rnams kyis rang gi don rtogs pa ni/_'di lta ste/_don de nges pa gang yin pa 'di kho na yin na gal te nges pa'i yul du 'dod pa de rnam pa gzhan bzhin du nges pa'i yul nyid du mi 'dod pa gang yin pa de bzhin du'o/_/de dag gis zhes bya ba ni nges pa dag gis so/_/gzhan
[\[69b.3\]]gyis da ni ji ltar zhes bya ba la sogs pa smras te/_mngon sum gyis gzung ba la sgro 'dogs pa rnam par bcad pa'i phyir tshad ma gzhan 'dod pa gzhan sel bar smra ba yang rnam pa ma nges pa mngon sum gyis gzung ba nyid du ni 'dod na/_gal te nges pa'i dbang kho nas 'dzin pa yin
[\[69b.4\]]na kod ji ltar ma nges pa'i mngon sum gyis kyang gzung ba yin te/_de bas na thal bar 'gyur bar mtshungs so zhe na/_mngon sum ni zhes bya ba la sogs pas len 'debs te/_rtogs pas dben pa'i phyir ro snyam du bsams pa yin no/_/des zhes bya ba ni mngon sum
[\[69b.5\]]gyis so/_/sngon po la sogs pa'i rnam pa gang zhig 'dzin pa zhes bya ba'i 'dzin pa de yang nges pas ni ma yin no/_/'o na ci zhe na/_der snang bas te dngos po cha shas med pa'i rnam pa thams cad snang bas/_rnam pa thams cad 'dzin pa yin no/_/de bas na zhes bya ba ni de
[\[69b.6\]]lta bas na'o/_/nges pa dang ma nges pa'i dbang gis go rims bzhin du mngon sum gyis 'dzin pa dang /_mi 'dzin pa dag ma yin gyi/_'on kyang snang ba dang mi snang ba'i dbang gis yin no/_/de lta bas na nges pa ma yin na snang ba tsam gyis mngon sum gyis gzung bar rnam par
[\[69b.7\]]gzhag pa mi 'gal lo/_/nges pa rnams kyis ni de ltar mngon sum bzhin du rnam pa ma nges pa yang snang ba tsam gyis 'dzin pa ni ma yin no/_/gal te ci'i phyir zhe na/_'ga' zhig ces bya ba la sogs pa smos te/_dper na skyes bu mthong nas skyes bu nyid du nges kyang /_chom
[\[70a\]]
[\[70a.1\]]rkun la sogs pa gzhan la ma nges pas 'jug pa tha dad cing tha snyad tha dad pa lta bu'o/_/'di ltar skyes bu nyid du nges pas ni skyes bu nyid dang 'tsham pa'i tha snyad yid gcugs pa la sogs par snang la/_chom rkun pa nyid du ma nges pas ni de dang 'tsham pa'i tha snyad
[\[70a.2\]]'jigs pa la sogs par mi snang ngo /_/de'i phyir gang la nges pa dang 'tsham pa'i 'jug pa tha dad pa yod pa de ni nges pas 'dzin pa yin la/_gang la nges pa dang 'tsham pa 'jug pa'i tha dad pa med pa de ni/_mi 'dzin pa yin no/_/gang gi phyir de lta yin pa de'i phyir zhes bya ba la
[\[70a.3\]]sogs pa smos te/_'di zhes bya ba ni rnam pa'o/_/de lta ma yin na zhes bya ba ni gal te nges pa'i dbang gis de 'dzin par rnam par mi gzhag na de'i tshe/_rnam pa gcig la yang nges pa nyid du 'dod pa'i rnam pa la yang der zhes bya ba nges par 'dzin par mi 'gyur ro/_/gzhan gyis
[\[70a.4\]]yang ci'i phyir zhes bya ba la sogs pa smras te/_thams cad las tha dad pa zhes bya ba ni rigs mthun pa dang /_rigs mi mthun pa las log pa'o/_/de kho na bzhin du zhes bya ba ni/_ci'i phyir ji ltar nyams su myong ba bzhin du khyad par thams cad las dran pa'i nges
[\[70a.5\]]pa mi 'byung ste/_gang gis na gzhan sel bar smra bas rnam pa gzhan rnam par bcad pa'i don du khyad par gzhan la tshad ma gzhan 'jug par 'dod ce na/_grub pa'i mtha' smra bas/_lhan cig byed pa ma tshang ba'i phyir ro zhes bya ba smos te/_nges pa'i rgyu ni nyams su myong
[\[70a.6\]]ba tsam du zad do/_/'on kyang goms pa la sogs pa lhan cig byed pa rnams kyang yin te/_gang la de dag yod pa'i rnam pa de kho na la nges pa 'byung gi/_gzhan la ni ma yin no/_/de nyid de bas na zhes bya ba la sogs pas ston te/_thams cad las log pa sngon po la sogs pa
[\[70a.7\]]rang gi mtshan nyid kyi khyad par cha shas rnams spangs pa cha med pa/_mngon sum gyis bdag nyid thams cad du gzung ba la'ang /_khyad par gang la rtogs pa'i lhan cig byed pa'i rkyen yod de ni rtogs par 'gyur nges par 'gyur ro/_/thams cad las tha dad pa zhes bya ba la sogs
[\[70b\]]
[\[70b.1\]]pas ni 'chad par byed de/_de tsam gyis zhes bya ba ni nyams su myong ba tsam gyis so/_/khyad par thams cad la zhes bya ba ni skad cig ma nyid la sogs pa la ste/_nyams su myong ba'i shes pa ni nges pa bskyed par bya ba la rgyu gzhan la ltos pa'i phyir ro/_/rgyu gzhan la ltos pa nyid
[\[70b.2\]]nyams su myong ba ni zhes bya ba la sogs pas ston par byed de/_rnam par rtog pa la ji ltar goms pa bzhin zhes bya ba ni/_gang la rnam par rtog pa la goms pa ji lta bu yod pa'i lhan cig byed pa nges bskyed do zhes bya ba'i don to/_/dper brjod pa dper na zhes bya ba la sogs
[\[70b.3\]]pa smos te/_bud med shi ba'i gzugs mthong ba la khyad par med kyang /_kun du rgyu dang 'phyon ma dang khyi rnams la go rims bzhin du/_rnam par rtog pa la ji ltar goms pa bzhin ro myags pa dang /_nyal po bya ba dang /_bza' bar bya ba'i rnam par rtog pa dag 'byung ba lta
[\[70b.4\]]bu'o/_/lhan cig byed pa ni rnam par rtog pa la goms pa 'ba' zhig tu yang ma zad kyi/_'on kyang gzhan yang yod pas de la ni zhes bya ba la sogs pa smos te/_de la zhes bya ba ni gzugs mthong ba la khyad par med pa la yang ngo /_/blo gsal ba ni rno ba nyid do/_/dper na
[\[70b.5\]]rnal 'byor pa rnams kyi blo gsal bas mthong ba tsam gyis skad cig ma nyid la sogs par nges pa lta bu'o/_/de'i bag chags goms pa ni nges pa'i shes pa de'i bag chags de goms shing rgyun chags su 'jug pa ste/_dper na skyes bu 'ga' zhig la yon tan du ma yod du zin
[\[70b.6\]]kyang ji ltar goms pa bzhin du yon tan nges pa lta bu'o/_/'dis ni rnam par rtog pa la ji ltar goms pa bzhin zhes bshad pa gang yin pa de kho na'i gtan tshigs bskang bar bya ba'i phyir yang bzlas pa yin no/_/skabs ni skabs su bab pa ste/_dper na sman pa la sogs pa'i
[\[70b.7\]]gtam gyi skabs su bab pa na/_de mthong ba las skyes bu chos du ma yod du zin kyang sman pa la sogs pa nyid du nges pa lta bu'o zhes bya ba la sogs pa zhes bya ba ni de lta bu la sogs pa ste/_stsogs pa zhes bya ba'i sgras ni don du gnyer ba nyid dang shugs la sogs pa yongs su
[\[71a\]]
[\[71a.1\]]bsdu'o/_/nye bar len pa'i rgyu nyams su myong ba mngon sum las khyad par nges pa bye brag nges pa skye ba'i lhan cig byed pa dag yin no/_/'o na gang gi tshe nges pa mang po dag la ji skad bshad pa'i rgyu dag yod pa de'i tshe nges pa de rnams kyi go rims ji ltar 'byung zhe na/_de
[\[71a.2\]]dag kho na zhes bya ba la sogs pa smos te/_de dag ces bya ba ni nges pa'i rgyu rnams so/_/shin tu dang ches shin tu nye ba la sogs pa'i bye brag gis zhes bya ba ni/_nges pa gang zhig gis nges pa'i rgyu ches shin tu nye ba de ni re zhig dang por skye'o/_/sogs pa zhes bya ba'i sgras ni/_shin tu dang
[\[71a.3\]]ches shin tu che ba nyid la sogs pa'i bye brag gis nges pa rnams snga phyi nyid du 'gyur ba bsdu'o/_/dper na zhes bya ba la sogs pa ni dper brjod pa ston te/_gang gi tshe pha nyid mkhan po yin pa de'i tshe skyes bu gcig la skyed par byed pa dang /_'dod du 'jug par byed pa nyid du khyad par med
[\[71a.4\]]kyang pha 'ongs pa mthong nas bdag gi pha 'ong ngo snyam du nges par byed kyi/_mkhan po 'ong ngo snyam pa ni ma yin pa lta bu ste/_pha nyid du nges pa'i rgyu ches shin tu nye ba'i phyir ro/_/skad cig ma nyid yin la/_bdag med pa nyid du rnam par rtog pa la goms pa'i lhan cig byed pa yod du zin
[\[71a.5\]]kyang /_de kho na nyid ma mthong ba rnams la/_mngon sum gyi skad cig ma nyid la sogs par nges par mi 'gyur ba ma yin nam zhe na/_de'i phyir nges pa der yang 'gyur ba na zhes bya ba la sogs pa smos te/_'khrul pa'i rgyu med na 'gyur gyi/_nges pa'i rgyu rkyen tsam gyis ni ma yin no/_/
[\[71a.6\]]gang gi phyir de ltar 'khrul pa'i rgyu yang med la/_lhan cig byed pa'i rkyen yang tshang na mngon sum las nges pa skye'i/_'ba' zhig las ni ma yin pa de'i phyir nyams su myong ba kho nas ni zhes bya ba la sogs pa smos te/_de lta bas na sgra dang rtags dag gis gzhan rnam par gcod pa grub
[\[71a.7\]]po zhes bya ba 'di gnas pa yin no/_/yang gang gi tshe rta las ba lang gi rdzas kyis ldog pa dang /_rta las ba lang ldog pa zhes brjod pa'am/_shes pa de'i tshe ci ldog pa dang /_ldog pa dang ldan pa dag dngos su tha dad pa yod dam 'on te med/_rnam par rtog pa dang po ltar na ni spyi kho na
[\[71b\]]
[\[71b.1\]]la ldog pa'o zhes ming gzhan du brjod par 'gyur ro/_/gnyis pa la yang shes pa dang /_/sgra dag tha dad par mi 'gyur ro zhe na/_de'i phyir de la yang zhes bya ba la sogs pa smos te/_sgra gzhan sel ba'i don can de la yang gzhan las ldog pa dang /_gzhan las 'di log pa
[\[71b.2\]]zhes bya ba'i sgra chos dang chos can rjod par byed pa dang /_nges pa gnyi ga'i yul can gang dag yin pa de dag ni/_brda'i rjes su byed pa yin/_brda dang mthun par 'di dag gi yul chos dang chos can rnam par dbye'i/_don dam par ni ldog pa dang ldog pa dang ldan pa dag tha dad pa med do
[\[71b.3\]]zhes bya ba'i tha tshig go/_/de nyid gzhan sel ba de la yang zhes bya ba la sogs pas ston te/_rta las ba lang gi ldog pa yang gzhan la rta las ba lang log pa yang gzhan pa nyid do zhes bya ba 'di ni med kyi/_'on kyang log pa gang yin pa de nyid ldog pa yin no/_/gal te rta las ldog
[\[71b.4\]]pa rta ma yin pa nyid ba lang gi rdzas las gzhan pa zhig tu gyur na de'i tshe/_tha dad pa'i phyir rta las ldog pa las ba lang gi rdzas kyang log par 'gyur ro/_/de bas na de las log pa las rta las ldog pa/_rta ma yin pa nyid las log pa ba lang las de yod par thal bar 'gyur ba'i phyir te/_
[\[71b.5\]]rta yod par thal bar 'gyur ba'i phyir ro/_/gal te 'di rta nyid du gyur na de lta na rta las ldog pa rta ma yin pa nyid kyi mtshan nyid las ba lang log pa yin no/_/de lta yin na ni ba lang la rta yod par 'gyur ba'i phyir/_rta las ba lang gi ldog pa gang yin pa de med do/_/gang gi phyir de
[\[71b.6\]]lta yin pa de'i phyir zhes bya ba la sogs pa smos te/_'di ni phyi rol gyi rang gi mtshan nyid la gtan nas ldog pa dang ldog pa dang ldan pa dag gi de kho na nyid bshad pa yin te/_log pa'i rang gi mtshan nyid kho na log pa'i ngo bo yin pa'i phyir ro/_/'di ni dngos su sgra'i don ma yin
[\[71b.7\]]mod kyi/_'on kyang smra ba po dang nyan pa po rnams snang ba dang /_rnam par brtag par bya ba don dag gcig tu byas nas de la yang sgra'i don nyid du mngon pa'i nga rgyal byed pas de yang skabs 'dir bstan to/_/nam zhig phyi'i don la brten nas rnam par rtog pa la yod pa'i chos can
[\[72a\]]
[\[72a.1\]]chos sna tshogs kyi rten nyid du yongs su rtog par byed pa na de nyid sgra'i don yin pas de kho na la gzhi mthun pa la sogs pa yod la/_sgra'i don du gyur pa chos can de las kyang ldog pa rnams de nyid dang gzhan nyid du brjod par bya ba ma yin te/_'di ni 'og nas 'chad
[\[72a.2\]]par 'gyur ro/_/gal te ldog pa dang de dang ldan pa dag tha dad pa med pa ji ltar sgra dang shes pa tha dad de 'di ltar de'i rta ma yin pa nyid ces bya ba'i sgra yang gzhan yin la/_rta ma yin pa zhes bya ba'i sgra yang gzhan yin no/_/de bzhin du shes bya yang tha dad de/_rta ma yin pa nyid ces
[\[72a.3\]]smra na ni chos tsam shes par 'gyur la/_rta ma yin pa zhes smra na ni chos can shes par 'gyur ro zhe na de'i phyir/_sgra dang zhes bya ba la sogs pa smos te/_chos dang chos can rjod par byed pa'i sgra las rtogs pa gang yin pa de ni sgras rtogs pa'o/_/sgra dang sgra rtogs pa zhes mi 'dra ba
[\[72a.4\]]gcig lus par byas pa yin te/_sgra'i tha dad pa dang /_sgra las rtogs pa gang yin pa de'i tha dad pa zhes bya ba'i tha tshig go/_/brda ni ming dang ming can 'brel par byed pa ste/_de'i bye brag gis yin no/_/brda'i bye brag kyang 'og nyid nas khyad par gzhan ni spong ba dang zhes bya
[\[72a.5\]]ba la sogs pas ston par 'gyur ro/_/brjod par bya ba la ni tha dad pa med do zhes bya ba ni dngos su na chos dang chos can gyi sgra dag gis zhes bya ba kho nas drang ngo /_/gzhan gyis brjod par bya ba tha dad pa med pa'i phyir zhes bya ba la sogs pa smras so/_/gal te brjod par bya ba khyad par
[\[72a.6\]]med kyang brda tha dad pa ci ste mi rung zhe na/_gnyi gas zhes bya ba la sogs pa smras te/_chos dang chos can gyi sgra gnyi gas don gcig brjod pa'i phyir ro zhes bya ba'i tha tshig go/_/gal te gnyi gas brjod par bya ba gcig yin na ni des brda don med pa yin no/_/de lta na zhes
[\[72a.7\]]bya ba ni chos dang chos can dag tha mi dad na'o/_/tha dad par 'byed pa zhes bya ba ni tha dad par brjod pa ste/_ba lang gi ba lang nyid ces bya ba drug pa'o/_/de ni zhes bya ba ni tha dad par 'byed pa'i rnam par dbye ba ste/_tha dad pa la brten pa'i phyir ro/_/gzhi tha dad pa la brten
[\[72b\]]
[\[72b.1\]]nas 'jug pa'i phyir/_dper na lha sbyin gyis ril ba spyi blugs zhes bya ba lta bu'o/_/de ltar brda med pa dang tha dad par 'byed pa'i rnam par dbye ba med par brgal ba la re zhig rnam par dbye ba med pa'i nyes pa spangs pa'i phyir gnyi gas zhes bya ba la sogs pa smos te/_chos dang chos can
[\[72b.2\]]rjod par byed pa'i sgra dag gis don gcig cig brjod mod kyi/_brjod par bya ba la brdas tha dad par byas pa'i shan tsam gyi khyad par yod pa gang yin pa'i rgyu de yin gyi don dam par dngos po tha dad pa'i sgo nas ni ma yin te/_rnam dbye tha dad 'byed pa yis tha dad par rjod par byed
[\[72b.3\]]pa'i drug pas bzhin zhes bya ba'i sgra rim pa bzhin du sbyar ba ste/_don tha dad pa bzhin du sgrub par byed cing ston par byed do/_/de nyid sgra rnams kyi 'jug pa zhes bya ba la sogs pas ston te/_yul gyi rang gi ngo bo la rag las pa zhes bya ba ni phyi rol gyi rang gi mtshan nyid la rag las
[\[72b.4\]]pa'o/_/ci'i phyir zhe na/_med pa dag la yang 'dod pas skyes bu'i 'dod pa'i dbang gis 'jug pa med par thal bar 'gyur ba'i phyir ro/_/de dag ces bya ba ni 'dod pa la rag las te 'jug pa'i sgra dag go/_/tha dad pa la ni dper na rgyal po'i mi zhes bya ba lta bu'o/_/tha dad pa ma yin
[\[72b.5\]]pa la ni dper na bdag gi lta ba po bdag nyid do zhes bya ba lta bu'o/_/ji ltar zhes bya ba ni tha dad par ston par byed pa'i rnam pa gang gis so/_/de ltar sbyar ba zhes bya ba ni don tha dad med kyang tha dad pa lta bu la brten nas sbyar ba ste/_don de dngos po'i rang gi mtshan nyid la tha dad
[\[72b.6\]]pa med kyang tha dad pa lta bur gegs byed pa med par rab tu ston par byed do/_/gang gi phyir de lta yin pa rgyu de'i phyir ro/_/ba lang zhes bya ba chos can rjod par byed pa bstan to/_/ba lang nyid ces bya ba ni chos rjod par byed pa bstan te/_'di gnyis kyi don gcig brjod mod kyi/_
[\[72b.7\]]khyad par 'ga' zhig shes par bya ba'i phyir zhes bya ba ba lang ma yin pa las ldog pa'i mtshan nyid ba lang nyid rab tu bstan pa'i phyir ba lang nyid kyi sgras ba lang nyid ma yin pa las ldog pa tsam bstan par bya ba yin no zhes de ltar brdas khyad par du byas na/_don gzhan ma yin
[\[73a\]]
[\[73a.1\]]yang zhes bya ba chos tha dad pa ma yin yang tha dad pa'i don can gyi rnam par dbye bas/_'di'i ba lang nyid ces bya ba'i drug pas te/_gang la don tha dad pa yod pa zhes tshig rnam par sbyar ro/_/chos can las chos don tha dad pa lta bur ston par snang ngo /_/ci'i
[\[73a.2\]]phyir zhe na/_de ltar sbyor ba mthong ba la goms pa'i phyir te/_lha sbyin gyis ril ba spyi blugs zhes bya ba la sogs pa dngos po tha dad pa la drug pa sbyor ba mthong ba la goms pa'i phyir ro/_/'di skad du dngos po tha dad yin yang rung /_'on te ma yin yang rung ste/_yang tha dad
[\[73a.3\]]par 'byed pa'i rnam par dbye ba'i 'dod pa tsam gyi dor byed pas ni sbyor ba mthong ba goms pa las sgra'i don tha dad pa lta bur ston par byed pa 'ba' zhig tu zad do zhes bshad pa yin no/_/de tsam gyis zhes bya ba ni rnam par dbye ba'i sbyor ba tsam gyis so/_/thams cad la zhes bya ba ni
[\[73a.4\]]don tha mi dad pa la yang ngo /_/ba lang gi ba lang nyid ces bya ba la sogs pa la don dam par chos dang chos can dag tha dad par yang med de/_'di ltar don tha mi dad pa gzhan la yang skyes bu'i 'dod pa'i dbang gis tha dad par rjod par byed pa'i sgra 'jug pa la gegs byed pa med pa'i
[\[73a.5\]]phyir ro/_/phyi rol gyis brjod par bya ba de lta bur med bzhin du yang skyes bu'i 'dod pa'i dbang gis sgra rnams 'jug pa la yang mthong bas/_dper na zhes bya ba la sogs pa smos te/_dngos po gcig la skabs 'ga' zhig tu gcig gi tshig ston te/_dper na khyod ces bya ba lta
[\[73a.6\]]bu'o/_/der khyad par med kyang gcig pa nyid du khyad par med kyang dngos po de nyid la mang po'i tshig gis ston te/_dper na khyed ces lta bu'o/_/de bas ni gcig la yang mang po'i tshig mthong ba'i phyir sgra rnams 'jug pa nyid don ji lta ba bzhin ma yin no zhes bya bar shes so/_/
[\[73a.7\]]kha cig ltar na bla ma khyed la zhes bsgre ba'i tshig las gcig la yang mang po'i tshig sbyar ro zhe na/_'di ni bsam par bya ba yin te/_ci bsgre bas gcig la mang po nyid du byed dam 'on te ci'i mang po'i tshig tsam ma thob pa thob par byed/_re zhig phyogs dang po ni ma yin te/_tshig tsam
[\[73b\]]
[\[73b.1\]]gyis dngos po rnams byed pa mi srid pa'i phyir ro/_/phyogs gnyis pa ltar na yang 'dod pa tsam gyis sgra rnams 'jug go zhes bya ba grub pa kho na yin te/_re zhig de ltar na tha dad par byed pa'i rnam par dbye ba med pa'i nyes pa yongs su spangs pa yin no/_/brda'i bye brag med pa'i nyes
[\[73b.2\]]pa yongs su spangs pa'i phyir de nyid nye bar 'god par dgos pa med pa'i phyir zhes bya ba la sogs pa smos te/_chos dang chos can gyi sgra dag gis gcig cig brjod pa'i phyir dgos pa med do zhe na dgos pa de yang yod pa kho na ste/_ba lang nyid la ltos nas rdzas nyid dang sa
[\[73b.3\]]las gyur pa nyid la sogs pa ni khyad par gzhan no/_/de dag spong ba ni rang gir mi byed pa'o/_/mi spong ba ni rang gir byed pa ste/_spong ba dang mi spong ba de dag ni go rims bzhin du chos dang chos can rjod par byed pa'i sgra de gnyis kyi brda'i bye brag khyad par ji lta bu can zhig gi zhe na/_rtog
[\[73b.4\]]pa po'i 'dod pa'i rjes su byed pa rtog par byed pa'i 'dod pa'i rjes su byed pa gang yin pa de'i gzhi de rgyu yin no/_/'di skad du ril po gcig la rta ma yin pa nyid dang /_ma he ma yin pa nyid la sogs pa khyad par gzhan dag nges par yod mod kyi khyad par gzhan la mi ltos par rta rnam par gcod pa'i
[\[73b.5\]]mtshan nyid rta ma yin pa nyid tsam ni rta ma yin pa nyid kyi sgra chos rjod par byed pa'i brda'i bye brag gi rgyu yin la/_rta ma yin pa de kho na khyad par gzhan yongs su ma spangs pa ni rta ma yin pa nyid kyi sgra chos can rjod par byed pa'i brda'i bye brag gi rgyu yin no zhes bshad pa yin no/_/de nyid
[\[73b.6\]]'grel pas gsal bar bya ba'i phyir gang gi tshe zhes bya ba la sogs pa smos te/_rtog par byed pa zhes bya ba ni nyan pa pa'o/_/rta de las gzhan pa ma he la sogs pa gang yin pa de las rnam par gcad pa ni ma he ma yin pa nyid la sogs pa'o/_/de yod pa la mi ltos par te yod pa
[\[73b.7\]]la ltos pa med par ro/_/gong bu'i khyad par la zhes bya ba'i ba lang la ste/_ci 'di la rta ma yin pa nyid dam zhes rta rnam par gcad pa tsam shes par 'dod pa na'o/_/de lta bur shes par bya ba'i phyir zhes bya ba ni rtog par byed pa po di ltar shes par 'dod par de'i ngor rta las
[\[74a\]]
[\[74a.1\]]tha dad pa tsam de lta bu shes par bya ba'i phyir ro/_/de ltar brdar byas pa'i sgras zhes bya ba ni rta rnam par gcad pa tsam khyad par gzhan spangs pa la brdar byas pa'i rta ma yin pa nyid kyi sgras gong bu 'di la rta ma yin pa nyid yod do zhes rab tu shes par byed cing rab tu ston
[\[74a.2\]]par byed do/_/rta las rnam par gcad pa rta ma yin pa nyid kyang yin pa de la ltos nas ma he la sogs pa ldog pa na rnam par gcad pa gzhan no/_/de dag mi 'dod pa med par zhes bya ba ni ltos pa dang bcas par te/_rtog par byed pa'o/_/de zhes bya ba ni ba lang gi ril po ste/_rta rnam
[\[74a.3\]]par gcad pa khyad par gzhan ma spangs pa dang ldan pa'i ba lang gi rdzas shes par 'dod pa zhes bya ba'i tha tshig go/_/de ltar rab tu bstan pa'i phyir rnam par gcad pa gzhan yongs su ma spangs pa la 'di ni rta ma yin pa yin no zhes sgra rab tu sbyar ro zhes bya ba ni gang gis ma he la sogs pa
[\[74a.4\]]rnam par gcad pa gzhan dag yongs su ma spangs pa'i khyad par gzhan dag yongs su ma spangs pa de la ste/_rta rnam par gcad pa de nyid la smra ba pos 'di ni rta ma yin pa yin no zhes chos can rjod par byed pa'i sgra rab tu sbyor ro/_/ci'i phyir rab tu sbyong bar byed ce na/_de ltar rab tu
[\[74a.5\]]bstan pa'i phyir zhes bya ba smos te/_rta rnam par gcad pa khyad par gzhan ma spangs pa rab tu bstan pa'i phyir ro/_/gzhan dag ni de ltar rab tu bstan pa'i phyir rta rnam par gcad pa khyad par gzhan ma spangs pa de nyid rab tu sbyar ro zhes 'don to/_/de'i tshe yang don ni 'di yin te/_'di
[\[74a.6\]]ni rta ma yin pa yin no zhes bya ba chos can brjod pa'i sgra 'dis rta rnam par gcad pa khyad par gzhan ma spangs pa de nyid rab tu sbyor ro/_/gang gi phyir zhe na/_de ltar rab tu bstan pa'i phyir te khyad par gzhan ma spangs pa rab tu bstan pa'i phyir ro/_/gang gi phyir chos rjod par byed pa'i sgra
[\[74a.7\]]khyad par gzhan spangs pa yin pa de nyid kyi phyir snga ma las zhes bya ba ni chos brjod pa'i sgra la'o/_/sgra rgyu mtshan tha dad pa can dag gzhan gcig la 'jug pa ni gzhi mthun pa nyid do/_/rnam par gcad par bya ba dang /_rnam par gcod par byed pa'i ngo bo ni/_khyad par dang khyad par gyi gzhi'i dngos
[\[74b\]]
[\[74b.1\]]po'o/_/dper brjod pa 'di'i ba lang nyid dkar po'o zhes bya ba lta bu'o zhes bya ba smos te/_de ltar na chos tsam la 'jug pa 'di dag dang gzhi mthun pa nyid kyang ma yin la khyad par dang khyad par gyi gzhi'i dngos po yang ma yin no/_/ci'i phyir gzhi mthun pa nyid ma yin zhe na/_de tsam
[\[74b.2\]]gyi zhes bya ba la sogs pa smos so/_/'di skad du bstan pa yin te/_blo la snang ba'i don kho na la gzhi mthun pa nyid la sogs pa yod kyi/_phyi rol gyi rang gi mtshan nyid la ni ma yin te/_de ni brjod par bya ba ma yin pa'i phyir ro/_/gal te chos gnyis dang ldan pa'i chos can gcig
[\[74b.3\]]snang ba sgra gnyis kyis bskyed pa'i blo gcig skye na ni gzhi mthun pa nyid du 'gyur ba zhig na/_'di la ni de tsam gyi khyad par gyis khyad par gzhan spangs pa/_ba lang nyid tsam gyi khyad par gyis nye bar bsgrub pa'i blos ba lang nyid ces bya ba'i sgra de las byung ba de'i rten du gyur par zhes bya ba gzhi
[\[74b.4\]]mthun pa nyid kyi rten du gyur par gcig pa nyid du mi snang ba'i phyir te blo ba lang nyid dang dkar po nyid dag dang ldan pa'i chos can gcig 'dzin pa nyid du mi snang ba'i phyir ro zhes bya ba'i tha tshig go/_/'di ltar 'di la ba lang nyid ces bya bar sbyor ba ni blo chos dkar po'i ngo bo shes par byed par skye ste/_de'i
[\[74b.5\]]phyir gzhi mthun pa nyid ma yin no/_/chos gzhan spangs pa kho nas blo de las gzhan pa'i khyad par 'dod pa med pa'i phyir khyad par dang khyad par gyi gzhi'i dngos po yang ma yin no/_/gnyis pa chos can brjod pa'i sgra'i phyogs la ni gzhi mthun pa nyid dang /_khyad par dang khyad par gyi
[\[74b.6\]]gzhi'i dngos po yod de ba lang dkar po'o zhes bya ba lta bu'o/_/gzhi mthun pa nyid kyi gtan tshigs su de lta bu'i zhes bya ba la sogs pa smos te/_de lta bu'i brda'i rjes su 'brang ba'i phyir zhes bya ba ni rnam par gcad par khyad par gzhan ma spangs pa la chos kyi sgrar brdar gdags pa'i rjes
[\[74b.7\]]su 'brang ba'i rgyus so/_/rnam par gcad pa'i chos ni rnam par gcad pa'i bdag nyid kyi chos so/_/bsdus pa ni chos can gcig la sbyor ba ste/_de dag ni rnam par gcad pa'i chos mtha' dag kyang yin la bsdus pa yang yin pas zhes las 'dzin pa can du bya ste/_chos rgyur gyur
[\[75a\]]
[\[75a.1\]]pa de dag gis so/_/rnam par dbye ba dang ldan pa zhes bya ba ni chos du ma rnam par dbye ba dang ldan pa'i chos can no/_/gcig pa lta bur ston cing rab tu ston par blo snang ba'i phyir te/_blo chos can du ma dang ldan pa'i chos can gcig pa lta bur ston par snang ngo zhes bya
[\[75a.2\]]ba'i tha tshig go/_/blo la snang bas bstan pa'i chos can dngos su gcig pa ni ma yin te/_rnam par rtog pas sprul pa'i chos dang chos can rnam par dbye ba ni brdzun pa'i phyir ro/_/gzhan dag ni gcig kho nar zhes 'don te/_der yang rtog par byed pa po'i bsam pa'i dbang gis de skad
[\[75a.3\]]du bshad do zhes bya bar khong du chud par bya'o/_/de'i phyir gzhi mthun pa nyid du grub pa yin no/_/gang gi phyir chos can gyi sgra khyad par gzhan ma spangs par 'jug pa de'i phyir blo khyad par gzhan ma spangs pa la ltos pa'i phyir khyad par dang khyad par gzhi'i dngos por yang 'gyur te/_
[\[75a.4\]]ci ba lang dkar ram sngo zhes bya ba lta bu'o/_/kun la zhes bya ba ni spyi dang spyi dang ldan pa dang yon tan dang yon tan dang ldan pa dang /_bya ba dang bya ba dang ldan pa'i yul thams cad la'o/_/rdzas brjod pa ni chos can brjod pa'o/_/dngos po brjod pa ni chos brjod pa ste/_rdzas dngos po
[\[75a.5\]]brjod pa'i sgra dag gi khyad par ni chos gzhan spong ba dang mi spong ba'i mtshan nyid 'di nyid yin no/_/gang gi phyir de lta yin pa'i rgyu de'i phyir don dam par rdzas dang dngos po'i sgra de dag gis brjod pa la khyad par 'ga' yang yod ma yin te de nyid de lta bas na zhes bya ba la sogs pas ston
[\[75a.6\]]te/_/nges pa'i shes pa'i yul gyi rgyu nyid du khyad par 'ga' yang med de 'di ltar ji ltar ba lang nyid ces brjod na/_ba lang ma yin pa rnam par gcad pa de kho nar nges par 'gyur ba ltar ba lang zhes brjod na yang de dang 'dra'o/_/ba lang ma yin pa rnam par gcad pa khyad par
[\[75a.7\]]gzhan ma spangs pa brjod mod kyi/_'on kyang ba lang ma yin pa rnam par gcad pa tsam du nges par 'gyur gyi/_khyad par gzhan rnams kyi mi spong ba tsam du zad do/_/sgra las gang du nges par 'gyur ba de nyid sgra'i don yang yin pas/_dngos po dang rdzas brjod pa'i sgra dag gis brjod
[\[75b\]]
[\[75b.1\]]bar bya ba la ni khyad par med kyi khyad par gzhan spong ba dang mi spong ba tsam zhing tha dad par zad do/_/de nyid gcig gis ni zhes bya ba la sogs pa ston te/_gcig gis zhes bya ba ni chos can zhes bya ba'i sgras so/_/de nyid ces bya ba ni ba lang ma yin pa rnam par gcad pa'o/_/chos zhes
[\[75b.2\]]bya ba'i sgra gang gis khyad par gzhan spang ba de la de skad ces bya'o/_/gzhan gyis zhes bya ba ni chos can gyi sgras so/_/gang gi phyir thams cad du khyad par gzhan spong ba dang mi spong ba tsam gyis byas pa'i khyad par gyi bag tsam gyis chos dang chos can du rnam par gzhag gi dngos po
[\[75b.3\]]tha dad pa'i sgo nas ni ma yin pa de'i phyir khyad par gzhan spong ba dang mi spong ba'i mtshan nyid kyi don de shes par byed 'dod pas shes par bya bar 'dod pas de la phan pa'i rkyen gyis mtha' can nam byed pa dang ldan pa byed pa dang ldan pa zhes bya ba'i rkyen gyis mtha' can nam gal te byed pa dang ldan pa
[\[75b.4\]]dang /_de la phan pa la ma gtogs pa gzhan yin byed kyi mtha' can nam sgra bye brag tu bshad du med pa gzhan dkar po zhes bya ba la sogs pas brjod kyang rung ste khyad par gzhan spong ba dang /_mi spong ba'i mtshan nyid kyi khyad par de las khyad par gzhan med do/_/de nyid khyad par
[\[75b.5\]]de tsam de kho na zhes bya ba la sogs pa ston te/_de tsam zhes bya ba ni khyad par gzhan spangs pa'i mtshan nyid do/_/de lta bu shes par bya ba'i phyir zhes bya ba ni khyad par gzhan spangs pa shes par bya ba'i phyir ro/_/byed pa dang ldan pas ston kyang rung zhes bya bar sbyar ro/_/gang gi tshe 'tshed ces
[\[75b.6\]]bya ba byed pa po la gnas pa'i bya ba rten 'dzugs pa la sogs pa gnas la/_de nyid la thogs byed kyi rkyen sbyor ba de'i tshe ni 'tshed pa zhes bya ba'i sgra gcad pa nyid kyi sgra dang gzhi mthun pa yin pas de gnyi ga yang 'tshed pa ma yin pa rnam par gcad pa khyad par gzhan spangs pa ston par
[\[75b.7\]]byed pa yin no/_/gang gi tshe 'tshed ces bya ba'i don las gnas par 'gyur ba yin pa de'i tshe ni 'tshed pa nyid dang 'tshed pa zhes bya ba'i sgra dag don tha dad pa yin no/_/rang gis byas pa'i gzhung lugs byed pa dang ldan pa dang de la phan pa la ma gtogs pa gzhan yin byed kyi mtha'
[\[76a\]]
[\[76a.1\]]can la sogs pas ston kyang rung zhes bya bar sbyar te/_dper na lha sbyin gyis nyal zhes bya ba dang /_ras yug gi dkar po zhes bya ba 'di la yang nyal ba po zhes bya ba'i sgra'i don gang yin pa de nyid nyal ba zhes bya ba khyad par gzhan spangs pa'i don yang yin la de bzhin du ras/_
[\[76a.2\]]yug dkar po zhes bya ba'i don dkar po ma yin pa rnam par bcad pa khyad par gzhan ma spangs pa gang yin pa de nyid ras yug gi dkar po zhes bya ba khyad par gzhan spangs pa'i don yang yin pa lta bu'o/_/de skad du brjod pa tsam gyis ni zhes bya ba ni chos can gcig la yod pa'i rnam par
[\[76a.3\]]gcad pa khyad par gzhan spangs pa dang ma spangs pa brjod pa tsam gyis te/_dngos po gcig po de don dam par don gzhan pa nyid du chos dang chos can gyi ngo bor rnam par phye ba nyid du ni mi 'gyur zhes sbyar ro/_/de ci'i phyir zhe na/_de lta bu kho na la khyad par gzhan spangs pa dang ma
[\[76a.4\]]spangs pa cig kho na shes par bya ba'i phyir chos dang chos can gyi sgra brdar byas pa'i phyir ro/_/gzhan gyis 'tshed pa nyid ces bya ba ni 'grel pa la bya ba ma yin nam zhes bya ba la sogs pa smras te/_'brel pa la zhes bya ba ni 'tshed pa'i bya ba dang /_'tshed par byed pa'i byed pa po
[\[76a.5\]]'du ba'i mtshan nyid kyi 'brel pa yin te/_'di ltar byed pa dang ldan pa'i mtha' can las ni dngos po'i rkyen 'brel pa rjod par byed par 'dod de/_ji skad du tshig bsdu ba dang byed pa dang ldan pa dang de la phan pa dag la ni 'brel pa brjod do zhes bshad pa de lta bu ste/_'tshed pa zhes bya
[\[76a.6\]]ba'i sgra yang /_byed pa dang ldan pa'i mtha' can yin no/_/'tshed pa zhes bya ba'i bdag nyid kho na 'chad pa nyid ces bya ba'i sgras brjod pa ma yin no/_/'di skad du bya ba yang byed pa po la ma gtogs pa gzhan kho na yin zhing byed pa po yang gzhan yin la de gnyis kyi 'brel pa
[\[76a.7\]]yang gzhan kho na yin no/_/de'i phyir 'tshed ces bya bas byed pa po la gnas pa'i bya ba brjod du zin kyang 'tshed pa dang 'tshed pa nyid kyi sgra dag gis don 'dra ba ma yin no zhes bshad pa yin no//_//bam po brgyad pa/_ji skad du zhes bya ba la sogs pas ni lan
[\[76b\]]
[\[76b.1\]]'debs pas te/_'tshed pa po zhes bya ba'i sgras ni bye brag pa rnams kyis ji skad du gang la bya ba dang byed pa po 'brel pa dngos por gyur pa yod pa byed pa po bya ba la ma gtogs pa rang dbang can yod do zhes brjod pa lta bur 'tshed pa byed pa po la gnas pa'i bya ba dngos por gyur pa dang ldan pa'i byed pa po
[\[76b.2\]]gzhan 'ga' kho na zhig rjod par byed pa ni ma yin te/_bya ba la ma gtogs pa'i byed pa po rang dbang can de dgag par bya ba yin pa'i phyir ro/_/gal te bya ba'am byed pa po tha dad pa med na gang zhig dngos po'i rkyen gyis brjod par bya ba 'brel pa lta zhig yod re skan snyam du bsams pa
[\[76b.3\]]yin no/_/'di'i brjod par bya ba gang yin pa zhes bya ba ni 'tshed pa po zhes bya ba'i sgra'i brjod par bya ba'i 'tshed pa po ma yin pa rnam par gcad pa khyad par gzhan ma spangs pa'i dngos po tsam mo/_/'tshed pa po zhes bya ba'i sgras brjod par bya ba de nyid 'tshed pa nyid ces bya bas kyang brjod do
[\[76b.4\]]zhes bya ba kho nas drangs te/_de nyid khyad par gzhan spangs pa brjod pa'i phyir ro/_/'brel pa brjod pa ni ma yin te de ni med pa'i phyir ro/_/'tshed pa nyid ces bya ba'i sgras brjod par bya ba ji skad du bshad pa de nyid 'tshed pa zhes bya ba'i sgras kyang rjod par byed do/_/rnam par 'chad pa
[\[76b.5\]]gzhan ni gzhan sel bar smra ba'i phyogs la ni gzhan gyis ji skad du brjod pa lta bur 'tshed pa zhes bya ba 'tshed pa zhes bya ba'i sgras 'tshed pa po bya ba gzhan gyi rten du gyur pa gzhan 'ga' kho na zhig brjod par bya ba ni ma yin te/_bya ba dang byed pa po 'brel pa'i rkyen du gyur pa gang yin pa de ma grub
[\[76b.6\]]pa'i phyir ro/_/'on kyang khyad par gzhan spong pas 'tshed pa po ma yin pa las ldog pa kho na brjod do/_/de nyid 'di'i brjod par bya ba gang yin pa zhes bya ba la sogs pa ston te/_'di'i zhes bya ba ni 'tshed pa zhes bya ba'i sgra'i'o/_/brjod par bya ba gang yin pa zhes bya ba ni
[\[76b.7\]]'tshed pa po ma yin pa las ldog pa'i mtshan nyid khyad par gzhan ma spangs pa'o/_/de ni bstan ma thag pa yin te/_'tshed pa po'i sgras brjod par bya ba de nyid 'tshed pa nyid kyi sgras kyang brjod kyi 'brel pa ni ma yin te/_de ma grub pa'i phyir ro/_/rting mi tshugs pa ni dngos po'i stobs
[\[77a\]]
[\[77a.1\]]kyis 'ongs pa ma yin pa ste/_de nyid kyi phyir log pa rnam par rtog pa'o/_/yang bya ba tha dad pa'am/_de dag gi 'du ba med pa ji ltar shes she na/_de'i phyir ji ltar zhes bya ba la sogs pa smos te/_de dag gi 'du ba zhes bya ba ni bya ba dang byed po'i'o/_/gang gi
[\[77a.2\]]phyir ldog pa dang ldog pa dang ldan pa dag tha dad pa ma yin pa'i rgyu de'i phyir gzhan sel yul la ni/_de dang ldan pa'i phyogs sgra dag gis rigs dang ldan pa brjod do zhes bya ba de la skyon yod pa gang yin pa de bzhin sel ba la yod do zhes bya ba de ldan phyogs la brjod pa bsal te/_'di
[\[77a.3\]]ltar rigs dang de dang ldan pa dag tha dad pa nyid du khas len na de dang ldan pa'i phyogs la brjod pa'i nyes par 'gyur ro/_/des khyad par du byas pa zhes bya ba ni gzhan sel bas khyad par du byas pa'i don sgra dag gis brjod pa'i phyir ro/_/de dang ldan pa'i phyogs la brjod pa zhes bya ba
[\[77a.4\]]ni de dang ldan pa'i phyogs la brjod pa gang yin pa ste/_ji ltar spyi brjod nas de dang ldan pa la 'jug pa'i sgra rang dbang med par 'gyur ro/_/des na sgra 'jug pa'i rgyu mtshan du gyur pa spyis dbang du byas pa'i sgras bsal ba la yod pa'i khyad par gzhan ma 'phangs pa'i phyir de dag dang
[\[77a.5\]]gzhi mthun pa nyid du yang mi 'gyur la/_de dang ldan pa la sgra 'jug pa la yang nye bar btags pa yin no zhes bya ba la sogs pa'i nyes par 'gyur ba de bzhin du ldog pa brjod nas/_de dang ldan pa la 'jug pa'i sgra yang rang dbang med pa yin no zhes bya ba la sogs pa thams cad
[\[77a.6\]]du thal bar 'gyur ro zhes grags pa gang yin pa de dang ldan pa'i phyogs la brjod pa de yang 'dis zhes bya ba la ldog pa dang ldog pa dang ldan pa dag gzhan ma yin pa nyid kyis bsal cing spangs pa yin no 'di ltar de dag dang ldan pa'i phyogs de la ni don gzhan la brten nas spyi dngos
[\[77a.7\]]por gyur pa la brten nas/_de dang ldan pa'i don gzhan la'o/_/spyi dang ldan pa dngos su mi brjod pa'i phyir rang dbang med pa yin te/_sogs pa zhes bya ba'i sgras ni gzhi mthun pa nyid ma yin pa dang /_nye bar btags pa'i nyes pa bsdu'o/_/gzhan pa sel ba'i
[\[77b\]]
[\[77b.1\]]phyogs la ni ldog pa dang ldog pa dang ldan pa dag gcig pa'i phyir don gzhan la brten nas don gzhan la sgra 'jug pa ma yin te/_de'i phyir rang dbang can ma yin pa la sogs pa'i nyes pa med pas gzhan las ldog pa ni zhes bya ba la sogs pa smos te/_dngos po gzhan las ldog pa
[\[77b.2\]]gang yin pa de ni log pa las gzhan ma yin te/_chos dang chos can brjod pa'i sgra gnyi gas ldog pa'i khyad par gcig brjod pa'i phyir ro zhes gong nyid du bshad zin to/_/gzhan gyis da ni zhes bya ba la sogs pa smras te/_da ni zhes bya ba ni ldog pa dang de dang ldan pa dag gcig pa nyid
[\[77b.3\]]yin na'o/_/rang gi mtshan nyid ldog pa gcig gzhan gyi rjes su mi 'gro ba'i phyir ro/_/don gzhan dang ma 'brel pa'i phyir ji ltar gzhan las ldog pa rang gi mtshan nyid kyi bdag nyid du gyur pa rang gi mtshan nyid bzhin du rjes su 'gro ba'i ma yin pa spyi yin par 'gyur te/_mi
[\[77b.4\]]'gyur ba nyid ni spyi yin par ni 'dod do/_/grub pa'i mtha' smra bas de'i blo la zhes bya ba la sogs pa smos te/_spyi'i blo rnam par rtog pa can la de ltar rnam pa gcig tu snang ba'i phyir ldog pa la spyi zhes bya'o/_/'di skad du log pa rang gi mtshan nyid kyi bdag nyid du gyur
[\[77b.5\]]pa'i ldog pa ni spyi ma yin gyi/_log pa rang gi mtshan nyid nyams su myong ba'i 'og rol gyi dus su 'byung ba'i rnam par rtog pa ni rang bzhin gyi dngos po 'bras bu gcig pa rnams la rnam pa gcig tu ston pa lta bur skye ste/_rnam par rtog pa de'i dbang gis spyi'i dngos po/_
[\[77b.6\]]med bzhin du yang spyir 'jog par byed do zhes bshad pa yin no/_/de nyid gsal bar bya ba'i phyir spyi zhes bya ba la sogs pa smos te/_dngos por gyur pa snyam du bsams pa yin no/_/'o na ji ltar spyi dang gzhi mthun pa nyid la sogs par tha snyad 'dogs she na/_sgra'i
[\[77b.7\]]rten can gyi zhes bya ba la sogs pa smos te/_gang la rten sgra lhan cig byed pa'i rgyu nyid du yod pa'i blo rnam par rtog pa can de nye bar len pa'i rgyu thog ma med pa'i bag chags kyi mthus chos ma 'dres pa dag kyang bsre zhing rnam pa gcig pa lta bur byed cing skye'o/_/
[\[78a\]]
[\[78a.1\]]blo de rnam pa gcig tu snang ba'i dbang gis spyir rnam par gzhag la chos gnyis dang ldan pa'i chos can gcig tu snang ba'i dbang gis gzhi mthun pa nyid rnam par bzhag ste spyi la sogs pa'i tha snyad 'di ni don 'di ni don med pa bzhin du yang rnam par gzhag
[\[78a.2\]]go/_/gal te ci'i phyir don med ce na/_don rnams la zhes bya ba la sogs pa smos te/_rang gi mtshan nyid rnams la 'brel pa med pa'i phyir spyi'i don med do/_/rang gi mtshan nyid gcig la tha dad pa med pa'i phyir gzhi mthun pa nyid kyi don med do/_/de'i tha dad pa sngon du 'gro
[\[78a.3\]]ba can yin pa'i phyir ro/_/gal te log pa'i dngos po spyi la sogs pa'i tha snyad kyi yul du mi byed na/_ji ltar sgra'i tha snyad gzhan sel ba'i yul can yin zhe na/_de'i phyir de thams cad kyi zhes bya ba la sogs pa smos te/_spyi la sogs pa'i tha snyad de dag thams cad kyi
[\[78a.4\]]rten ni don rnams yin zhes bya bar sbyar ro/_/gang dag la de'i 'bras bu dang de'i rgyu mthun pa yod pa de dag ni de'i 'bras bu dang rgyu can no/_/de'i ngo bo nyid de rgyur gyur pa de'i phyir ro/_/gzhan dag las zhes bya ba ni de'i 'bras bu dang rgyu can ma yin pa dag las tha dad pa'i don
[\[78a.5\]]rnams ni spyi la sogs pa'i tha snyad thams cad kyi rten yin no/_/'di skad du log pa rang gi mtshan nyid de lta bu nyams su myong ba'i mthus byung ba'i blo rnam par rtog pa can gang yin pa de la spyi la sogs pa'i tha snyad 'dogs pa na brgyud pas/_log pa rang gi mtshan nyid kyi rten
[\[78a.6\]]can yin pas/_rgyu des na dgra'i tha snyad gzhan sel ba'i yul can du bshad do zhes bshad pa yin no/_/gang gi phyir sgra rab tu sbyar bas kyang mi 'dod pa spangs te/_mi 'dod pa las log pa rang gi mtshan nyid la skyes bu 'jug par byed pa'i rgyu de'i phyir yang gzhan
[\[78a.7\]]sel ba'i yul can du bshad de/_'dis ni nye bar btags pas sgra rnams rang gi mtshan nyid du gtogs pa'i gzhan sel ba'i yul can nyid yin par bsgrub pa bstan to/_/log pa rang gi mtshan nyid mthong ba las 'ongs pa rnam par rtog pa la snang ba'i rnam pa gang yin
[\[78b\]]
[\[78b.1\]]pa rnam pa gzhan las log pa'i phyir gzhan sel bar gyur pa de ni nye bar btags pa ma yin pa'i ngo bo kho nas sgra'i yul yin te/_de kho na sgra'i shes pa la snang ba'i phyir ro/_/de'i tshe ni tha snyad gzhan sel ba'i yul can nyid du grub po/_/de nyid de lta bas na zhes bya ba la sogs
[\[78b.2\]]pas ston te/_rnam par rtog pa can gyi blo la snang ba'i chos can gang zhig phyi rol gyi don gyi de kho na nyid la mi ltos pa de la de skad ces bya'o/_/blo snang ba'i dbang gis gcig pu du ma las log pa zhes bya ba ni blo du ma las log pa'i chos can la gcig pa lta bur ston par snang ba'i
[\[78b.3\]]phyir de'i dbang gis du ma las log pa'i chos can gcig tu rnam par bzhag ste/_gang gi phyir du ma las log pa de'i phyir de la log pa'i chos kyi khyad par rnams brtag go snyam du bsams pa yin no/_/chos can de lta bu de ni sgra rnams kyi yul du byed cing zhes bya bar sbyar te smra ba po
[\[78b.4\]]rnams kyi rnam par rtog pa snang ba de lta bu bskyed pa'i phyir sgra brjod pa'i phyir ro/_gang gi phyir gzhan las log pa'i rnam par rtog pa'i snang ba'i sgra rnams kyi yul du byed pa de'i phyir/_gzhan sel ba'i yul can nyid du grub po snyam du bsams pa yin no/_/
[\[78b.5\]]sgra 'ba' zhig tu ma zad kyi rnam par rtog pa rnams kyis kyang yul du byed pas/_de nyams su myong ba'i zhes bya ba la sogs pa smos te/_rang gi mtshan nyid de nyams su myong ba ni de nyams su myong ba'o/_/des gzhag pa'i bag chags te nus pa'o/_/de sad pa ni 'bras
[\[78b.6\]]bu bskyed pa dang mthun pa ste/_rnam par rtog pa gang dag la de la skye ba yod pa de dag gis yul du byed cing zhes sbyar ro/_/khyad par ji lta bu can dag gis she na/_de'i dngos po nges pa'i don can rnams kyis te rnam par rtog pa snang ba gang la de'i dngos po
[\[78b.7\]]phyi rol gyi dngos po nges pa yod pa de ni de'i dngos po nges pa'o/_/rnam par rtog pa gang dag la don de lta bu yod pa de dag la de skad ces bya ste/_snang ba dang rnam par brtag par bya ba'i don dag gcig tu byas nas 'jug pa rnams kyis zhes bya ba'i tha tshig go/_/
[\[79a\]]
[\[79a.1\]]gzhan las ni de'i dngos po nges pa'i don zhes 'byung ste/_de'i tshe de'i dngos po nges pa yang yin la don yang yin pa zhes las 'dzin par bya ste/_de'i dngos po nges pa'i don gcig yin yang du ma las log pa zhes sbyar ro/_/blo snang ba de nyid la chos dang
[\[79a.2\]]chos can gyi tha snyad ces bya ba ni tha snyad du gdags par bya ba yin pas tha snyad de chos dang chos can dag nyid tha dad yin no/_/'di zhes bya ba ni khyad par gzhan spong ba dang mi spong ba'i mtshan nyid do/_/'di skad du blo snang ba la chos dang chos can du rnam par gzhag pa gang dag yin pa
[\[79a.3\]]de dag ni phan tshun de nyid dang gzhan dag tu brjod par bya ba ma yin no zhes bshad pa yin no/_/de lta ma yin na ji ltar blo la snang ba'i don gyi khyad par las sgra'i bdag nyid kyi tha snyad de nyid dang /_gzhan dag tu brjod par bya ba ma yin par 'gyur/_de nyid dang gzhan nyid dag las
[\[79a.4\]]nyes pa chos ni chos can las zhes bya ba la sogs pa smos te/_chos ni chos can las gzhan pa ma yin no/_/ci'i phyir zhe na/_don gzhan mi brjod pa'i phyir te/_chos dang chos can gyi sgra dag gis rnam par bcad pa gcig brjod pa'i phyir/_chos ni chos can gang yin
[\[79a.5\]]pa de nyid kyang ma yin no/_/ci'i phyir zhe na/_de brjod pa dag bzhin du chos can brjod pa'i sgra dag bzhin du chos brjod pa rnams kyis kyang rnam par gcod pa gzhan 'phen par thal bar 'gyur ba'i phyir ro/_/de lta na ni 'dod pa shes par mi 'gyur ba'i phyir chos zhes bya
[\[79a.6\]]ba'i sgras 'dod pa khyad par gzhan spong ba'i khyad par gzhan shes par mi 'gyur ba'i phyir/_brda'i khyad par mi bya bar 'gyur te/_chos zhes bya ba'i sgras rnam par gcad pa'i khyad par gzhan spangs pa ston to zhes bya ba'i brda'i khyad par 'di mi bya bar 'gyur ro/_/chos dang
[\[79a.7\]]chos can dag de nyid dang gzhan nyid dag tu brjod par bya ba bshad ma thag pa 'di ni sgra'i don blo la snang ba bshad pa yin no/_/dngos po la ni zhes bya ba ni phyi rol gyi la ste/_med pa kho na'i phyir de nyid dang gzhan dag tu brjod par bya ba ma yin no/_/gzhan gyis chos dang chos can
[\[79b\]]
[\[79b.1\]]dag ces bya ba la sogs pa smos te/_drug pa ni ba lang gi ba lang nyid ces bya ba'o/_/sogs pa zhes bya ba'i sgras ni ba lang la ba lang nyid gnas so/_/zhes bya ba dang /_ba lang nyid kyi rgyu mtshan gyis ba lang la sgra 'jug go zhes bya ba la sogs pa'i rnam par dbye ba bsdu'o/_/mthong
[\[79b.2\]]ba dang zhes bya ba ni sbyor ba dag la dmigs pa dang ngo /_/ba lang nyid la sogs pa'i chos mang po'i phyir chos mang po de la mang po'i tshig gi bye brag ba lang nyid dang /_rdzas nyid dang sa las gyur pa nyid rnams zhes bya ba mthong ba gang yin pa de yang chos can gcig la'ang mi rung
[\[79b.3\]]ste/_chos rnams chos can las tha mi dad pa'i phyir ro/_/mang po'i tshig 'di ni khyod ni gzhung lugs kyi chos can kho na la sbyar na/_chos can yang gcig yin pa'i phyir de la mang po'i tshig mi rung ngo /_/grub pa'i mtha' smra bas/_'di la bshad zin to zhes bya ba smos te/_
[\[79b.4\]]sgra rnams kyi 'jug pa yul gyi rang gi ngo bo la rag las pa ni/_'ga' yang med de zhes bya ba la sogs pas bshad zin to/_/yang rnon gyi don du bya ba bstan pa'i phyir gzhan yang zhes bya ba la sogs pa smos te/_smra ba gang dag gi ltar na tshig dngos po'i dbang dngos po la rag
[\[79b.5\]]las pa yin gyi lhur brjod 'dod pa la mi rten pa/_tshig gang dag lhur gtso cher brjod par 'dod pa la mi rten yang de dag ni lhur brjod par 'dod pa la mi rten pa ste/_dngos por smra ba de dag la'o/_/drug par mi 'gyur ro/_/tshig dbye ba la sogs par mi 'gyur ro zhes
[\[79b.6\]]de skad du drug pa dang /_tshig dbye ba la sogs pa la klan ka btsal ba ni/_drug pa dang tshig dbye ba la sogs pa klan ka'o/_/sogs pa zhes bya ba'i sgras ni/_/ba lang gi dngos po ni ba lang nyid du zhes bya ba la sogs pa de la phan pa'i rkyen med par klan ka btsal ba
[\[79b.7\]]bsdu ste/_rigs pa dang ldan no/_/drug pa la sogs pa'i sgra 'di dag skyes bu rnams kyis 'ga' zhig la zhes bya ba dngos po tha mi dad pa la yang bya bar 'dod du zin kyang du ba la sogs pa bzhin du me dang 'brel pa'i du ba me go bar byed pas de las bzlog pa chu
[\[80a\]]
[\[80a.1\]]la sogs pa shes par bya ba la sbyar bar mi nus pa bzhin du/_dngos po dang 'brel pa'i phyir dngos po tha dad pa la rag las pa'i phyir bya bar mi nus na/_sgra rnams dngos po dang 'brel pa de'i tshe/_tha dad pa med na ji ltar drug pa la sogs par
[\[80a.2\]]'gyur zhes bya ba'i klan ka 'di 'gyur ba zhig na/_de nyid med pas gang gi tshe zhes bya ba la sogs pa smos so/_/tshig gang zhes bya ba la khyad par ji lta bu zhig ce na/_phyi rol don la mi ltos pa ste smra ba po rnams kyis ji lta bur zhes bya ba la tha dad pa'am/_tha dad pa ma yin
[\[80a.3\]]pa shes par bya ba'i phyir rnam pa gang gis rjod par byed pa'i ngo bo nyid du nges par byed cing sbyor bar byed pa'i tshig de ni de bzhin du zhes bya ba sbyor ba ji lta ba bzhin du rjod par byed pa yin no/_/de nyid tha dad pa la ni zhes bya ba la sogs pas ston te/_brda sprod pa pa rnams
[\[80a.4\]]kyis rnam par gzhag pa ldog pa'i dngos po tha dad pa la ni drug pa'o/_/mang po la ni mang po'i tshig byed pa po rnams so zhes bya ba la sogs pa'i rkyen can du 'gyur ro zhes bya ba de yang skyes bu'i 'dod pa la mi ltos pa nyid du dngos po nye ba tsam gyis rang nyid zhugs pa ni ma yin te/_
[\[80a.5\]]brda'i stobs kho na zhugs pa yin no zhes bya ba'i tha tshig go/_/de nyid de dag ni zhes bya ba la sogs pas ston to/_/brda sprod pa la sogs pa de dag ni tha dad pa dang mang po de la de ltar zhes bya ba drug pa dang mang po'i tshig tu brda ji lta ba bzhin du sbyor bas na drug pa la sogs pa
[\[80a.6\]]de las de ltar go bar 'gyur te/_gzhan dag gis kyang de lta bu'i tha snyad dmigs pa'i sgo nas tha dad pa la sogs pa go bar ni 'gyur na de tsam gyis dngos po'i stobs kyis tha dad pa dang mang po'i la drug pa la sogs par nges par ni ma yin no/_/de bzhin du
[\[80a.7\]]gzhan la yang zhes bya ba ni chos dang chos can dag tha dad pa ma yin pa la yang ste byas pa nyid dang /_mi rtag pa nyid la sogs pa dngos su gcig pa nyid la yod/_smra ba po de dag gis khyad par gzhan spong ba dang mi spong ba'i mtshan nyid ji ltar yang ste/_chos dang chos
[\[80b\]]
[\[80b.1\]]can tha dad pa la yang rten byas pa nyid la sogs pa la ldog pa'i khyad par brtags pa'i mang po nyid la yang brten nas go rims bzhin du drug pa dang mang po'i tshig la sogs pa rab tu sbyar bas de kho na bzhin du sbyor ba ji lta ba bzhin du go ba'i rgyu dag tu 'gyur ro/_/de ltar sgra rnams
[\[80b.2\]]'dod pa tsam gyi rgyu can nyid du gnas pa yin pa de la ni skyes bu'i 'dod pa'i dbang gis 'jug pa'i phyir skyes bu la rag las te 'jug pa sgra'i sgo nas rang gi mtshan nyid mi snang ba'i phyir/_dngos po yang dag par mi ston par ji ltar goms pa'i bzhin gang gis brda la goms pa ci 'dra ba
[\[80b.3\]]de bzhin du rnam par rtog pa sad cing rnam par rtog pa skye ba de'i rgyur gyur pa rnams te/_nyan pa po'i rgyud la brda dang mthun pa'i rnam par rtog pa'i rgyur gyur pa rnams zhes bya ba'i tha tshig go/_/brda sprod pa pa la sogs pa sgra de lta bu rnams brjod par bya ba'i don dag la/_'jug
[\[80b.4\]]pa sems pa tha dad pa la ni drug pa'o/_/zhes bya ba la sogs pa gang yin pa dang /_de'i dbang gis zhes bya ba sgra'i dbang gis dngos po rnam par 'jog pa dngos po tha dad pa khas len pa gang gi phyir/_ba lang gi ba lang nyid ces bya ba drug pa yin pa de'i phyir spyi tha dad pa yin no zhes
[\[80b.5\]]bya ba la sogs pa ni blun par te/_sgra'i don rnam par gzhag pa mngon par mi shes par ston pa 'ba' zhig tu zad do/_/gzhan gyi chos dang zhes bya ba la sogs pa smras te/_chos dang chos can la sogs pa la sgra dag de ltar rnam par byas kyi zhes bya ba ni chos dang chos
[\[80b.6\]]can la khyad par gzhan spong ba dang mi spong ba dag gis chos dang chos can zhes bya ba la sogs par rnam par gzhag pa byas pa'o/_/sogs pa zhes bya ba'i sgras ni ldog pa'i bye brag gis rdzas nyid dang /_sa las gyur pa nyid la sogs pa rnams zhes mang po'i tshig gis
[\[80b.7\]]sgra rnam par gzhag pa byas pa bsdus te/_chos dang chos can dag ldog pa dngos po las gyur pa'i sgo nas drug pa dang dngos po tha dad pa'i sgo nas rdzas nyid la sogs pa'i chos rnams don dam par tha dad pa'i sgo nas mang po'i tshig tu gyur pa ma yin no zhes bya ba 'di ga las she
[\[81a\]]
[\[81a.1\]]na/_de lta na zhes bya ba la sogs pas lan 'debs te/_de lta na tha snyad mi rung ba'i phyir zhes bya ba ni tha snyad kyi yul chos dang chos can dag ldog pa yang dngos po las gyur pa yin la chos rnams kyang phan tshun don dam par tha dad pa yin na spyi la sogs pa'i tha
[\[81a.2\]]snyad mi rung ba'i phyir ro/_/mdor bzhag pa'i tshig de nyid chos dang chos can dag ces bya ba la sogs pas ston te/_tha snyad kyi yul chos dang chos can dag dngos po nyid gcig yin na/_dngos po la rnam pa gzhan mi srid pa'i phyir phan tshun de nyid dam gzhan nyid gcig
[\[81a.3\]]yin pas khas blangs dgos te phyogs gnyis ka la yang skyon brjod pa'i phyir tha dad pa'am de nyid kyi ngo bo yin pa'am zhes phyogs gnyis nye bar bkod do/_/de lta ma yin na gzhan gyi ldog pa dang dngos po tha dad pa'i phyir ro zhes tha dad pa'i phyogs la 'chel na/_de nyid ces
[\[81a.4\]]bya ba'i phyogs nye bar bkod pa skabs dang mthun pa ma yin par 'gyur ro/_/de dag gi 'brel pa zhes bya ba ni spyi dang de dang ldan pa dag gi 'brel pa'o/_/sgra rnams dngos po ji lta ba bzhin zhugs pa yin par khas len na yang spyi la sogs pa mi rung ste/_'di ni 'og nyid
[\[81a.5\]]nas 'chad par 'gyur ro/_/sgra 'jug pa'i khyad par ni gcig gi tshig dang mang po'i tshig la sogs pa 'jug pa'i khyad par ro/_/dngos pos byas pa zhes bya ba ni dngos po rnams kyis gcig dang du ma nyid kyis byas pa'o/_/btsun mo zhes bya ba'i sgra ni rtag tu mang
[\[81a.6\]]po'i tshig gi mtha' can dang /_pho'i rtags can yin par 'dod do/_/de la gang gi tshe btsun mo zhes bya ba'i sgra bud med gcig gi yul can yin pa de'i tshe tha dad pa rnam par gzhag pa'i rgyu'i phyi rol pa ci zhig yod de med pa nyid do/_/sogs pa zhes bya ba'i sgras ni bye ma
[\[81a.7\]]rnams zhes bya ba dang khang bzangs kyi phreng ba zhes bya ba la sogs pa la/_tha dad tha dad min gzhag pa'i rgyu ci yod ces bya ba bsdu'o/_/nam mkha'i rang bzhin mkha' nyid ces bya ba nam mkha'i rang bzhin zhes tha dad par 'byed pa'i drug pa 'di la rgyu ci yod/_yang mkha'
[\[81b\]]
[\[81b.1\]]nyid ces brjod pa 'dis ci zhig bya/_gal te nam mkha'i rang bzhin zhes bya ba'i tshig 'di mkha' nyid ces bya ba yin pas de la phan pa 'di 'jug go zhes bya ba de ston to zhe na/_de ni ma yin te rang bzhin zhes bya ba'i don 'di la dngos po'i rkyen sbyor ba ma yin gyi/_'o na ci zhe na/_ngo
[\[81b.2\]]bo'i don la yin no/_/de la phan pa 'jug pa bstan pa yang cir yang mi dgos so/_/de lta bas na kha cig na re so sor sbyor ba gnyis te/_nam mkha'i rang bzhin zhes bya ba dang /_de bzhin du nam mkha'i mkha' nyid ces bya ba sbyor ba gnyi ga la yang drug pa ni tha dad pa'i rgyu
[\[81b.3\]]can du mi 'gyur ro zhes bya ba yin no zhes zer ro/_/'di la yang sbyor ba gnyi gas drug pa med pa 'ba' zhig gleng bas gnyis smos pa don med do/_/de bas na gzhan dag ni gzhan du 'chad de nam mkha'i rang bzhin zhes bya ba tha dad par byed pa la ni rgyu ci yod/_de bzhin du
[\[81b.4\]]mkha' nyid ces bya bar tha dad par brjod pa'i sgra dngos po'i rkyen can la ni rgyu ci yod ces bya ba yin no zhes zer ro/_/gang gi tshe zhes bya ba la sogs pas ni 'chad par byed de dus gang gi tshe'o/_/gzhan dag ni gang gi phyir zhes bya ba'i sgrar 'don te 'di ltar zhes bya ba'i don
[\[81b.5\]]yin no/_/gang gis ni de lta bur 'gyur ba zhes bya ba ni btsun mo rnams zhes bya ba la sogs pa mang po'i tshig tu 'gyur ba ste/_gcig yin pa'i phyir gcig gi tshig kho nar 'gyur ro snyam du bsams pa yin no/_/gal te bud med dang bye ma gcig la yang nus pa du ma gcig
[\[81b.6\]]yod de de'i phyir nus pa tha dad pa mang po'i tshig gi rgyu yin no zhe na/_thams cad du zhes bya ba ni shing zhes bya ba la sogs pa gang la gcig gi tshig tu 'dod pa la yang ngo /_/don nus pa gcig pa med pa'i phyir te thams cad kyi nus pa du ma yin pa'i phyir ro/_/de lta yin na ni
[\[81b.7\]]gcig la gcig gi tshig yin no zhes bya ba'i 'bad pa 'di yang don med par 'gyur ro/_/gal te nus pa tha dad kyang dngos po tha mi dad pa'i phyir nus pa'i rten tha mi dad pa'i phyir gzhan la zhes bya ba gcig gi tshig gi yul shing zhes bya ba dang ras yug ces bya ba la sogs
[\[82a\]]
[\[82a.1\]]pa la gcig gi tshig tu 'gyur ro zhe na/_btsun mo rnams zhes bya ba la sogs pa 'di la yang gcig gi tshig tu 'gyur te bud med gcig la dngos po tha dad pa med pa'i phyir ro/_/gang gi phyir de ltar sgra 'jug pa'i bye brag dngos po'i rten can nam nus pa'i rten
[\[82a.2\]]can ma yin pa de'i phyir sgra 'jug pa'i nges pa dngos po ma yin zhing dngos po la brten pa ma yin pa 'di byed pa na sgra sbyor ba la skyes bu'i 'dod pa rang dbang can du ston pa yin no/_/gal te grong khyer drug po dag la sdud pa zhes bya ba bya ba'i bdag nyid dam yon tan gyi bdag nyid gcig cig
[\[82a.3\]]yod de des na gcig gi tshig tu 'gyur ro zhe na/_grong khyer nyid kyang chung kyang med na zhes bya ba smos te/_grong khyer zhes bya ba yan lag can gyi rdzas khas mi len pa'i phyir grong khyer de rnams la de skad du brjod par 'gyur ba bya ba'i bdag nyid dam yon tan gyi bdag nyid kyi sdud pa
[\[82a.4\]]lta ci zhig ga la yod de bya ba dang yon tan gyi rdzas la brten pa'i phyir ro/_/ci ste rdzas ma yin zhe na/_khang bzangs dang zhes bya ba la sogs pa smos te/_grong khyer na khang bzangs la sogs pa'i spyi yin na khang bzangs la sogs pa rigs mi mthun pa rnams kyis kyang
[\[82a.5\]]rdzas rtsom par khas mi len pa'i phyir ro de rnams kyi spyi lta zhig khang bzangs la sogs pa'i spyi grong khyer lta zhig rdzas yin par ga la 'gyur/_khang bzangs dang rta babs dang skyes bu la sogs pa ji tsam gyi spyi la grong khyer du 'dod pa/_khang bzangs la sogs pa de dag ril
[\[82a.6\]]la ldan pa med pa'i yang phyir grong khyer rdzas ma yin te/_ldan pa grogs byed pa'i rdzas rnams rdzas rtsom par byed pa nyid yin par 'dod na khang bzangs dang skyes bu la sogs pa bral ba rnams la ni gang gis na khang bzangs la sogs pa spyi'i grong khyer rdzas yin par 'gyur ba ldan pa
[\[82a.7\]]ni med do/_/gal te khang bzangs la sogs pa ril la ldan pa med du zin kyang grong khyer ni khang bzangs dang skyes bu la sogs pa gang dag la phan tshun ldan pa yod pa de dag gis ldan pa'i bdag nyid yin par 'gyur bas de lta na yang grong khyer rdzas nyid du grub ste ldan pa ni yon
[\[82b\]]
[\[82b.1\]]tan gyi dngos po yin pa'i phyir ro snyam du sems na de'i phyir ldan pa ma yin te zhes bya ba la sogs pa smos so/_/grong khyer ni ldan pa'i ngo bo nyid ma yin te 'di ltar shing dang so phag la sogs pa rigs mi mthun pa rnams kyis 'bras bu'i rdzas mi rtsom pa'i phyir ro/_/khang bzangs
[\[82b.2\]]kyang rdzas kyi bdag nyid ni ma yin te 'on kyang ldan pa'i ngo bo nyid yin par 'dod do/_/ldan pa yang yon tan rnams yon tan med pa yin pas khang bzangs la gang gis ni de'i ldan pa'i bdag nyid grong khyer yin par 'gyur ba ldan pa lta zhig yong re skan/_de nyid khang bzangs rang nyid
[\[82b.3\]]ces bya ba la sogs pas ston te/_gzhan dang zhes bya ba don gzhan mi ldan pa'i yang phyir ldan pa grong khyer ma yin no/_/yang zhes smos pas ni khang bzangs la sogs pa bral ba rnams la ldan pa med pa bstan ma thag pa'i yang phyir ldan pa grong khyer ma yin no zhes bya ba 'di
[\[82b.4\]]sdud de de ltar na khang bzangs la sogs pa la yang ldan pa med pas grong khyer ldan pa'i ngo bo nyid yin pa bsal ba yin no/_/gal te grong khyer ni khang bzangs la sogs pa'i grangs gang yin pa de'i bdag nyid yin par 'gyur ro zhe na/_de nyid kyi phyir grangs kyang med do zhes bya
[\[82b.5\]]ba smos te/_gang gi phyir khang bzangs ldan pa'i bdag nyid yin pa rgyu de'i phyir yon tan rnams la yon tan med pa'i khang bzangs la grangs kyang med de/_grangs kyang yon tan gyi ngo bo nyid yin no/_/'di ni ldan pa yang yin la de yang yin pas ldan pa de ste khang
[\[82b.6\]]bzangs kyi bdag nyid kyi ldan pa zhes bya ba'i tha tshig go/_/gal te grong khyer ni ldan pa de dang skyes bu dag gis khyad par du byas pa'i yod pa yin no zhe na/_gcig pa nyid yin pa'i phyir dang rtag pa yin pa'i phyir yod pa bogs dbyung du med pa 'di la khyad par ci zhig yod
[\[82b.7\]]khang bzangs dang skyes bu la sogs pas ni yod pa khyad par du mi byed do bogs dbyung du med pa'i phyir ro/_/de lta bas na yod pa la khyad par med pas de grong khyer nyid yin na thams cad grong khyer du 'gyur ro snyam du bsams pa yin na/_/yod pa yang gcig
[\[83a\]]
[\[83a.1\]]yin pa'i phyir zhes bya ba ni yod pa ni rdzas dang yon tan dang las dag la khyab pa gcig pu kho na yin no/_/grong khyer mang po nyid yin yang zhes bya ba ni grong khyer du rnam par gzhag pa'i rten khang bzangs la sogs pa'i tshogs rnams mang po nyid yin yang zhes
[\[83a.2\]]bya ba'i tha tshig go/_/de lta ma yin te yod pa'i bdag nyid kyi grong khyer gyi skabs shig yin na ji ltar grong khyer mang po nyid du 'gyur/_gal te gnyis zhes bya ba ni khang bzangs dang skyes bu la sogs pa dang yod pa/_phan tshun grogs byed pa nyid grong khyer yin no zhe na ste/_gzhan
[\[83a.3\]]gyi bsam pa ni de lta bu yin na thams cad la khang bzangs la sogs pa med pa'i phyir thams cad la grong khyer gyi blo yang mi 'byung la/_khang bzangs la sogs pa'i phyir mang po'i tshig kyang grub po snyam pa yin no/_/phan par bya ba dang zhes bya ba la sogs pas ni lan 'debs te yod
[\[83a.4\]]pa dang khang bzangs phan par bya ba dang phan par byed pa po ma yin pa dag la grogs byed pa'i dngos po ci zhig yod/_'di ltar grogs byed pa'i don ni rnam pa gnyis te phan tshun bogs 'byin par byed pas rgyud la skad cig ma khyad par can bskyed pa'i mtshan nyid dang rang gi rgyu snga ma'i nus
[\[83a.5\]]pa kho na las byung ba rnams 'bras bu gcig byed pa'i mtshan nyid do/_/de la re zhig snga ma ni ma yin te yod pa la bogs dbyung du med pa'i phyir ro/_/gnyis pa yang ma yin te 'di ltar ji ltar yod pa 'ba' zhig gis grong khyer gyi blo bskyed par mi nus pa ltar khang bzangs la
[\[83a.6\]]sogs pa grogs byed pas kyang de dang 'dra'o/_/'on te nus na ni 'ba' zhig gis kyang bskyed par 'gyur ro/_/yang gal te de gnyis phan tshun grogs byed pa nyid grong khyer yin na de'i tshe grong khyer gcig pu yang du ma'i bdag nyid du 'gyur te/_khang bzangs la sogs
[\[83a.7\]]pa'i bdag nyid yin pa'i phyir ro/_/de bas na skyes bu dang ldan pa dang yod pa rnams kyang med pa'i phyir/_grong khyer zhes bya ba gcig pu'i tshig tu mi 'gyur ro/_/ldan pa zhes bya ba'i sgras ni khang bzangs kyi bdag nyid kyi ldan pa bstan to/_/gal te de lta bu rnams
[\[83b\]]
[\[83b.1\]]zhes bya ba ni skyes bu dang ldan pa dang yod pa phan tshun grogs byed pa rnams so/_/don 'ga' zhig la zhes bya ba ni grong khyer zhes bya ba'i shes pa dang sgra bsgrub par bya ba la ste/_nus pa tha mi dad pa gcig yod pas so/_/de zhes bya ba ni nus pa tha mi dad pas te/_de gcig gi
[\[83b.2\]]tshig gi rgyu mtshan yin no zhe na/_ma yin no/_/ci'i phyir zhe na nus pa ni dngos po'i ngo bo las tha mi dad pa'i phyir te/_skyes bu la sogs pa'i dngos po'i ngo bo las tha mi dad pa'i phyir de dag dang 'dra bar du ma nyid yin pas de'i rten can gyi gcig gi tshig tu lta ga la 'gyur/_'on te
[\[83b.3\]]nus pa dngos po'i ngo bo las tha dad par khas len na ni nus pa'i ngo bo skyes bu dang ldan pa'i ngo bo dang yod pa rnams kyi phan par bya ba ma yin pa la skyes bu la sogs pa'i gzhan gyi dbang du mi 'gyur te/_des na skyes bu la sogs pa'i nus pa'o zhes 'brel par mi 'gyur ro snyam du
[\[83b.4\]]bsams pa yin no/_/'on te nus pa tha dad pa la yang skyes bu la sogs pa'i gzhan gyi dbang grub par bya ba'i phyir skyes bu la sogs pas byas pa'i phan pa 'dod na ni de'i tshe nus pa la skyes bu la sogs pas byas pa'i phan pa 'dod na ni skyes bu la sogs pas nus pa gang gi nus pa dang po
[\[83b.5\]]la phan 'dogs par byed pa nus pa dang po la phan 'dogs pa'i nus pa yang nus pa dang po bzhin du tha dad de/_nus pa la phan 'dogs pa'i nus pa yang tha dad tha dad na ni de kho na bzhin du skyes bu la sogs pas phan mi 'dogs pa'i phyir 'brel pa med pas de la phan 'dogs par rtog na ni
[\[83b.6\]]nus pa tha dad pas gzhan zhig tu 'gyur bas/_thug pa med pa'i phyir nam yang skyes bu la sogs pas bdag nyid du gyur pa'i nus pas nus pa dang po la phan 'dogs par mi byed pas skyes bu la sogs pa'i de la phan 'dogs par byed pa nyid du rtogs pa med do/_/gal te nus pa dang po
[\[83b.7\]]kho na tha dad kyi de la phan 'dogs par ni tha mi dad do zhe na de'i phyir 'on te de dang tha mi dad na ni zhes bya ba smos te/_'on te nus pa la phan 'dogs pa'i nus pa de tha mi dad na ni nus pa dang po gcig gi tshig rgyu nyid du 'dod pa la yang tha mi dad par thal bar 'gyur ro/_/tha mi dad pa'i phyir dngos po
[\[84a\]]
[\[84a.1\]]dang 'dra ba kho nar mang po yin pas mang po'i tshig tu thal bar 'gyur ba so na 'dug pa'i phyir nus par yongs su rtog pa de ni gyi na'o/_/nam mkha'i rang bzhin zhes tha dad pa'i rten can gyi drug par yang mi 'gyur ro/_/drug pa'i rgyu yin pa'i phyir dngos po rkyen
[\[84a.2\]]kyang nye bar gdags pa'i sgo nas drug pa'i sgra bshad de/_de na mkha' nyid ces de la phan pa tha dad pa'i rten can 'byung bar mi 'gyur ro zhes bya ba 'di don gzhan yin te nam mkha'i ngo bo ni nam mkha'i nyid do zhes bya ba'i bye brag tu bshad pa 'dis dngos po'i rkyen 'byung ba ni tha dad pa'i rten
[\[84a.3\]]can nyid yin no/_/yang na mkha' nyid ces tha dad pa'i rten can du yang mi 'gyur te/_de la phan pa 'byung bar zhes bya ba kho nas drang ngo /_/nam mkha'i rang bzhin zhes drug par yang mi 'gyur zhes ci rigs par sbyar ba dang tshig kyang dbye bar bya ste/_nam mkha'i sgras brjod par bya
[\[84a.4\]]ba'i don las gzhan pa rang bzhin nam ngo bo gang zhig go rims bzhin du tha dad pa'i drug pa dang de las phan pa'i rgyur 'gyur ba ni med do/_/gal te nam mkha'i nyid ces bya ba spyi yod do de ni tha dad pa'i rgyu yin no/_/zhe na de la spyi ni zhes bya ba la sogs pa smos te/_nam mkha'i bdag
[\[84a.5\]]nyid ni gcig pa'i phyir nam mkha'i spyi med do/_/nam mkha'i la yang yod pa nyid dang rdzas nyid yod mod kyi 'on kyang de dag ni nam mkha'i rang bzhin ni ma yin te/_bum pa dang ras yug la sogs pa dang thun mong yin pa'i phyir ro/_/yod pa nyid dang rdzas nyid dag ni nam mkha' nyid
[\[84a.6\]]ces bya ba 'di ltar dngos po'i rkyen gyi rgyu yang ma yin te de dag ni nam mkha' zhes brjod pa dang /_shes pa'i rgyu ma yin pa'i phyir ro/_/dngos po'i rkyen rgyu yin pa ni rang dang mthun pa'i shes pa dang brjod pa'i rgyu yin no/_/khyab pa nyid la sogs pa'i yon tan rnams zhes
[\[84a.7\]]bya ba la sogs pa zhes bya ba'i sgras ni gcig nyid dang gzhan nyid la sogs pa bsdu'o/_/de skad du brjod pa zhes bya ba ni nam mkha'i rang bzhin zhes bya bar ro/_/rdzas las don gzhan pa khyab pa nyid la sogs pa yon tan ni de'i rang bzhin yin pa nyid du mi rung ba'i phyir/_
[\[84b\]]
[\[84b.1\]]nam mkha'i rang bzhin yin pa nyid du mi rung ba'i phyir te don gzhan gyi ngo bo nyid don gzhan dang gzhan yin par rigs pa ni ma yin no/_/yang gal te khyab pa nyid la sogs pa nam mkha'i rang bzhin yin na de'i tshe khyab pa nyid la sogs pa de dag kyang nam mkha'i rang bzhin nyid yin
[\[84b.2\]]na rang bzhin med pa nyid du thal ba'i phyir te 'di ltar de dag gi yon tan gyi rang bzhin gang yin pa de ni nam mkha' kho nar 'gyur gyi ngo bo nyid gzhan ni med pas ngo bo nyid med par 'gyur ro/_/de dag gi ngo bo nyid med na ni nam mkha'i ngo bo nyid tha dad pa med do snyam du bsams pa yin no/_/_
[\[84b.3\]]gal te khyab pa nyid la sogs pa'i rang bzhin yang don gzhan yin no zhe na de yang zhes bya ba la sogs pa smos te/_de yang zhes bya ba ni khyab pa nyid la sogs pa ste/_gang la rang bzhin don gzhan pa yod pa zhes tshig rnam par sbyar ro/_/ha cang thal bar 'gyur ro zhes bya ba
[\[84b.4\]]ni khyab pa nyid la sogs pa'i rang bzhin nyid du 'dod pa don tha dad pa gang yin pa de'i rang bzhin yang don gzhan du 'gyur ba ste de lta ma yin na de yang khyab pa nyid la sogs pa las tha mi dad pa'i phyir de dag kho na dang 'dra bar rang bzhin med par 'gyur ro/_/de lta na yang rang bzhin gzhan dang gzhan
[\[84b.5\]]yongs su tshol bas thug pa med pa'i phyir rang bzhin rting tshugs pa gcig kyang med pas nam mkha'i rang bzhin dang po rtogs pa med de de'i phyir de nyid tha dad pa med pa yin no snyam du bsams pa yin no/_/de bzhin du dngos po drug po rdzas dang yon tan dang las dang spyi dang khyad par dang
[\[84b.6\]]'du ba rnams kyi tshogs dang /_sogs pa zhes bya ba'i sgras khang bzangs la sogs pa'i phreng ba zhes bya ba la sogs pa la yang tha dad pa med na ji ltar drug par 'gyur zhes brjod par bya'o/_/dngos po drug po de la tshogs kyi sgras brjod par bya ba gang yin pa spyi ni med de
[\[84b.7\]]rdzas dang yon tan dang las rnams kho na la spyi khas blangs pa'i phyir ro/_/de bzhin du grangs dang ldan pa yang mi srid de de gnyis ni yon tan gyi dngos po yin pa nyid kyis rdzas kho na la yod pa'i phyir ro/_/gzhan gyis da ni zhes bya ba la sogs pa smos te/_da ni zhes bya ba ni
[\[85a\]]
[\[85a.1\]]rang bzhin don gzhan yin par khas mi len pa'o/_/nam mkha' zhes bya ba'i sgras brjod par bya ba dang /_rang bzhin zhes bya ba'i sgras brjod par bya ba'i don la khyad par med na ji ltar nam mkha' rang bzhin zhes tha dad par ston gyi nam mkha' zhes bya ba kho na ni ma yin
[\[85a.2\]]te/_tha dad pa'i rgyu med pa'i phyir tha mi dad pa kho nar bstan pa'i rigs so zhes bya ba'i tha tshig go/_/nam mkha'i don gzhan zhes bya ba la sogs pas ni lan 'debs te/_nam mkha' zhes bya ba ni nam mkha'i sgras brjod par bya ba'i don gyi'o/_/sa la sogs pa'i
[\[85a.3\]]don gzhan dang thun mong ba'i ngo bo ma zin pa'i khyad par gang yin pa de la mi ltos par bor te nam mkha' zhes bya ba'i sgra 'jug pa'i rgyu'i ngo bo rdzas gzhan dang thun mong ma yin pa de lta bur shes par 'dod pa la don gzhan gyi ngo bo dang ma 'brel pa shes par 'dod pa la ci nas kyang nam
[\[85a.4\]]mkha'i rang bzhin ni 'di yin gyi gzhan ni ma yin no zhes shes par bya ba'i phyir nam mkha'i rang bzhin zhes bya ba dang /_de bzhin du mkha' nyid ces de skad du brjod do/_/'di skad du nam mkha'i rang bzhin ston par byed pa na rang bzhin gyi sgras rang bzhin ma yin pa las log pa tsam gyi ston
[\[85a.5\]]par byed kyi rang bzhin gzhan spangs te de ni ma yin no/_/mkha' nyid ces bya ba'i sgras ni de nyid ngo bo gzhan spangs nas ston par byed do/_/de bas na rang bzhin gzhan spong ba dang mi spong ba'i khyad par gyi bag tsam gyis nam mkha'i rang bzhin zhes tha dad par ston to zhes bshad pa yin
[\[85a.6\]]no/_/gzhan gyis 'di snyam du don gzhan dang thun mong ba'i ngo bo la mi ltos par nam mkha' zhes bya ba'i sgra 'jug pa'i rgyu'i ngo bo la zhes de skad du smras pas ni rang gi mtshan nyid kho nar brjod par bya ba yin par smras so snyam du bsams nas thams cad las ldog pa'i zhes bya ba la
[\[85a.7\]]sogs pa smras so/_/grub pa'i mtha' smra bas ngo bo nyid ces bya ba la sogs pa smas te/_thams cad nyid las log pa'i ngo bo rang gi mtshan nyid kyi bdag nyid gang yin pa de nyid sgras bslang ba'i blo la sgra rnams kyi 'jog pa ni ma yin te zhes bya bar sbyar ro/_/ci'i phyir
[\[85b\]]
[\[85b.1\]]zhe na/_rang gi mtshan nyid de'i dbang po'i blo la ji lta ba bzhin du sgra'i shes pa la yang snang na ni dbang pos mi sod pa nyid ma yin par thal bar 'gyur ba'i phyir te mngon sum nyid du thal bar 'gyur ba'i phyir ro/_/gal te 'o na sgras ci zhig byed ce na/_'di ni zhes bya ba la
[\[85b.2\]]sogs pa smos te/_'di ni zhes bya ba ni ston pa po'o/_/snang ba dang rnam par brtag par bya ba'i don dag la gcig pa nyid du zhen pas bslus pa ni thun mong ma yin pa'i don de lta bu shes par bya'o snyam du de ltar sems shing sgra rgyur gyur pas nyan pa po la rnam par rtog pa gang yin
[\[85b.3\]]pa de'i gzugs brnyan rnam par gtod par byed pa 'ba' zhig tu zad do/_/ci lta bu zhig ce na/_de'i rang gi ngo bo dang ma 'brel pa ste dngos po'i ngo bo ma bzung ngo /_/'di ni slob dpon phyogs kyi glang po yang bzhed do zhes bya bar 'di ltar zhes bya ba la sogs pa
[\[85b.4\]]smos te/_don ma mthong ba mtho ris zhes bya ba la sogs pa'i sgra brjod pa la ni nyan pa po la don gyi rnam par rtog pa tsam 'byung gi dngos po la reg pa ni ma yin no/_/don mthong ba la yang rnam par rtog pa tsam yin mod kyi don mthong ba'i brda'i dus na nyams su myong ba'i phyir tha snyad
[\[85b.5\]]'dogs pa'i dus na rang gi mtshan nyid la zhen pa 'byung yang don ma mthong ba'i sgra la ni de yang med pas de'i phyir don mthong ba smos pa 'ba' zhig tu zad do/_/sgras nyan pa po la rnam par rtog pa'i gzugs brnyan bskyed pa de ltar na rtogs par bya ba dang rtogs par byed pa dag gis go
[\[85b.6\]]rims bzhin du rang gi mtshan nyid rtogs pa dang bstan pa ni ma yin no/_/gal te sgras rang gi mtshan nyid rtogs par 'gyur na ni de'i tshe mtho ris zhes bya ba la sogs pa'i sgras thos pa la yang de nyams su myong ba dag dang 'dra bar mtho ris la sogs pa mngon sum du myong ba dang 'dra bar
[\[85b.7\]]snang ba tha dad pa med par thal bar 'gyur ba'i phyir te nyan pa pos kyang mtho ris la sogs pa'i rang gi mtshan nyid kyi rnam par rtog par 'gyur ro zhes bya ba'i tha tshig go/_/gang gi phyir sgra las rang gi mtshan nyid mi rtogs pa de'i phyir nyan pa po 'dis sgra las dngos po'i rang gi ngo
[\[86a\]]
[\[86a.1\]]bo ma rtags su zin kyang rnam par rtog pa'i gzugs brnyan de lta bu kho na la dngos po'i rang gi ngo bo dang ma 'brel pa kho na la der lhag par zhen pas/_rang gi mtshan nyid du lhag par zhen pas bdag gis rang gi mtshan nyid kho na rtogs so zhes mgu bar 'gyur ro/_/
[\[86a.2\]]ci'i phyir zhe na/_sgra'i don rtogs pa ni de lta bu kho na yin pa'i phyir te rang gi mtshan nyid ma bzung yang rang gi mtshan nyid du lhag par zhen pa'i mtshan nyid ngo bo yin pa'i phyir ro/_/gang gi phyir rang gi mtshan nyid du lhag par zhen pas sgra'i don rtogs pa yin pa des na sgras rang gi
[\[86a.3\]]mtshan nyid bstan to zhes de skad du brjod de don gzhan dang thun mong ba'i ngo bo la mi ltos par nam mkha' zhes bya ba'i sgras 'jug pa'i rgyu thun mong ma yin pa'i ngo bo la de skad du brjod do zhes smos pa'i phyir ro/_/rang gi ngo bo snang ba'i rnam par shes pa kho na bskyed pa'i phyir/_rang gi
[\[86a.4\]]mtshan nyid bstan to zhes brjod pa ni ma yin no/_/gzhan gyis da ni 'o na zhes bya ba la sogs pa smras te/_gang dag la gcig tu log pa'i ngo bo yod pa zhes tshig rnam par sbyar ro/_/dngos po de dag ma 'brel pa'i phyir te/_gzhan yang zhes bya ba ni dngos po dag la ma gtogs
[\[86a.5\]]pa'i spyi'o/_/grub pa'i mtha' smra bas spyi ji lta bu yin pa ni bshad zin te zhes bya ba smos so/_/ji lta bu zhig yin par bshad ce na ma 'dres pa rnams kyi zhes bya ba la sogs pa smos te/_ma 'dres pa phan tshun log pa rnams kyi cig shos rigs mi mthun pa dang 'brel
[\[86a.6\]]pa ni dper na ba lang gi gsal ba rnams kyi rta dang 'brel pa lta bu'o/_/ma 'brel pa de nyid de las log pa can rnams kyi rta de las log pa can ba lang gi khyad par rnams kyis 'dra ba nyid yin zhing rta ma yin pa nyid yin te/_spyi gzhan yang de dang 'dra bar brjod par bya'o/_/
[\[86a.7\]]'di skad du rang gi mtshan nyid ni rigs mthun pa dang rigs mi mthun pa las log pa dag yin mod kyi 'on kyang rigs mi mthun pa las log pa'i ngo bor bltas pa rnams la spyi zhes nye bar btags te thams cad rigs mi mthun pa las log pa'i phyir ro/_/de yang /_mthun
[\[86b\]]
[\[86b.1\]]dngos gzhan gyi dngos dag las/_/ldog pa de ni rten pa can/_/zhes bya bar gzhan gyi dngos po la log pa bsnyad bas bshad zin par khong du chud par bya'o zhes bshad pa yin no/_/de ltar na re zhig rang gi mtshan nyid dag kho na la rnam grangs gzhan gyi spyi zhes nye bar gdags so
[\[86b.2\]]zhes bshad pa yin no/_/rnam pa gcig tu na rang bzhin gyi rnam pa gcig tu snang ba'i rgyur gyur pa'i dngos po rnams la brten nas rnam par rtog pa'i blo rnam pa gcig pa can skye ba na rnam pa gcig pa 'di dngos rnams la sgro 'dogs par byed par blo'i rnam par sgra 'jug pa'i
[\[86b.3\]]yan lag tu gyur pa de kho na spyi yin no/_/de nyid gzhan yang zhes bya ba la sogs pas ston te/_tha dad pa dngos rnams la brten nas zhes bya ba ni log pa rang gi mtshan nyid rnams la brten nas blo don gcig tu snang ba can skye ba/_gang gis rang gi ngo bo yis/_rang
[\[86b.4\]]snang bas gzhan gyi ngo bo log pa rang gi mtshan nyid sgrib par byed cing 'gegs par byed pa'o/_/des zhes bya ba ni blos so/_/khyad par ji lta bu can zhig gis she na kun rdzob kyis te 'dis rang gi mtshan nyid sgrib par byed pas so/_/bdag nyid kyis tha dad pa yin yang tha
[\[86b.5\]]dad pa bsgribs shing tha dad pa nyid bkab pa rnams ngo bo rigs mi mthun pa las ldog par nye bar btags pa ba lang nyid la sogs pa'i ngo bo 'ba' zhig gis/_tha dad pa min zhing 'dres pa lta bur snang ngo /_/blo de la bsam pa'i dbang gis na rnam pa gcig tu sgro 'dogs pa'i dbang
[\[86b.6\]]gis ni spyi yod do zhes bya bar rab tu bsgrags te/_blos btags pa'i rnam pa kho na la spyi zhes bshad do zhes bya ba'i tha tshig go/_/blo des ji ltar kun btags pa sgro btags pa de ltar spyi/_de ni dam pa'i don du med/_/rnam par rtog pa can gyi zhes bya ba la sogs pas ni
[\[86b.7\]]'chad de/_rnam par rtog pa can zhes bya ba ni blo zhes bya ba 'di dang sbyar ro/_/gang rnams la rigs mthun pa de dag las gzhan pa de las ldog pa de yod pa'i de rnams ni de dag las gzhan pa las ldog pa can te/_rigs mi mthun pa las ldog pa rnams zhes bya
[\[87a\]]
[\[87a.1\]]ba'i tha tshig go/_//bam po dgu pa/_rang gi bag chags kyi rang bzhin ni rnam par rtog pa'i bag chags kyi rang gi ngo bo ste tha dad pa dag las yang tha mi dad pa'i shes pa bskyed pa'i mthu'o/_/de'i rjes su byed pa ni mthun par byed pa ste gal
[\[87a.2\]]te tha dad pa dag la yang rnam pa gcig pa can skye na de lta na des rang gi rgyu dang mthun par byas pa yin no/_/de dag gi zhes bya ba ni dngos po dag gi'o/_/zhen par byas te zhes bya ba ni 'di ni dngos po rnams kho na'i ngo bo gcig pa yin no zhes dngos po rnams la sgro btags te'o/_/dngos
[\[87a.3\]]po de rnams 'dres shing tha mi dad pa lta bur byed par kun du ston te/_ngo bo gcig par ston to zhes bya ba'i tha tshig go/_/yang ci'i phyir blo de rang gi ngo bo gzhan la sgro 'dogs par byed pa'i snang zhe na/_de'i phyir bsgrub par bya ba dang zhes bya ba la sogs pa smos te/_dngos po gang
[\[87a.4\]]dag la bsgrub par bya ba dang sgrub pa 'dra ba cig yod pa dper na bum pa rnams kyis bsgrub par bya ba chu 'dzin pa la sogs pa dang sgrub par 'dzin pa'i gong bu la sogs pa gcig pa lta bu de dag ni bsgrub par bya ba dang /_sgrub pa gcig pa can no/_/de'i dngos po ni nyid do/_/de rgyur
[\[87a.5\]]gyur pas gzhan de'i bsgrub par bya ba dang /_sgrub pa ma yin pa dag las tha dad pa'i dngos po rnams kyi rang bzhin rang gi ngo bo mang pos kyang rang bzhin gyi rnam par rtog pa'i blo rnam pa gcig pa can skyed pa'i mtshan nyid kyang de yin la/_rnam par rtog pa de lta bu'i bag
[\[87a.6\]]chags kyi rang bzhin yang de dag las skye ba can de gang la rnam par rtog pa'i bag chags dang /_tha dad pa'i dngos po rnams las grangs bzhin du dngos su dang /_brgyud pas skye ba yod pa de la de skad ces bya ste/_blo 'di de lta bur rang gi ngo bo gzhan la sgro 'dogs par snang ba
[\[87a.7\]]gang yin pa de yin no/_/de ni zhes bya ba ni blo ste kun rdzob ces bya'o/_/ji ltar zhe na blo 'dis rang gi ngo bos rang snang bas gzhan gyi ngo bo dngos po'i ngo bo sgrib pa'i phyir ro/_/dngos po de dag ni des zhes bya ba blos tha dad pa bsgribs shing tha dad pa nyid bkab pas ngo bo 'ga' zhig
[\[87b\]]
[\[87b.1\]]gis zhes bya ba/_rnam par rtog pa can gyi blos sgro btags pas rnam par rtog pa'i blo la snang ngo /_/de nas ni zhes bya ba la sogs pa ni rjes su byed pa rtag pa po rnams kyis blo'i snang ba la zhes bya ba rnam par rtog pa can gyi rnam pa la ste blo nye bar gzhag pa'i ngo bo gcig pa la spyi yin
[\[87b.2\]]par brjod do zhes bya ba 'di dang sbyar ro/_/gang dag gis spyi zhes brjod ce na blo la snang ba rnams kho na'i ste blo la snang ba de dag kho na'i zhes bya ba dang sbyar ro/_/rang gi mtshan nyid nyams su myong nas ji ltar nyams su myong ba bzhin 'di yang bum pa'o/_/'di yang bum pa'o zhes
[\[87b.3\]]rnam par rtog pa'i blo mi gsal ba bum pa la sogs pa'i rnam pa can de dag ni blo la snang ba'i dngos po ste/_spyi 'di ni dngos su de dag gi yin gyi rang gi mtshan nyid rnams kyi ni ma yin gyi/_de rnams spyi'i blo la mi snang ba'i phyir ro/_/phyi rol lta bur kun du 'phro ba zhes bya
[\[87b.4\]]ba ni blo la snang ba zhes bya ba kho na'i khyad par yin te/_phyi'i lta bur snang ba zhes bya ba'i don to/_/phyi rol lta bur 'phro ba'i rgyur yang rnam pa'i khyad par yongs su 'dzin pas zhes bya ba smos te/_phyi rol gyi don gyi kha dog dang dbyibs mi gsal ba'i rjes su byed pa'i phyir ro/_/
[\[87b.5\]]gal te rnam par rtog pa can gyi blos bstan pa'i ngo bor blo la snang ba rnams kho na'i spyi yin na de ni ji ltar gzhan sel ba/_rang gi mtshan nyid rnams kyi rigs mi mthun pa las ldog pa de dag gi bdag nyid du gyur pa kho na spyi yin zhes brjod de/_'di ltar gong nyid du
[\[87b.6\]]cig shos dang ma 'brel pa ni/_de las ldog pa can rnams kyi 'dra ba nyid yin no zhes ni bshad do zhe na grub pa'i mtha' smra bas/_de nyid ces bya ba la sogs pa smos te/_rnam par rtog pa can gyi blo la rnam par gzhag pa'i snang ba'i de nyid gzhan sel ba yin te/_gzhan las
[\[87b.7\]]tha dad pa'i dngos po mthong ba'i sgo nas 'ongs pa'i phyir ro/_/de nyid dngos su sgra'i spyod yul yin gyi cig shos dang ma 'brel pa 'dra ba nyid du bshad pa gang yin pa de ni nye bar btags pas yin te/_rgyu mtshan 'di tsam kho nas gsal ba rnams la 'dra ba nyid nye bar btags so
[\[88a\]]
[\[88a.1\]]zhes bstan pa'i phyir ro/_/rnam par rtog pa can gyi blo de ni/_de kho na zhes bya ba'i blo la snang ba 'dzin pa na dngos po 'dzin pa lta bur snang ngo /_/ci'i phyir zhe na rnam par rtog pa rnams ni rang bzhin gyis 'khrul pa'i phyir te/_rang gi ngo bo kho nas rang snang ba la don
[\[88a.2\]]med kyang /_don du 'dzin par 'khrul pa'i phyir ro/_/rnam par rtog pa can gyi blo de ni lhag par zhen pa'i dbang gis de las gzhan pa las tha dad pa'i dngos po rang gi mtshan nyid rnams kho na las skye ba na 'bras bu'i sgo nas tha dad pa'i yul can no zhes bya bar shes kyi dngos po'i
[\[88a.3\]]rang gi ngo bo yul du byed pa'i phyir ni ma yin no/_/gzhan gyis bsam pa ma rig nas phyi rol pa rnams zhes bya ba la sogs pa smras so/_/spyi las phyi rol pa rnams ni rang gi mtshan nyid rnams zhes bya ba'i don te/_de ltar na nang gi dang phyi rol pa rnams bsdu ba byas
[\[88a.4\]]par 'gyur ro/_/tha dad pa ni phan tshun mtshan nyid mi mthun pa'o/_/de dag las ni rnam par rtog pa mi 'jug pa yin nam zhes bya ba ni rang gi mtshan nyid rnams la ste/_ji ltar de dag la rnam par rtog pa can gyi blo skye zhe na/_'chad par byed pa rnams zhes bya ba la sogs
[\[88a.5\]]pas lan 'debs te/_dngos po ji ltar gnas pa bzhin rnam par 'jog pa de rnams ni rnam par rtog pa'i blo las snang ba yang gzhan yin la rang gi mtshan nyid kyang gzhan yin no zhes de ltar rnam par 'byed par byed do/_/tha snyad 'dogs par byed pa rnams ni de ltar rnam
[\[88a.6\]]par 'byed par byed pa ma yin te/_tha snyad 'dogs par byed pa de dag ni rang gi dmigs pa kho na zhes bya ba rnam par rtog pa can gyi blo la snang ba kho na'o/_/snang ba ni rang gi mtshan nyid do/_/rnam par brtags par bya ba'i don ni spyi snang ba ste/_de dag gcig tu byas nas rang
[\[88a.7\]]gi mtshan nyid kho na rnam par rtog pa can gyi blo yul du byed cing sgras kyang brjod do zhes de ltar mos par byas nas don bya ba byed pa'i don la 'jug go/_/tha snyad 'dogs par byed pa de dag gi bsam pa'i dbang gis tha dad pa'i dngos po rnams la rnam par rtog pa'i blo skye ba na zhes de
[\[88b\]]
[\[88b.1\]]skad ces brjod do/_/de bzhin du zhes bya ba la sogs pa la de bzhin du zhes bya ba ni bsdu ba ste/_de dag gi bsam pa'i dbang gis rang gi mtshan nyid rnams la rnam par rtog pa can gyi skye ba na zhes brjod pa 'ba' zhig tu ma zad kyi de bzhin du smra ba po sgras de byed pa rgyur gyur pa nyid
[\[88b.2\]]kyis byed pa ma yin pa dag las ldog pa'i don rnams ston par byed do zhes kyang brjod do/_/gal te 'byed par byed pa rnams kyis kyang snang ba dang rnam par brtag par bya ba'i don dag gcig pa nyid do zhes bya bar ci ste rtog par mi 'gyur zhe na/_de kho na nyid sems par byed pa
[\[88b.3\]]rnams ni zhes bya ba la sogs pa smos te/_de kho na nyid sems pa ni rigs pa'i rjes su 'brang ba'i 'chad par byed pa rnams so/_/snang ba tha dad pa la sogs pa'i sgo nas zhes bya ba ni snang ba ni gsal bar snang gi rnam par brtag par bya ba ni ma yin te rnam par rtog pa dang 'brel
[\[88b.4\]]pa la bsal ba nyid mi rung ba'i phyir ro/_/sogs pa zhes bya ba'i sgras ni snang ba 'gags kyang rnam par brtag par bya ba mi 'gag pa dang /_don bya ba byed pa dang mi byed pa bsdu ste snang ba dang rnam par brtag par bya ba dag tha dad pa med par mi sems so zhes bya bar rnal ma dang sbyar ro/_/
[\[88b.5\]]klan ka pas gal te zhes bya ba la sogs pa smras te/_phyi rol gyi rnams la spyi rnam par gzhag pa'i phyir rtogs pa po'i bsam pa'i rjes su byed na/_de'i tshe gzhan sel ba yang spyi yin par mi 'gyur ro/_/ci'i phyir zhe na/_de ltar zhes bya ba la sogs pa smras te/_tha snyad
[\[88b.6\]]'dogs par byed pa rnams la sgras gzhan sel ba brjod do zhes bya ba de ltar rtogs pa ni med do zhe na/_slob dpon gyis kyang nyes pa mtshungs pa nyid du bstan pa'i phyir de ltar zhes bya ba la sogs pa smos te/_de ltar mi rtogs pa zhes bya ba ni gzhan sel ba'i ngo bor ro/_/
[\[88b.7\]]khyod kyis kyang spyi ji ltar gsal ba las tha dad pa la sogs pa'i rnam par 'dod pa de ltar yang mi rtogs pa nyid do/_/bye brag pa rnams kyi ltar na ni spyi rten las tha dad pa yin no/_/grangs can pa rnams kyi ltar na ni tha mi dad pa yin no/_/sogs pa zhes bya ba'i sgras ni
[\[89a\]]
[\[89a.1\]]re re la yongs su rdzogs pa nyid la sogs pa bsdu'o/_/gal te spyi dngos por gyur pa dang gzhan sel ba gnyi ga rtogs pa med par mtshungs na ci'i phyir tha snyad la gzhan sel ba kho nar brjod ce na/_blo rnam pa tha mi dad pa can zhes bya ba la sogs pa smos te/_
[\[89a.2\]]rang gi mtshan nyid rnams kyi rigs mi mthun pa dang bral ba nyid gzhan sel ba yin pas de blo rnam pa tha mi dad pa can gyi rgyu mtshan nyid du brjod pa 'ba' zhig tu zad do/_/ci'i phyir zhe na/_rigs mi mthun pa dang bral ba'i mtshan nyid kyi gzhan sel ba de ni dngos po tha dad pa thams
[\[89a.3\]]cad la yang yod pa'i phyir dang /_gzhan sel ba de lta bu spyi'i blo'i rgyud nyid du 'gal ba med pa'i yang phyir te 'di ltar ji ltar shing gcig shing ma yin pa las log par mthong ba ltar gzhan yang de dang 'dra bas de'i phyir de la blo rnam pa gcig pa can skye la 'di la ni gnod pa can
[\[89a.4\]]gyi tshad ma yang med do/_/gtan tshigs gsum pa sgra'i rten can gyi tha snyad kyang zhes bya ba la sogs pa smos te/_de ltar snang ba'i phyir ro zhes bya ba ni gzhan sel ba'i rgyu can nyid du snang ba'i phyir te/_'di ni de las gzhan pa yongs su spangs nas/_'jug 'gyur zhes kyang
[\[89a.5\]]sgra brjod de zhes bya ba la sogs pa ston par 'gyur ro/_/'di zhes bya ba ni rnam par rtog pa can gyi blo'o/_/ji ltar zhe na bya ba ni rnam pa gcig pa can du snang ba ltar te/_de ltar phyi rol gyi spyi de med do zhes bya bar tshig khong nas drang ngo /_/de bas na rnam par rtog pa can gyi mthong
[\[89a.6\]]ba'i rten spyi dngos por gyur pa ni med do snyam du bsams pa yin no/_/spyi med pa'i gtan tshigs su 'di ltar zhes bya ba la sogs pa smos te/_gsal ba rang gi mtshan nyid rnams ni rjes su mi 'gro zhing 'dre bar mi 'gyur te 'dis ni spyi tha mi dad par khas len pa gsal to/_/
[\[89a.7\]]tha dad pa gsal ba'i phyir rjes 'gro gzhan ni zhes bya ba la sogs pa smos te/_spyi'i ngo bo rjes su 'gro bar 'dod pa gang yin pa khyad par dag las gzhan pa de na mngon sum gyi blo la snang ba med do/_/rjes su 'gro ba ma yin zhes bya ba ni 'dre ba ma yin te/_gal te phan tshun
[\[89b\]]
[\[89b.1\]]rjes su 'gro ba zhig tu gyur na ni de'i tshe ngo bo gcig tu gyur pas tha dad pa med do/_/rgyu des na spyi nyid med par thal bar 'gyur ba'i phyir te/_khyad par mtshungs pa rnams kyi shes pa rnam pa gcig pa can gyi rgyu nyid kyi chos ni spyi yin na de ni khyad par med na med par 'gyur ro zhes bya
[\[89b.2\]]ba'i tha tshig go/_/de rnams las zhes bya ba ni gsal ba rnams las so/_/gzhan zhes bya ba 'di'i 'grel pa ni tha dad pa zhes bya ba yin no/_/de lta bu'i blo la zhes bya ba ni mngon sum gyi blo la'o/_/'di skad du nyams su myong ba'i 'og rol gyi dus su 'byung ba rnam par rtog pa
[\[89b.3\]]can gyi blo la 'khrul pa'i dbang gis rnam pa gcig tu snang ba rjes su 'gro mod kyi 'on kyang de tshad ma ma yin pa'i phyir de'i dbang gis dngos po rnam par mi gzhag ste/_rnam par rtog pa tshad mar gyur pa ma yin pas dngos po rnam par gzhag na ha cang thal bar 'gyur ro zhes bshad pa yin
[\[89b.4\]]no/_/'di ni spyi dmigs pa'i mtshan nyid kyir gyur pa med pa'i tha snyad bsgrub par bya ba la rang bzhin mi dmigs pa bshad pa yin no/_/spyi mi dmigs pa'i mtshan nyid kyir gyur pa ma yin pa ni khas blang du yang mi rung ste 'di ltar spyi mi snang na ji ltar bdag nyid du/_spyi'i rang gi
[\[89b.5\]]ngo bor gzhan zhes bya ba spyi dang ldan pa 'dzin pa'am ji ltar rang gi ngo bor gzhan tha snyad 'dogs par byed pa zhes bya bar skabs dang sbyar ro/_/bsdus pa'i don ni spyi'i stobs kyis gsal ba rnams la shes pa dang /_brjod pa 'jug par 'dod de/_de lta bas na spyi ni dmigs pa'i
[\[89b.6\]]mtshan nyid kyir gyur pa kho nar 'dod do zhes bya ba yin no/_/de ltar na re zhig gzung ba'i mtshan nyid du gyur pa mi dmigs pa'i phyir du ma dang 'brel pa can gcig ni med do/_/du ma dang 'brel pa can gcig cig yod du chug na 'on kyang spyi'i ngo bo nyid du rigs pa ma yin pas de
[\[89b.7\]]dag dang 'brel pa zhes bya ba la sogs pa smos te/_de dag dang zhes bya ba ni gsal ba'i khyad par dang ngo /_/bshad zin to zhes bya ba ni gnyis nyid la sogs pa dang 'bras bu'i rdzas dag kyang spyi'i ngo bo nyid du 'gyur ro zhes bshad zin pa'i phyir ro/_/gal te gcig cig du ma
[\[90a\]]
[\[90a.1\]]dang 'brel ces te de'i phyir spyi yin pa ni ma yin no/_/'on kyang tha mi dad pa'i brjod pa dang blo'i rgyu mtshan du gyur pa gcig spyi yin gyi/_gnyis nyid la sogs pa thams cad ni ma yin no/_/de ni sgra dang shes pa ji skad bshad pa'i rgyu mtshan ma yin pa'i phyir ro zhe
[\[90a.2\]]na/_ji ltar gzhan gyi sgo nas spyi'i sgo nas gzhan la gsal ba'i khyad par spyi'i ngo bo nyid gcig par ma byas pa la shes pa 'jug cing shes pa rnam pa gcig pa can 'jug_/gzhan gyis de dang 'brel pa'i phyir ro zhes bya ba la sogs pa smras te/_gsal ba de dag dang 'brel pa'i phyir
[\[90a.3\]]gzhan spyi'i sgo nas kyang gzhan la shes pa 'jug go zhe na/_slob dpon gyis grangs dang zhes bya ba la sogs pa smos te/_'di ni yod pa'i mtshan nyid kyi bdun pa yin no/_/bsdus pa'i don ni grangs yod pa dang /_'bras bu'i rdzas yan lag can la sogs pa yod pa dang sogs
[\[90a.4\]]pa zhes bya ba'i sgras ldan pa la sogs pa zhig yod na yang /_spyir 'gyur ro zhes bya ba yin no/_/gal te grangs la sogs pa ni spyi'i bdag nyid ma yin pa'i phyir de'i stobs kyi rdzas la shes pa rnam pa gcig pa can mi 'jug go zhe na/_spyi'i bdag nyid 'di gang yin zhes de nyid
[\[90a.5\]]spyod pa ma yin nam zhes bya ba smos te/_grangs la sogs pa la ma gtogs pa'i spyi'i mtshan nyid nyid mi shes pa'i phyir 'di ni rigs pa ma yin no/_/zhes bya ba'i tha tshig go/_/de nyid de la 'brel pa zhes bya ba la sogs pas ston te spyi'i bdag nyid 'di gang yin zhes dris pa de la khyod kyis
[\[90a.6\]]gcig cig du ma dang 'brel pa yod na gsal ba rnams la tha mi dad pa'i shes pa 'jug ste des na zhes bya ba shes pa 'jug pa'i rgyus na du ma dang 'brel pa gcig ni spyi yin no zhes/_spyi'i mtshan nyid smras pa spyi'i mtshan nyid de la kho bos bshad pa 'bras bu'i rdzas la sogs
[\[90a.7\]]pa gang dag la du ma dang 'brel pa yod pa ste/_sogs pa zhes bya ba'i sgras ni gnyis nyid la sogs pa bsdu'o/_/de dag las kyang de dag gi rten gyi rdzas rnams la shes pa rnam pa gcig pa can 'jug par 'gyur ro/_/ci'i phyir zhe na rgyu mtshan srid pa'i phyir te/_
[\[90b\]]
[\[90b.1\]]'di ltar spyi du ma dang 'brel pa kho na las gcig tu shes pa skye bar 'dod na/_gcig tu shes pa'i rgyu mtshan du ma dang 'brel pa nyid ni 'bras bu 'bras bu la sogs pa la yang yod do/_/gcig tu shes pa 'jug pa de'i phyir grangs la sogs pa yang spyi'i bdag nyid yin no/_/de lta
[\[90b.2\]]ma yin na zhes bya ba ni gal te spyi'i mtshan nyid ji skad bshad pa dang ldan yang grangs la sogs pa la spyi'i bdag nyid du mi 'dod na gzhan spyir 'dod pa la yang mi 'gyur te/_ci'i phyir zhe na/_khyad par med pa'i phyir ro/_/de ltar rdzas la sogs pa yang spyi'i nyid du gyur na ni rdzas dang yon
[\[90b.3\]]tan la sogs pa'i ngo bo 'chol ba yin no/_/blo'i snang ba kho na zhes bya ba ni rnam par rtog pa can gyi blo la rnam pa gcig tu snang ba ste/_da ni shes pa'i ngo bo yin pa'i phyir/_shes pa bzhin du yod pa nyid pas spyi yin no zhe na zhes bya bar sbyar ro/_/de ni ma yin te zhes bya ba la sogs pas ni
[\[90b.4\]]'gog par byed de/_spyi shes pa'i ngo bor 'dod pa gang yin pa shes pa'i rang gi mtshan nyid bzhin du/_shes pa dang tha dad pa ma yin pa ste/_ji ltar don gzhan phyi rol gyi la 'brang bar 'gyur te/_de dag gi spyi ma yin no zhes bya ba'i tha tshig go/_/de nyid shes pa'i ngo bo zhes
[\[90b.5\]]bya ba la sogs pas ston te/_shes pa'i ngo bo de ni don de rnams la med pa'i phyir ro/_/gal te shes pa'i ngo bo gsal ba rnams kyi rjes su mi 'gro ba ni bden na 'on kyang blo'i snang ba de la de'i ngo bor zhen pa'i phyir/_phyi rol gyi dngos por sgro btags pa'i phyir de ltar 'khrul pas
[\[90b.6\]]zhes bya ba 'di ni dngos po rnams kyi mtshungs pa'i ngo bo yin no zhes 'khrul pas spyir tha snyad 'dogs so zhe na/_'di ni grub pa'i mtha' smra bas yang 'don pa kho na yin na/_bstan bcos mdzad pa ni gsal ba rang bzhin gyi 'bras bu gcig pa can de'i 'bras bu can ma yin pa
[\[90b.7\]]las log pa rnams blo de lta bu'i rgyu mtshan nyid yin pas blo de gzhan sel ba'i rten can du bzhed la/_gzhan ni rgyu mtshan de lta bu mi 'dod pa 'ba' zhig tu zad do/_/de nyid kyi phyir grub pa'i mtha' smra bas rgyu mtshan kho na dri bar de la zhes bya ba la sogs pa smos te/_gsal
[\[91a\]]
[\[91a.1\]]ba'i khyad par spyi dngos por gyur pa'i chos dang bral ba de la'o/_/gsal ba'i rang bzhin gyi rigs mi mthun pa la sogs pa rnams 'bras bu gcig pa can nyid du mi 'dod na de ltar shes pa skye ba'i mtshungs so zhes bya ba de ltar shes pa skye ba'i rgyu gang zhig yin/_
[\[91a.2\]]cung zad kyang med pa nyid de 'di ltar gzhan khyad par rigs mi mthun pa las log pa rnams ni shes pa gcig gi rgyu nyid du mi 'dod la spyi dngos por gyur pa yang med do/_/rten med par zhes bya ba ni spyir shes pa rgyu mtshan med par skye na ni thams cad la 'gyur ro zhes bya ba shing dag la yang
[\[91a.3\]]ba lang ngo snyam pa'i shes pa rnam pa gcig pa can 'byung bar 'gyur ro/_/shes dang tha dad ma yin pa/_/zhes bya ba la sogs pa'i don gzhan rnam pa gcig tu na zhes bya ba la sogs pa smos te/_sngar ni don gzhan zhes bya ba'i sgras phyi rol gyi yin par bshad do/_/da ni shes pa
[\[91a.4\]]gzhin yin par bstan te/_de nyid kyi phyir ji ltar shes pa gzhan zhes bya ba la sogs pa smos so/_/shes pa khyad par ji lta bu can zhig ce na/_gsal ba gzhan la 'byung ba'i ste ba lang gi gsal ba gcig la rnam par rtog pa can gyi shes pa skyes pa gang yin pa de las gzhan pa ba
[\[91a.5\]]lang gi gsal ba gzhan la rnam par rtog pa can gyi shes pa skyes pa'i zhes bya ba'i don to/_/'di ltar shes pa'i khyad par du ma la khyab pa'i phyir ram phyi rol gyi gsal ba la khyab pa'i phyir spyi yin pa zhig tu 'gyur grang na shes pa'i snang ba la ni gnyi ga yang med do/_/de nyid de'i
[\[91a.6\]]phyir zhes bya ba la sogs pas ston te gsal ba gzhan zhes bya ba ni phyi rol gyi'o/_/de ltas zhes bya ba la sogs pas ni mjug sdud do/_/de nyid don rnams ni zhes bya ba la sogs pas 'chad de/_bdag nyid gang gis kyang zhes bya ba ni spyi'i ngo bos so_/_de rnams la de ltar
[\[91a.7\]]'dzin pa zhes bya ba ni don rnams la mtshungs pa'o zhes bya bar 'dzin pa'o/_/grub pa'i mtha' smra bas kyang rnam par rtog pa 'di'i rgyu brjod dgos te/_rten med par skye na ni thams cad la thal bar 'gyur ro zhe na/_ming don gang ldan zhes bya ba la sogs pa smos so/_/ming ni
[\[91b\]]
[\[91b.1\]]brdar byed pa'o/_/de don gang dang ldan pa ste gang la rtogs par bya ba nyid kyi don 'bras bu phan tshun tha dad pa gang yin pa yod pa ni zhes bya ba yin pa'i phyir/_ming brdar byed pa'o/_/don gang dang ldan pa ni 'bras bu phan tshun tha dad pa gang zhig rtog pa dang ldan pa ste/_phan tshun du tha dad pa
[\[91b.2\]]dngos po rnams kyi rigs mi mthun pa la ldog pa'i mtshan nyid de lta bu de ni nor ba'i rnam par rtog pa 'di'i yang sa bon yin no/_/bsgrub par bya ba zhes bya ba la sogs pas ni 'chad de/_de'i bsgrub par bya ba can ma yin pa dag las zhes bya ba de'i 'bras bu can ma yin pa dag las bsgrub
[\[91b.3\]]par bya ba tha dad pa can bsgrub par bya ba so so ba can gyi dngos po rnams tha dad par shes par bya ste/_de dag yongs su spangs nas/_de'i 'bras bu can dag la 'jug par 'gyur ba'i phyir brdar byed de/_phan tshun tha dad pa gang zhig shes par bya ba'i phyir brdar byed pa yin no/_/phan tshun
[\[91b.4\]]tha dad pa'i ji skad du bshad pa/_de ni log pa'i rnam par rtog pa gcig gi bdag nyid du snang ba can rnam pa gcig pa can de'i sa bon yin te/_rgyu yin no/_/rnam par rtog pa 'di ni zhes bya ba ni spyi'i rnam pa can gyi rnam par rtog pa'o de kho na 'dzin pa na zhes bya ba ni khyad par te/_'di yang lhag
[\[91b.5\]]par zhen pa'i dbang gis brjod kyi rnam par rtog pa la dngos po 'dzin pa ni med do/_/rang gi bag chags kyi rang bzhin las zhes bya ba ni rnam par rtog pa'i bag chags kyi ngo bo nyid las te/_de ltar zhes bya ba rnam pa gcig pa can nyid du snang ngo /_/yang ji ltar na 'bras bu gcig
[\[91b.6\]]byed pa nyid gang gis na de ma yin pa dag las de'i 'bras bu can ma yin pa dag las log pa'i rgyus gsal ba rnams tha mi dad pa zhes brjod pa tha dad pa rang gi mtshan nyid rnams kyi 'bras bu tha mi dad pa rnam par rtog pa'i bdag nyid rnam pa gcig pa can yin te/_cig shos dang ma
[\[91b.7\]]'brel pa ni de las ldog pa can rnams kyi 'dra ba nyid yin no zhes smos pa'i phyir ro zhe na/_dngos po rnams kyi rang bzhin zhes bya ba la sogs pas lan 'debs te rang bzhin ni ngo bo nyid do/_/gcig rtogs pa ni rnam pa gcig tu mngon par shes pa'o/_/don shes pa ni nyams
[\[92a\]]
[\[92a.1\]]su myong ba'i shes pa ste/_gcig rtogs pa dang don shes pa zhes zlas dbye ba yin no/_/sngar smos pa'i mtshan nyid ma nges pa'i phyir don shes pa'i zhes bya ba'i sgras ches nyung ba nyid yin yang sngar smos pa ma byas so/_/gang la de dag la sogs pa yod pa zhes tshig rnam par
[\[92a.2\]]sbyar te/_sogs pa zhes bya ba'i sgras ni me dang khyim la sogs pa'i bya ba bsdu'o/_/gcig rtogs pa don shes pa la sogs pa nyid don gcig yin pas zhes las 'dzin pa yin no/_/de bsgrub cing grub par bya ba la kha cig ni tha dad pa yin yang /_sna tshogs pa nyid yin yang
[\[92a.3\]]rang bzhin gyis ngo bo nyid kyis nges te dbang po la sogs pa bzhin/_de la gcig rtogs pa'i don gcig bsgrub pa la nges pa zhes bya ba 'di ni dngos nyid du nye bar bkod pa yin no/_/don shes pa la sogs pa don gcig bsgrub pa la nges pa zhes bya ba 'di ni dpe nyid du nye bar bkod pa
[\[92a.4\]]yin te/_gnyi ga la grub pa'i phyir ro/_/de nyid kyi phyir dpe nyid dang por rnam par dbye ste/_ji ltar dbang po dang zhes bya ba la sogs pa la ji ltar dbang po dang yul dang snang ba dang yid la byed pa rnams kyis gzugs kyi rnam par shes pa gcig skyed par byed do zhes bya bar sbyar te/_'di
[\[92a.5\]]ni dngos po'i stobs kyis grub pa'i dper brjod pa yin no/_/bdag dang zhes bya ba la sogs pa ni gzhan gyi grub pa'i mtha' la brten nas te/_yid ni brtag pa yul phra mo la gnas pa yin no/_/de rnams phrad pa zhes bya ba ni bdag dang dbang po dang don rnams phrad pa ste bdag ni yid
[\[92a.6\]]dang sbyar ro/_/yid ni dbang po dang ngo /_/dbang po ni don dang ngo zhes 'byung ba'i phyir ro/_/bdag dang dbang po dang yid dang don rnams dang phrad pa zhes zlas dbye ba yin te/_bdag dang dbang po dang yid dang don bdag nyid ji lta ba bzhin du phrad pa grogs byed pa can rnams ni rnam par
[\[92a.7\]]shes pa bskyed do zhes khas len to/_/de'i ngo bor nges pa'i spyi med kyang zhes bya ba ni 'bras bu gcig pa can nyid du nges pa ste/_gzhan mig la sogs pa mig gi rnam par shes pa la sogs pa skyed par byed pa nyid ces bya ba spyi ni mi 'dod do/_/da ni dngos nyid du nye bar bkod pa de ston to/_/
[\[92b\]]
[\[92b.1\]]shing sha pa la sogs pa zhes bya ba ni shing sha pa dang /_seng ldeng dang n+ya gro d+ha la sogs pa'o/_/phan tshun rjes su mi 'gro yang /_/zhes bya ba ni shing du gcig pa nyid kyis spyi med par yang ngo /_/shing sha pa la sogs pa ni shing zhes rnam pa gcig tu mngon par shes pa skyed par byed pa'am/_
[\[92b.2\]]mngon par shes pa la gzhan me dang khyim la sogs pa shing gis bsgrub par bya ba'i don bya ba bskyed do zhes bya bar skabs dang sbyar ro/_/sogs pa zhes bya ba'i sgras ni shing rta la sogs pa'i bya ba yongs su bsdu'o/_/rkyen ji lta ba bzhin du zhes bya ba ni re zhig gang gi tshe/_me'i lhan cig byed
[\[92b.3\]]pa'i rkyen dang phrad pa de'i tshe ni me skyed par byed la/_khyim dang mthun pa'i rkyen dang phrad pa'i tshe ni khyim skyed par byed do/_/tha dad par khyad par med kyang chu la sogs pa ni shing gis bsgrub par bya ba'i don byed par nus pa ma yin te/_de dag ni rang bzhin gyis 'bras bu de dag dang ldan pa ma yin
[\[92b.4\]]pa'i phyir ro/_/'dir yang dper na gzugs la sogs pa'i rnam par shes pa la rna ba la sogs pa lta bu'o zhes bya ba smos te/_dper na rna ba dang sgra la sogs pas gzugs kyi rnam par shes pa bskyed par mi nus pa lta bu'o/_/sogs pa zhes bya ba'i sgras ni ro la sogs pa la rnam par
[\[92b.5\]]shes pa bsdu'o/_/dper na rims la sogs pa zhi bar bya ba la sogs pa'i don gcig la sman dag mthong ba lta bu ste/_lhan cig pa zhes bya ba ni gsal ba gzhan dang lhan cig pa'o/_/so so yis zhes bya ba ni re re'i ngo bos so/_/'am zhes bya ba'i sgra ni dpe snga ma la ltos nas bsdu
[\[92b.6\]]ba'i don yin no/_/gzhan gyis ma yin pa ni zho dang ga gon la sogs pa'i gsal ba rnams kyis so/_/yang na dper na zhes bya ba la sogs pas ni 'chad par byed de rims la sogs pa zhi bar bya ba la sogs pa de la sman nyid ces bya ba'i spyi la ltos pa ni med do/_/ci'i phyir zhe na/_tha
[\[92b.7\]]dad kyang de'i rang bzhin yin pa'i phyir te/_rims la sogs pa'i 'bras bu zhi bar byed pa la sogs pa'i ngo bo nyid yin pa'i phyir ro/_/gal te tha dad pa rnams la spyi zhig yod na ni spyi la ltos par 'gyur ro/_/der khyad par med kyang zhes bya ba ni tha dad par khyad par med kyang ngo /_/zho
[\[93a\]]
[\[93a.1\]]dang ga gon la sogs pa zhes bya ba ni zhor ma ded pa ni zho nyid ma langs pa'o/_/gzhan dag na re zho dang ga gon zhes zlas dbye ba yin no zhes zer ro/_/de lta bu zhes bya ba ni 'bras bu gcig byed pa'o/_/de dag las zhes bya ba sle tres la sogs pa gsal ba rnams
[\[93a.2\]]la'o/_/spyi de kho na las rims zhi ba la sogs pa'i mtshan nyid kyi 'bras bu gcig pa der 'gyur te/_des na dpe ma grub po snyam du bsams pa yin no/_/grub pa'i mtha' smra bas de ni rigs pa ma yin te zhes bya ba smos te spyi khyad par med phyir zhes bya ba spyi ni gcig pa'i phyir dang rtag
[\[93a.3\]]pa'i phyir khyad par med do/_/'bras bu de byed par zhes bya ba ni rims zhi ba la sogs pa'i 'bras bu byed pa'o/_/gzhan du ni spyi la khyad par med pa'i sle tres la sogs pa gsal ba de dag gi zhing la sogs pa tha dad kyang rims zhi ba la sogs pa'i 'bras bu de yang /_khyad par med par thal
[\[93a.4\]]'gyur phyir te/_gcig pa nyid du 'gyur ba'i phyir ro/_/zhi ba myur ba dang bul ba zhes bya ba la sogs pa ni zhing khyad par can las 'khrungs pa rnams kyis ni zhi ba myur ro/_/bzlog pa rnams kyis ni zhi ba bul lo/_/sogs pa zhes bya ba'i sgras ni ches myur ba dang ches bul ba la sogs pa
[\[93a.5\]]bsdu'o/_/zhing dang legs par bya ba la sogs pas tha dad pa'i sle tres la sogs pa nye bar sbyar ba las lus nad med pa la sogs pa'i mtshan nyid kyi yon tan mchog dang ches mchog tu yang mi 'gyur te/_spyi gcig pa'i phyir ro/_/'on te zhing la sogs pa tha dad pas/_spyi la
[\[93a.6\]]khyad par yod par 'dod na ni de'i tshe spyi la khyad par yod par 'dod na ngo bo nyid tha dad par 'gyur te/_tha dad pa'i mtshan nyid ni khyad par yin pa'i phyir ro/_/des na rang gi ngo bo nyams pa yin te/_spyi'i ngo bo gcig pa nyid nyams par 'gyur ro/_/spyi brten pa'i rgyu'i 'bras bu la phan
[\[93a.7\]]'dogs pa med pa'i phyir yang spyi 'bras bu mi byed do zhes bya bar sbyar ro/_/gal te spyi phan 'dogs par byed na ni de'i tshe rtag pa nyid kyis lhan cig byed pa rnams kyis bogs dbyung du med pa ni gzhan la mi ltos pa'i phyir lhan cig byed pa la mi ltos pa spyi des rang gi 'bras bu thams cad cig
[\[93b\]]
[\[93b.1\]]car bskyed par 'gyur ro/_/'on te mi skyed na ni de'i tshe de skyed pa'i rang bzhin ma yin te/_de mi skyed pa'i gnas skabs dang khyad par med pa'i phyir 'bras bu'i dus na yang bskyed par mi 'gyur ro zhes bya ba'i tha tshig go/_/gsal ba mi rtag pa rnams 'bras bu byed pa nyid la ni nyes pa 'di med
[\[93b.2\]]pas gsal ba zhes bya ba la sogs pa smos te/_legs par bya ba ni 'o mas bcu ba la sogs pa'o/_/gang dag la khyad par 'byung ba yod pa de dag la de skad ces bya'o/_/'di la khyad par yod pas na/_'bras bu khyad par can te rims zhi ba la sogs pa'i mtshan nyid do/_/de bzhin
[\[93b.3\]]du zhes bya bas ni dngos nye bar dgod de/_don kha cig kyang zhes bya ba ni rigs mthun pa dag go/_/gcig tu mngon par shes pa la sogs pa zhes bya ba la sogs pa zhes bya ba'i sgras ni gcig ces bya ba'i sgra dang chu bcu ba la sogs pa bsdu'o/_/de mi byed pa can dag las zhes bya ba ni mngon par
[\[93b.4\]]shes pa la sogs pa mi byed pa can dag las tha dad pa'i phyir/_tha mi dad pa zhes bya ba'i spyi gcig dang ldan pa'i phyir ni ma yin no/_/'bras bu'i sgo nas tha mi dad par bstan nas/_rgyu'i sgo nas bstan pa'i phyir/_gcig gis zhes bya ba la sogs pa smos te/_dper na rtsol ba gcig
[\[93b.5\]]gis bum pa'i khyad par rnams lta bu'o/_/des bskyed par bya ba ma yin pa dag las zhes bya ba ni bstsal bas bskyed par bya ba ma yin pa dag las tha dad pa zhes bya'o/_/bum pa re re zhing rtsol ba tha dad mod kyi 'on kyang gcig tu mngon par shes pa'i rgyu nyid kyis de yang gcig pa
[\[93b.6\]]nyid yin te 'di ni 'og nas gtan la 'bebs par 'gyur ro/_/gzhan gyis yang ci zhes bya ba la sogs pa smras te/_gang la mtshan nyid tha dad cing ldog pa yod pa'i spyi de de'i 'bras bu can ma yin pa dag dang de'i rgyu can ma yin pa dag las log pa rang gi mtshan nyid dang mtshungs so zhes bya bar
[\[93b.7\]]shes par bya'am/_'on te gzhan kho na dang yin zhe na zhes bya ba mtshan nyid tha dad pa can gyi spyi de rang gi mtshan nyid las gzhan pa rnam par rtog pa'i blo la snang ba'i ngo bo don bya ba mi byed pa'i dang mtshungs so zhes bya bar shes par bya zhe na/_de bas na rjes su byed pa rnams kyis/_blo'i snang ba
[\[94a\]]
[\[94a.1\]]la blo'i snang ba'i dngos po rnam pa'i khyad par yongs su 'dzin pas phyi rol lta bur kun du 'phro ba de dag kho na'i spyi yin par brjod do zhes bya ba bshad pa'i phyir the tshom za bar mi 'thad pa nyid ma yin nam zhe na/_bden mod kyi 'on kyang nyes pa gzhan brjod pa'i phyir nye bar bkod do/_/
[\[94a.2\]]nyes pa'i dmigs shes par bya ba'i phyir de las cir 'gyur zhes bya ba smos so/_/cig shos kyis gal te zhes bya ba la sogs pas dris pa'i bsam pa smras te/_gal te rang gi mtshan nyid dang shes par bya ba yin na ni/_ji ltar rnam par rtog pa'i yul yin 'di ltar de la bsam pa'i dbang
[\[94a.3\]]gis na/_spyi yod par ni rab tu bsgrags zhes smos pa'i phyir rnam par rtog pa can gyi blo'i bsam pa'i dbang gis mtshan nyid tha dad pa can gye spyi rnam par 'jog ste/_gal te spyi de lta bu rang gi mtshan nyid mtshungs par shes par bya na ni/_de'i tshe rnam par rtog pa'i yul du 'gyur ba zhig na de yang
[\[94a.4\]]rigs pa ma yin no/_/'on te blo la snang ba'i ngo bo gzhan kho na dang mtshungs so zhes bya bar shes par bya ba yin no zhe na/_'di la yang skyon yang na ni zhes bya ba la sogs pa smras te/_yang na ni gzhan gyis ji ltar don byed do blo la snang ba'i ngo bo ni don byed par mi srid do/_/de bas na de mi byed pa can
[\[94a.5\]]dag las tha dad pa'i phyir tha mi dad pa zhes bya'o zhes 'bras bu'i sgo nas spyi rnam par gzhag pa mi rung ngo /_/gang gi phyir spyi blo la snang ba'i ngo bo yin pa de'i phyir rang gi mtshan nyid la yang spyi mi rtag pa nyid la sogs pa mi rtog pa'i phyir de ngo bo ma yin te/_rang gi mtshan nyid mi rtag pa las
[\[94a.6\]]sogs pa'i ngo bo nyid du mi 'gyur la rang gi mtshan nyid la mi rtag pa nyid la sogs pa mi 'jug pa'i phyir mi rtag pa nyid la sogs pa de dag kyang dngos po'i chos nyid ma yin no zhe na/_de ni nyes pa med do zhes bya ba la sogs pas len 'debs te/_blo la snang ba'i ngo bo kho na la spyi la sogs pa'i
[\[94a.7\]]tha snyad 'dogs so zhes bya ba'i phyogs 'di gzung ba yin no/_/de nyid shes pa la snang ba zhes bya ba la sogs pas ston te/_'di ni mdor gzhag pa'i tshig yin no/_/'di nyid kyi rnam par bshad pa ni dngos po'i zhes bya ba la sogs pa yin te/_rnam par rtog pa'i zhes bya ba ni shes
[\[94b\]]
[\[94b.1\]]pa skye ba gang yin pa 'di ni zhes bya ba 'di dang sbyar ro/_/de'i yul can ma yin yang dngos po'i rang gi ngo bo'i yul can ma yin yang /_de'i yul can lta bu ste rang gi mtshan nyid kyi yul can lta bu'o/_/gang la rang gi ngo bor de'i ngo bor lhag par zhen cing phyi rol gyi dngos por sgo btags pa yod
[\[94b.2\]]pa de la de skad ces bya ste gang gi phyir de'i dngos por lhag par zhen pa can yin pa de'i phyir rang gi mtshan nyid kyi yul can lta bu yin no snyam du bsams pa yin no/_/gal te de'i dngos por lhag par zhen pa'i rang gi ngo bo nyid ji ltar yin zhe na/_de nyams su myong bas gzhag pa'i bag chags
[\[94b.3\]]las skye ba'i rang bzhin yin pa'i phyir zhes bya ba smos te/_rang gi mtshan nyid de nyams su myong ba gang yin pa des gzhag pa'i bag chags de las skye zhing 'byung ba de'i rang bzhin ngo bo nyid ni gang gis na dngos po'i rang gi ngo bor lhag par zhen par 'gyur ba yin no zhes bya ba'i don to/_/bum pa la sogs
[\[94b.4\]]pa 'bras bu tha mi dad pa'i dngos po rnam pa gcig pa mngon par shes pa'i rgyu gang dag yin pa de dag las brgyud de skye ba'i phyir don tha mi dad pa 'dzin pa lta bu yin kyi/_spyi tha dad pa'am tha mi dad pa yin pa yang rung rngu bar bya ba'i dngos por gyur pa gang yin pa de ni cung zad kyang med do/_/don dam par
[\[94b.5\]]ni de las gzhan pa las tha dad pa dang rnam pa mtshungs pa can yin te/_rigs mthun par 'dod pa de las gzhan pa ni de las gzhan pa ste rigs mi mthun pa'o/_/gang la don dam par de las tha dad pa kho na dang rnam pa mtshungs pa yod pa zhes tshig rnam par sbyar te/_brgyud pas de kho na
[\[94b.6\]]las skye ba'i phyir dang /_de'i mthar thug pa yin pa'i phyir/_de'i rnam pa de las gzhan pa las tha dad pa dang mtshungs pa zhes bya'o/_/de la zhes bya ba ni bshad ma thag pa'i shes pa la'o/_/phyi rol lta bu zhes bya ba ni gsal ba thams cad kyi rjes su song ba lta bu'o/_/de byed pa lta bur
[\[94b.7\]]zhes bya ba ni don bya ba byed pa lta bur ro/_/yang gal te ci ste de dag ltar snang zhe na/_tha snyad 'dogs pa rnams zhes bya ba la sogs pa smos te/_de ltar lhag par zhen nas zhes bya ba ni tha snyad 'dogs pa rnams rnam par rtog pa'i cha kho na la phyi rol nyid dang /_gcig pa nyid dang /_don bya
[\[95a\]]
[\[95a.1\]]ba byed pa nyid du lhag par zhen nas 'jug pa'i phyir ro/_/gzhan du na zhes bya ba ni gal te rnam par rtog pa'i cha la phyi rol du lhag par zhen pa zhig tu ma gyur na de'i tshe rnam par rtog pa de lta bu skyes kyang don bya ba byed pa la 'jug par mi 'gyur ro/_/de ni zhes bya ba ni rnam
[\[95a.2\]]par rtog pa'i gzugs brnyan te/_tha snyad 'dogs par byed pa'i skyes bu'i lhag pa'i dbang gis don bya ba byed pa nyid du snang bas de'i phyir de mi byed pa dag las tha dad pa lta bu yin no/_/gal te rnam par rtog pa'i gzugs brnyan kho na ci'i phyir de kho na nyid ma yin zhe na/_de yang zhes bya ba la sogs pa smos
[\[95a.3\]]te/_rnam par rtog pa'i gzugs brnyan de ni de kho na yin zhing dngos po ma yin no/_/ci'i phyir zhe na/_don bya ba mi byed pa nyid kyis brtag cing dpyad pa'i yan lag ma yin pa'i phyir ro/_/don bya ba mi byed pa ni de kho na nyid ma yin te/_'di ni 'og nyid nas bshad par bya'o/_/de la rang gi
[\[95a.4\]]mtshan nyid kyi sgo nas 'ongs pa don gyi rnam pa rnam par rtog pa'i blo la snang ba gang dag yin pa rnam par rtog pa'i blo la gnas pa'i don de dag ni/_mtshan nyid tha dad pa can gyi spyi de dang mtshungs so zhes bya bar 'dzin to/_/'ga' zhig las log par zhes bya ba ni rigs mi mthun pa las log
[\[95a.5\]]par te/_'di ltar rnam par rtog pa la snang ba'i shing gi khyad par rnams kyang /_phyi rol la lhag par zhen pa'i ngo bo yin pa'i phyir/_shing ma yin pa rnams las log pa lta bur snang ste/_gzhan dag kyang de dang 'dra'o/_/rang gi mtshan nyid ni de dang mtshungs so zhes bya bar 'dzin pa ma yin te/_ci'i
[\[95a.6\]]phyir zhe na/_spyi snang ba'i rnam par rtog pa de la rang gi mtshan nyid mi snang ba'i phyir ro/_/de ltar na re zhig blo la snang ba'i don la spyi'i tha snyad 'dogs par bshad pa yin no/_/da ni gzhi mthun pa nyid kyi tha snyad gdags pa'i phyir de dag nyid ces bya ba la sogs pa smos te/_rnam par rtog pa
[\[95a.7\]]la snang ba'i don de dag nyid 'ga' zhig las log pa lta bur 'dug pa na ste/_dper na at+pa la ma yin pa las log pa at+pa la'i khyad par de dag nyid gzhan sngon po ma yin pa las kyang log pa ldan pa lta bur ldog pa gnyis dang ldan par yang snang la/_chos can gcig gi ngo bor tha mi dad par
[\[95b\]]
[\[95b.1\]]yang snang ngo /_/de bas na log pa gnyis dang ldan pa'i chos can gcig kho nar snang ba'i phyir gzhi mthun pa nyid yin no/_/blo la snang ba'i don rnams la spyi dang gzhi mthun pa'i tha snyad 'dogs pa bshad ma thag pa 'di yang nor ba'i don kho na la 'dogs pa yin no/_/ci'i phyir zhe na/_rnam par
[\[95b.2\]]rtog pa'i rnam pa rnams bdag nyid kyis med kyang rnam par rtog pa can gyi blos de ltar rnam pa gcig dang ldan pa dang /_ldog pa gnyis dang ldan pa'i chos can gcig gi ngo bor ston pa'i phyir te/_rnam pa gcig tu snang ba'i phyir spyi'i tha snyad 'dogs la/_ldog pa gnyis dang ldan pa'i chos
[\[95b.3\]]can gcig gi ngo bor snang ba'i phyir/_gzhi mthun pa'i tha snyad 'dogs so/_/gal te rnam par rtog pa 'di thams cad nor ba'i don kho na la yin na/_ci'i phyir byas pa nyid la sogs pa 'ongs pa mi rtag pa dang /_bdag med pa la sogs pa'i rnam par rtog pa ni tshad ma yin la/_rtag pa
[\[95b.4\]]la sogs pa'i rnam par rtog pa ni ma yin zhe na/_'di thams cad ces bya ba la sogs pa smos te/_'di zhes bya ba ni rtag pa la sogs pa'i rnam par rtog pa'o/_/thams cad bslad pa yin no zhes bya bar sbyar te/_bslad pa'i rnam par rtog pa'o/_/rang gi mtshan nyid dag kho na mthong ba
[\[95b.5\]]gang yin pa des gzhag pa'i bag chags des byas pa yin te/_rnam par rtog pa thams cad ni dngos po mthong ba'i sgo nas brgyud de 'ongs pa'i phyir ro/_/'di ltar rtag pa la sogs pa'i rnam par rtog pa yang dngos po mthong ba kho na las byung ba yin te/_'dra ba gzhan 'byung ba la sogs pas 'khrul
[\[95b.6\]]pa 'ba' zhig tu zad do/_/de la rnam par rtog pa thams cad dngos po mthong ba'i sgo nas 'ongs pa nyid du 'dra ba las de dang 'brel pa las skye ba mi rtag pa la sogs pa'i rnam par rtog pa rnams ni de snang ba nyid ma yin yang /_rang gi mtshan nyid snang ba nyid ma yin yang mi rtag pa nyid la sogs pa'i
[\[95b.7\]]ngo bo de dngos po la yod pa'i phyir dngos po la mi slu ste/_mi rtag pa la sogs pa'i rnam par rtog pa ni rang gi mtshan nyid kyi ngo bor mi snang bas 'khrul pa zhes bya ba 'ba' zhig tu zad do/_/rang gi ngo bor ma bzung yang nor bu'i 'od la nor bur 'khrul pa slu ba lta bu ste nor bu'i 'od ni nor bu dang
[\[96a\]]
[\[96a.1\]]'brel pa'i phyir la/_'khrul ba ni 'od la brten nas skye ba'i phyir ro/_/rtag pa la sogs pa'i rnam par rtog pa ni de lta ma yin te/_de dag ni dngos po mthong ba'i sgo nas 'ongs pa nyid yin yang dngos po la med pa kho na'i rnam par sgro 'dogs pa'i phyir ro/_/de nyid
[\[96a.2\]]gzhan dag ni ma yin te zhes bya ba la sogs pas ston te/_gzhan rtag pa la sogs pa'i rnam par rtog pa ni dngos po la mi slu ba ma yin zhes bya ba de ltar sbyar ro/_/de khyad par las rab tu skye ba yin yang zhes bya ba'i don gyi khyad par las skye ba yin yang zhes bya ba'i don to/_/ji ltar mthong
[\[96a.3\]]ba'i khyad par mi rtag pa nyid la sogs pa'i mtshan nyid gang yin pa de'i rjes su 'brang ba nges pa yongs su bor nas 'dra ba cung zad tsam gzung bas 'dra ba gzhan 'byung ba'i mtshan nyid kyi 'dra ba yongs su gzung bas khyad par gzhan sgro 'dogs pa'i phyir te brtan pa nyid la sogs par sgro 'dogs pa'i phyir
[\[96a.4\]]mar me'i 'od la gsal bar 'dra ba'i sgo nas nor bu'i blo zhugs pa nor bu'i dngos po la bslu ba lta bu ste brgyud pas kyang mar me dang 'brel pa'i phyir ro/_/gang gi phyir rnam par rtog pa rnams log pa'i don kho na yin pa de'i phyir rnam par rtog pa'i don gyi yul rnams la don bya ba byed pa nyid med do/_/
[\[96a.5\]]des na yang na ni gzhan gyis ji ltar don byed ces smras pa gang yin pa de yongs su spangs so/_/gal te 'o na ji ltar rnam par rtog pa'i don gyi yul la spyi'i de'i 'bras bu can ma yin pa rnam par gcod pa'i mtshan nyid can du rnam par gzhag ce na/_don bya ba byed pa lta bur snang ba'i phyir te/_de
[\[96a.6\]]nyid kyi phyir de ni don bya ba byed pa nyid du snang ba'i phyir de mi byed pa dag las tha dad pa lta bu ste zhes bshad pa yin no/_/gang yang rang gi mtshan nyid la yang mi rtag pa la sogs pa mi rtogs pa'i phyir de'i ngo bo ma yin la zhes smras pa de yongs su spangs pa'i phyir rang gi mtshan nyid la zhes bya ba la
[\[96a.7\]]sogs pa smos te/_'di ltar gang zhig dang 'brel pa'i phyir rang gi mtshan nyid mi rtag pa nyid dang mi ldan par 'gyur ba dngos po g.yo ba la ma gtogs pa mi rtag pa nyid ces bya ba ni cung zad kyang med kyi/_'on kyang rang gi mtshan nyid kho na mi rtag pa'i ngo bo yin pa'i phyir dngos po g.yo ba nyid mi rtag
[\[96b\]]
[\[96b.1\]]pa yin te/_bdag med pa la sogs pa yang de bzhin du blta bar bya'o/_/gal te rang gi mtshan nyid kho na mi rtag pa nyid yin na/_de rnam par rtog pa rnams la mi snang ba'i phyir ji ltar don 'di ni mi rtag pa'o/_/don 'di'i mi rtag pa nyid do snyam du rnam par rtog pa rang gi mtshan nyid la rag
[\[96b.2\]]par 'jug par 'gyur zhe na/_de'i phyir de de lta bu zhes bya ba la sogs pa smos te/_de zhes bya ba ni rang gi mtshan nyid do/_/de lta bu la zhes bya ba g.yo ba'i ngo bo la skad cig mar gnas pa'i chos nyid du skad cig ma gcig tu gnas pa'i ngo bo nyid du gzung ba'i phyir/_dus phyis skad cig ma tha
[\[96b.3\]]ma mthong ba rnams la 'di snyam du 'di ni mi rtag pa'o zhes bya ba la sogs par sems pa 'byung ste/_khyad par gzhan gnyi ga mi spong bar brjod par 'dod na ni 'di ni mi rtag pa'o zhes bya bar gzhi mthun par sems la/_khyad par gzhan spong ba brjod par 'dod na ni 'di'i mi rtag pa nyid do snyam du sems
[\[96b.4\]]so/_/rnam par rtog pa rnams ni de'i chos nyid de rang gi mtshan nyid dang chos kho na la ldog pa'i bye brag gis brdar btags pa'i sgra'i rjes su 'brang bas 'jug pa na'o/_/ngo bo du ma dang ngo bo gcig pa dag ni chos du ma dang gcig pa'o/_/de dag dang tha dad pa zhes zlas dbye ba ste mi rtag pa dang byas pa nyid
[\[96b.5\]]la sogs pa'i chos du ma dang bum pa la sogs pa mang po rnams kyi mi rtag pa nyid kyi chos gcig pa dang bum pa'i mi rtag pa zhes tha dad par yang ston te dngos po rnams zhes bya ba khong nas drang ngo /_/rnam par rtog pa dngos po 'dzin pa ma yin pa'i phyir rnam par rtog pas rnam par gzhag pa'i
[\[96b.6\]]chos du ma la sogs pa de kho na nyid yin te de nyid kyi phyir ston par byed do zhes bshad do/_/gal te 'o na ni dngos po mi 'dzin pa'i phyir rten med par 'gyur ro zhe na/_de rnams rten med pa yang ma yin te zhes bya ba la sogs pa smras te/_de rnams zhes bya ba ni chos du ma la sogs pa ston par byed pa'i rnam
[\[96b.7\]]par rtog pa rnams so/_/rnam par rtog pa rnams kyi rten ni dngos po'i khyad par mi rtag pa nyid la sogs pa'i mtshan nyid mthong ba nyams su myong ba de yin pa'i phyir te/_'di ltar don dam par mi rtag pa nyid la sogs pa'i ngo bo rang gi mtshan nyid mthong nas mthong ba'i mthus 'byung ba'i
[\[97a\]]
[\[97a.1\]]rnam par rtog pa dag mthong ba'i rnam par lhag par zhen pas 'jug go/_/gang gi phyir mi rtag pa la sogs pa'i rnam pa can gyi rnam par rtog pa rnams ji ltar mthong ba'i rnam pa kho nas mngon par brjod cing 'jug gi rtag pa la sogs pa'i rnam par rtog pa bzhin du don
[\[97a.2\]]gzhan gyi rjes su 'brang ba ni ma yin pa de'i phyir te/_de dag kyang dngos po'i chos nyid ma yin no zhes smras pa gang yin pa de yang yongs su spangs pa yin pas dngos po med pa'i chos nyid kyang zhes bya ba la sogs pa smos te/_mi rtag pa nyid la sogs pa de dag dngos po'i chos nyid ma yin
[\[97a.3\]]pa yang ma yin no/_/ci'i phyir zhe na/_de'i rang gi ngo bo kho na dngos po'i rang gi kho na de ltar mi rtag pa nyid la sogs pa'i chos nyid du snang zhing so sor snang ba'i phyir te/_dngos po mi rtag pa nyid la sogs pa'i ngo bo yod pa'i phyir de skad du bshad kyi/_rnam par rtog pa la dngos po'i chos snang
[\[97a.4\]]ba ni ma yin no/_/gal te mi rtag pa nyid la sogs pa dngos po'i chos kho na snang na/_'o na ci ste rnam par rtog pas byas pa 'khrul pa yin zhe na/_dngos po la zhes bya ba la sogs pa smos te/_dngos po gcig la du ma'i ngo bor 'dzin pa dang /_mang po rnams la gcig pa nyid dang
[\[97a.5\]]chos dang chos can dag tha dad par 'dzin pa ni 'khrul pa ste nor pa'o zhes bya ba'i tha tshig go/_/yang ci'i phyir gcig pa nyid la sogs pa 'khrul pa yin zhe na/_don gcig dang zhes bya ba la sogs pa smos te/_don gcig byed pa bum pa la sogs pa'i khyad par gyis chu bcu ba la
[\[97a.6\]]sogs pa'i don gcig byed pa la/_de ltar shes par 'dod na/_don gcig byed pa nyid du shes par 'dod na de lta bu'i ngo bo bstan pa'i ched du/_don gcig byed pa nyid bstan pa'i ched du de ltar gzhag par bya ba'i phyir de tha snyad gdags pa bla chos su bya ba'i phyir bum pa nyid ces bya ba la sogs pa
[\[97a.7\]]ngo bor gcig tu rnam par gzhag pa'i phyir ro/_/de bzhin du gcig gis kyang don du ma byed pa dper na bum pas mig gi rnam par shes pa dang /_chu bcu ba dang shes pa la sogs pa'i don bya ba byed par res 'ga' bar byed pa lta bu la de ltar shes par 'dod na/_don du ma byed pa
[\[97b\]]
[\[97b.1\]]nyid du shes par 'dod na/_de lta bu'i ngo bo bstan pa'i ched du don du ma byed pa nyid du bstan pa'i ched du de ltar gzhag par byas pa'i phyir te mig gis gzung bar bya ba nyid dang /_sa las gyur pa dang /_mi rtag pa nyid la sogs pa'i ngo bor rnam par gzhag pa'i phyir ro/_/de bzhin du gzhan dag la
[\[97b.2\]]yang ci rigs par brjod par bya'o/_/dngos po'i khyad par gyi sgo nas/_dngos po gcig la chos du ma rnam par gzhag pa ni ma yin te/_ci'i phyir zhe na/_dngos po gcig pu de la du ma mi rung ba'i phyir ro/_/de bas na gcig la du ma nyid du 'dzin na 'khrul pa'o zhes bshad do/_/de bzhin du
[\[97b.3\]]du ma la gcig nyid du rnam par gzhag pa yang de'i 'bras bu can ma yin pa las ldog pa'i sgo kho na nas yin gyi dngos po'i khyad par las ni ma yin pas du ma la yang gcig nyid mi rung ba'i phyir zhes bya ba smos te/_de ltar na du ma gcig 'dzin pa 'khrul pa yin no/_/de bzhin du chos dang
[\[97b.4\]]chos can tha dad par 'dzin pa yang 'khrul pa kho na yin no/_/ci'i phyir zhe na/_gsal ba rnams ni rjes su mi 'gro zhes bya ba la sogs pa spyi tha dad pa yang gong nyid du bkag pa'i phyir ro/_/chos rnams ni chos can las tha dad pa kho na ste/_des na sgra'i don dngos po ji lta ba bzhin yin par 'gyur
[\[97b.5\]]ro zhe na/_de'i phyir de rnams kyi zhes bya ba la sogs pa smos te/_mi rtag pa nyid la sogs pa'i chos de rnams kyi rang bzhin ngo bo nyid tha dad pa'i phyir sgra'i don dngos po ji lta ba bzhin yin par khas len na/_ut+pal sngon po'o/_/sgra mi rtag go zhes bya ba'i gzhi mthun pa nyid mi rung ba'i phyir/_
[\[97b.6\]]sngon po la sogs pa yon tan rnams dang ut+pa la la sogs pa rigs rnams phan tshun tha dad pa'i phyir de dag rjod par byed pa'i sgra rnams gzhi gcig la 'jug pa med pas gzhi mthun pa nyid mi rung ste/_de lta bas na sgra'i don dngos po ji lta ba bzhin rnam par gnas pa ma yin no snyam du bsams
[\[97b.7\]]pa yin no/_/gal te zhes bya ba la sogs pa ni gzhan gyi bsam pa'i dogs pa bsu bar byed de/_rdzas gang la sngon po la sogs pa'i chos kyi khyad par de dag yod pa de gcig yon tan dang rigs kyi sgra gnyis kyis brjod pa'i phyir nyes pa med de gzhi mthun pa nyid med pa'i nyes pa med
[\[98a\]]
[\[98a.1\]]do zhe na lan du phan mi 'dogs pa la zhes bya ba la sogs pa smos te/_rdzas ni khyad par du 'dod pa sngon po la sogs pa la phan par byed pa ma yin te/_rdzas kyi yon tan sngon po'am rigs ut+pal nyid la phan pa ni 'ga' yang mi byed do/_/de bas na rdzas phan mi 'dogs pa la
[\[98a.2\]]rag ma las par 'jug pa sngon po la sogs pa gzhan gyi dbang nyid mi rung ba'i phyir/_sngon po la sogs pa'i chos rnams khyad par ma yin te/_khyad par nyid ni gzhan gyi dbang nyid kyis rab tu phye ba'i phyir ro/_/de lta ma yin na 'di ni 'di'i khyad par ro zhes bya ba nyid du yang mi 'gyur ro/_/
[\[98a.3\]]'on te chos rnams kyi gzhan gyi dbang nyid rdzas kyi yul can du 'dod na/_de'i tshe gzhan gyi dbang nyid yin na ni bskyed par bya ba dang skyed par byed pa'i dngos po yin par khas blang dgos te/_khyad par rnams ni bskyed par bya'o/_/rdzas ni skyed par byed pa'o/_/gzhan du na gzhan gyi dbang
[\[98a.4\]]nyid mi rung ba'i phyir ro/_/skyed par byed pa yang skad cig mar 'dod par bya dgos te skad cig ma ma yin pa la ni rim dang cig car dag gis don byed pa 'gal ba'i phyir ro/_/de bas na 'bras bu 'dod pa khyad par rnams dang /_rgyur 'dod pa rdzas lhan cig mi gnas pa'i phyir dus gcig tu
[\[98a.5\]]khyad par dang khyad par gyi gzhi dngos por gyur pa gnyis su brjod par bya ba ma yin te/_de'i tshe rgyur 'dod pa khyad par gyi gzhi 'gags pa'i phyir ro/_/gcig ces bya ba ni khyad par dang ldan pa 'gags pa'o/_/sgro gdags pa ni nye bar ston pa'o/_/de'i tshe sgra dngos po'i yul can du
[\[98a.6\]]mi 'gyur te sgra blos sgro btags pa'i khyad par gyi gzhi kho na brjod pa'i phyir ro/_/gal te khyad par gyi gzhi 'gags pa gang yin pa de'i yul can gyi sgra ni blo la snang ba'i yul can yin du zin kyang khyad par nye ba gang yin pa de kho na rjod par byed pa'i sgra ni dngos po'i yul can nyid yin par
[\[98a.7\]]'gyur zhe na/_blo la snang ba'i yul can nyid ces bya ba la sogs pa smos te/_brjod par gang la yul blo la snang ba yod pa de la de skad ces bya'o/_/de'i ngo bo ni nyid de de yin na ni khyad par gyi yul can du 'dod pa'i brjod par thams cad kyang de kho na dang 'dra bar rnam par rtog pa'i blo la
[\[98b\]]
[\[98b.1\]]snang ba'i yul can kho nar 'gyur ro/_/ci'i phyir zhe na/_'dzin pa la zhes bya ba la sogs pa smos te/_'dzin pa'i blo la de lta bu'i khyad par tha dad pa dang ldan pa zhes bya ba dngos po'i ngo bo sna tshogs pa'i khyad par dang ldan pa'i khyad par gyi gzhi gcig pu mi snang ba'i phyir ro/_/'di ltar khyad par ldan
[\[98b.2\]]pa 'gags pa sgro 'dogs par byed pa'i blo ni rnam par rtog pa can yin la/_dngos por gyur pa'i khyad par la dmigs pa'i blo ni gzhan de nyams su myong ba'i rnam pa can kho na yin par khas blang dgos te/_dngos po dang dngos po med pa la dmigs pa'i blo ni gcig yin par mi rung ngo /_/
[\[98b.3\]]khyad par tha dad pa dang ldan pa gcig pu mi snang na yang gzhi mthun pa nyid ga la zhig yin/_gang gi tshe khyad par dang khyad par gyi gzhi gnyi ga yang rnam par rtog pa can gyi blo la snang ba nyid yin par 'dod pa de'i tshe ni ldog pa gnyis kyis nye bar zin pa'i chos can gcig snang ba'i blo gcig kho na
[\[98b.4\]]skye bas gzhi mthun pa nyid mi 'gal lo/_/gal te khyad par dang zhes bya ba la sogs pas ni gzhan gyi bsam pa'i dogs pa bsu ste blo gcig sgro btags na ni zhes bya ba la sogs pas bshad pa'i nyes pa 'di med do zhe na/_khyad par dang ldan pa dang dus mnyam du grub pa'i khyad par las
[\[98b.5\]]gzhan gyi dbang med pa'i phyir khyad par nyid ma yin no/_/gal te grub pa'i snga rol na gzhan gyi dbang nyid yin pas de kho na'i tshe khyad par nyid yin no zhe na/_ma grub pa yang ma yin zhes bya ba la sogs pa smos te/_ma grub pa ri bong gi rwa 'dra ba yang gzhan gyi dbang ngam khyad par nyid
[\[98b.6\]]ma yin no//_//bam po bcu pa/_rnam pa thams cad du yod pa dang med pa la gzhan gyi dbang med pa'i phyir khyad par rnams kyi gzhan gyi dbang nyid rtogs pas sgro gdags pa byas nas/_gzhan gyi dbang nyid du tha snyad 'dogs na ni/_thams cad du zhes
[\[98b.7\]]bya ba rnam pa thams cad du ji ltar gzhan gyi dbang nyid du tha snyad gdags pa la blo'i rjes su byed pa bzhin du khyad par dang khyad par gyi gzhir tha snyad gdags pa la yang sgro 'dogs par byed pa'i blo de kho na ji ste mi sbyor/_de sbyar bar ni rigs te blos bstan pa'i don du snang ba rnams la ma brten
[\[99a\]]
[\[99a.1\]]par tha snyad gdags par mi nus pa'i phyir ro/_/dngos po sgra gcig dang tshad ma gcig gis yul du byas na dngos po stobs kyis dngos po'i rang gi ngo bor gyur pa'i khyad par ma lus pa 'phangs pa'i phyir de las gzhan pa'i sgra la sogs pa don med pa gang yin pa sngar don
[\[99a.2\]]gyi rang gi ngo bo gcig_/bdag nyid mngon sum yin pa la zhes bya ba la sogs pas dngos por smra ba'i phyogs la bshad pa der yang blo la snang ba'i rjes su byed pa la mi 'gyur ro/_/ci'i phyir zhe na/_blo la snang ba ni dngos po med pa'i phyir dngos po'i mthu las 'byung ba'i nyes pa rnams su thal ba
[\[99a.3\]]med do/_/mang po'i tshig gis ni 'di skad du de las gzhan pa don med pa'i nyes par thal bar mi 'gyur ba 'ba' zhig tu ma zad kyi/_de bzhin du spyi tha dad pa med pa dang /_khyad par rnams kyi gzhan gyi dbang nyid mi rung ba'i phyir khyad par dang /_khyad par gyi gzhi nyid med pa dang /_blo la khyad
[\[99a.4\]]par tha dad pa dang lhan cig mi snang ba'i phyir gzhi mthun pa nyid med par bshad pa gang yin pa de dag kyang 'di la mi srid do zhes bya ba yin no/_/de nyid tha mi dad pa dang zhes bya ba la sogs pas ston te/_'di ltar blo la snang ba'i ngo bo de tha mi dad par snang bas de'i phyir ci ji ltar shes pa bzhin mi
[\[99a.5\]]'gal lo zhes 'og nas 'byung ba dang sbyar ro/_/sngon po zhes brjod pa na rnam par rtog pa'i blos sngon po ma yin pa las log par rnam pa gcig yul du byas kyang sngon po'i rnam pa de nyid la rnam pa gzhan la the tshom log pa ni ma yin no/_/de bas na blo la snang ba'i ngo bo de rnam pa gzhan ma nges pa ste
[\[99a.6\]]ut+pa la ma yin pa las log pa ut+pa la'i rnam pa ma nges pa'i phyir ro/_/rnam pa gang la nges pa ma skyes pa de ni rnam pa gzhan te de la re ba dang bcas pa blo ut+pa la'i sgra sbyor ba las skyes pa gzung bar bya ba snang bas zhes bya bar sbyar te 'dis ni khyad par dang khyad par gyi gzhi'i dngos
[\[99a.7\]]po'i rgyu mtshan bshad do/_/gzhi mthun pa nyid kyi rgyu mtshan sgra'i don tha dad pa zhes bya ba la sogs pa smos te/_sgra'i don tha dad pa sngon po ma yin pa dang /_ut+pa la ma yin pa las ldog pa'i mtshan nyid sgrub cing ston pa yang blo la snang ba'i ngo bo ldog pa gnyis kyis nye bar zin pa de ni
[\[99b\]]
[\[99b.1\]]chos can gcig pa nyid du tha mi dad par rnam par rtog pa can gyi blo la snang bas so/_/spyi la sogs pas ji ltar shes pa bzhin te ji ltar grags pa bzhin mi 'gal lo/_/blo la snang ba 'dis chos dang chos can gyi khyad par dag kyang ji ltar shes pa bzhin mi 'gal lo zhes bya bar sbyar ro/_/de nyid don
[\[99b.2\]]du ma las zhes bya ba la sogs pas ston te/_blo la snang ba don du ma las tha dad pa srid pa las so/_/blo la snang ba brdzun pa'i phyir don du ma las tha dad pa lta ga la yod de/_skyes bu'i mngon par zhen pa'i dbang gis 'di skad du brjod pa 'ba' zhig tu zad do/_/blo la snang ba de'i don gcig cig
[\[99b.3\]]las tha dad pa gang yin pa de ci sgra mi rtag pa nyid dang /_mig gis gzung bar bya ba ma yin pa nyid yin nam zhes bsgrub pa dang dgag pa shes par 'dod pa la blo la snang bar gyur pa'i dngos po kho na rab tu ston to zhes bya bar sbyar ro/_/rnam pa gang gis she na/_chos zhes bya ba'i sgra khyad par gzhan spangs
[\[99b.4\]]pas zhes bya ba la sogs pa smos te tha dad par brjod nas so/_/chos tha dad pa lta bur rnam par gzhag nas zhes bya bar sbyar te/_'di ltar mi rtag pa nyid dang mig gis gzung bar bya ba ma yin pa nyid ces chos kyi sgras brjod pa byas na/_mi rtag pa nyid la sogs pa'i chos tha dad lta bur rnam par
[\[99b.5\]]gzhag pa yin no/_/ci'i phyir zhe na/_blo la de ltar snang ba'i phyir te/_chos zhes bya ba'i sgras brjod na chos 'dzin pa'i blo la tha dad pa lta bur snang ba'i phyir ro/_/bye brag tu ma phye bar zhes bya ba ni khyad par thams cad ma spangs par te/_blo la snang ba 'di'i ngo bo nyid gzhan khyad par gzhan ma
[\[99b.6\]]spangs pa/_chos can nyid du rnam par gzhag nas/_sgra'i dngos po de kho na rab tu ston to/_/'di skad du mi rtag pa nyid dang /_mig gis gzung bar bya ba ma yin pa nyid do zhes chos kyi sgras brjod do/_/chos tha dad pa lta bur bstan nas yang sgra mi rtag go zhes chos can gyi sgras brjod de ngo bo
[\[99b.7\]]nyid gzhan chos can du rnam par gzhag nas dngos po de nyid rab tu ston to zhes bshad pa yin no/_/de tsam gyi chos zhes bya ba ni khyad par gzhan spangs pa dang /_ma spangs pas chos dang chos can dag tha dad pa'i phyir rnam par rtog pa'i blo tha dad pa dang ldan pa lta bur rnam pa tha dad pa can lta bur
[\[100a\]]
[\[100a.1\]]snang gis dngos su tha dad pa dang ldan pa nyid ma yin te/_de'i rnam pa ni brdzun pa'i phyir ro/_/dngos po tha dad pa'i phyir tha dad pa dang ldan pa ni ma yin no/_/ci'i phyir zhe na/_dngos po tha dad pa yin na/_ji skad bshad pa'i nyes par 'gyur ba'i phyir te spyi dang gzhi mthun pa nyid la
[\[100a.2\]]sogs pa med pa'i nyes par 'gyur ba'i phyir ro/_/gal te dngos po la tha dad pa med na ji ltar gcig la tshig tha dad pa dang de bzhin du mi rtag pa nyid ni bsgrub par bya ba'o/_/byas pa nyid ni bsgrub pa'o zhes bsgrub par bya ba dang sgrub pa tha dad par yang ji ltar 'gyur zhe na de'i phyir tha dad pa de lta bu zhes
[\[100a.3\]]bya ba la sogs pa smos te/_chos tha dad pa khyad par gzhan spangs pa de lta bu mang po brjod pas tshig tha dad pa dang bsgrub par bya ba dang sgrub pa tha dad par byed do zhes bya bar sbyar ro/_/gang dag la bstan de dang de la log pa'i dngos po de'i rang gi ngo bo yod pa chos snang ba'i khyad par de dag gis te/_
[\[100a.4\]]rnam par rtog pa'i blo la gnas pa'i chos kyi ngo bor snang ba'i khyad par dag gis zhes bya ba'i tha tshig go/_/ci'i phyir byed ce na de'i rang gi ngo bo zhes bya ba la sogs pa smos te/_log pa'i dngos po'i rang gi ngo bo de kho na rtogs par bya ba'i phyir te/_de dag ni brgyud pas dngos po dang 'brel pa'i phyir
[\[100a.5\]]ro/_/skabs su bab pa'i don nyid gzung bde bar bya ba'i phyir bsdu ba'i tshigs su bcad pa/_rang bzhin de 'dzin rnam rtog blo/_/zhes bya ba la sogs pa smos te/_dngos po'i rang bzhin de nyams su myong ba'i 'og tu skye ba rnam par rtog pa can gyi blo gang yin pa'o/_/de'i don can 'dra ba ni lhag
[\[100a.6\]]par zhen pa'i dbang gis dngos po'i yul can lta bu'o/_/de'i 'bras bu can ma yin pa dag las tha dad pa gang yin pa de'i mthar thug pa ste/_de nyams su myong ba'i stobs kyis skye ba'i phyir dang /_log pa'i dngos po thob par byed pa'i phyir de'i mthar thug pa zhes bya'o/_/blo de lta bu de la ngo bo
[\[100a.7\]]gang yin pa zhes bya ba ni don gyi rnam pa gang yin pa ste/_snang ba dang rtag par bya ba dag gcig tu byed pa'i phyir phyi rol lta bu'o/_/gsal ba rigs mthun pa dag la mtshungs par snang ba'i phyir gcig lta bu'o/_/rigs mi mthun pa gzhan las log pa lta bur snang ba yin gyi log pa nyid ni ma
[\[100b\]]
[\[100b.1\]]yin no/_/blo la snang ba'i ngo bo de ni de kho na nyid ma yin no/_/ci'i phyir zhe na/_brtag pa'i yan lag med pa'i phyir te/_don byed nus pa kho na brtag pa'i yan lag yin no/_/de bas na brtag pa'i yan lag med pa nyid kyis don byed mi nus pa'i phyir ro zhes bshad pa yin no/_/gang gi phyir blo la snang
[\[100b.2\]]ba'i ngo bo de kho na nyid ma yin pa de'i phyir de'i yul can gyi tha snyad ni nor ba'i don kho na la 'jug pa yin te/_de bas na shes pa la yod pa'i don de rnams zhes bya ba la sogs pa smos so/_/shes la yod ces bya ba ni rnam par rtog pa'i blo la snang ba ste shes pa la yod pa de rnams/_'di ltar ldog pa'i ngo bo can
[\[100b.3\]]ldog pa'i ngo bo dang ldan pa ste/_dper na ut+pa la ma yin pa las log pa'i ngo bo can ut+pa la'i don dag pa lta bu'o/_/des na zhes bya ba gzhan las ldog pa can gyi ngo bo'i ut+pa la nyid kyis tha dad pa ma yin pa lta bur snang gi don dam par ni ma yin te/_blo la snang ba'i ngo bo brdzun pa'i phyir ro/_/
[\[100b.4\]]'dis ni spyi'i tha snyad kyi rgyu mtshan bshad do/_/de nyid gzhan las log par yang snang ste zhes bya ba ni blo la snang ba'i don gzhan las log pa'i ngo bo can de dag nyid gzhan rigs mi mthun pa las log par yang snang ste dper na ut+pa la'i khyad par de dag nyid sngon po ma yin pa las log pa lta bu'o/_/
[\[100b.5\]]de'i phyir ldog pa gnyis kyis nye bar zin pa'i don gcig snang ba'i phyir gzhi mthun pa nyid kyi sa bon bshad do/_/de nyid de las zhes bya ba la sogs pas ston te/_de la zhes bya ba ni blo la snang ba'i don de rnams la tha snyad rgyas par byed ces bya bar sbyar ro/_/khyad par ji lta bu can zhig ce na/_nor
[\[100b.6\]]ba'i don can no/_/gang dag rgyur gyur pas zhe na/_spyi dang ni zhes bya ba la sogs pa smos te/_spyi'i yul can dang gzhi mthun pa'i yul gyi shes pa dang ni brjod pa yis spyi'i spyod yul can gyis ni spyi'i tha snyad rgyas par byed la/_cig shos kyis ni gzhi mthun pa nyid kyi tha snyad rgyas
[\[100b.7\]]par byed do/_/tha snyad ni 'dir sgra dang shes pa'i bdag nyid kho na yin mod kyi 'on kyang byed pa dang bcas pa la brten nas shes pa dang sgra dag gis byed pa'i ngo bo nyid brjod par 'dod pas de gnyis kho nas don rab tu ston pa'i mtshan nyid kyi byed pa la tha snyad nyid du brjod par 'dod
[\[101a\]]
[\[101a.1\]]pa'i phyir nyes pa med de/_dper na shes pa tshad ma nyid dang 'bras bu nyid yin pa lta bu'o/_/dngos po rnams kyi de kun yang /_/zhes bya ba ni dngos po rang gi mtshan nyid rnams kyi tha snyad shes pa dang brjod pa'i mtshan nyid ni phan tshun med cing phan tshun rnam par gcod pa gang yin pa de la brten pa ste/_
[\[101a.2\]]ldog pa'i dngos po nyams su myong ba'i sgo nas 'byung ba'i phyir ro/_/des na zhes bya ba ni phan tshun med pa la brten pa de nyid kyi tha snyad de gzhan sel ba'i yul can zhes bya'i/_ldog pa'i rang gi mtshan nyid 'dzin pa'i phyir ni ma yin no/_/tha snyad de ni dngos po rnyed cing dngos po 'thob pa'i rten yang
[\[101a.3\]]yin no/_/thams cad ni ma yin gyi 'on kyang tha snyad gang la brgyud pas dngos po de lta bu dang 'brel pa yod pa'o/_/dper brjod pa/_rjes dpag ji skad bshad ji bzhin/_/zhes bya ba smos te/_ji bzhin zhes bya ba ni rjes su dpag pa ji skad bshad pa lta bu ste/_sngar rjes su dpag pa rnam par rtog
[\[101a.4\]]pa can bshad pa lta bu yin no/_/rjes su dpag pa rnam par rtog pa can dang cig shos ni rang la snang ba'i don du lhag par zhen pa'i phyir 'khrul par smra yang gzhan brten pa la sogs pa'i rnam par rtog pa la ni ma yin no/_/de la ni rgyud las kyang dngos po dang 'brel pa med pa de dngos po ni mi brten pa la
[\[101a.5\]]sogs pa'i ngo bo yin pa'i phyir ro/_/mar me'i 'od la nor bu bzhin/_/zhes bya ba ni ji ltar nor bu'i 'od la nor bu'i blo 'khrul pa ltar mar me'i 'od la yang de dang 'dra de 'khrul pa nyid du mtshungs mod kyi nor bu'i 'od nor bu nyid du gzung ba ni nor bu rnyed par bya ba rtog par byed pa yin gyi mar me'i 'od ni ma yin no/_/
[\[101a.6\]]de dang 'dra bar brten pa la sogs pa'i rnam par rtog pa'i yang thob par bya ba ma yin no zhes bya ba'i tha tshig go/_/spyi'i tha snyad kyi sa bon bstan pa de la zhes bya ba la sogs pa smos te/_de la zhes bya ba'i sgra ni tshig gi phrad dam/_gsal ba de dag las 'bras bu gcig pa can gyi gsal ba rnams
[\[101a.7\]]mi gsal ba'am/_spyi dang gzhi mthun pa la sogs pa de dag las re zhig spyi'i tha snyad kyi sa bon brjod do zhes nges par gzung ba yin no/_/du ma'ang 'bras bu gcig pa can ni dper na bum pa'i khyad par rnams chu bcu ba la sogs pa 'bras bu gcig pa lta bu'o/_/shes pa dang brjod pa gang dag la
[\[101b\]]
[\[101b.1\]]rten de'i 'bras can min zhes bya ba 'bras bu de lta bu mi byed pa gang dag yin pa de dag las gzhan pa ldog pa de yod pa de dag gi dngos po du ma yin yang gcig nyid/_tha snyad rab tu 'jug par byed spyi'i tha snyad thob par byed do zhes bya ba'i tha tshig go/_/blo la snang ba'i don kho na la de ltar rgyas par byed de/_
[\[101b.2\]]snang ba dang rnam par brtag par bya ba dag gcig tu byas nas du ma yin yang gcig byed pa zhes brjod pa 'ba' zhig tu zad do/_/de bzhin zhes bya ba ni spyi 'das ma thag pa la ltos nas so/_/gcig kyang du ma byed pa ni dper na bum pas mig gi rnam par shes pa dang /_chu chu ba la sogs pa'i 'bras bu
[\[101b.3\]]byed pa lta bu'o/_/de'i dngos yongs su bstan pa'i phyir zhes bya ba ni 'bras bu du ma byed pa nyid rab tu bstan pa'i phyir ro/_/de'i 'bras bu can ma yin pa'i don dag las tha dad pa'i rgyus/_bum pa ni mig gis gzung bar bya ba dang sa las gyur pa'o zhes bya ba la sogs pa chos sna tshogs su shes par byed do/_/
[\[101b.4\]]'dis ni gzhi mthun pa nyid dang khyad par dang khyad par gyi gzhi'i dngos po'i sa bon bshad do/_/sgra don 'di zhes bya ba ni blo la snang ba'i don/_brjod dang zhes pas gcig nyid du/_/tha snyad rab tu 'jug par byed/_/ces bya ba la sogs pas bshad pa gang yin pa'o/_/gzhi mthun pa nyid ces bya ba ni/_grags
[\[101b.5\]]pa bzhin du brjod pa ste zhes bya bar sbyar te/_don dam par yod pa min yang ji lta bur grags pa bzhin du brjod pa ste/_zhes bya ba ni rnam par rtog pa can gyis blo'i ngo bor brjod pa yin te/_'di ltar dngos po la sgra'i don dang gzhi mthun pa 'di ni mi srid do/_/grags pa bzhin du brjod pa ste zhes bshad pas
[\[101b.6\]]de'i phyir/_de nyid bstan par chos dang zhes bya ba la sogs pa smos te/_'di ni chos so/_/'di ni chos can no zhes rnam par gzhag pa'o/_/tha dad tha dad min ci 'dra/_/zhes bya ba ni gcig kyang 'bras bu du ma byed pa nyid kyis de'i 'bras bu can ma yin pa dag las ldog pa'i sgo nas tha dad do/_/
[\[101b.7\]]du ma yang 'bras bu gcig byed pa ni de'i 'bras bu can ma yin pa las log pa nyid kyis tha dad min pa'o/_/'di ni rnam par rtog pa'i blos sgro btags pa'i phyir/_de nyid don ni ma brtags pa ste gang gis de kho na nyid kyi dngos po'i don la ma ltos pa zhes tshig rnam par sbyar te/_'jig rten na ji ltar blo la snang
[\[102a\]]
[\[102a.1\]]ba la yang de'i ngo bor lhag par zhen pa nyid kyis grags pa ste/_chos la sogs pa rnam par dbye ba de la'o/_/de bzhin kho nar zhes bya ba ni 'jig rten la grags pa bzhin du'o/_/bsgrub bya sgrub pa kun gzhag pa/_/mkhas pa rnams kyis byas pa yin/_/zhes bya bar sbyar ro/_/ci'i phyir zhe na
[\[102a.2\]]dam pa'i don la 'jug bya'i phyir mi rtag pa la sogs pa'i rang gi mtshan nyid rtogs par bya ba'i phyir ro/_/yang ci'i phyir gcig pa nyid la sogs pa'i tha snyad dngos po la mi srid ce na/_de'i phyir dam pa'i don gyi don rnams ni zhes bya ba la sogs pa smos te/_don dam pa pa'i dngos po rnams ni rang gi 'dre ba
[\[102a.3\]]med pas de'i phyir dngos po la spyi'i tha snyad med do/_/dngos po de la du ma nyid mi rung ba'i phyir byas pa nyid la sogs pa'i chos dag gis so sor tha dad pa med de/_de'i phyir dngos po de dag la ngo bo gcig pa dang /_don gcig la du ma'i ngo bor lhag par zhen pa gang yin pa de ni rnam par rtog pa can gyi blo'i
[\[102a.4\]]bslad pa yin te 'khrul pa yin no/_/gang gi phyir don dam pa pa'i dngos po rnams 'dre ba yang med tha dad pa yang med pa rgyu des na 'di ni chos mang po rnams kyi spyi'o zhes bya ba dang /_de bzhin du chos mang po rnams kyi khyad par ro zhes bya ba'i bye brag tha dad pa nyid kyi tha snyad gang yin pa de ni blo'i don la
[\[102a.5\]]yin gyi phyi rol gyi rang gi mtshan nyid la ma yin no/_/gal te blo la snang ba brdzun pa'i phyir ji ltar de la byas pa nyid la sogs pa'i chos tha dad pa yin zhe na/_de nyid la zhes bya ba la sogs pa smos te/_blo'i snang ba nyid la'o/_/'di skad du phyi rol dang gcig pa nyid du lhag par zhen pas ji ltar rang gi
[\[102a.6\]]mtshan nyid gzhan las log pa ltar/_de mthong ba las 'ongs pa rnam par rtog pa la snang ba la yang de bzhin du lhag par zhen to zhes bshad pa yin no/_/de nyid kyi phyir rab tu brtag ces bya ba smos so/_/ji ltar mngon sum rang gi mtshan nyid kho na 'dzin pa de bzhin du bsgrub par bya ba'i chos mi rtag pa
[\[102a.7\]]nyid la sogs pa bsgrub pas rjes su dpag pas khyad par du byas pa'i rang gi mtshan nyid kho na ci'i phyir mi 'dzin zhe na/_de'i phyir bsgrub bya zhes bya ba la sogs pa smos te/_'di ni bsgrub par bya'o/_/'di ni sgrub pa'o snyam pa'i rtog pa la dngos por mthong ba nyams pa'i phyir rang gi mtshan nyid
[\[102b\]]
[\[102b.1\]]snang ba nyid nyams pa'i phyir spyis khyad par du byas pa'i rang gi mtshan nyid 'dzin pa lta ga la yod/_slob dpon phyogs kyi glang po la sogs pas gzhan sel bas khyad par du byas pa'i khyad par 'dzin te zhes bshad pa'i phyir rang gi mtshan nyid spyi dang 'brel pa 'dzin par dam bcas so snyam du dogs
[\[102b.2\]]pa bsal ba'i phyir khyad par zhes bya ba la sogs pa smos te/_khyad par spyi dang 'dres pa shes so zhes bya ba'i tshig 'di la yang /_rang gi mtshan nyid gzung bya min rang gi mtshan nyid kho na yin par bstan to zhes bya ba de ltar khong du chud par ni mi bya ba'i tha tshig go/_/'on kyang der ni blo la snang ba'i khyad par
[\[102b.3\]]dag kho na gzhan sel ba'i mtshan nyid kyis spyi de dang 'dres par 'dzin to zhes bya bar rtogs par bya'o/_/gal te yang ci'i phyir de la de ltar rtog par bya zhe na/_de ni zhes bya ba la sogs pa smos te/_du ma la gcig pa nyid kyi rnam pa ni spyi'i rnam pa'o/_/gcig la khyad par mang po nyid ni khyad par gyi
[\[102b.4\]]rnam pa'o/_/sogs pa zhes bya ba'i sgras ni chos dang chos can gyi rnam pa la sogs pa yongs su bsdu ste/_rang gi mtshan nyid de ni de dag spyir yang gzung bya min no/_/ci'i phyir zhe na/_byas pa nyid dang mi rtag pa nyid la sogs pa'i ngo bo'i chos kyi bye brag khyad par ji lta bu can zhig ce na/_khyad par te
[\[102b.5\]]dngos po'i ngo bo mang po rnams rang gi mtshan nyid de gcig la ste/_rang gi mtshan nyid de gcig pu la mi rung ba'i phyir ro/_/dngos po gcig cig la dngos po'i ngo bo mang po ni mi rung ste/_rang gi mtshan nyid la cha shas med pa'i phyir ro/_/de'i ngo bo zhes bya ba ni rang gi mtshan nyid do/_/kun las log
[\[102b.6\]]pa ni thun mong ma yin pa ste/_de de bzhin du rtogs par byed pa'i sgra yod pa ma yin zhes bya ba ni rang gi mtshan nyid de thun mong ma yin pa'i ngo bor 'dzin par byed pa'i sgra med pa'o/_/rtog pa yang yod pa ma yin zhes bya bar skabs dang sbyar te/_rang gi mtshan nyid thun mong ma yin pa'i ngo bor 'dzin par byed
[\[102b.7\]]pa'i rnam par rtog pa yang med do zhes bya ba'i tha tshig go/_/ci'i phyir zhe na/_sgra dang rtog pa ni spyi nyid du ni 'jug phyir ro/_/de rtogs par byed pa'i sgra med do zhes smra bas rang gi mtshan nyid la sgra rnams mi sbyor ro zhes bshad pa yin pas de'i phyir yang ci'i phyir zhes bya ba la sogs pa gleng ba byed do/_/spyi nyid
[\[103a\]]
[\[103a.1\]]du ni 'jug phyir ro/_/zhes bshad ma thag pa'i phyir gleng ba mi rigs pa ma yin nam zhe na/_de ni bden na lan lhag par brjod pa'i phyir nye bar bkod do/_/brdas yul du byas pa ni brdar btags pa ste/_sgra rnams kyis ni de ston to/_/de ni tha snyad ched du byas/_/zhes bya ba ni brda'o/_/tha snyad kyi
[\[103a.2\]]dus de'i tshe rang gi mtshan nyid gang la brdar 'dogs so zhes bya bar 'dod pa'i rang gi mtshan nyid med do/_/brdar 'dogs pa'i dus na rang gi mtshan nyid mthong ba gang yin pa de nyid tha snyad kyi dus su rjes su 'gro ba ni med de/_gsal ba gzhan gyi ngo bo ni gsal ba gzhan la mi srid pa'i phyir ro/_/gang
[\[103a.3\]]yang gsal ba gcig cig brda'i yul nyid du 'dod pa gang yin pa de yang skad cig ma nyid yin pa'i phyir dus gzhan na/_de nyid kyis ngo bo rjes su 'gro ba med na/_yul dang dus kyis tha dad pa'i gsal ba la lta smos kyang ci dgos/_rgyu des na rang gi mtshan nyid de la brdar ma yin te 'dogs pa zhes
[\[103a.4\]]bya ba khong nas dbyung ngo /_/sgra rnams kyis ni zhes bya ba la sogs pas ni 'chad par byed de/_sngar zhes bya ba ni brda'i dus na'o/_/rang gi mtshan nyid gcig la brdar bya ba'i sgra zhes bya bar sbyar te/_phyis zhes bya ba ni tha snyad kyi dus na'o/_/ci'i phyir rigs pa ma yin zhe na/_de ni zhes bya ba la sogs pa
[\[103a.5\]]smos te/_de ni zhes bya ba ni brda'i dus na mthong ba'i rang gi mtshan nyid ni tha snyad kyi gnas skabs na yod pa'i gsal ba yul dang dus kyi tha dad pa la mi 'bral ba'i phyir zhing rjes su mi 'gro ba'i phyir te/_gcig la mthong ba'i khyad par ni gzhan la mi srid do/_/'dis ni de'i tshe rang gi mtshan nyid med
[\[103a.6\]]ces bya ba 'dis rnam par bshad do/_/spyi tha dad pa zhes bya ba ni bye brag pa'i lta ba yin no/_/grangs can pa'i lta ba ni tha mi dad pa yin to/_/gsal ba rigs mthun pa la khyab pa'i phyir khyab pa'o/_/gang gi phyir spyi brjod pa des na de'i phyir tha snyad kyi dus na med pa'i nyes pa med cing tha snyad kyi dus na sgra'i don
[\[103a.7\]]med pa'i nyes pa med de/_sgra'i don ni spyi yin pa'i phyir la/_de yang gcig pa nyid kyis brda dang tha snyad kyi dus gnyi ga na yod pa'i phyir ro/_/ci nas zhes bya ba'i sgra'i don ni ci nas kyang zhes bya ba'i don 'di yin te/_ci nas kyang skyes bu tha snyad kyi dus su sgra brjod pa las don byed par nus pa'i don
[\[103b\]]
[\[103b.1\]]shes nas de bsgrub pa'i phyir don byed pa bsgrub pa'i phyir 'jug par 'gyur snyam pa'i bsam pa 'dis/_don rnams la rjod par byed pa'i sgra rnams sbyor bar byed do/_/'di nyid kyi rnam par bshad pa ni 'jig rten la zhes bya ba la sogs pa yin te/_mi 'di brda mi byed cing brdar mi 'dogs pa'am/_brdar
[\[103b.2\]]btags pa'i don la sgra mi sbyor bas te nyam nga ba ni 'bras bu la mi lta bar 'ga' zhig la gtsigs cher 'dzin pa'o/_/rtsom pa ni tha snyad do/_/'bras bu'i don can ni 'bras bu med pa ma yin pa'o/_/ril zhes bya ba'i sgra'am/_gzhan yang rung ba'o/_/mkho ba kho nar brtsi ba ni gzung bar 'os par ro/_/
[\[103b.3\]]ci'i phyir zhe na/_rtsom pa 'bras bu med pa rtsom pa 'bras bu dang bral ba ni rtog pa sngon du gtong ba rnams kyis yal bar dor bar bya ba yin pa'i phyir te/_gzung bar bya ba ma yin pa'i phyir ro/_/de bas na zhes bya ba ni de lta bas na'o/_/'ga' zhig la zhes bya ba ni mngon par 'dod pa'i don la ste/_sbyor ba
[\[103b.4\]]ni brdar byed pa'o/_/'dis kyang zhes bya ba ni rtogs par byed pa pos so/_/'bras bu 'ga' kho na la lta ba'i rigs so zhes bya ba ni dgos pa kho na la ltos pa'i rigs so zhes bya ba'i tha tshig go/_/de ni zhes bya ba ni 'bras bu ste/_'dod pa thob pa'i mtshan nyid do/_/mi 'dod pa 'dor ba'i mtshan nyid ces ci
[\[103b.5\]]rigs par sbyar ro/_/gang gi phyir skyes bu'i don 'dod pa dang mi 'dod pa 'thob pa dang spong ba'i ngo bo kho na yin pa de'i phyir sbyor ba po'i skyes bu 'dis 'dod pa dang mi 'dod pa'i 'bras bu de dag gis bsgrub pa dang sgrub pa ma yin pa'i don shes par byas nas/_'dod pa bsgrub pa de la 'jug pa
[\[103b.6\]]dang /_mi 'dod pa bsgrub pa la ldog pa dag bya ba'am/_gzhan dag byed du gzhug pa'am/_nyan pa po rnams kyang sbyor ba la gus par 'gyur snyam pa'i bsam pa 'dis sgra rnams sbyar bar bya'o/_/re zhig sgra sbyor ba ni gzhan gyi yan lag yin pa'i phyir gzhan la tha snyad du bya'o zhes sgra sbyor
[\[103b.7\]]bar ni rigs nas/_rang nyid 'jug pa dang ldog par bya ba la go sgra ci zhig dgos she na/_bden te sgra sbyor ba goms pa las bdag nyid kyang rtogs par byed pa na re 'ga' de ltar rtogs par 'gyur ba nye bar bkod par byas pa 'ba' zhig tu zad do/_/de lta ma yin na yal bar 'dor bar bya ba yin
[\[104a\]]
[\[104a.1\]]pa'i phyir ro zhes bya ba ni sgra sbyor ba 'bras bu med na btang snyoms su gzhag pa yin pa'i phyir ro/_/gal te rigs kyang don bya ba byed pa yin te/_de bas na rigs la sgra sbyor bar yang 'gyur la/_'bras bu med pa yang ma yin no snyam du sems na de'i phyir de la zhes bya ba la sogs pa smos te/_
[\[104a.2\]]de la zhes bya ba rigs sgra'i don yin par 'dod pa la rigs de ni don byed par rung ba ma yin no/_/de nyid rigs ni zhes bya ba la sogs pa ston te/_rigs ni bzhon pa dang bzho ba la sogs pa byed par nus pa ma yin te/_de bas na bzhon pa dang bzho ba don du gnyer ba la rigs brjod pa don med pas
[\[104a.3\]]de'i don du sgra sbyor ba ma yin no/_/gal te 'o na gang gi tshe bzhon pa dang bzho ba la sogs pa'i skabs ma yin pa de'i tshe rigs la sgra sbyor ro zhe na/_de lta bu zhes bya ba la sogs pa smos te/_de lta bu zhes bya ba ni bzhon pa dang bzho ba la sogs pa'i skabs te/_'bras bu med pa'i sbyor ba ni yal bar
[\[104a.4\]]dor bar bya ba yin no zhes bshad zin pa'i phyir ro/_/gal te spyi ni don bya ba mi byed kyi 'on kyang gsal ba kho na'i don byed na/_gsal ba bstan par mi nus pa'i phyir spyi la sbyar ba'i sgras spyi mtshon par byed la/_sgras mtshon pa'i spyi des de dang 'brel pa'i phyir gsal ba yang mtshon par byed de/_de bas na
[\[104a.5\]]mtshon zin pas mtshon par bya ba'i rigs brjod do zhe na/_'brel pa yod du zin kyang zhes bya ba la sogs pas lan 'debs te/_rigs dang de dang ldan par 'brel pa yod du zin kyang 'on kyang gsal ba'i khyad par sgras ma brjod pa la ji ltar 'jug par 'gyur te/_mi 'gyur ba nyid do/_/de nyid bsgrub par
[\[104a.6\]]'ga' zhig la zhes bya ba la sogs pa smos te/_'khar ba dang 'khar ba thogs pa 'brel pa yod du zin kyang rtog pa sngon du gtong ba 'ga' zhig la 'khar ba chod cig ces smras na 'khar ba thogs pa gcod pa ni med de sgras ma brjod pa'i phyir ro/_/de bzhin du rigs brjod kyang gsal ba la mi
[\[104a.7\]]'jug go zhes bya ba'i tha tshig go/_/gal te rigs la bzhon pa dang bzho ba la sogs pa mi srid pa'i phyir/_sgras ma brjod du zin kyang gsal ba la 'jug par 'gyur ro zhe na/_mi srid pa'i phyir zhes bya ba la sogs pa smras te/_smra ba pos bsgo bar bya ba la don gzhan la yod pa'i
[\[104b\]]
[\[104b.1\]]'bras bu mi srid pa'i don la brjod na/_rnar mi 'ong ba smra bar 'gyur ba 'ba' zhig tu zad kyi mi nus pa brjod pa de las gzhan nus pa la 'jug pa ni ma yin no/_/ci dang 'dra zhe na/_glang 'jo ba brjod pa bzhin te/_'ga' zhig gis glang zhos shig ces smras na/_de la bzho ba mi srid pa'i phyir nyan pa
[\[104b.2\]]po glang las gzhan pa nus pa ba 'jo ba la 'jug pa ni med kyi de 'di snyam du 'dis rnar mi 'ong ba zhig smras so snyam du sems pa 'ba' zhig tu zad do/_/gal te glang brjod na 'brel pa med pa'i phyir ba 'jo bar 'jug par mi 'gyur gyi rigs brjod na ni 'brel pa'i phyir gsal ba la 'jug go snyam du sems
[\[104b.3\]]na/_don gzhan zhes bya ba la sogs pa smos te/_'brel pa spyi don gzhan brjod kyang gzhan zhes bya ba gsal ba mtshon pa ni ma yin no/_/'brel pa yod du zin kyang sgras ma brjod pa la zhes bya ba la sogs pas don 'di bshad zin pa kho na ma yin nam zhe na/_bden mod kyi don lhag mar brjod pa'i phyir
[\[104b.4\]]yang gleng ngo /_/de nyid kyi phyogs snga ma dgod pa'i phyir/_gal te zhes bya ba la sogs pa smos te/_'khar ba gang la 'brel pa ma nges pa yod pa de la de skad ces bya ste/_'di ltar 'khar ba ni 'khar ba thogs pa med kyang yod do/_/de'i ngo bo nyid ni de'i phyir de la zhes bya ba 'khar ba thogs pa la mi
[\[104b.5\]]'jug ste/_'khar ba brjod na 'jug par mi 'gyur ro zhes bya ba'i tha tshig go/_/rigs brjod na ni 'brel pa nges pa can nyid kyi phyir gsal ba la 'jug par 'gyur ro snyam du sems na/_grub pa'i mtha' smra bas de ni zhes bya ba la sogs pa smos te/_de ni zhes bya ba ni 'brel pa ma nges pa can
[\[104b.6\]]nyid de/_rigs la yang mtshungs so/_/gal te ji ltar zhe na/_gsal ba rnams zhes bya ba la sogs pa smos so/_/gal te ji ltar 'khar ba thogs pa la 'khrul pa de bzhin du 'khar ba thogs pa yang 'khar ba la 'khrul gyi rigs ni gsal ba med par yod du zin kyang gsal ba ni rigs la mi
[\[104b.7\]]'khrul te/_de'i phyir gzhan la 'jug go snyam du sems na/_de la yang log pa yin te/_gal te gsal ba'i sgo nas rigs mtshon par 'dod pa zhig tu gyur na ni de'i tshe gsal bas rigs mi 'khrul lo zhes bya ba 'di rung ngo /_/gal te ji ltar pha la sogs pa 'brel pa can cig shos med du
[\[105a\]]
[\[105a.1\]]zin kyang de las gzhan pa spun drung la sogs pa rjod par byed pa'i sgra rnams kyis 'brel pa cig shos 'phen par byed pa ltar phyi yang de dang 'dra'o/_/zhe na spun drung zhes bya ba la sogs pa'i sgra rnams zhes bya ba la sogs pa smos te/_sogs pa zhes bya ba'i sgras ni bu zhes bya ba la
[\[105a.2\]]sogs pa'i sgra bsdu ste/_de dag ni 'brel pa can gyi sgra yin pa'i phyir/_'brel pa can gzhan la ltos pa kho nas rnam par gzhag pa'i phyir ro zhes bya ba'i tha tshig go/_/gzhan 'phen par 'gyur zhes bya ba ni spun drung la sogs pa'i zla bo'o/_/'phen pa yang 'brel pa can cig shos kyi rnam pa can gyi
[\[105a.3\]]rnam par rtog pa skyed pa yin gyi nye bar 'jog pa nyid ni ma yin te/_'brel pa can med kyang rnam par rtog pa skye ba'i phyir ro/_/de ltar zhes bya ba la sogs pa ni chos mi mthun pa bsnyad pa yin no/_/gal te 'brel pa can rjod par byed pa yin na/_de'i tshe nyes pa 'dir 'gyur ro zhes bya bar rigs gsal
[\[105a.4\]]ba zhes bya ba la sogs pa smos te/_rigs gang dag la gsal ba dang bral ba yod pa de dag gis kyang de'i sgra dag las rigs rjod par byed pa'i sgra dag las rtag tu 'jug pa'i yul du gyur pa gsal ba rjes su 'gro bar thal bar 'gyur te/_rigs gsal ba zhig pa can gyis kyang gsal ba don bya ba
[\[105a.5\]]byed pa 'jog par 'gyur ro zhes bya ba'i tha tshig go/_/gal te zhes bya ba la sogs pas ni gzhan gyi dogs pa bsu bar byed de/_dus thams cad du zhes bya ba ni gsal ba yod pa dang med pa'i dus dag tu'o/_/de dang 'brel par rung ba nyid du shes pa'i phyir te/_gsal ba dang 'brel par rung ba nyid du
[\[105a.6\]]shes pa'i phyir gsal ba rjes su dpag par 'dod pa kho na'o zhe na/_'di skad du ji ltar spun drung zhes bya ba la sogs pa'i sgra 'brel par rung ba'i phyir/_spun drung ni gang gi yin pa 'ga' zhig ni yod do zhes de lta bu'i shes pa skyed par byed kyi 'brel pa can bye brag phye ste 'jog par byed pa ni ma yin
[\[105a.7\]]pa de bzhin du rigs zhes bya ba'i sgra yang rigs 'di ni gsal ba 'ga' zhig gi rung ba nyid yin no zhes de ltar rung ba nyid 'phen par byed do zhes smras pa yin no/_/'o na ni zhes bya ba la sogs pas ni lan 'debs te/_dus thams cad du zhes bya ba gsal ba yod pa dang med pa'i dus dag tu ba
[\[105b\]]
[\[105b.1\]]lang zhes bya ba'i sgra las bzhon pa dang bzho bar rung ba gsal ba'i khyad par la 'jug par mi 'gyur ro/_/gal te ci'i phyir zhe na/_lhan cig byed pa dang zhes bya ba la sogs pa smos te/_rigs kyi gsal ba dang lhan cig pa dang /_lhan cig pa ma yin pa'i gnas skabs dag tu gsal
[\[105b.2\]]ba'i khyad par don byed nus pa khyad par du ma 'phangs pa'i phyir ro/_/'di skad du ji ltar rigs gsal ba dang bral ba brjod na rung ba nyid tsam 'phen pa ltar rigs gsal ba dang bcas pa brjod na yang de dang 'dra ste/_gnyi gar 'brel par rung ba nyid du khyad par med pa'i phyir zhes bshad pa yin no/_/
[\[105b.3\]]gal te rigs 'ba' zhig brjod pa ni ma yin gyi/_'on kyang gsal ba dang 'brel pa can gyi rigs brjod pa'i phyir gsal ba la 'jug par mi 'gyur ro zhes bya ba'i nyes pa med do zhe na/_de ltar yin la ni rag na 'on kyang gsal ba de yang de'i khyad par nyid du zhes bya ba rigs kyi khyad par nyid du gnas pas
[\[105b.4\]]rigs brjod pa na 'phangs pa kho na'i phyir/_rigs 'ba' zhig brjod par byas pa ni ma yin gyi/_'on kyang de dang ldan pa brjod par bya ba yin no zhes phyogs gzhan yongs su gzung bar 'gyur te/_de la 'og nyid nas nyes pa bshad par bya'o snyam du bsams pa yin no/_/rigs dang de dang ldan pa dag
[\[105b.5\]]'brel pa khas blangs nas de skad du bshad kyi 'brel pa nyid ni med pas rigs zhes bya ba la sogs pa smos te/_phan tshun zhes bya ba la sogs pas ni 'brel pa med pa ston to/_/rigs dang gsal ba phan tshun phan 'dogs pa med pa'i phyir te/_gsal ba la yang rigs kyis byas pa'i phan pa med la/_
[\[105b.6\]]rigs la yang gsal bas byas pa'i phan pa med do/_/phan pa med pa nyid rgyu gang gis she na/_bskyed par bya ba dang skyed par byed pa nyid du zhes bya ba smos te/_mtshan nyid tha dad pa dag ni phan pa med na 'brel pa yod pa ma yin no/_/de'i phyir zhes bya ba ni 'brel pa med pa'i phyir te/_rigs brjod
[\[105b.7\]]pas rdzas mtshon par yang rigs pa ma yin no/_/de lta bas na zhes bya ba ni mjug sdud pa ste/_'bras bu med pa'i phyir ro zhes bya ba ni don byed pa med pa'i phyir ro/_/de lta na ni zhes bya ba la sogs pas ni phyogs gzhan smas te/_de ldan zhes bya ba ni rigs dang ldan pa'o/_/nus pa zhes
[\[106a\]]
[\[106a.1\]]bya ba ni phod pa'o/_/de la zhes bya ba ni rigs dang ldan pa la ste/_de la sgra sbyor ro zhes smra ba ni rigs kyi sgo nas rdzas la sgra sbyor bar 'dod kyi dngos su ni ma yin pas/_de ltar na mtha' yas pa'i nyes pa yongs su spangs par 'gyur ro zhes so/_/de nyid kyi phyir grub pa'i
[\[106a.2\]]mtha' smra bas de nyid la brgal bar de yang ni zhes bya ba la sogs pa smos te/_'di nyid kyi rnam par bshad pa ni sgra de zhes bya ba la sogs pa yin no/_/de la bar du gcod par byed pa gzhan gyis ci zhig bya zhes bya ba ni gsal ba de la bar du gcod par byed pa spyi gzhan brtag pas ci zhig bya zhes bya ba'i
[\[106a.3\]]tha tshig go/_/gal te mtha' yas phyir zhes bya ba ni gzhan gyi dogs pa bsu ba'o/_/'di mtshungs zhes bya ba ni lan to/_/'di nyid kyi rnam par bshad pa ni gal te zhes bya ba la sogs pa yin te/_de dang ldan pa yang mtshungs so zhes bya ba ni de dang ldan pa'i brjod par bya ba la yang 'dra ba'o/_/gal te
[\[106a.4\]]ci'i phyir zhe na/_rigs kyis zhes bya ba la sogs pa smos te/_rigs kyi khyad par du byas pa rnams kyis gsal ba'i ngo bo thun mong ma yin pa nyams pa pa ni med do/_/de lta bas na rigs kyi khyad par du byas pa'i gsal ba dag kyang brjod par bya ba kho na yin pa'i phyir gdon mi za bar de la zhes bya ba la
[\[106a.5\]]gsal ba rnams la sgra 'brel pa bye dgos na zhes bya bar sbyar ro/_/ci'i phyir zhe na/_'brel ba ma byas pa can ni brjod du mi rung ba'i phyir te/_sgra gang la 'brel pa ma byas pa yod pa des brjod du mi rung ba'i phyir byed pa po drug pa'am/_sgra'i don gang don gang la 'brel pa ma byas pa yod pa de ni
[\[106a.6\]]brjod du mi rung ba'i phyir las kyis drug pa yin no/_/sgra'i de dang ldan pa dang lhan cig 'brel pa de yang bya bar mi nus te/_mtha' yas pa'i phyir ro/_/de lta bas na phyogs de yongs su gzung ba ni rigs pa yin no snyam du bsams pa yin no/_/gal te de dang 'brel pa can la gsal ba dang 'brel
[\[106a.7\]]pa can spyi la sgra'i 'brel pa byas pa'i phyir rigs dang 'brel pa can gyi gsal ba de la yang byas pa kho na yin no zhe na/_'di la bshad zin te/_spyi gsal ba dang 'brel pa can yod du zin kyang rigs gcig la brdar byas pas gsal ba gzhan la rtog pa ni med de/_dper na 'khar ba la byas pas
[\[106b\]]
[\[106b.1\]]'khar ba thogs pa mi rtog pa bzhin no/_/rigs dang de dang ldan pa dag 'brel pa yang med do zhes de skad du yang bshad zin te/_'brel pa yod du zin kyang 'khar ba zhes bya ba'i sgras 'khar ba thags pa ni med do zhes bya ba dang /_de bzhin du rigs dang gsal ba dag 'brel pa 'ga' yang med do zhes
[\[106b.2\]]bshad ma thag pa'i phyir ro/_/de byed pa brjod par 'dod pa'i don byed pa rnams de byed pa ma yin pa brjod par 'dod pa'i don bya ba byed pa ma yin pa gang dag yin pa de las log pa gang yin pa des de byed pa thams cad mtshungs so/_/de'i phyir log par mtshungs pa gzhan sel ba'i mtshan
[\[106b.3\]]nyid de la cis ma byas te ci ste brdar ma byas/_de nyid don byed pa gang gi zhes bya ba la sogs pas ston te/_sreg pa dang 'tshed pa la sogs pa'i mtshan nyid kyis don byed cing sgrub pa gang gi dbang du byas shing ched du bsams nas mngon par 'dod pa'i don bya ba byed pa'i don rnams la sgra sbyor
[\[106b.4\]]ba zhes bya ba rab tu sbyor ba'i skyes bu 'di'i de byed pa'i don mngon par 'dod pa'i don byed pa rnams gzhan dag las zhes bya ba de byed pa ma yin pa dag las tha dad pa'i phyir de dag byed pa thams cad ni rigs mi mthun pa las log par tha mi dad pa yin no/_/de bas na 'dri ba'i bsam pa ni don de
[\[106b.5\]]dag gi tha mi dad pa gzhan las ldog pa'i mtshan nyid de kho na la sgra ci ste mi sbyor/_sgra'i don gzhan spyi brtags pas ci zhig bya snyam pa yin no/_/gal te de ldan zhes bya ba la sogs pa ni sgra'i don dngos po yin par smra ba rnams kyi ltar na brjod par bya ba'i phyogs ni khyad par dang rigs dang de dang
[\[106b.6\]]ldan pa dag 'brel pa dang /_rigs dang ldan pa zhes bya ba gzhi yin pa de la/_bzhi pa de dang ldan pa'i phyogs la slob dpon phyogs kyi glang pos/_de ldan rang dbang med pa'i phyir/_/zhes bya ba la sogs pas nyes pa bshad pa de dang ldan pa'i nyes pa gang yin pa de dang mtshungs pa'i phyir te/_
[\[106b.7\]]nyes pa de 'di la yang 'byung bar 'gyur ba'i phyir gzhan las ldog pa'i mtshan nyid kyi tha mi dad pa la sgra mi sbyor ro zhe na/_nyes pa 'dir 'gyur kyang bla zhes khas len par byed de/_ji ltar nyes pa 'di med pa de ltar ni 'og nyid nas 'chad par 'gyur bas khas blangs nas de skad du smras par
[\[107a\]]
[\[107a.1\]]zad do/_/rigs gzhan mi dgos so zhes bya ba ni rigs gzhan yin par ni rigs pa ma yin no zhes bya ba'i tha tshig go/_/'di nyid kyi rnam par bshad pa ni/_gal te 'di snyam du zhes bya ba la sogs pa yin te gzhan pa de byed pa ma yin pa las ldog pa'i dngos po sgra'i don yin
[\[107a.2\]]par khas len pa la yang ngo /_/de dang ldan pa zhes bya ba ni ldog pa dang ldan pa'o/_/de'i phyogs las ldog pa'i phyogs 'di khyad par med do/_/khyad par med pa nyid log pa dang zhes bya ba la sogs pas ston te/_'di ltar khyod kyis ldog par zhes smras la gzhan gyis rigs zhes smras pa
[\[107a.3\]]dang /_khyod kyis ldog pa dang ldan pa brjod do zhes smras la/_gzhan gyis rigs dang ldan pa zhes smras la/_brjod par bya ba 'di la khyad par ci zhig yod de sgra tha dad pa la ma gtogs pa khyad par gzhan 'ga' yang med do zhe na/_grub pa'i mtha' smra bas de dang ldan pa'o zhes bya ba la
[\[107a.4\]]sogs pa smos te/_rigs gzhan zhes bya ba dngos por gyur pa ste/_'di ni rigs gzhan mi dgos so zhes bya ba'i mdo 'di'i 'grel pa yin no/_/yang nyes pa mtshungs pa las ji ste/_ldog pa khas len par byed kyi/_spyi dngos por gyur pa ni ma yin zhe na/_rigs khas len pas kyang
[\[107a.5\]]zhes bya ba la sogs pa smos te/_de med na zhes bya ba ni ldog pa med na'o/_/de yang zhes bya ba ni rigs dngos por gyur pa ste/_rigs ni tha dad pa rnams la shes pa rnam pa tha mi dad pa can gyi rgyu yin par rtogs pas tha dad pa med na/_der rtogs pa don med par 'gyur ro/_/dngos po rnams kyang phan
[\[107a.6\]]tshun tha dad pa med na thams cad gcig nyid du gyur pa'i phyir/_gang zhig gang dang mtshungs te/_de ni don du ma dang ldan pa'i ngo bo yin pa'i phyir ro/_/de lta bas na gdon mi za bar tha dad par khas blang dgos so/_/de'i 'bras bu can ma yin pa gcig las tha dad pa de las gzhan pa'i 'bras
[\[107a.7\]]bu can ma yin pa de las gzhan pa de'i 'bras bu can rnams kyis tha mi dad pa de nyid des khyad par du byas pa rnams la rtogs pa'i dmigs pa yin pa'i phyir rtogs pa zhes bshad kyi/_de nyid rtogs pa ni ma yin no/_/yang na rtogs pa zhes bya ba'i sgra byed par bsgrub pa yin te/_ldog
[\[107b\]]
[\[107b.1\]]par byed par gyur pa des dngos po rnams rtogs pa'i phyir ro/_/rnam pa thams cad du zhes bya ba ni gal te brjod par bya ba'i don ldog pas khyad par du byas pa'ang rung /_rigs kyis khyad par du byas pa'ang rung ste/_de dang ldan pa'i phyogs la mtha' yas pa la sogs pa'i nyes pa bshad pa gang
[\[107b.2\]]yin pa de yongs su spangs par bya bar mi nus pa'i phyir ro/_/gal te cis te nyes pa 'dra na go rims kho na ci'i phyir khas mi blang zhe na/_don gzhan zhes bya ba la sogs pa smos te/_don gzhan ni rigs dngos por gyur pa'o/_/gal te rigs kyi dngos po ni tha dad pa rnams la tha mi dad pa'i blo
[\[107b.3\]]bskyed pa yin no zhe na/_don de ni zhes bya ba la sogs pa smos te/_de ni zhes bya ba ni rigs kyis bsgrub par bya'o/_/gzhan gyis zhes bya ba ni de'i 'bras bu can ma yin pa las ldog pa'i mtshan nyid kyis tha mi dad pas so/_/khyod ni ldog par brtags pas rigs kyis don grub par byed la/_
[\[107b.4\]]kho bo ni rigs su rtogs pas byas pa'i khyad par 'ga' yang med do zhe na/_de'i phyir de zhes bya ba la sogs pa smos te/_de khas blang ba zhes bya ba ni ldog pa khas blang pa ste/_de khas mi len na rigs su rtogs pa nyid kyang mi rung ngo zhes bshad zin to/_/de ltar na re zhig gzhan sel ba nges par
[\[107b.5\]]khas blang ba nyid bsgrub pa yin no/_/da ni sgra gdon mi za bar ldog pa brjod par bya ba yin pas de bstan par gzhan yang zhes bya ba la sogs pa smos te/_brjod par 'dod pa'i don las gzhan pa ni de las gzhan pa ste/_de yongs su spangs nas nyan pa po 'jug par 'gyur zhes te ston par byed
[\[107b.6\]]pas sgra brjod do/_/kyang zhes smos pa ni tshig snga ma la ltos nas bsdus pa'i don yin no/_/yang na kho na'i don dang rim pa gzhan du sbyar ba yin pas/_de las gzhan pa yongs su spangs zhes bya ba'i mjug thogs su blta bar byas te/_de las gzhan pa pa yongs su spangs pa kho nas zhes bya
[\[107b.7\]]ba'i tha tshig go/_/de yis zhes bya ba ni sgras so/_/de dag rnams las zhes bya ba ni mngon par mi 'dod pa rnams las so/_/mngon par 'dod pa'i don ni/_rnam par mi gcod cing rnam par gcod pa brjod par mi byed do zhes bya ba'i tha tshig go/_/sgra de ji ltar te/_ji ltar sbyar bar 'os pa yin/_
[\[108a\]]
[\[108a.1\]]mi 'os pa nyid de de'i tshe sgra sbyor ba don med pa nyid do zhes bya ba'i tha tshig go/_/de nyid 'di don rnams las zhes bya ba la sogs pas ston te/_sbyor bar byed pa pos 'di mngon par 'dod pa'i don bya ba byed pa'i don rnams la sgra sbyor ba na ci nas kyang nyan pa po mi 'dod pa yongs su
[\[108a.2\]]spangs nas zhes bya ba mi 'dod pa'i don rnam par bcad pas 'jug par 'gyur snyam pa'i bsam pa 'dis sbyor ro/_/gal te sgras gzhan rnam par bcad pa brjod par mi byed na de'i tshe rtogs par 'dod pa de dang gzhan la yang zhes bya ba mngon par mi 'dod pa la yang 'jug tu snang ba yin no/_/
[\[108a.3\]]de lta yin na ni mngon par 'dod pa'i don gyi ming brjod pa gang yin pa de smos pa don med par thal bar 'gyur ba'i phyir ro/_/'di ltar khyer te shog cig ces smras nas/_dngos po tsam 'phangs pa yin pas/_de la mngon par mi 'dod pa rnam par bcad pa'i phyir me khyer te shog cig ces me'i sgra
[\[108a.4\]]sbyor bar byed do/_/gal te de sbyar kyang me ma yin pa khyer te 'ongs pa rnam par mi gcod na ni de'i tshe me zhes bya ba'i sgras brjod pa cung zad kyang dgos pa med do/_/khyer te shog cig ces bya ba 'dis kyang khyer te mi 'ong ba ma spangs pa'i phyir khyer te 'ongs pa dang /_khyer te mi 'ong ba gnyi ga
[\[108a.5\]]snang bar 'gyur ro/_/de'i phyir 'jug pa dang ldog pa la yang 'jug tu snang ste/_de lta yin na ni de'i ming smos pa don med par thal bar 'gyur ba'i phyir ro zhes bya ba kho nar sbyar ro/_/de ltar gzhan las ldog pa mi brjod na ni me la sogs pa mngon par 'dod pa gcig dang khyer te shog cig
[\[108a.6\]]ces bya ba la sogs pa'i mtshan nyid kyi bsgrub pa/_gcig brjod pa gang yin pa de la mi gus pa'i phyir sgra brjod par bya ba ma yin pa kho nar te/_bsnyad par bya ba ma yin pa kho nar 'gyur ro/_/yang na 'jug pa dang ldog pa la yang 'jug tu gnang na ni zhes bya ba 'og nas 'byung ba dang sbyor
[\[108a.7\]]te/_ji skad bshad pa'i tshul gyis 'jug pa dang ldog pa la 'jug tu gnang na ni/_gcig brjod pa la mi gus pa'i phyir zhes bya ba 'jug pa'i mtshan nyid dang /_ldog pa'i mtshan nyid kyi byed pa gcig brjod pa la mi gus pa'i phyir ro/_/lhag ma ni snga ma bzhin du rnam par bshad par
[\[108b\]]
[\[108b.1\]]bya'o/_/de lta na ni sgra'i tha snyad chad par 'gyur ba zhig na/_de lta yang ma yin pas de lta bas na zhes bya ba la sogs pa smos so/_/de yang zhes bya ba ni gzhan rnam par bcad pa'o/_/de las gzhan pa dag la zhes bya ba ni de byed pa ma yin pa de las gzhan pa 'bras bu gcig pa can
[\[108b.2\]]dag la tha mi dad pa yin te/_thams cad de'i 'bras bu can ma yin pa las log pa'i phyir ro/_/rnam par bcad pa la rigs kyi chos du ma la 'jug pa nyid kyang yod do/_/de zhes bya ba ni rnam par bcad pa'o/_/khyad par ji lta bu can zhig ce na/_nges par zhes bya ba la sogs pa smos
[\[108b.3\]]te/_rnam par bcad pa gang la nges par khas blangs pa yod pa de la de skad ces bya ste/_de khas mi len na rigs med par thal bar 'gyur ba'i phyir ro/_/gang la gdon mi za bar brjod pa yod pa de la de skad ces bya ste/_de ma brjod na sgra sbyor ba 'bras bu med par 'gyur ro/_/gsal
[\[108b.4\]]pa rnams la blo dang sgra dag rjes su 'gro ba'i mtshan nyid kyi rigs kyi don de rab tu sgrub pa 'di rab tu bsgrub pa'i phyir ro/_/rnam par bcad pa de lta bu de yongs su bor nas spyi don gzhan du rtog pa ni don med pa la gcig po cher 'dzin pa 'ba' zhig tu zad de/_dngos po med pa la mngon
[\[108b.5\]]par zhen pa nyid 'ba' zhig tu zad kyi rgyu gzhan ni cung zad med do zhes bya ba'i don to/_/ci'i phyir zhe na/_rtag pa dang /_khyab pa la sogs pa'i rnam pa dag tu ji ltar brtags pa bzhin du spyi de mi rung ba'i phyir ro/_/gzhan gyis rnam par gcod par zhes bya ba la sogs pa smras te/_sgras rnam
[\[108b.6\]]par gcod par mi byed pa nyid ni ma yin gyi/_'on kyang byed pa kho na'o/_/'o na ji ste/_rigs brjod ce na/_de'i phyir 'jug pa'i zhes bya ba la sogs pa smos te/_don byed pa don du gnyer ba'i 'jug pa gang yin pa de'i yul ni rigs yin pas kho bo de brjod pas rigs smras so zhe na/_
[\[108b.7\]]grub pa'i mtha' smra bas gal te zhes bya ba la sogs pa smos te/_gal te sgra 'di la brjod par bya ba rnam par bcad pa yod do zhe'am/_gal te rigs dang ldan pa 'di la sgra'i brjod par bya ba rnam par bcad pa yod do zhe na/_sgra rnams kyi dgos pa ni gzhan rnam par bcad pas 'dod
[\[109a\]]
[\[109a.1\]]pa la 'jug pa de tsam du zad pa ma yin nam/_khyed la der zhes bya ba gzhan rnam par bcad pas 'dod pa la 'jug pa de la spyi gzhan gyis ni ci zhig bya ste/_khyod la spyi cung zad kyang mi dgos so zhes bya ba'i tha tshig go/_/gzhan gyis 'jug pa'i yul zhes bya ba la sogs
[\[109a.2\]]pa smras pa dang /_slob dpon gyis da skad ni zhes bya ba la sogs pa smos so/_/'di ltar zhes bya ba la sogs pas ni rigs pa ma yin pa nyid ston pa yin te/_de ni zhes bya ba ni rigs so/_/rigs ni don byed par nus pa ma yin pa'i phyir ro/_/'jug par rung ba nyid ma yin no zhes de skad du
[\[109a.3\]]rigs don byed rung min zhes bya ba la sogs pas bstan zin to/_/gal te rigs rung ba ma yin yang /_'on kyang de brjod na shugs kyis rdzas ma brjod pa skyes bu 'jug par 'gyur ro zhe na/_de'i sgo nas zhes bya ba la sogs pa smos te/_rigs kyi sgo nas rdzas ma brjod pa la 'jug pa
[\[109a.4\]]yang 'brel pa yod du zin kyang sgras ma brjod pa la ji ltar 'jug par 'gyur te zhes bya ba la sogs pas stsal zin to/_/gal te rigs kyi sgo nas de dang ldan pa kho nas brjod do zhe na/_de dang ldan pa brjod na ni zhes bya ba la sogs pa smos te/_de la spyis bar du chod par 'gyur bas na/_de
[\[109a.5\]]yang ni ci'i phyir dngos sbyor mi byed ces bya ba dang de la bar du gcod par byed pa gzhan gyis ci zhig bya zhes bya ba la sogs pas bsal zin te/_gal te rigs sam gsal ba 'ba' zhig ni sgra'i rten can gyi 'jug pa'i rten ma yin te/_rigs 'ba' zhig gis don byed par mi nus pa'i phyir dang /_gsal
[\[109a.6\]]ba 'ba' zhig kyang brjod par mi nus pa'i phyir ro/_/de lta bas na rigs dang de dang ldan pa bsdongs pa dag ni 'jug pa'i rgyu yin te/_de dag tshogs pa kho na'i don nyid yin no zhe na/_de'i phyir rigs dang de dang ldan pa zhes bya ba la sogs pa smos te/_'jug pa'i yul nyid yin na zhes bya ba ni sgra'i rten
[\[109a.7\]]can gyis 'jug pa'i yul nyid yin par khas len na/_ldog pa dang de dang ldan pa dag yin par ji ste/_mi 'dod 'jug pa'i yul nyid du zhes bya bar khong nas dbyung ngo /_/ldog pa dang ldog pa dang ldan pa dag ni tshad ma grub po snyam du bsams pa yin no/_/gal te ldog pa'i sgra'i yul du
[\[109b\]]
[\[109b.1\]]gyur pa ni/_blos kun brtags pa'i phyir dngos po med pa nyid yin no/_/rgyu des na bzhon pa dang bzho ba la sogs pa'i don bya ba la/_sgrub pa ma yin pa'i phyir ldog pa dang de dang ldan pa dag 'jug pa'i yul nyid du mi 'dod do zhe na/_sgrub pa ma yin pa nyid de ni rigs la yang mtshungs te/_de
[\[109b.2\]]yang bzhon pa dang bzho ba la sogs par nus pa ma yin no//_//bam po bcu gcig pa/_gal te de dang ldan pas zhes bya ba ni rigs dang ldan pas don bya ba bsgrub pa'i phyir nyes pa med do 'di skad du rigs kyis don bya ba mi byed mod kyi/_'on kyang de dang 'brel pa'i rdzas kyis
[\[109b.3\]]don bya ba byed de/_de'i phyir de'i sgo nas rigs dang de dang ldan pa dag 'jug pa'i yul du mi 'dod do zhes smras pa yin no/_/grub pa'i mtha' smra bas de ni zhes bya ba la sogs pa smos te/_don byed pa sgrub pa nyid de ni ldog pa dang ldan pa la yang mtshungs so/_/de bas na de'i sgo nas ldog pa dang
[\[109b.4\]]ldog pa dang ldan pa dag sgra'i don du ci ste mi 'dod do snyam du bsams pa yin no/_/de ltar na re zhig mgo mnyam pa'i tshul du bshad pa yin no/_/gal te ldog par smra ba yang gzhan gyi ltar sgra'i don dngos po kho na yin par 'dod pa zhig tu gyur na ni ldog pa bsgrub pa ma yin pa'i phyir sgra'i don nyid du
[\[109b.5\]]rigs pa ma yin no zhes bya ba'i klan ka 'dir yang 'gyur ba zhig na/_'on kyang ldog pa smra ba rnams kyi ltar na zhes bya ba la sogs pa smos te/_nyid ces bya ba'i sgra ni nges par gzung ba'i don to/_/gal te dngos po'i yul can ma yin na/_ji ltar don byed pa don du gnyer ba 'jug par byed ce na/_
[\[109b.6\]]de ni 'khrul pa'i zhes bya ba la sogs pa smos te/_de ni zhes bya ba ni sgra'i shes pa'o/_/rnam par rtog pa la snang ba'i don med pa la don du lhag par zhen pa ni 'khrul pa ste/_de'i dbang gis mthus rang snang ba byed pa po ma yin pa las yang byed pa por lhag par zhen pas 'jug par byed de/_skyes bu
[\[109b.7\]]zhes bya ba khong nas dbyung ngo /_/'khrul pas 'jug pa la ni rag na/_'on kyang gzhan gyi rjes su dpag pa la gang byas pa de ni mi rtag pa'o zhes bya ba la sogs pa tshul gsum pa'i rtags ston par byed pa'i sgra las byung ba rtags dang rtags can gyi shes pa rnams kyis go ji ltar dngos po 'thob ce na/_
[\[110a\]]
[\[110a.1\]]de'i phyir dngos po 'thob pa ni zhes bya ba la sogs pa smos te/_brgyud de dngos po las skye ba'i rgyur gyur pas dngos po de dang 'brel te/_de lta yin na dngos po 'thob par 'gyur gyi zhes bya bar sbyar ro/_/'di skad du gzhan gyi don gyi rjes su dpag pa la rtags dang rtags can gyi
[\[110a.2\]]shes pa yang brgyud pas dngos po dang 'brel pa'i rtags kyi sgo nas 'ongs pa'i phyir dngos po 'thob par byed pa yin no zhes bshad pa yin no/_/gzhan du na zhes bya ba ni 'brel pa med pa na sgra'i shes pas dngos po 'thob par mi 'gyur ba kho na'o/_/gal te sgra ni byas pa'i phyir mi rtag pa'o zhes bya ba'i
[\[110a.3\]]sgra'i shes pa yang dngos po ji lta ba las skyes pa'i phyir mngon sum bzhin du mi 'khrul par 'gyur ro zhe na/_sbyor ba ni gang zhig dngos po las skyes pa de ni mi 'khrul pa ste/_dper na mngon sum lta bu'o/_/sgra'i shes pa dngos po 'thob pa yang dngos po las skye bas zhes bya ba ni khyab par byed
[\[110a.4\]]pa 'gal ba dmigs pa yin no snyam du sems te/_dngos po las mi skye bas 'khrul pa la khyab pa'i phyir dang /_dngos po las skye ba yang de dang 'gal ba'i phyir ro/_/de ni de lta ma yin te/_dngos po las skye ba yin du zin kyang /_de mi snang bar dngos po'i ngo bo mi snang bar der lhag par zhen pa'i
[\[110a.5\]]phyir 'khrul pa nyid yin no/_/de lta bas na dngos po las skye ba dang /_'khrul pa dag 'gal ba med pa'i phyir gtan tshigs ldog pa la the tshom za ba can nyid yin no snyam du bsams pa yin no/_/yang na ldog pa la the tshom za ba nyid kyis ci zhig bya/_gtan tshigs 'di ni thun mong gi ma nges
[\[110a.6\]]pa can yin par mngon par shes so zhes bya bar bstan pa'i phyir 'od la nor bur 'khrul pa zhes bya ba la sogs pa smos so/_/nor bu'i 'od la nor bur 'khrul pa snang bas 'khrul pa'i yang phyir te/_nor bu'i 'od la nor bur 'khrul pa'i nor bu'i dngos po las skyes kyang 'khrul pa snang ngo /_/gal
[\[110a.7\]]te 'khrul pa'i phyir zhes bya ba la sogs pa ni smig rgyu la chur 'khrul pas dngos po 'thob par mi byed pa ltar rjes su dpag pa'i rtog pas kyang de dang 'dra'o snyam du bsams pa yin no/_/ma yin te zhes bya ba la sogs pas ni lan 'debs te/_ji skad bshad pa lta bur kho nas zhes bya ba ni nor
[\[110b\]]
[\[110b.1\]]bu'i 'od la nor bur 'khrul par snang ba lta bu ste/_'di ltar nor bu'i 'od la nor bur 'khrul pa ni nor bu thob par byed pa nyid do/_/'khrul pa nyid gzhung gzugs pa'i phyir/_'khrul pa'i mtshan nyid ni zhes bya ba la sogs pa smos te/_'di skad du gal te 'khrul pa dang thob par byed
[\[110b.2\]]pa 'gal ba zhig tu gyur na ni de'i tshe 'khrul pa dngos po thob par byed pa ma yin pa bsgrub par bya ba la 'khrul ba med zhig na/_de ni med de 'di ltar 'khrul pa'i mtshan nyid ni ldog par snang ba yin gyi thob par mi byed pa ni ma yin no/_/de med na mi 'byung ba nyid kyis zhes bya ba ni dngos po
[\[110b.3\]]med na mi 'byung ba nyid kyis de las skye ba'i phyir ro snyam du bsams pa yin no/_/thob par byed pa nyid snang ba la ltos pa ma yin zhing dngos por gtogs pa'i snang ba la ltos pa ni ma yin te/_dngos po dang 'brel pa kho nas de mi snang bas kyang 'thob pa'i phyir ro/_/de lta bas na sgra'i shes pa
[\[110b.4\]]log par snang yang dngos po dang 'brel pa yod na de thob par byed pa yin no zhes bya ba 'di gnas pa yin no/_/'on te yang sgra'i shes pa dngos po ji lta ba bzhin kho na yin par 'dod na/_de'i tshe phyi rol gyi dngos po la ngo bo ji lta ba bzhin dngos po ji lta ba bzhin sems gtad cing shes pa bskyed pa
[\[110b.5\]]ste/_sgra'i stobs kyis dngos po ji lta ba bzhin du shes pa skyes pas zhes bya ba'i tha tshig go/_/de ltar 'jug pa khas len na ni sgra'i shes pa de'i gzung bar bya ba spyi yin par 'dod par bya dgos te/_rang gi mtshan nyid ni sgras mi brjod pa'i phyir ro/_/gzung bar bya ba'i spyi de don byed
[\[110b.6\]]par mi rung ba'i phyir rnam par rtog pa'i shes pa'i yul gyi spyi de la 'jug par mi 'gyur ro/_/gzhan la yang zhes bya ba'i ni spyi las gzhan pa sgras ma brjod pa gsal ba la yang 'jug na ni ha cang thal bar 'gyur te/_ba lang gi sgras rta la yang 'jug par 'gyur ro/_/gal te ba lang nyid kyi spyi
[\[110b.7\]]dang rta'i gsal bar ni 'brel pa med pa'i phyir de ltar mi 'gyur ro zhe na ma yin te/_'brel pa yod du zin kyang sgras ma brjod pa la 'jug par mi rung ba'i phyir ro/_/de lta ma yin na 'khar ba chod cig ces smras na/_'khar ba thogs pa la yang 'jug par 'gyur ro/_/'khar ba dang 'khar ba thogs
[\[111a\]]
[\[111a.1\]]pa dag 'brel pa nges pa ma yin no zhe na/_rigs dang de dang ldan pa dag la yang mtshungs so zhes de ni gong nyid du bshad zin to/_/'on te rigs 'ba' zhig sgras brjod pa ni ma yin te/_'on kyang de dang ldan pa yang yin no zhe na/_de'i tshe de dang ldan pa 'dzin par khas
[\[111a.2\]]len na ni spyi don med pa la sogs par bshad zin te gsal ba rnams kho na la dngos su sgra sbyor 'dod cing /_spyis ci zhig bya zhes spyi don med par bshad do/_/sogs pa zhes bya ba'i sgras ni mtha' yas pa la sogs pa'i nyes pa yongs su bsdu'o/_/sgras ni rigs kho na brjod na/_rigs
[\[111a.3\]]de ni gsal ba dang ldan pa'i phyir ro/_/yan gar du gzung ba mi nus pas de'i phyir gsal ba'i ngo bo gcig tu gyur pa 'dzin to snyam na/_de kho na'i dogs pa bsu bar gal te rigs zhes bya ba la sogs pa smos te/_'dres par snang ba zhes bya ba rang dang spyi'i mtshan nyid dag 'dres pa snang
[\[111a.4\]]ba'i blos don bya ba byed pa gsal ba la 'jug par byed do zhe na/_de'i tshe rigs kyang ma yin la de dang ldan pa yang ma yin te/_rang gi ngo bor gzung ba zhes bya ba khong nas dbyung ngo /_/ci'i phyir zhe na spyi'am/_de dang ldan pa gcig gi yang rang gi ngo bor gnas pa ma 'dres pa'i ngo bo gang yin pa
[\[111a.5\]]de 'dres par snang ba 'khrul pa'i blos ma bzung ba'i phyir ro/_/de bas na 'khrul pa'i blo 'jug par khas blangs pa'i phyir gzhan gyi smra ba kho na la ste/_gzhan sel bar smra ba'i lta ba kho na la brten par 'gyur ro/_/gzhan gyi de lta na ni zhes bya ba la sogs pa smras te/_rjes su 'gro ba
[\[111a.6\]]zhes bya ba ni gsal ba du ma dang ldan pa'i spyi'o/_/grub pa'i mtha' smra bas nyes pa med de zhes bya ba smos te/_tha dad kyang zhes bya ba ni phan tshun log pa nyid yin yang ngo /_/sogs pa zhes bya ba'i sgras ni chu bcu ba la sogs pa bsdu'o/_/dngos po'i chos nyid kyis shes pa la sogs
[\[111a.7\]]pa don bya ba 'dra ba de dang de byed pa ni/_don rnams mthong nas gzhan mthong ba yang ste/_sngar mthong ba las gzhan pa mtshan nyid mi 'dra ba mthong yang ngo /_/sgra gang dag la yul de las gzhan dang zhes bya ba de'i 'bras bu can ma yin pa dag dang bral zhing rnam par gcod pa yod pa'i
[\[111b\]]
[\[111b.1\]]sgra nang gi brjod pa'i ngo bo rnams kyis de nyid 'di yin no zhes don rnams lhan cig sbyar te/_skyes bu don bya ba 'dra bar byed pa nyid kyis bslus pas gcig pa nyid du sgro btags nas ngo shes par byed do zhes bya ba ni bsdus pa'i don yin no/_/yang ji ltar tha dad pa rnams don bya ba tha mi dad pa
[\[111b.2\]]dag byed ce na/_de'i phyir 'di ni bshad zin te zhes bya ba la sogs pa smos te/_gong du/_gcig rtogs don shes la sogs pa/_/don gcig bsgrub la kha cig ni/_/zhes bya ba la sogs pas bshad zin to/_/de dag la zhes bya ba ni don tha dad pa rnams la ste/_gcig ces bya ba
[\[111b.3\]]'dra ba de mthong ba'i skyes bu la gzhan dag las zhes bya ba de byed pa ma yin pa ldog pa'i dngos po rnams kyi chos nyid kho nas dngos po'i rang gi ngo bo kho nas de nyid 'di yin no snyam pa de lta bu'i rnam pa can nor bu'i shes pa skyed par byed do zhes bya bar sbyar ro/_/khyad par ji lta bu can zhig ce na/_
[\[111b.4\]]de las ldog pa'i zhes bya ba la sogs pa smos te/_sgra gang la yul don gcig bya ba byed pa'i don rnams de'i 'bras bu can ma yin pa dag las ldog pa gang yin pa de yod pa'i sgra de dang 'brel cing 'dres pa ste/_brjod pa dang bcas pa zhes bya ba'i tha tshig go/_/khyad par bsres pa zhes bya ba ni rang gi
[\[111b.5\]]snga phyir mthong ba'i gsal ba dag gis khyad par bsres shing gcig tu byas pa de la de skad ces bya'o/_/gal te dngos po'i chos nyid kyis skyed par byed na ji ste rtag tu mi skyed ce na/_rang nyams su myong ba'i zhes bya ba la sogs pa smos te/_dngos po de dag gi rang nyams su myong ba sngar skyes
[\[111b.6\]]pa des ngo shes pa skye bar byed pa'i bag chags nus pa'i mtshan nyid gzhag pa gang yin pa de sad pa ni 'bras bu bskyed pa la mngon sum du phyogs pa ste/_de sad pa yang de dang 'dra ba'i dngos po nyams su myong ba las 'gyur la/_de lta bu'i mtshan nyid kyi sad pa yang dus thams cad du ma
[\[111b.7\]]yin pas de'i phyir rtag tu ngo shes 'byung ba yin no snyam du bsams pa yin no/_/de lta ma yin na zhes bya ba ni gal te 'bras bu gcig byed pa nyid du 'dra bas tha dad pa dag la yang gcig pa nyid du sgro btags nas ngo shes pa'i 'khrul par mi 'dod kyi/_'on kyang spyi gcig dang ldan pa'i phyir ro zhe na/_de'i
[\[112a\]]
[\[112a.1\]]tshe blo khyad par bsre ba can du mi 'gyur te/_khyad par rnams bsre ba ni ngo bo gcig tu byed pa'o/_/blo de dang ldan par 'gyur te/_mang po dag la ngo bo gcig pa'i blor mi 'gyur ro zhes bya ba'i tha tshig go/_/ltung gcig dang ldan pa'i ltung la brgyus pa rnams kyang gcig
[\[112a.2\]]nyid du 'dzin pa ni med do/_/de nyid bstan pa'i phyir dper na ltung ba la brgyus pa dag lta bu'o zhes bya ba smos so/_/de la zhes bya ba la sogs pas ni de nyid gsal bar byed de/_de la zhes bya ba ni ltung la brgyus pa rnams la'o/_/gzhan la zhes bya ba ni ltung la brgyus pa gcig las gzhan
[\[112a.3\]]pa'i ltung la brgyus pa la'o/_/de 'di la yod do snyam mo zhes bya ba ni ltung la brgyus pa gcig la mthong ba'i ltung gi rdzas gang yin pa de cig shos 'di la yang yod do snyam pa de lta bur sems par 'gyur ro/_/de bzhin du gsal ba gcig la mthong ba'i spyi gang yin pa de gsal ba gzhan
[\[112a.4\]]'di la yang yod do snyam pa de lta bur sems par 'gyur gyi/_gsal ba rnams ngo bo nyid gcig go snyam pa ni ma yin no/_/gal te de lta yin du zin mod ce na/_ngo shes zhes bya ba la sogs pa smos so/_/de bas na zhes bya ba la sogs pas ni mjug sdud de/_gcig cig zhes bya ba ni
[\[112a.5\]]spyi'o/_/gsal ba du ma la mthong ba skyes bu la yang khyad par bsre ba dang ldan par te/_khyad par rnams bsre ba ni rnam pa gcig pa nyid de/_shes pa de dang ldan par rigs pa ma yin no/_/gzhan sel bar smra ba la ni nyes pa med pas/_'khrul pa'i dbang gis zhes bya ba la sogs pa smos
[\[112a.6\]]te/_'khrul pa'i mthus zhes bya ba'i tha tshig go/_/de ltar zhes bya ba ni ngo bo gcig pa nyid du'o/_/gal te ngo shes pa'i rgyu mtshan ni spyi dngos por gyur pa yin na/_de med pa'i phyir 'khrul par mi rigs so zhe na/_dngos po don med de gcig byed par zhes bya ba la sogs pa smos te/_shes pa
[\[112a.7\]]la sogs pa don de gcig byed pa ni byed pa'i ngang tshul can no/_/de dag nyid ces bya ba ni log pa'i dngos po rnams so/_/nyams su myong ba nyid sgo ste rgyu yin no/_/des na rang bzhin gyi ngo bo nyid kyis 'khrul pa'i 'bras bu can gyis rnam par 'khrul pa'i 'bras bu can gyi rgyu yin pa'i phyir 'khrul
[\[112b\]]
[\[112b.1\]]pa'i rgyu mtshan yin no/_/de lta bas na 'dis ni ngo shes par 'khrul pa'i rgyu ni brgyud pa'i sgo nas khyad par de dag kho na yin gyi spyi ni ma yin no zhes bshad pa yin no/_/'o na ni smig rgyu la sogs pa la chur 'khrul pa 'byung bar mi 'gyur te/_rgyu mtshan med pa'i phyir ro/_/re zhig chu'i rang gi mtshan
[\[112b.2\]]nyid ni ma yin te/_de ni med pa'i phyir ro/_/chu'i ngo bo ma yin pa rlangs pa la sogs pa yang ma yin te/_ha cang thal bar 'gyur ba'i phyir ro/_/smig rgyu la sogs pa chur 'khrul pa ni mthong ste/_de lta bas na smig rgyu la sogs pa chu'i ngo bo ma yin pa dag las yang gang zhig mthong ba'i
[\[112b.3\]]sgo nas chur 'khrul par 'gyur gyi/_rang gi mtshan nyid kyi sgo nas ma yin pa/_chu dang ngo bo mtshungs pa cung zad cig ni yod do zhe na/_de'i phyir smig rgyu la sogs pa zhes bya ba la sogs pa smos te/_sogs pa zhes bya ba'i sgra dang pos ni thag pa la sogs pa bsdu'o/_/gnyis pas ni sbrul
[\[112b.4\]]la sogs par 'khrul pa bsdu ste/_'khrul pa'i rgyu yang tha dad kyang rnam pa tha mi dad par 'di ni chu yin no zhes de ltar bsnyems pa'i shes pa'i rgyu mtshan du gyur pa nyams su myong ba gang yin pa de skyed par byed pa'i ngo bo de dag nyid ces bya ba chu dang smig rgyu'i dngos po'i ngo bo dag yin no/_/'di
[\[112b.5\]]skad du bshad pa yin te/_nyams su myong ba'i shes pas ni re zhig chu'i rnam par bsnyems pa'i bag chags 'jog par byed pa la/_bag chags de ni yang chu yi rang gi mtshan nyid ji ltar nyams su myong bas kyang sad par byed la/_de bzhin du smig rgyu zhes bya ba'i dngos po nyams su myong
[\[112b.6\]]bas kyang sad par byed de/_de ni rang bzhin gyis de lta bu'i ngo bo nyid yin pa'i phyir ro/_/de lta bas na ji ltar chu nyams su myong ba las chu'i rnam par bsnyems pa 'byung ba ltar/_smig rgyu zhes bya ba'i dngos po nyams su myong ba las kyang de dang 'dra'o/_/de'i phyir chu dang smig rgyu zhes bya ba de dag
[\[112b.7\]]ni dngos po nyams su myong ba'i sgo nas chur 'khrul pa'i rgyu mtshan yin no/_/ha cang thal bar yang mi 'gyur te/_chu'i ngo bo ma yin par mtshungs pa las dngos po'i mthus smig rgyu dag kho na chur bsnyems pa'i rgyur gyur pa'i phyir ro/_/de lta bas na thams cad du chu la sogs par bsnyems
[\[113a\]]
[\[113a.1\]]pa'i rgyu mtshan nyid brgyud pas rang gi mtshan nyid kho na yin gyi spyi dngos por gyur pa ni ma yin no/_/de nyid de la gang zhes bya ba la sogs pas ston te/_de la zhes bya ba ni smig rgyu dag la'o/_/de ltar zhes bya ba ni chu'i ngo bor ro/_/gzhan zhes bya ba ni chu dang smig rgyu dag gi
[\[113a.2\]]mtshungs pa rang gi mtshan nyid las tha dad pa'o/_/'on te spyi yod khas len na ni spyi dngos por gyur pa 'dzin pa nyid kyis don yod pa'i 'dzin pa'i blos 'khrul par mi 'gyur ro/_/gal te yang dag pa ma yin pa'i zhes bya ba la sogs pa ni 'di skad du smig rgyu dag la spyi 'dzin pa'i phyir blo
[\[113a.3\]]'khrul par brjod pa ni ma yin gyi/_'on kyang chu'i rnam par sgro 'dogs pa'i phyir yin no zhes smras pa yin no/_/grub pa'i mtha' smra bas 'o na ni zhes bya ba la sogs pa smos te/_des zhes bya ba ni smig rgyu la chu'i blo byung bas te/_chu dang smig rgyu de dag gi spyi gang yin pa de 'dzin pa ma
[\[113a.4\]]yin zhes bya bar sbyar bar bya'o/_/ci'i phyir zhe na/_des rnam pa kho na zhes bya ba la sogs pa smos te/_chu'i rnam pa gang kho na zhes bya bar bsams pa yin no/_/blo 'dis yul ni de kho na yin gyi spyi dngos por gyur pa ma yin te/_sgro gdags par bya ba la ma gtogs pa de mi 'dzin pa'i
[\[113a.5\]]phyir dang /_yang dag pa dang yang dag pa ma yin pa dag gcig tu 'dzin pa 'gal ba'i yang spangs phyir ro/_/sgro gdags par bya ba yang ci'i phyir yul nyid yin zhe na/_yul nyid du ma byas pa la zhes bya ba la sogs pa smos te/_rnam pa gzhan bzhin pa ni rnam pa gzhan me la sogs pa
[\[113a.6\]]ni de la sgro 'dogs pa ma yin te/_de ni de'i tshe yul ma yin pa'i phyir ro/_/de yang zhes bya ba ni chu'i rnam pa sgro gdags par bya ba de yang smig rgyu de la med pas spyi ma yin no/_/gal te ji ltar chu la chu'i ngo bo yod pa de bzhin du smig rgyu dag la yang yod na ni de'i tshe spyi yin par 'gyur gyi/_
[\[113a.7\]]rta'i gsal ba dag la med pa'i ba lang nyid ni de dag gi spyi ma yin no/_/gal te zhes bya ba la sogs pas ni chu dang smig rgyu dag gi spyi ni chu'i rnam pa sgro gdags par bya ba ma yin gyi/_'on kyang de las gzhan pa chu dang smig rgyu dag gi 'dra ba'i mtshan nyid kho na spyi yin la/_spyi de 'dzin pa
[\[113b\]]
[\[113b.1\]]yod na der zhes bya ba chur sgro 'dogs kyi gzhan du ni ma yin te/_gal te smig rgyu la chu dang 'dra ba dngos por gyur pa zhig 'dzin par mi 'gyur na/_de la chur sgro 'dogs pa lta ga la yod/_de 'dzin pa med par chur sgro 'dogs par khas len na ni/_ha cang thal bar 'gyur te me la
[\[113b.2\]]sogs pa'i ngo bo 'dzin pa la yang chur sgro 'dogs par 'gyur ro zhe na/_chu dang smig rgyu zhes brjod pa'i rang gi mtshan nyid gang dag la 'bras bu chur bsnyems pa de dag gcig byed pa'i ngang tshul yod pa de dag 'dzin pa yod na ci ste chur sgro gdags par mi 'dod/_ji skad du chu'i spyi dang
[\[113b.3\]]bral bar 'dra ba las smig rgyu dag kho na la chur sgro 'dogs kyi/_gzhan la ni ma yin te/_rang bzhin gyis de dag kho na de bskyed pa'i ngo bo yin pa'i phyir ro zhes bshad pa yin no/_/gal te spyi med na tha dad pa rnams kyi 'bras bu gcig byed pa'i nus pa nyid kyang med do zhe na/_spyi 'dod
[\[113b.4\]]pas kyang zhes bya ba la sogs pa smos te/_'di ni/_gcig rtogs don shes la sogs pa/_/don gcig bsgrub la kha cig ni/_/zhes bya ba'i bar skabs su bstan zin to/_/de'i phyir ni zhes bya ba ni 'bras bu gcig byed par nus pa'i phyir ro/_/gzhan dag la zhes bya ba de'i
[\[113b.5\]]'bras bu can ma yin pa dag las tha dad pa ste/_de dag kho nas zhes bya ba ni ji skad bshad pa'i nus pa dang ldan pa'i gsal ba dag kho nas yin gyi/_spyis ni ma yin no/_/de lta bu zhes bya ba ni rnam pa gcig pa can yin no/_/dngos po ji lta ba bzhin zhes bya ba ni dngos po la ma 'das pa ste/_rnam par
[\[113b.6\]]rtog pa can gyi shes pas rang gi mtshan nyid spyi dang bral ba ji ltar gnas pa de las mi 'da' bar ci ste mi rtogs/_ci'i phyir de las spyi yang dag pa ma yin pa sgro 'dogs par byed dngos po ji lta ba bzhin zhes bya ba 'di nyid kyi don ni khyad par ma 'dres pa can zhes bya ba la sogs pa yin te/_dngos
[\[113b.7\]]po gang la khyad par phan tshun tha dad pa ma 'dres shing ngo bo gcig pa nyid du ma gyur pa yod pa de la de skad ces bya'o/_/rnam par rtog pa rnams la mtshan nyid ji ltar gnas pa bzhin 'dzin pa'i nus pa 'di med do/_/ci'i phyir zhe na ma rig pa'i mthus te yang dag pa'i don 'dzin pa ni ma rig pa'o/_/
[\[114a\]]
[\[114a.1\]]rnam par rtog pa ni de dang 'gal ba'i phyir mi rig pa kho na yin no/_/mthu zhes bya ba'i sgras ni mthu stobs kho na brjod do/_/rnam par rtog pa'i mthus zhes bya ba'i don to/_/rnam par rtog pa'i rang gi ngo bo ni dngos po ji lta ba bzhin mi 'dzin pa yin te/_de ni rang bzhin
[\[114a.2\]]gyis 'khrul pa'i phyir ro/_/gal te phyi dngos por gyur pa med na/_rnam par rtog pa'i 'khrul pa de nyid rigs pa ma yin no zhe na/_phyi rol gyi zhes bya ba la sogs pa smos te/_rnam par rtog pa'i rang gi ngo bo kho na 'dir nang gi bslad pa yin par bshad de/_rnam par rtog pa kho na'i rang gi ngo
[\[114a.3\]]bo ni gang gis na 'di phyi rol gyi chos 'dra ba la mi ltos par 'khrul par gyur pa de yin no zhes bya ba'i tha tshig go/_/skra la sogs par 'khrul pa ni skra la sogs pa'i rnam par 'khrul pa ste/_don ni 'dir ji ltar de phyi rol gyi don la mi ltos par yang dag pa ma yin pa'i rnam pas nye bar zin pa'i
[\[114a.4\]]mtshan nyid kyi nang gi bslad pa la brten nas 'khrul par 'gyur ba de bzhin du/_rnam par rtog pa yang yang dag pa ma yin pa'i spyi'i rnam par 'dzin pa'i phyir 'khrul par 'gyur ro zhes bya ba 'di yin par bsams pa'o/_/re zhig 'dir nang gi bslad pa ni 'khrul pa'i sa bon yin la/_
[\[114a.5\]]de las byung ba'i phyir zhes bya ba de lta bu'i don du bsam pa ni ma yin te 'di ni 'og nas gsal bar byed do/_/klan ka bas ni ma rig pa'i mthus zhes bya ba 'dir ma rig pa zhes bya ba'i sgras sgrib pa ma spangs pa'i rgyud la gnyis su snang ba'i sa bon yod pa kho na yin par bshad la/_de'i
[\[114a.6\]]mthus zhes bya ba ni de las skye ba'o/_/de bzhin du nang gi bslad pa zhes bya ba yang sa bon de kho na yin pas/_ma rig pa las byung ba de lta bu ni rnam par shes pa thams cad la yod do snyam du bsams nas/_mig la sogs pa la yang zhes bya ba la sogs pa smos so/_/ma yin te zhes
[\[114a.7\]]bya ba la sogs pas ni rang gi bsam pa ston te/_de'i zhes bya ba ni ma rig pa'i mtshan nyid ni spyi'i rnam pa can gyi shes pa'i rnam par rtog pa yin pa'i phyir ro/_/de nyid rnam par rtog pa nyid ces bya ba la sogs pas ston te/_de ni zhes bya ba ni ma rig pa'o/_/ngo bo nyid kho nas zhes bya ba
[\[114b\]]
[\[114b.1\]]ni rang bzhin gyis so/_/dbang po'i shes pas zhes bya ba la sogs pas ni ha cang thal ba spong bar byed de/_de dag ni rang gi mtshan nyid kyi rnam pa can nyid kyis rnam par rtog pa ma yin pa'i phyir ro/_/de lta bas na de dag ni rnam par rtog pa bzhin du ngo bo nyid kyis 'khrul pa ma yin gyi/_dbang
[\[114b.2\]]po la sogs pa gyur pas ni kha cig 'khrul pa nyid du yang gyur to/_/phyi rol gyi don gyis tshul du bshad nas/_da ni shes bya yang na zhes bya ba la sogs pa smos so/_/'di skad du bshad pa yin te/_klan ka tshol bas ma rig pa'i sgra'i don ji lta bu btags pa ltar yin du chug na yang /_'on
[\[114b.3\]]kyang 'dod pa'i phyir ha cang thal ba'i nyes pa med pas mig la sogs pa'i rnam par shes pa de dag la yang 'khrul pa nyid 'di nyes pa med de de dag kyang bslad pa yin pa'i phyir ro/_/de nyid gnyis med pa zhes bya ba la sogs pas ston te/_mig la sogs pa'i rnam par shes pa rnams kyi
[\[114b.4\]]rang rig pa nyid gnyis med pa yin te/_'di la gnyis med pa'i phyir ro/_/'di ltar rnam par shes pa dang dus snyam du rnam par chad par snang ba gzung ba nyid du 'dod pa sngon po la sogs pa ni gcig dang du mar dpyad ni mi bzod pa nyid kyis don dam par med la/_de la ltos nas rnam par shes pa
[\[114b.5\]]'dzin pa nyid du byed pa po'i ngo bo gang yin pa de yang med kyi/_rang rig pa nyid ni med pa ma yin te/_de ni mngon sum yin pa'i phyir ro/_/ji ste gal te rang rig pa nyid gnyis med pa yin na/_rang rig pa de ni mngon sum yin pas thams cad de kho na nyid mthong bar 'gyur ro zhe na/_ma yin te
[\[114b.6\]]mngon sum pa nyid yin yang 'khrul pa'i rgyu mtshan srid pas mi nges pa'i phyir ro/_/de bas na de ltar ji ltar bshad pa'i gzung ba dang 'dzin pa gnyis dang bral ba'i phyir mig la sogs pa'i rnam par shes pa ni gnyis med pa yin no/_/gnyis med pa de dag gnyis su snang ba'i phyir te/_gzung ba dang
[\[114b.7\]]'dzin pa'i ngo bor snang ba'i phyir de dag kyang 'khrul pa yin no zhes le'u gsum pa las bshad par bya'o/_/gal te tshad ma dang tshad ma ma yin pa ji ltar rnam par dbye zhe na/_thams cad ces bya ba la sogs pa smos te/_bslad pa ni 'khrul pa'o/_/der snang ba ni tshad ma ltar snang ba'o/_/tshad ma
[\[115a\]]
[\[115a.1\]]dang der snang ba de dag gi rnam par gzhag pa ni rnam par dbye ba'o/_/gnas pa ni kun gzhi rnam par shes pa'i 'khrul pa'i sa bon can no/_/gnas gyur pa ni sgrib pa dang bral ba'o/_/bar du zhes bya ba ni mtshams te gnas gyur pa'i sngon rol du rtag tu don byed par rung ba dang
[\[115a.2\]]'dod pa thob par byed pa'i phyir tshad ma rnam par gzhag go zhes bya bar sbyar ro/_/don byed pa ni sreg pa dang 'tshed pa la sogs par snang ba'i rnam par rig pa'i mtshan nyid do/_/der rung ba dang der 'dod pa ste/_skyes bu'i 'dod pa yin pa'i phyir ro/_/de thob par byed pa'i phyir ro zhes bya bar
[\[115a.3\]]tshig rnam par sbyar te/_'dod pa kho na thob par byed pa'i phyir zhes nges par gzung gi thob par byed pa kho na'i phyir zhes bya bar ni ma yin te/_tshad ma las kyang res 'ga' rkyen ma tshang bas thob par byed pa mi srid pa'i phyir ro/_/don byed par rung ba dang 'dod pa thob par byed pa'i phyir ro zhes
[\[115a.4\]]bya ba ni nye bar mtshon pa ste/_de bzhin du 'dod pa'i don thob par mi byed pa'i phyir ro zhes bya bar yang blta bar bya'o/_/de ltar na tshad mar snang bar gzhag pa'i rgyu bshad par 'gyur gyi/_de lta ma yin na tshad ma dang der snang bar rnam par gzhag pa'i skabs yin pa'i phyir gcig bstan pa
[\[115a.5\]]rigs pa ma yin pa'i ngo bor 'gyur ro/_/rnam par shes pa tsam du zad pa'i lta ba la phyi rol gyi med pa'i phyir ji ltar don byed par rung ba dang 'dod pa thob par byed pa yin zhe na/_de ni nyes pa med de/_me dang chu la sogs par snang ba sreg pa dang /_'tshod pa la sogs pa'i rnam par shes pa
[\[115a.6\]]bskyed par nus pa nyid rung ba'i sgrar brjod pa'i phyir ro/_/de ltar na re zhig mig la sogs pa'i rnam par shes pa dang /_du ba la sogs pa'i rtags las skyes pa me la sogs par snang ba tshad mar rnam par gzhag pa bshad pa yin no/_/byas pa la sogs pa'i rtags las skyes pa bdag med
[\[115a.7\]]pa la sogs pa'i shes pa tshad mar rnam par gzhag pa'i phyir/_log pa nyid yin yang zhes bya ba la sogs pa smos te/_bdag med pa la sogs pa'i shes pa ni spyi'i rnam par zhugs pa'i phyir nor pa yin mod kyi/_'on kyang rab tu zhi ba dang mthun pa'i phyir tshad ma yin no/_/rab tu zhi
[\[115b\]]
[\[115b.1\]]ba ni 'dod chags la sogs pa spangs pa ste/_dngos po bdag med pa la sogs pa spyi'i rnam par gzung nas sgom par byed pa'i sgom pa grub na/_'dod chags la sogs pa'i rang gi mtshan nyid mngon sum du mi byed pas 'dod chags la sogs pa spong ba'i phyir ro/_/yang gang zhig nor
[\[115b.2\]]pa nyid yin yang rab tu zhi ba dang /_mthun par mthong zhe na/_de'i phyir ma la sogs par 'du shes zhes bya ba la sogs pa smos te/_ma ma yin pa las mar 'du shes pa nor ba yin yang /_'dod chags mi skye ba'i rgyu yin pa lta bu'o/_/chos mthun pa 'di tsam gyis 'di dper bstan
[\[115b.3\]]gyi/_ma la sogs par 'du shes pa tshad ma ni ma yin no/_/sogs pa zhes bya ba'i sgras ni sring mo la sogs par 'du shes pa yongs su bsdu'o/_/phyi rol gyi don du lta ba la yang spyi dngos por gyur pa med pa'i phyir gal te rnam par rtog pa thams cad 'khrul pa yin na/_de la ji ltar smig
[\[115b.4\]]rgyu la sogs pa'i rang gi mtshan nyid chu'i spyi dang bral ba las chu'i rnam par rtog pa skyes pa 'khrul pa yin pa ltar/_chu yang dag pa chu nyid kyis stong pa las chu'i rnam par rtog pa skyes pa yang de dang 'dra ste/_de yang de med pa la der 'dzin par zhugs pa'i phyir 'khrul pa nyid yin no/_/
[\[115b.5\]]de lta bas na gcig ni don thob par byed pa yin la/_cig shos ni ma yin no zhes bya ba 'di ga las shes na/_smig rgyu la zhes bya ba la sogs pa smos te/_gzhan zhes bya ba ni chu yang dag pa la chur shes pa ste/_chu nyid kyi spyi med pa'i phyir ro/_/smig rgyu dag dang chu ni dngos po tha dad
[\[115b.6\]]pa'o/_/de las skye ba ste/_der khyad par med par zhes bya bar sbyar ro/_/'khrul par khyad par med kyang zhes bya ba ni ji ltar smig rgyu chu nyid dang bral ba la chu'i spyir sgro 'dogs pa'i phyir chur rnam par rtog pa 'khrul pa ltar/_chu yang dag pa la yang de dang 'dra ste/_de med pa la der
[\[115b.7\]]'dzin pa'i ngo bo yin pa'i phyir/_mngon par 'dod pa'i don bya ba ni ltung ba la sogs pa ste/_der rung ba ni chu'i rang gi mtshan nyid do/_/mi rung ba ni smig rgyu dag ste/_de las skye ba'i phyir chu yang dag pa dang smig rgyu dag la chu rnam par rtog pa ni go rims bzhin du thob par byed pa dang cig
[\[116a\]]
[\[116a.1\]]shos dag yin te/_cig shos zhes bya ba ni thob par mi byed pa'o/_/mi rung ba'i smig rgyu'i rang gi mtshan nyid las te/_chu'i ngo bo nyid ma yin pa ni chu'i rnam pa can gyi shes pa skyed par byed pa ma yin no snyam du bsams pa yin no/_/rnam par rtog pa rnams zhes bya
[\[116a.2\]]ba la sogs pas ni lan 'debs te/_don dang 'brel pa ni don gyi rnam pa'i rjes su byed par skye ba'o/_/de nyid rnam par rtog pa zhes bya ba la sogs pa ston te/_don ji lta ba bzhin du zhes bya ba ni dngos po las mi 'da' bar ro/_/gal te 'o na ji ltar smig rgyu'i shes pa dngos po tha dad pa
[\[116a.3\]]las skye bar bshad ce na/_smig rgyu zhes bya ba la sogs pa smos te/_dang por smig rgyu dag la mig gi rnam par shes pa ma 'khrul pa skye ba'o/_/de yod na chur 'khrul pa yang dag pa ma yin pa'i rnam par sgro 'dogs par 'gyur bas brgyud pas de las skye ba ste/_smig rgyu las skye ba zhes bya
[\[116a.4\]]ba'o/_/bum pa la sogs pa chur 'khrul pa skyed mi nus pa la ni chu ma yin pa zhes bya ba'o/_/de dang bral ba la ni chur 'khrul pa skyed nus pa'i don ces bya ba'i tha tshig go/_/rang gi ngo bo ji lta ba bzhin zhes bya ba ni dngos po'i ngo bo las mi 'da' ba ste/_smig rgyu zhes bya ba'i don de lta bus rang
[\[116a.5\]]gi ngo bo ji lta ba bzhin bskyed pa'i phyir de las skye pa zhes bya ba ni ma yin no zhes bya bar sbyar ro/_/rang gi ngo bo ji lta ba bzhin zhes bya ba 'di nyid kyi don ni rang gi ngo bo'i rjes su byed pa zhes bya ba la sogs pa yin no/_/rang gi ngo bo'i rjes su byed pas na/_rang gi ngo bo'i rjes su byed pa ste/_rang gi mtshan
[\[116a.6\]]nyid dang mthun pa'i gzugs brnyan no/_/de shes pa la 'jog cing gtod pas bskyed pa'i phyir ni ma yin no/_/yang de dngos su gang gis skyed ce na/_de'i phyir de ni zhes bya ba la sogs pa smos te/_de ni zhes bya ba ni 'khrul pa'o/_/chu dang smig rgyu'i khyad par gang yin pa de mtshon cing bye
[\[116a.7\]]brag tu nges par gzung ba de la mi gsal ba'i phyir ro/_/rang gi bag chags ni chur 'khrul pa'i sa bon no/_/de sad pa ni skyed pa dang mthun pa des skyed do/_/khyad par ji lta bu can zhig gis she na/_rkyen la ltos pas te rkyen ni smig rgyu mthong ba dang /_chu dang chos mthun pa dran pa la
[\[116b\]]
[\[116b.1\]]sogs pa'o/_/de lta bas na zhes bya ba la sogs pa mjug sdud pa ste/_'khrul pa nyid rnam par rtog pa yin te zhes bya bar tshig rnam par sbyar ro/_/spyi med pa'i phyir dngos po tha dad cing rang gi mtshan nyid tsam du zad de/_rnam par rtog pa'i 'khrul pa'i gang la de las skye ba yod pa de la de
[\[116b.2\]]skad ces bya'o/_/spyi tha dad pa mthong ba la ni ma yin te/_de ni gsal ba las ma gtogs pa mi dmigs pa'i phyir ro snyam du bsams pa yin no/_/spyi tha mi dad pa mthong ba las kyang ngo shes pas ma yin zhes bya bar rnal ma dang sbyar te/_gsal ba bzhin rjes su 'gro ba med pa'i phyir ro
[\[116b.3\]]zhes bya ba ni gsal ba'i bdag nyid yin na/_de dang 'dra ba kho nar de la rjes su 'gro ba med pa'i phyir spyi'i ngo bo nyid med pa yin no/_/gzhan gyi ltar na'ang zhes bya ba ni spyi'i ngo bor lta ba'i ltar na'o/_/de ni zhes bya ba ni spyi'i rnam pa can no/_/'ba' zhig nyid las zhes bya ba ni gsal ba la mi
[\[116b.4\]]ltos pa las so/_/gzhan gyis zhes bya ba la sogs pa ni rnam par 'grel pa yin no/_/ci'i phyir rigs pa ma yin zhe na/_rtag tu zhes bya ba la sogs pa smos te/_de tsam rnam par shes nas zhes bya ba ni spyi tsam 'dzin na'o/_/gal te zhes bya ba la sogs pas ni rnam par 'chad
[\[116b.5\]]par byed do/_/'dis zhes bya ba ni spyi'i rnam pa can gyis so/_/shes pa 'dis zhes bya ba ni spyi la 'chel pas so/_/de'i tshe na zhes bya ba ni spyi 'dzin na'o/_/de ldan zhes bya ba ni spyi'i rten to/_/'brel pa ni spyi dang ldan pa'o/_/de dang ldan pa ni spyi dang ldan pa ste/_gal te shes pa des spyi
[\[116b.6\]]dang de'i rten 'dzin na ni de'i tshe de gnyi ga 'dzin pa sngon du 'gro ba'i de dang ldan pa nges par 'gyur ro/_/spyi 'dzin pa de las ji ltar gsal ba la tha snyad 'dogs pa 'jug ste mi 'jug pa nyid do/_/gang gi tshe zhes bya ba la sogs pas ni 'chad par byed de/_de dag ces bya ba ni spyi dang de dang
[\[116b.7\]]ldan pa dag ste/_'di ni khyad par 'di'i spyi'o zhes bya bar ro/_/de lta na ni zhes bya ba ni spyi de dang ldan pa dag 'brel par ma rtogs na ste/_de rtogs pas te spyi rtogs pas de dang ldan pa la ste/_spyi dang ldan pa la'o/_/don gzhan bzhin no zhes bya ba ni rta rtogs pa'i dus na de'i ngo bor ma/
[\[117a\]]
[\[117a.1\]]bzung ba ba lang gi rdzas la rta rtogs pas ni 'jug pa ni med do/_/gal te dngos gcig grogs byed pa'i/_/zhes bya ba'i ni spyi grogs byed pa'o/_/'di nyid kyi rnam par bshad pa ni gal te 'di snyam du zhes bya ba la sogs pa yin te/_de'i zhes bya ba ni shes
[\[117a.2\]]pa'o/_/gcig lhan cig byed pa yod pa zhes bya ba ni spyi lhan cig byed pa yod pa zhes bya ba'i tha tshig go/_/de dang lhan cig tu zhes bya ba ni spyi dang lhan cig tu ste/_de ltar na spyi dang ldan pa gnyi ga gzung ba'i phyir mi rtogs pas spyi dang ldan pa rtogs par grub po snyam du bsams
[\[117a.3\]]pa yin no/_/slob dpon gyis dngos po gcig des zhes bya ba la sogs pa smos te/_dngos po gcig ni spyi'o/_/gsal ba de rnams kyi tha dad pa nyid sel cing 'dor ram ci/_yang ji ste de rnams kyi tha dad pa nyid sel bar 'dod ce na/_de'i phyir tha dad phyir ni zhes bya ba la sogs
[\[117a.4\]]pa smos te/_ni zhes bya ba'i sgra ni gang gi phyir zhes bya ba'i don yin no/_/de dag la zhes bya ba ni gsal ba dag la'o/_/gcig pu des zhes bya ba la sogs pas ni 'chad par byed de/_gcig pu des zhes bya ba ni spyis so/_/khyad par rnams kyis tha dad pa nyid gang yin pa de ni khyad
[\[117a.5\]]par de dag la gcig gis rnam par shes pa mi skyed pa nyid kyi rgyu yin par brjod do/_/de bas na tha dad pa'i phyir gsal ba rnams kyis gcig gi rnam par shes pa mi 'dzin pa'i phyir/_spyi gcig dang 'brel du zin kyang gal te khyad par rnams tha dad pa nyid la mnyam na/_de dag la rnam par
[\[117a.6\]]shes pa rnam pa gcig pa can mi skye bas snga ma bzhin du gsal ba rnams mi 'dzin par 'gyur ro/_/gal te gsal ba'i ngo bo du ma'ang gcig ces bya ba la spyi la'o/_/tha dad pa'i phyir zhes bya ba la sogs pas ni 'chad par byed de/_gal te khyad par gyis skyes par 'gal ba zhig
[\[117a.7\]]tu gyur na ni/_de'i tshe spyi yod du zin kyang khyad par rnams kyis gcig gi rnam par skyed par mi byed do/_/de dag ces bya ba ni gsal ba dag go/_/ci ril gyis med par ram zhe na/_ma yin te re re med par yang zhes bya ba smos te/_'di ltar khra bo med kyang khu yul ba lang gi blo 'byung la/_
[\[117b\]]
[\[117b.1\]]de med na gzhan la yang 'byung ngo /_/de ltar na gsal ba thams cad re re zhing med kyang spyi/_de gcig gis kyang bskyed par bya'i/_blo mngon par shes pa'i bdag nyid la gsal ba de rnams nus pa med do/_/rgyu de'i phyir/_blos spyi'i blo gsal ba de rnams 'dzin pa med pa yin no/_/de nyid de ni
[\[117b.2\]]ji ltar zhes bya ba la sogs pas ston te/_shes pa de la zhes bya ba ni spyi'i rnam pa can la'o/_/de yod pa'i phyir zhes bya ba ni spyi'i shes pa yod pa'i phyir te/_'dis ni ldog pa med par bshad do/_/sbyor ba ni gang zhig gang med kyang yod pa de ni de'i rgyu mtshan can ma yin te/_dper na sA lu'i sa
[\[117b.3\]]bon med kyang nas kyi myu gu yod pa lta bu'o/_/khra bo med kyang khu yu la ba lang gi blo 'byung bas khyad par byed pa 'gal ba yin te/_de med na med pas de'i rgyu mtshan can la khyab pa'i phyir dang /_de med kyang yod pa ni de dang 'gal ba'i phyir ro/_/de bzhin du gsal ba gzhan la yang
[\[117b.4\]]phyogs kyi chos spangs nas brjod par bya'o/_/spyi ni de la nus pa yod pas spyi med na zhes bya ba la sogs pa smos te/_spyi med na spyi'i blo med pa'i phyir te/_'dis ni ldog pa bshad do/_/gzhan du na zhes bya ba ni spyi yod na spyi'i blo yod pa'i phyir te/_'dis ni rjes su 'gro ba bshad do/_/
[\[117b.5\]]sbyor ba ni gang zhig gang med kyang yod na yod la med na med pa de la mi ltos par de tsam gyi byed rgyu can yin te/_dper na nas kyi sa bon med kyang sA lu'i sa bon yod na yod la med na med pas sA lu'i myu gu lta bu'o/_/khra bo med kyang spyi yod na spyi'i blo yod la/_med na yang med pas rang
[\[117b.6\]]bzhin gyi gtan tshigs su thal bar 'gyur ba yin no/_/gal te spyi dang lhan cig pa'i gsal ba rnams kho na'o/_/spyi'i blo la nus par 'dod na/_de'i tshe ji skad bshad pa'i tshul gyis spyi kho na la nus pa yod kyi/_gsal ba rnams la ni ma yin no/_/de lta bas na gsal ba
[\[117b.7\]]rnams kho na tha dad kyang rang bzhin gyis rnam par shes pa gcig tu snyems pa can bskyed do/_/de lta ma yin na spyi med pa'i phyir spyi'i blo de rjes su 'gro ba dang ldog pa'i rjes su byed pa ma grub po/_/'di ni nyes pa med de zhes bya ba la sogs pas ni lan 'debs te/_re re bsal kyang
[\[118a\]]
[\[118a.1\]]zhes bya ba ni re re nas kyang bsal kyang zhes bya ba'i don to/_/'di ltar gang gi tshe mig gi rnam par shes pa sngon po la sogs pa'i tshogs la dmigs pa skye ba na/_de la sngon po la sogs pa re re bsal kyang kha dog gi tshogs lhag ma la mig gi rnam par
[\[118a.2\]]shes pa skye ba kho nar 'gyur la/_de tsam gyis sngon po la sogs pa'i tshogs la yang nus pa med pa ma yin gyi/_'on kyang sngon po la sogs pa'i tshogs la so sor nus pa yod pa kho na'o/_/de bzhin du bsal ba 'di la yang so sor re re bstsal na zhes bya ba bsal ba re re nas
[\[118a.3\]]bsal na yang spyi'i rnam par shes pa skye ste/_'di tsam gyis ni dus thams cad du bsal ba rnams so sor nus pa med pa ma yin no zhes bya bar sbyar ro/_/'di skad du khra bo med na khu yu lhan cig byed pa'i spyis bskyed par bya ba'i rnam par shes pa la khra bo'i nus pa med mod kyi/_
[\[118a.4\]]'on kyang rang gi bdag nyid lhan cig byed pas 'byung ba'i rnam par shes pa skye ba la nus pa yod pa kho na yin la de bzhin du khu yu la sogs pa la yang rang gi rten gyi sgo nas 'byung ba'i rnam par shes pa la nus pa yod do/_/de bas na gang zhig gang med na zhes bya ba'i sbyor ba ma nges pa yin no zhes
[\[118a.5\]]smras pa yin no/_/slob dpon gyis mi mthun par nye bar bkod pa ste zhes bya ba smos te/_nye bar bkod pa yin pas na/_nye bar bkod pa ni sngon po la sogs pa'i dpe ste/_de skabs su bab pa dang 'dra ba med do zhes bya ba'i tha tshig go/_/gsal ba la ji ltar yang ni de ltar min zhes bya ba ni
[\[118a.6\]]gsal ba rnams la ni so sor yang nus pa med la/_tshogs pa las yang med do zhes bya ba'i tha tshig go/_/de nyid sngon po la sogs pa zhes bya ba la sogs pa ston te/_so so'i nus pa yang mthong zhes bya ba ni sngon po la sogs pa ji ltar rang rang gi ngo bos tha dad pa de bzhin du mig
[\[118a.7\]]gi rnam par shes pa rnams kyang rnam pa tha dad pa'i phyir te/_de la sngon po dang lhan cig pa'i tshogs kyis bskyed par bya ba'i mig gi rnam par shes pa gang yin pa de ni med na med la/_skyed pa gang yin pa de ni gzhan kho na yin no/_/de lta bas na tshogs kyi rnam pas nye bar bsgyur ba'i rnam par
[\[118b\]]
[\[118b.1\]]shes pa sngon po la sogs pa so so'i rjes su 'gro ba dang ldog pa'i rjes su byed pa'i phyir de rnams la ni so sor nus pa yod par mngon pas tshogs la yang nus pa mi 'gal lo/_/nam yang zhes bya bas ni so sos kyang ma yin la tshogs pas kyang ma yin pa'o/_/'di skad du bshad pa
[\[118b.2\]]yin te/_khra bo dang lhan cig pas bskyed par bya ba'i ba lang gi shes pa yang gzhan khu yu dang lhan cig bskyed par bya ba yang gzhan yin pa zhig tu gyur na ni/_de'i tshe gsal ba rnams la rang gi rten gyi sgo nas 'byung ba'i rnam par shes pa la so sor nus pa yod par shes par 'gyur ba
[\[118b.3\]]zhig na 'on kyang gsal ba thams cad la mngon par shes pa gcig kho nar zad do/_/de ni thams cad la rnam pa gcig pa can yin pa'i phyir ro/_/de bas na khra bo yod na ba lang gi shes pa skye ba gang yin pa de nyid khra bo med na yang /_khu yu lhan cig byed pa'i spyi las skye bas gsal ba
[\[118b.4\]]rnams la so sor nus pa yod par rtogs pa ma yin no/_/gal te spyi la mi ltos par rjes su 'gro ba'i rnam par shes pa skyed na/_de lta na de dag la nus pa yod par 'gyur ba zhig na de yang med de/_de lta bas na gsal ba rnams kyis spyi'i mtshan nyid shes pa de la mi nus pa'i kho na
[\[118b.5\]]yin pa'i phyir spyi'i shes pa des de rnam par mi 'dzin par 'gyur ro/_/gal te gsal ba de dag gi nang nas 'ga' zhig la ltos nas te/_gsal ba cung zad gcig la ltos nas zhes bya ba'i tha tshig go/_/des zhes bya ba ni spyis so/_/'ba' zhig min zhes bya ba ni gsal ba la ma
[\[118b.6\]]ltos pas so/_/'on te zhes bya ba la sogs pas ni 'chad par byed de/_tha ga pa ni thags 'thag pa'o/_/thags zangs mang po zhig gi nang nas thags zangs re re med kyang thags zangs gang yang rung ba 'ga' zhig gis ras yug 'thag pas thams cad la 'khrul du zin kyang /_
[\[118b.7\]]de kho na la tha ga pa thags zangs dang bral ba de kho na las ras yug 'byung ba zhes brjod par nus pa ni ma yin te 'di ltar spyil pos ras yug brtag pa mi nus pa'i phyir tha ga pa thags zangs dang ma bral bar ras yug 'thag go/_/slob dpon gyis de lta yin na zhes bya ba la sogs pa
[\[119a\]]
[\[119a.1\]]smos te/_spyi ni de dag gi nang nas gang yang rung ba zhig la ltos nas nus so zhes smras pas spyi gsal bas phan par bya ba yin par 'dod de/_phan mi 'dogs pa la ltos pa mi rung ba'i phyir ro/_/gal te de lta yin na ni gsal ba de dag gis spyi de gcig la phan
[\[119a.2\]]'dogs na go/_/ji ltar blo gcig nyid la min ji ltar mngon par shes pa'i bdag nyid kyi blo gcig kho na la phan 'dogs par mi byed de/_de la yang phan 'dogs par 'gyur ro zhes bya ba'i tha tshig ste/_nyid ces bya ba'i sgra ni kho na zhes bya ba'i don to/_/don tha dad pa rnams zhes bya ba la
[\[119a.3\]]sogs pas ni 'chad par byed de/_tha dad pa mtshan nyid mi mthun pa rnams don gcig la sbyor ba ste/_ngo shes pa la sogs pa'i don gcig byed pa 'gal bas 'di thams cad spyi grub par bya ba'i phyir brtsams pa yin na'o/_/de rnams la zhes bya ba gsal ba rnams la mngon par shes
[\[119a.4\]]pa zhes bya ba'i rnam par shes pa gang gis na rnam par shes pa de mi skye ba'i nyes pa ci zhig byas cung zad kyang ma byas te/_da lta bas na de nyid bskyed do snyam du bsams pa yin no/_/de lta yin na de la bar ma do'i lhag mas ci zhig bya ste/_spyi bo dang yan lag gi bar na sha lhag yod pa ni
[\[119a.5\]]bar ma do'i lhag pa ste/_de dang 'dra ba la de skad ces bya ste/_de lta bu'i don med pas zhes bya ba'i tha tshig go/_/gal te tha dad pa rnams la spyi gcig pa la phan 'dogs pa'i nus pa yod de de'i phyir de dag spyi kho na la dngos su phan 'dogs kyi rnam par shes pa la ni ma yin no zhe na/_
[\[119a.6\]]de'i phyir ji ltar zhes bya ba la sogs pa smos te/_de gcig kho na zhes bya ba spyis bskyed par bya ba'i rnam par shes pa gang yin pa de kho na skyed pa la rag mod spyi la phan 'dogs pa mi dgos pas ci zhig bya/_'di snyam du rnam par shes pa gsal ba rnams rang gi rnam pa nye bar 'jog pas zho sha
[\[119a.7\]]'bul ba ni ma yin te/_spyi'i rnam pa can gyi shes pa la rang gi mtshan nyid mi snang ba'i phyir ro/_/'on kyang bdag po tsam gyis yin na de ni spyi la ji lta bar rnam par shes pa yang de dang 'dra bas mtshungs so snyam du bsams pa yin no/_/gzhan yang gal te gsal ba de dag gis
[\[119b\]]
[\[119b.1\]]spyi la phan 'dags na de'i tshe spyi'i bdag nyid 'di'i gsal ba de rnams kyi 'bras bur gyur te/_'di ltar phan 'dogs pa nyid skyes pa yin no/_/de nyid gsal bar bya ba'i phyir sngon rol bzhin du zhes bya ba la sogs pa smos te/_phan 'dogs par byed pa nye ba na yang phan 'dogs par
[\[119b.2\]]byed pa nye ba'i sngon rol bzhin du'o/_/bogs ni khyad par ro/_/de med pa'i phyir bogs med pa'i bdag nyid rang gi ngo bo 'dzin pa'i spyi 'di la ni phan pa zhes bya ba 'ga' yang med de zhes bya bar sbyar ro/_/ha cang thal bar 'gyur ba'i phyir te/_de lta na ni thams cad kyang thams cad la phan par byed
[\[119b.3\]]par 'gyur ro/_/de lta bas na phan par byed pa pos phan par bya ba'i bogs shig skyed do zhes bya bar khas blangs dgos so/_/bogs de yang phan gdags par bya ba'i bdag nyid du gyur pa yin pas phan 'dogs pa nyid la skyed pa yin no/_/spyi las don gzhan du gyur pa kho na'i bogs shig
[\[119b.4\]]gsal bas skyed do zhe na/_de'i phyir don gzhan zhig ces bya ba la sogs pa smos te/_phan pa don gzhan des phan par bya ba'i spyi de la ci zhig byed/_yang na gang gis na spyi des phan pa 'di yin no zhes 'brel par 'gyur ba spyi des phan pa don gzhan de la ci zhig byed spyi dang 'brel pa'i phan pa
[\[119b.5\]]byed pa'i phyir gsal ba rnams kyang phan par byed pa yin la phan pa'i rten ni spyi yin pas de'i phyir de dag rten dang brten pa'i mtshan nyid kyis 'brel to zhe na/_de'i phyir de de'i rten nyid ces bya ba la sogs pa smos te/_gang la rten spyi de yod pas zhes phan pa de de'i rten can nyid yin du'am/_
[\[119b.6\]]yang na phan pa de'i rten yin pas na spyi de de'i rten nyid yin du'o/_/phan par byed pas na phan 'dogs pa'o/_/de med pa'i phyir phan 'dogs pa med pa ste spyi'o/_/phan pa 'di la spyis byas pa'i phan pa yod pas na phan 'dogs pa'o/_/de bkag pa'i phyir phan 'dogs pa med pa ste/_brjod
[\[119b.7\]]pa gcig gis don gnyis smos pa yin no/_/des na don ni spyi dang phan pa phan 'dogs pa med pa la/_go rims bzhin du rten dang brten pa'i dngos po 'di ci zhig yod ces bya ba 'di yin no/_/yang na ni ha cang thal bar 'gyur ro zhes bya ba ni phan 'dogs pa med pa la
[\[120a\]]
[\[120a.1\]]rten dang brten pa'i dngos po yod na ni de thams cad la thal bar 'gyur ba'i phyir ro/_/phan 'dogs na yang zhes bya ba ni spyis byas pa'i phan pa khas len na spyi de kho na la phan pa de 'brel pas phan pa de byed pa'i phyir spyi de la phan par byed pa gsal ba'i khyad par gzhan ci
[\[120a.2\]]dgos te mi dgos pa kho na'o zhes bya ba'i tha tshig go/_/de la ltos pa zhes bya ba ni gsal ba la ltos pa'o/_/rten gyis zhes bya ba spyis te phan pa'i rten yin pa'i phyir ro//_//bam po bcu gnyis pa/_de la sbyor na ni zhes bya ba ni phan pa de la nye bar sbyor bar rtogs na ni skyi
[\[120a.3\]]rtag pa'i phyir phan par bya ba ma yin pa nyid la gsal ba la ltos pa zhes bya ba 'di ci zhig yod de med pa kho na'o/_/'o na gang zhig ltos she na/_de las skye ba zhes bya ba la sogs pa smos te/_ltos par bya ba de las skyes pa ni de las skye ba'o/_/gang la chos de'i ngo bo nyid yod pa de ni de las skyes
[\[120a.4\]]ba'i chos can gyi dngos po'o/_/rang bzhin 'brel cing rag las pa'i phyir phan par byed pa la ltos pa zhes bya ste/_bya zhes bya ba'i sgras ni grags pa ston par byed pa yin no/_/gal te spyi mi skye ba'i chos can la yang ltos par 'gyur ro zhe na/_bogs dbyung du med pa zhes bya ba la sogs pa
[\[120a.5\]]smos te/_gang la bdag nyid phan par byed pa gzhan dag gis bogs dbyung du yod pa med pa de la de skad ces bya ste/_gang la de lta bu'i bdag nyid yod pa zhes yang 'bru mang po par bya'o/_/spyi dngos po ni de lta bu yang yin la gzhan dag la yang ltos so zhes bya ba 'di ni khyab par byed pa
[\[120a.6\]]'gal ba dmigs pas nyams pa yin te/_'di ltar ltos pa ni bogs dbyung du yod pa nyid kyis khyab la bogs dbyung du med pa nyid ni de dang 'gal ba'i phyir ro/_/gang cung zad dngos po 'ga' zhig rten la lar 'brel pa dngos po las gyur pa de thams cad ni bskyed par bya ba ste/_'bras
[\[120a.7\]]bu kho na'i khongs su gtogs so/_/gal te rten gyis brten pa'i bdag nyid du ma gyur pa kho na'i phan pa zhig byed do zhe na/_gzhan gyi dngos po zhes bya ba la sogs pa smos so/_/de la phan pa med pa'i phyir zhes bya ba phan gdags par bya ba de la phan pa med pa'i phyir te/_gzhan la byas na
[\[120b\]]
[\[120b.1\]]gzhan la phan gdags par bya ba ni ma yin no/_/de de'i rten nyid du phan 'dogs pa med pa la brten pa dang brten pa'i dngos po 'di ci zhig yod ces bya ba thams cad kyang brjod par bya'o/_/zlos pa nyid kyis nyes pa yang med do/_/sngar ni spyi dang de dang ldan pa dag la phan par bya ba dang phan par
[\[120b.2\]]byed pa'i ngo bo'i sgo nas bshad/_da ni 'brel pa dngos po las gyur pa thams cad kyi yul la brten nas bshad do/_/de lta bas na don gzhan byed pa'i phyir rten du 'dod pa ni cung zad kyang mi byed pa yin no/_/gal te de lta bu yang phan par byed pa'i yin par 'dod de zhe na/_cung zad kyang zhes
[\[120b.3\]]bya ba la sogs pa smos so/_/de'i phyir zhes bya ba 'jug sdud pa ste/_gang gi phyir de lta yin pa de'i phyir ro/_/rnam par shes pa bskyed na zhes bya ba ni rjes su 'gro ba'i rnam par shes pa bskyed na ste/_spyi 'di 'bras bur 'gyur bar gsal lo/_/ji skad bshad pa'i nyes pas
[\[120b.4\]]'jigs pas spyi gsal ba la mi ltos pa 'ba' zhig gis spyi'i rnam par shes pa bskyed par nus par khas len na ni gsal ba rnams kyi dus nam yang rjes su 'gro ba'i rnam par shes pa gang la yang nus par ma grub pa'i phyir gsal ba rnams gzung bar bya ba nyid ma yin te/_rgyu ma yin
[\[120b.5\]]pa la yul nyid mi rung ba'i phyir ro/_/rnam par shes pa la snang ba'i phyir zhes bya ba ni nus pa med pa ri bong gi rwa la sogs pa ni rjes su 'gro ba'i rnam par shes pa la snang ba med kyi/_gsal ba rnams ni snang ste/_de lta bas na spyi dang 'dra bar de rnams kyis kyang nus so snyam pa'o/_/
[\[120b.6\]]gsal ba gang dag la spyi'i rnam par shes pa la phan 'dogs par ma grub pa yod pa de dag ni phan 'dogs par ma grub pa can rnams te/_de rnams ji ltar spyi'i rnam par shes pa la snang ste/_mi snang ba nyid do/_/gal te phan 'dogs pa nyid ji ltar ma grub ce na/_de nyid ces bya ba
[\[120b.7\]]la sogs pa smos te/_de nyid ces bya ba ni phan pa'o/_/spyi khas len na/_de nyid kyis de la nus kyi gsal ba rnams kyis ni ma yin te/_ji skad du/_de dag re re med pa yang /_/de gcig gis kyang bskyed bya ba'i/_/zhes bya ba la sogs pa bshad pa lta bu'o/_/gsal
[\[121a\]]
[\[121a.1\]]ba rnams spyi'i rnam par shes pa la mi phan du zad mod/_yul nyid du lta ji ste/_mi 'gyur zhe na/_'di ltar zhes bya ba la sogs pa smos te/_ha cang thal bar 'gyur ba'i phyir ro zhes bya ba ni phan 'dogs par byed pa ma yin pa yul nyid yin na ni/_thams cad kyang
[\[121a.2\]]rnam par shes pa thams cad kyi yul du 'gyur ro/_/gal te yul ma yin du zin kyang snang bar go ji ste mi 'gyur zhe na/_yul ma yin pa ni zhes bya ba la sogs pa smos te/_gal te zhes bya ba la sogs pa la sogs pa zhes bya ba'i sgras ni gtso bo dang dbang phyug la sogs pa lung ji
[\[121a.3\]]bzhin du brtags pa rnams bsdu'o/_/med pa rnams zhes bya ba ni nus pa'i rgyu med pa'i phyir ro/_/grub pa'i mtha' smra bas de dag gis zhes bya ba la sogs pas grub pa'i grub pa yin par ston te/_de dag gi shes pa rnams zhes bya ba ni 'das pa la sogs pa'i shes pa rnams so/_/
[\[121a.4\]]yul med pa nyid yin na ji ltar de dag la byung bar 'gyur ro zhes bya ba de lta bu la sogs pa'i don gyi rjes su byed par snang zhe na/_don med du zin kyang zhes bya ba la sogs pa smos te/_de'i rjes su byed pa zhes bya ba ni don gang nyams su myong ba 'das pa de'i rjes su byed pa'o/_/don 'das
[\[121a.5\]]pa kho na la mi gsal ba'i ngo bo rjes su byed pa'i phyir te/_gang zhig gis rjes su byed par 'gyur ba 'das pa zhes bya ba la sogs pa ni cung zad kyang med do/_/snang ba de yang rnam par shes pa'i bdag nyid du gyur pa kho na yin te/_phyi rol gyi la mi gsal ba'i ngo bo med pa'i phyir ro/_/
[\[121a.6\]]de'i rjes su byed pa nyid kyi rgyur nyams su myong ba lta bus zhes bya ba la sogs pa smos te/_de ltar gyis don nyams su myong ba ji lta bu skyes pa des gzhag pa'i bag chags gang yin pa de las skye ba'i rnam par shes pa ni nyams su myong ba'i don gyi rnam par skye'o zhes bya ba'i don to/_/da lta'i
[\[121a.7\]]gnas skabs na don nyams su myong ba'i phyir 'das pa la ni don nyams su myong ba de lta bu las skye bar rigs grang na/_ma 'ongs pa la go ji ltar te/_de la don nyams su myong ba ni med do zhe na/_de la yang don 'di lta bu zhig 'byung bar 'gyur ro zhes bya ba de lta bu'i sgra las brjod pa dang 'dres
[\[121b\]]
[\[121b.1\]]ba'i rnam par rtog pa skye ba gang yin pa de nyid rang rig pa yin pa'i phyir nyams su myong ba de lta bu yin la des gzhag pa'i bag chags las skye ba'i phyir nyes pa med do/_/de bzhin du dbang phyug la sogs pa'i rnam par rtog pa la yang lung ji lta ba bzhin du sgra'i rnam pa can gyi rnam par rtog
[\[121b.2\]]pa nyams su myong ba'i bag chags las skye ba rnam par bshad par bya'o/_/de ltar na 'das pa la sogs pa yul ma yin pa'i phyir phan par byed pa ma yin pa ni yul ma yin te zhes bshad pa gang yin pa de nges pa nyid yin no/_/de lta yin na gsal ba phan 'dogs par ma grub pa can
[\[121b.3\]]rnams yul ma yin pa'i phyir spyi'i shes pa la snang ba med do/_/de bas na rnam par shes pa la snang ba'i phyir gsal ba'i rnams kyis nus so zhes smras pa gang yin pa de ma nges pa nyid du bshad pa yin no/_/da ni snang ba khas blangs nas ma nges pa nyid du bstan pa'i phyir yod pa dang med pa'i
[\[121b.4\]]zhes bya ba la sogs pa smos so/_/rnam par shes pa don yod na ni yod la de med na ni med pa ni yod pa dang med pa'i rjes su byed pa ste/_de'i phyir rnam par shes pa la don gyi nus pa yod par mngon no/_/snang ba'i phyir ni ma yin te/_'di ltar dngos po'i tshul gyis ni spyi rnam par rtog pa
[\[121b.5\]]can gyi rnam par shes pa la mi snang yang nus pa khas len pa'i phyir ro/_/de nyid gsal ba la ma gtogs pa zhes bya ba la sogs pas ston te/_gsal ba la ma gtogs pa spyi snang ba ni med do/_/spyi snang ba can rnam par rtog pa'i shes pa gang yin pa de yang kha dog dang dbyibs la
[\[121b.6\]]sogs pa'i rnam pa can kho na yin te/_de la ni kha dog la sogs pa'i rnam pa ma gtogs pa spyi'i rnam pa gzhan ni mi snang ngo /_/spyi ni kha dog dang dbyibs la sogs pa'i bdag nyid kyang ma yin te/_de lta bas na dngos po'i tshul gyis na rnam par shes pa la spyi mi snang ngo /_/'on
[\[121b.7\]]kyang khyed kyi gzhung lugs kyis rnam par shes pa la mi snang ba de la byed pa yod cing nus pa yod pa'i phyir te/_'dis 'bras bu byed cing bskyed pas na byed pa ni nus pa la bya'o/_/de ltar na snang ba med du zin kyang nus pa khas blangs par bstan pa yin no/_/snang ba yod du zin kyang nus
[\[122a\]]
[\[122a.1\]]pa med par bstan pa'i phyir skra la sogs pa zhes bya ba la sogs pa smos te/_dngos po nyid las nyams shing bral bas na nyams pa'o/_/sgra la sogs pa nyid nyams pa yin pas zhes tshig rnam par sbyar te/_de dag ni rab rib can la sogs pa'i shes pa la
[\[122a.2\]]snang na 'on kyang de rnams la byed pa med pa'i phyir ro/_/byed pa zhes bya ba'i sgra ni snga ma bzhin du bye brag tu bshad pa'i phyir byed pa med pa zhes bya ba'i sgras ni nus pa med pa brjod de/_rnam par shes pa skyed par mi nus pa'i phyir zhes bya ba'i don to/_/de ltar na nus pa med kyang snang ba'i
[\[122a.3\]]phyir/_snang ba'i phyir nus pa yod do zhes bya ba ma nges so zhes bshad pa yin no/_/de dag de gcig la phan na/_/ji ltar blo gcig nyid la min/_/zhes bshad pa gang yin pa de la gzhan gyi lan gyi dogs pa bsu bar gal te tha dad min zhes bya ba la sogs pa smos te/_rnam pa gcig pa
[\[122a.4\]]can zhes bya ba'i tha tshig go/_/tha dad rnams la zhes bya ba ni rang gi mtshan nyid rnams la'o/_/du ma las zhes bya ba la sogs pas ni 'chad par byed de/_mtshan nyid mi mthun pa de dag gi rnam par ni de dag gi rnam pa'o/_/blo gang la de gzhag cing gtad pa yod pa de la de skad
[\[122a.5\]]ces bya ste/_gal te mtshan nyid mi mthun pa rnams kho na las skye na ni/_de lta bur ni tha mi dad par snang bar mi 'gyur ba zhig na snang bar 'ang 'gyur te/_de lta bas na mtshan nyid mi mthun pa rnams kho na las skye ba ni ma yin gyi 'on kyang spyi ni dngos po las skye'o zhe na/_spyi'i 'dzin pa rnams la
[\[122a.6\]]zhes bya ba la sogs pas ni lan 'debs so/_/'di skad du bshad pa yin te/_gal te rang gi mtshan nyid rnams rang gi rnam par 'jog pas spyi'i rnam pa can gyi blo rnams skyed par byed pa yin par 'dod na ni de'i tshe ji ltar tha dad pa rnams la tha mi dad pa snang ba zhes bya ba 'di rung bar 'gyur
[\[122a.7\]]ba zhig na de ni med de/_'di ltar spyi 'dzin pa'i blo rnams la ni rang gi mtshan nyid mi snang ba nyid do/_/'di ltar spyi 'dzin pa'i blo rnams la rang gi mtshan nyid snang ba zhig tu khas len na rnam par brtag pa gsum te/_mig la sogs pa'i blo la gsal ba rnams ngo bo gang gis snang ba de
[\[122b\]]
[\[122b.1\]]nyid spyi'i blo rnams la yang snang ba'am/_spyi'i blo la snang ba'i ngo bo gang yin pa de nyid rang gi mtshan nyid rnams kyi yin pa'am/_gang gis na ngo bo gcig ni mig gi rnam par shes pa la snang ba cig shos ni rnam par rtog pa can gyi blo la snang bar 'gyur ba khyad par gcig la ngo bo gnyis yod
[\[122b.2\]]pa yin pa zhig tu khas blang grang /_de la phyogs dang po ltar yin na ni mig la sogs pa'i blo bzhin du rang gi mtshan nyid med na spyi'i blo rnams kyang med par 'gyur ba zhig na de ltar yang ma yin te/_de med kyang rang gi mtshan nyid med kyang spyi'i blo de dag yod pa'i phyir ro/_/phyogs
[\[122b.3\]]gnyis pa med par bstan pa'i phyir/_rang gi rnam par shes pa la zhes bya ba la sogs pa smos so/_/rang gi rnam par shes pa ni mig la sogs pa'i rnam par shes pa ste/_de dag ni gsal ba thun mong ma yin pa snang ba can yin pa'i phyir rang gi rnam par shes pa yin no/_/spyi'i
[\[122b.4\]]rnam pa las rnam pa gzhan du thun mong ma yin pa'i rnam par snang ste/_gal te spyi'i rnam pa can gyi shes pa la snang ba'i ngo bo kho na gsal ba rnams kyi yin pa zhig tu gyur na/_de'i tshe rang gi rnam par shes pa la rnam pa gzhan du snang bar mi 'gyur ro/_/gal te gsal ba rnams
[\[122b.5\]]la ngo bo gnyis yod ce na/_gcig la rnam pa du ma mi rung ba'i phyir zhes bya ba smos te/_gcig dang du ma nyid dag 'gal ba'i phyir/_gcig la du ma nyid ni rigs pa ma yin no/_/'dis ni phyogs gsum pa med par bshad do/_/ha cang thal bar 'gyur ba'i yang phyir ro zhes bya
[\[122b.6\]]ba ni/_gcig la du ma nyid du rtog na gang la yang gcig pa nyid du mi 'gyur ro zhes bya ba'i tha tshig go/_/de lta bas na rang gis mtshan nyid kho na khyad par gyi bdag nyid yin gyi/_spyi ni khyad par gyi bdag nyid ma yin la/_khyad par yang spyi'i blo la mi snang ngo /_/gang gi phyir de lta
[\[122b.7\]]yin pa de'i phyir spyi'i rnam pa can gyi blo 'di ni de las byung zhing /_don tha dad pa las 'byung zhing don tha dad pa 'dzin pa yin na/_rang gi mtshan nyid kyi rnam pa can yin na ni tha mi dad cing rnam pa gcig pa can du snang bar mi 'gyur ro/_/'on kyang 'di ni rang gi mtshan nyid 'dzin pas nyams
[\[123a\]]
[\[123a.1\]]su myong bas gzhag pa'i bag chags la brten nas rang bzhin gyis 'khrul pa kho nar skye la brgyud pas ni gsal ba rnams rgyu yin par brjod do/_/gal te spyi'i blos rang gi mtshan nyid snang ba ma yin na/_ji ltar sgra'i shes pa dang /_rang gi don gyi rjes su dpag pa las
[\[123a.2\]]'jig rten tha snyad la 'jug ce na/_de'i phyir de mi snang bas kyang zhes bya ba la sogs pa smos so/_/rang gi mtshan nyid mi snang bas kyang rang la snang ba don med pa la don du lhag par zhen pa'i 'khrul pa'i rgyus 'jig rten tha snyad 'dogs par byed cing 'jug par byed de/_snang ba dang rnam par brtag
[\[123a.3\]]par bya ba'i don dag gcig tu byas nas 'jug par byed do zhes bya ba'i tha tshig go/_/gal te tha mi dad pa'i ngo bo nyid med na tha mi dad pa'i rnam pa can gyi blo mi rung ba yin nam/_de lta bas na don rnams tha mi dad pa'i rnam pa yang yod dgos so zhe na/_de la snang ba'i zhes bya ba la sogs pa
[\[123a.4\]]smos te/_rnam par rtog pa can gyi blo de la snang ba'i spyi'i rnam pa de ni don rnams la med de de spyi tha dad pa gsal ba la ma rtogs pa mi dmigs pa'i phyir dang tha mi dad pa ni gsal ba bzhin du rjes su 'gro ba med pa'i phyir ro/_/tha mi dad pa'i ngo bo nyid med na tha mi dad pa'i rnam pa can gyi
[\[123a.5\]]rnam par rtog pa 'brel pa med do zhes smras pa yin zhe na/_de'i phyir tha dad pa'i tha mi dad pa ni ma gtogs so zhes bya ba smos te/_tha dad pa ni gzhan sel ba'o/_/de nyid tha mi dad pa yin te/_'di ltar ji ltar ba lang gi gsal ba gcig la ba lang ma yin pa las ldog pa ltar gzhan
[\[123a.6\]]yang de dang 'dra'o/_/de bas na rnam pa 'dis ni tha dad pa'i tha mi dad pa rang gi mtshan nyid rigs mi mthun pa las ldog pa rnams kho na la bya'o/_/ma gtogs so zhes bya ba'i sgra'i don ni 'dun pa ma yin pas rnam par dbye ba brgyud do/_/des na tshig gi don ni 'di yin te/_ji skad bshad
[\[123a.7\]]pa'i rnam pas na rang gi mtshan nyid kyi bdag nyid kyi tha dad pa'i tha mi dad pa las gzhan pa snang ba'i rnam pa ni don rnams la med kyi/_'on kyang mtshan nyid kyi bdag nyid kyi tha dad par rigs mi mthun pa las log pas tha mi dad pa kho na thams cad la yod la/_de yang rang bzhin gyis
[\[123b\]]
[\[123b.1\]]brgyud pas spyi'i rnam pa can gyis mngon par shes pa'i sa bon yin no snyam du bsams pa yin no/_/rang gi mtshan nyid kyi bdag nyid kyi gzhan sel ba 'di yang brgyud pas rnam par rtog pa'i bdag po tsam yin gyi snang bas ni ma yin no/_/gal te rnam par rtog pa la snang ba'i rnam
[\[123b.2\]]par yang ji ste/_gsal ba rnams la med ce na/_de ni med pa'i ngo bo yin te zhes bya ba smos so/_/ni zhes bya ba ni 'di ltar zhes bya ba'i don te/_rnam par rtog pa la snang ba'i rnam pa de ni gsal ba rnams la de nyid dang gzhan nyid du de'i rang gi ngo bo rnam par gzhag pa mi nus pa'i phyir ngo bo
[\[123b.3\]]nyid med pa kho na yin te/_gsal ba las gzhan pa nyid gcig yin na ni/_nyams su myong ba'i blo sna tshogs su snang bar 'gyur la/_de nyid yin na ni gsal pa bzhin du rjes su 'gro ba med pa'i phyir mtshungs pa ma yin pa nyid do/_/gsal ba zhig na yang de dang tha mi dad pa'i
[\[123b.4\]]phyir zhig pas gsal ba zhig pa las spyi'i rnam pa can gyi blor yang mi 'gyur ro/_/de lta bas na rnam par rtog pa la snang ba'i rnam pa 'di ni 'khrul pa kho na yin no/_/blo des de kho na 'dzin pa na ste/_de'i rnam par skye ba nyid 'dzin pa yin no/_/de ltar zhes bya ba ngo bo med pa'i rnam par
[\[123b.5\]]'dzin pa'i phyir bslad cing 'khrul par 'gyur ba'i snga ma rig pa'i mthus rnam par rtog pa rnams la mthu 'di med do zhes bya ba la sogs pas bshad zin to/_/nyes pa yongs su spangs pa bshad nas/_de ni mtshungs pa nyid du bsgrub pa bstan pa'i phyir/_gzhan yang zhes bya ba la
[\[123b.6\]]sogs pa smos so/_/gzhan gyis mtshungs pa ma yin zhes bya ba smras te/_de la zhes bya ba ni gsal ba tha dad pa rnams la yang ngo /_/spyi de kho na la blo rnam pa mtshungs pa can du 'gyur bas klan ka mtshungs pa ma yin no zhe na/_grub pa'i mtha' smra bas de la zhes bya ba la sogs
[\[123b.7\]]pa smos so/_/gsal ba de la spyi de yod kyang gsal ba rnams nyams su myong ba'i blo dag gis snang ba'i rnam pa mi rtogs te/_mig la sogs pa'i blos gsal ba'i rnam pa dang spyi'i rnam pa gnyi ga rtogs par myong ba ni med pas spyi rtogs pa med pa'i sgo nas kyang ji ltar gsal ba
[\[124a\]]
[\[124a.1\]]rnams la rnam pa gcig pa can gyi blor 'gyur/_gal te mig la sogs pa blo la spyi'i rnam par rtog pa kho na'o zhe na/_de ni zhes bya ba la sogs pa smos te/_gsal ba rnams la nyams su myong ba'i blo de ni kha dog dang dbyibs su snang ba dang ldan par yid ches shing
[\[124a.2\]]nyams su myong ngo /_/gal te kha dog la sogs pa'i rnam pa kho na spyi yin no zhe na/_spyi ni zhes bya ba la sogs pa smos so/_/de lta bu zhes bya ba ni kha dog dang dbyibs kyi rnam pa ste/_kha dog dang dbyibs la sogs pa ni yin la spyi ni yon tan tha dad pa'i phyir ro/_/de la ma gtogs pa zhes bya ba ni
[\[124a.3\]]kha dog dang dbyibs las ma gtogs pa'o/_/de ltar na re zhig spyi tha dad par smra ba bye brag pa dang rigs pa can la sogs pa la tha mi dad pa'i shes pa mi rung ste/_spyi med pa'i phyir ro/_/spyi tha mi dad par smra ba grangs can la yang rigs pa ma yin par bstan pa'i phyir rnam pa spyi yin par zhes bya ba
[\[124a.4\]]la sogs pa smos pa te/_rnam pa ni rang gi mtshan nyid rnams kyi bdag nyid du gyur pa kho na'i 'dra ba yin no/_/de nyid spyi yin te grangs can gang la der smra ba yod pa'am/_gang la der smra ba'i ngang tshul yod pa de la de skad ces bya'o/_/spyi de khyad par bzhin du rang gi mtshan nyid las tha mi dad pa'i
[\[124a.5\]]rgyus don gzhan gsal ba gnyis pa la sogs pa la mi 'jug ste/_de'i phyir spyi de yang tha dad cing rang gi mtshan nyid kho nar gyur to/_/tha dad pa de'i phyir 'dra ba de'i sgo nas kyang tha mi dad par snang ba mi rung ste/_gsal ba rnams la zhes bya ba khong nas drang ngo /_/de ltar na spyi tha
[\[124a.6\]]dad pa dang tha mi dad pa mi rung ba'i phyir gsal ba rnams pa gcig tu snang ba 'di ni 'khrul pa kho na'o zhes bshad pa yin no/_/da ni gsal ba rnams la gcig tu snang ba nyid med do zhes bstan pa'i phyir yang na yin du zad de zhes bya ba smos te/_tha dad mi snang blo/_tha dad pa rnams la mi
[\[124a.7\]]'dod ces smras pa gang yin pa de yin du zad de de ni 'dod pa kho na'o zhes bya ba'i tha tshig go/_/'di ltar gsal ba la dmigs pa'i blo snang ba tha dad de/_ci'i phyir zhe na/_gsal ba de dag mtshungs zhes 'dzin pa'i phyir ro/_/de dag la zhes bya ba la sogs pas ni 'chad par byed de de dag la
[\[124b\]]
[\[124b.1\]]zhes bya ba ni gsal ba dag la'o/_/gal te gcig tu snang yang mtshungs pa'o zhes 'dzin par 'gyur ro zhe na/_gcig tu snang ba la zhes bya ba la sogs pa smos so/_/'o na ci zhe na de nyid yin no snyam mo zhes bya ba ni sngon mthong ba gang yin pa de nyid snang ba 'di yin no zhes de snyam du sems par
[\[124b.2\]]'gyur gyi/_snga ma dang 'di mtshungs so zhes snyam pa ni ma yin te/_spyi'i tha snyad tha dad pa'i rten can ni rigs pa ma yin no zhes bya ba'i tha tshig go/_/gal te gnyi ga zhes bya ba la sogs pa ni gal te spyi 'ba' zhig kho na de dag gis 'dzin na ni de'i tshe nyes pa 'dir 'gyur ro/_/'on kyang
[\[124b.3\]]spyi'i blos spyi dang rang gi mtshan nyid gnyi ga 'dzin pa de'i phyir nyes pa med de 'di ltar spyi de kho na dang ldan pa'i gsal ba rnams la mtshungs so snyam du 'dzin to zhe na/_slob dpon gyis 'on kyang zhes bya ba la sogs pa smos te/_gnyi ga 'dzin par brtag pa na yang de 'di la'o snyam
[\[124b.4\]]par 'gyur zhing sngar gsal ba zhig la mthong ba'i spyi gang yin pa de gsal ba gzhan 'di la snang ngo zhes de snyam du sems par 'gyur gyi mtshungs so snyam pa ni ma yin no/_/'di skad du spyi yang gsal ba dang mtshan nyid shin tu mi 'dra la gsal ba rnams kyang de dang shin tu mi 'dra'o/_/de bas
[\[124b.5\]]na de ltar spyi dang de dang ldan pa dag phan tshun mi mthun na spyi 'byung po'i mgul chings bzhin du gsal ba rnams la gnas su zin kyang 'o na ji ltar de rnams la mtshungs so snyam du rtogs par 'gyur/_mgul chings gcig dang 'brel ba'i phyir/_'byung po rnams la spyi'i rnam par 'dzin pa ni
[\[124b.6\]]med do zhes bshad pa yin no/_/gal te de nyid ces bya ba ni ba lang nyid la sogs pa don gzhan du gyur pa ni gsal ba de dag gi mtshungs pa yin te/_des de dag mtshungs so zhe na/_ji ltar spyi'i bdag nyid gzhan dang rang gi mtshan nyid gzhan du mtshungs pa yin pa rnam pa gang gis
[\[124b.7\]]mtshungs te/_gang gis kyang ma yin no snyam du bsams pa yin no/_/'di ltar gsal ba'i ngo bo'i rjes su byed pa'i phyir spyi gsal ba rnams kyis mtshungs pa yin par brtag grang na de ni med de spyi gsal ba dag dang rang gi mtshan nyid shin tu mi mthun pa'i phyir ro/_/gal te gsal
[\[125a\]]
[\[125a.1\]]ba'i rjes su byed pa'i phyir mtshungs pa ni ma yin no/_/'on kyang de dag dang 'brel ba'i phyir gsal ba dag dang 'brel pa'i phyir spyi gsal ba rnams kyis mtshungs pa yin no zhe na/_de ni de lta ma yin no/_/ci'i phyir zhe na/_rag ma las pa la gsal ba la rag ma
[\[125a.2\]]las pa la ste/_de dag gis phan ma btags pa la zhes bya ba'i tha tshig go/_/spyi don gzhan dang 'brel pa gsal ba rnams kyi mtshungs pa yin na ni de'i tshe/_ha cang thal bar 'gyur te/_thams cad kyang thams cad kyi mtshungs par 'gyur ro/_/don rnam pa gcig tu na spyi gsal
[\[125a.3\]]ba dag dang 'brel du zin kyang 'on kyang ha cang thal bar 'gyur ba'i phyir de tsam gyis gzhan dang gzhan du mtshungs pa ni ma yin te/_'khar ba yang 'khar ba thogs pa rnams dang 'brel pa'i phyir de rnams kyi mtshungs pa yin par 'gyur ro/_/gzhan gyis gal te zhes bya ba la sogs pa
[\[125a.4\]]smras te/_mtshungs pa'o snyam du 'dzin pa'i phyir gsal ba rnams la snang ba tha dad par sgrub par ni byed na de yang 'gal te 'di ltar gal te gsal ba de dag mtshungs na ni ji ltar tha dad pa'i blos gzung bar bya ba kho na yin no zhes nges par gzung bar bya ba bcas pa yin te tha mi dad pa'i
[\[125a.5\]]blos gzung bar bya ba ma yin par yang 'gyur ro zhes bya ba'i yang tha tshig go/_/'di ltar gang la spyi yang cung zad cig yod la khyad par yang cung zad cig yod pa de la mtshungs so snyam du 'dzin gyi/_gang la shin tu tha mi dad pa'am tha dad pa yod pa de la ni ma yin no/_/de nyid du mtshungs pa'o
[\[125a.6\]]zhes bya ba la sogs pas ston to/_/gsal ba 'di dag la ste/_'dis ni khyad par gyi ngo bo bstan to/_/tha mi dad par snang ba ma yin nam zhes bya ba ni grub ces bya ba'i khong nas dbyung ste/_'dis ni spyi'i ngo bo bshad do/_/de ltar thun mong dang thun mong ma yin pa'i ngo bo gzung ba'i phyir
[\[125a.7\]]gsal ba rnams la mtshungs so snyam du 'dzin to zhes bya ba ni bsdus pa'i don yin no/_/slob dpon gyis de mthong ba la zhes bya ba la sogs pa smos te/_de mthong ba la zhes bya ba ni gsal ba 'dzin pa'i shes pa la'o/_/tha dad pa dang tha mi dad pa dag ces bya ba ni khyad par dang spyi dag go/_/
[\[125b\]]
[\[125b.1\]]'bras bu gcig 'dra zhes bya ba la ji ltar gsal ba mtshan nyid mi mthun pa rnams kyis kyang 'bras bu gcig byed pa de ni bstan zin te/_'bras bu gcig pa de nyid de dag gi 'dra ba yin pas 'dra ba de kho nas mtshungs pa dag tu shes kyi tha dad pa dang tha mi dad pa dag 'dzin pa'i phyir ni ma yin
[\[125b.2\]]no/_/ci'i phyir zhe na/_kho bos ni zhes bya ba la sogs pa smos te/_don gyi shes pa la zhes bya ba ni nyams su myong ba'i shes pa la'o/_/rnam pa gnyis pa la zhes bya ba ni tha dad pa dang tha mi dad pa dag go/_/gnyis rab tu brtags pas zhes bya ba ni mtshungs pa dang mi mtshungs pa'i ngo bor
[\[125b.3\]]rab tu brtag pa'o/_/rtogs pa'i yul nyid du zhes bya ba ni gcig pa nyid du sgro 'dogs par byed pa'i rnam par rtog pa'i yul nyid du'o/_/'dis zhes bya ba ni rnam par rtog pa'i blos so/_/de ltar zhes bya ba ni mtshungs pa'i ngo bo nyid du'o/_/gzhan gyis de dag gis zhes bya ba la
[\[125b.4\]]sogs pa smras te/_gsal ba de dag gi 'bras bu ni blo yin na de yang tha dad do zhes bya ba 'di tsam ni tshig le'ur byas pa'i cha yin no/_/dngos po re re zhes bya ba la sogs pas ni rnam par 'grel te/_dngos po dang dngos po la de snang ba'i rnam par shes pa yang /_gsal ba snang ba'i rnam
[\[125b.5\]]par shes pa yang de dang 'dra bar gsal ba dang 'dra bar tha dad pa'i phyir/_ji ltar rang gi mtshan nyid thams tha dad pa ltar de dag nyams su myong ba'i shes pa de dag kyang de dang 'dra ba yin na ji ltar gsal ba rnams 'bras bu gcig pa nyid yin te ma yin pa nyid do/_/gal te nyams su myong ba'i
[\[125b.6\]]rnam par shes pas gsal ba rnams 'bras bu gcig pa can ni ma yin gyi 'on kyang rnam par rtog pa can gang zhig gi ngo bor sgro 'dogs par 'jug pa de la ltos nas yin no zhe na/_de'i phyir de dag gi zhes bya ba la sogs pa smos te/_gsal ba de dag gi 'bras bu ni nyams su myong ba'i shes
[\[125b.7\]]pa de yin gyi rnam par rtog pa can gyi shes pa ni ma yin te/_de ni gsal ba med kyang yod pa'i phyir ro/_/mtshungs so snyam du de ltar rnam par rtog pa skye ba de nyid kyang gsal ba rnams la ci zhig mtshungs na/_gang gis na gsal ba kha cig la mtshungs pa'o snyam du 'dzin gyi thams cad
[\[126a\]]
[\[126a.1\]]la ni ma yin no zhes bya ba 'di la 'bras bu gcig pa nyid kyi 'dra ba nges par byed pa yin par brjod de/_de la rnam par rtog pa can gyi shes pa de kho na la ltos nas 'bras bu gcig pa nyid du rnam par gzhag pa rigs pa ni ma yin no/_/de lta bas na nyams su myong ba'i shes pa kho
[\[126a.2\]]na dngos su gsal ba rnams kyi 'dra ba yin na de yang tha dad do/_/gal te 'o na chu chu ba la sogs pa'i 'bras bu gcig pa yin no zhe na/_bum pa la sogs pa'i zhes bya ba la sogs pa smos te/_bum pa la sogs pa'i 'bras bu chu chu ba la sogs pa zhes bya ba la sogs pa zhes bya ba'i sgras
[\[126a.3\]]ni ras yug rnams kyis grang ba sel ba zhes bya ba de lta bu la sogs pa bsdu'o/_/rdzas re re'i zhes bya ba ni rdzas dang rdzas kyi khyad par de'i sgo nas tha dad pa yin pas zhes bya ba'i tha tshig go/_/slob dpon gyis de ni zhes bya ba la sogs pa smos so/_/'di skad du bshad pa yin te/_
[\[126a.4\]]gsal ba rnams ni nyams su myong ba'i shes pa la ltos pa kho nas 'bras bu gcig pa nyid yin la rang gi mtshan nyid shes pa de dag ni 'bras bu gcig pa nyid kyi 'dra bas gcig ces bya ba'i rang gi mtshan nyid tha mi dad pas ni ma yin te/_ji ltar gsal ba rnams kyis dngos su rnam pa
[\[126a.5\]]gcig tu rtogs pa'i shes pa mi skyed mod kyi de dag la dmigs pa rang gi mtshan nyid shes pa rnams ni gcig tu rtogs pa'i rgyu yin no/_/de'i phyir rang gi mtshan nyid 'dzin pa'i blo ni tha dad kyang 'bras bu gcig pa nyid kyis tha dad pa med pa yin no/_/de ltar nye bar btags pa'i
[\[126a.6\]]gcig pa nyid kyis gcig pa nyams su myong ba'i blo gcig pu gang yin pa blo gcig pu de'i rgyu'i dngos pos gsal ba rnams kyang tha mi dad/_ci'i phyir nye bar btags pa'i gcig pa nyid khas len gyi dngos po ni ma yin zhe na/_ji ltar zhes bya ba la sogs pa smos te/_gang phyir
[\[126a.7\]]dngos kun rang bzhin gyis/_/rang rang ngo bo la gnas phyir/_/zhes bya bar der bshad zin pa'i phyir ro/_/de la zhes bya ba ni khyad par ma 'dres pa rnams te/_rnam pa gcig pa can gyi blo ni de ma yin pa las de 'dzin pa'i phyir 'khrul pa kho na yin no/_/gal te 'khrul pa de gang
[\[126b\]]
[\[126b.1\]]dag gis skyed par byed/_de rgyu med ba can du ni rigs pa ma yin no zhe na/_de ni zhes bya ba la sogs pa smos pa te/_'khrul pa de ni dngos po tha dad pa rang gi mtshan nyid log pa rnams kyi rim gyis bskyed kyi dngos su ni de ma yin no/_/rim gyis zhes bshad pa gang yin pa de'i rnam par bshad pa ni
[\[126b.2\]]rnam par rtog pa'i rgyur gyur pa rnams kyis zhes bya ba yin te/_nyams su myong ba'i shes pa ni rnam par rtog pa'i rgyu yin pa'i phyir rnam par rtog pa zhes bya ste/_rnam par rtog pa'i rgyus nyams su myong ba'i shes pa'i rgyu rnams kyis zhes bya ba'i tha tshig go/_/'dir rim pa'i don ni gsal
[\[126b.3\]]ba rnams kyis ni nyams su myong ba'i shes pa bskyed la des ni rnam pa gcig par 'khrul pa bskyed do zhes bya ba 'di yin no/_/ngo bo nyid kyis zhes bya ba ni rang bzhin gyis so/_/kyang zhes bya ba 'di yang bshad zin zhes bya ba'i rjes snyeg phyir te 'di yang skabs de nyid du bshad zin to/_/
[\[126b.4\]]'di dag gis zhes bya ba la sogs pas ni tshig le'ur byas pa'i don te/_de ni zhes bya ba ni dngos po 'di dag gi tha dad pa ste gzhan sel ba'o/_/ngo bo nyid ji lta bu zhig ce na/_de byed pa ma yin pa'i ngo bo nyid las tha dad pa ste/_de ni 'di dag gi tha mi dad pa zhes bya'o/_/ci'i phyir
[\[126b.5\]]zhe na/_shes pa la sogs pa'i don dbang po'i shes pa dang /_chu chu ba la sogs pa gcig byed pa'i phyir ro/_/'ga' zhig ces bya ba ni rang gi ngo bo dang 'tshams pa ste/_de ni phyed 'og ma'i rnam par bshad pa yin no/_/de yang zhes bya ba la sogs pa ni phyed gong ma'i rnam
[\[126b.6\]]par bshad pa ste/_shes pa la sogs pa 'bras bu de yang tha mi dad par snang ngo zhes bya bar sbyar ro/_/rang bzhin gyis zhes bya ba ni ngo bo nyid kyis so/_/tha mi dad par snyems pa'i zhes bya ba ni tha mi dad par lhag par zhen pa'i'o/_/rtogs pa de lta bu'i zhes bya ba la sogs pas
[\[126b.7\]]ni gsal ba rnams kyang brgyud pas rnam par rtog pa'i rgyu nyid yin par bstan to/_/shes pa la sogs pa'i zhes bya ba nyams su myong ba'i shes pa dang /_chu chu ba la sogs pa'i don gyi rgyu yin pa'i phyir gsal ba rnams kyis kyang rim gyis gcig gi shes pa bskyed do zhes bya bar
[\[127a\]]
[\[127a.1\]]sbyar ro/_/khyad par ji lta bu can zhig ce na/_rnam pa bsres pa zhes bya ba la sogs pa smos te/_gang gis gsal ba rnams la rnam pa gcig bsres shing sgro btags pa de la de skad ces bya'o/_/gang la rten rang gi ngo bo'i khyad par gzhan las log pa'i ngo bo
[\[127a.2\]]de nyid don dam pa yin gyi nye bar btags pa'i ma yin pa yod pa zhes tshig rnam par sbyar te/_rnam par rtog pa ni brgyud pas rang gi mtshan nyid log pa'i sgo nas 'ongs pa'i phyir ro/_/de ni dngos po tha dad pa zhes bya ba la sogs pas don 'di bshad ma thag pa kho na ma yin nam zhe na/_bden
[\[127a.3\]]na 'on kyang 'dis ni rim gyis rnam par rtog pa'i rgyur gyur pa rnams kyis zhes bya ba'i don 'di kho na gsal bar byas pa yin no/_/'bras bu gcig pa nyid spyi dngos por gyur pa yin par 'gyur ro zhe na/_de de'i phyir zhes bya ba la sogs pa smos te/_de'i 'bras bu can ma yin pa dang bral zhing
[\[127a.4\]]ldog pa de kho na 'bras bu gcig pa can nyid yin gyi/_spyi dngos por gyur pa ni ma yin no/_/ci'i phyir zhe na/_gsal ba la ma gtogs pa de las gzhan pa rang gi mtshan nyid las gzhan pa rjes su 'gro ba'i dngos po ma mthong ba'i phyir dang bkag pa sngar bshad pa'i phyir ro/_/ltar rung ba
[\[127a.5\]]zhes bya ba la sogs pas ni 'chad par byed de/_ltar rung ba ni dmigs pa'i mtshan nyid kyir gyur pa'o/_/rnam par dbye bar zhes bya ba ni gsal ba dag las tha dad par ro/_/spyi yod na yang brtags pa'i phyir bogs dbyung du med pa nyid kyis gsal ba'i khyad par gang la yang mi rten
[\[127a.6\]]na ji ltar shes pa'i rgyu yin/_ma yin pa nyid des rten gyis gsal bar bya ba de ni shes pa'i rgyu nyid du 'dod do/_/de yang bshad zin to zhes bya ba 'di dang sbyar te/_'di yang sngar bshad zin pa'i phyir ro/_/gang gi phyir de ltar spyi dngos por gyur pa med pa de'i phyir/_brda ni yang zhes bya ba la
[\[127a.7\]]sogs pa smos te/_de zhes bya ba ni gzhan sel ba yin par sbyar ro/_/de yang rnam pa gnyis te gzhan las log pa rang gi mtshan nyid dang /_de mthong ba'i sgo nas 'ongs par rtogs pa la snang ba'i rnam pa ste/_de ni sngar rnam par bkrol zin pa nyid do/_/de la sgra'i don ni rnam
[\[127b\]]
[\[127b.1\]]par rtog pa la snang ba'i rnam pa'i mtshan nyid kyi gzhan sel ba yin te/_sgra'i shes pa la snang ba'i phyir ro/_/rang gi mtshan nyid ni ma yin te/_de ni sgra'i sgo nas 'jug pa'i skyes bu'i yul yin te/_rang gi mtshan nyid la 'jug pa'i phyir ro/_/de la gang gi tshe rnam par rtog pa la snang
[\[127b.2\]]ba'i rnam pa gzhan sel ba yin pa de'i tshe ni rig pa shes pa'i don yin te/_rnam par rtog pa la snang ba de rig pa ni de rig pa'o/_/de nyid don te 'bras bu yin par shes khyad par gyi tshig bsdu'o/_/brda gang la de yod pa zhes ldan pa'i drug par byas te bsdus pa'i don ni rnam par rtog
[\[127b.3\]]pa la snang ba'i rnam par shes par bya ba'i don can yin no zhes bya ba'i tha tshig go/_/gang gi tshe rang gi mtshan nyid gzhan las log pa kho na gzhan sel ba yin pa de'i tshe ni rig pa thob pa'i don yin no/_/rang gi mtshan nyid log pa de rig pa ni de rig pa ste/_de 'thob pa zhes bya ba'i tha tshig
[\[127b.4\]]go/_/de nyid don yin pas shes las 'dzin pa dang /_ldan pa'i drug par yang byas te/_bsdus pa'i don ni de 'thob pa'i don can yin no zhes bya ba yin no/_/don 'di gnyis ni tshig le'ur byas pa las tshig zur gnyis su smos pa'am/_bzlas pa smos pas bstan par blta
[\[127b.5\]]bar bya'o/_/de la rigs pa shes pa'i don yin par bzung nas/_brda zhig tu byas na yang zhes bya ba la sogs pa smos te/_dngos po rnams kyi phan tshun tha dad pa ni gzhan sel ba ste/_rnam par rtog pa'i rnam par shes pa la snang ba zhes bya bar bsams pa yin no/_/
[\[127b.6\]]de kho na shes par bya ba'i phyir te/_de kho na nges par bya ba'i phyir byed na mdzes te rigs pa dang ldan pa'i phyir ro/_/rnam par rtog pa la snang ba'i ngo bo ni dngos po med pa ma yin nam/_de ji ltar dngos po rnams kyis zhes bya ba la/_don bya ba mi byed pa rtogs pa de yang cir dgos na/_
[\[127b.7\]]gang gi phyir de kho na shes par bya ba'i phyir zhes brjod na/_de ni nyes pa med de phan tshun tha dad pa'i dngos po mthong ba'i sgo nas 'ongs pa'i phyir dang /_skyes bu'i lhag par zhen pa'i dbang gis de rnams kyi zhes brjod do/_/'di ltar tha snyad 'dogs par byed pa ni rnam par rtog pa la snang
[\[128a\]]
[\[128a.1\]]ba dang /_phyi rol gyi ngo bo gcig tu byas nas tha snyad 'dogs par byed pas de bas na skyes bu'i lhag par zhen pa'i dbang gis dngos po de rnams kyi phan tshun tha dad pa zhes brjod do/_/rigs pa'i sgo nas sgra'i brjod par bya ba rnam par 'jog par byed pa rnams ni rnam par
[\[128a.2\]]rtag pa la snang ba'i rnam par 'jog par byed do/_/gal te rnam par rtog pa snang ba'i rnam pa ni don bya ba mi byed pa yin na/_don bya ba byed pa don du gnyer ba rnams kyis ci'i phyir de shes par bya ba'i phyir brdar byed ce na/_de'i phyir de mi byed pa las zhes bya ba la sogs pa smos so/_/'di
[\[128a.3\]]skad du bshad pa yin te/_rnam par rtog pa la snang ba'i rnam pa dang /_phyi rol gyis gcig nyid du lhag par zhen pa'i phyir te/_'di ltar brdar 'dogs par byed pa yang phyi rol gyi kho na la bya'o snyam du sems la/_rtogs par byed pa pos kyang de kho na bzhin du shes so/_/de'i phyir
[\[128a.4\]]tha snyad 'dogs pa'i dus na yang sgra'i sgo nas de mi byed pa las tha dad pa gcig pa nyid du lhag par zhen pa de kho nas rang gi mtshan nyid la 'jug par grub te/_'dis ni rigs pa'i don 'thob pa'i don yin par bshad do/_/don 'di nyid log pa'i sgo nas brtan por byas pa'i phyir gal
[\[128a.5\]]te zhes bya ba la sogs pa smos te/_de shes par bya ba'i don du zhes bya ba'i sgras brjod du rung ba'i phyir rol gyi dang lhan cig gcig pa nyid du lhag par zhen pa'i rgyu ji skad bshad pa'i rnam par gcod pa de shes par bya ba'i don du brdar 'dogs pa ma yin na/_de'i tshe rnam par gcod pa de tha
[\[128a.6\]]snyad kyi dus su yang mi reg pa'i phyir ro/_/reg pa ni sgra'i stobs kyis de'i rnam par rtog pa skye ba ste/_de la brdar ma btags pa'i sgra'i sgo nas tha snyad kyi dus su de'i rnam par rtog par rigs pa ni ma yin no/_/de bas na skyes bu gzhan spangs nas rigs mi mthun pa rnam par bcad nas/_
[\[128a.7\]]de dang rigs mthun pa'i dngos po la snang ba dang rnam par brtag par bya ba dag gcig tu byas nas 'jug par mi 'gyur te/_sgra las byung ba'i don rtogs pas gcig pa nyid du lhag par zhen pa'i rgyus sgra brjod par bya ba gzhan sel ba la ma reg pa'i phyir ro/_/ma reg pa nyid bsgrub
[\[128b\]]
[\[128b.1\]]pa'i phyir de rnams kyis zhes bya ba la sogs pa smos te/_de 'bras bu can de rnams kyi dag las zhes bya ba de'i 'bras bu can ma yin pa dag las tha dad pa rnam par gcod pa de tha snyad kyi dus su smra ba pos sgras brjod pa ma yin no zhes bya bar sbyar te/_de zhes bya ba ni tha dad pa ste/_gal te de shes
[\[128b.2\]]par bya ba'i phyir brdar byas pa zhig tu gyur na de lta na tha snyad kyi tshe yang sgras brjod par 'gyur la brjod pa'i sgo nas kyang rtogs pa pos sgra las byung ba'i blos de las reg par 'gyur ro/_/de lta yin na gzhan spangs nas 'jug par 'gyur bas thams cad la 'jug par 'gyur ro/_/gal te sgras
[\[128b.3\]]rnam par rtog pa can gyi blo kho na bskyed pas de la snang ba'i rnam pa kho nas sgra'i yul yin na/_blo de yang don med pa kho na yin pas/_ji ltar blo de lta bu skyed par byed pa'i mnyan pa rang gi mtshan nyid gzhan las log pa la mi slu ba yin te/_gang gis na de mi byed pa las tha dad pas
[\[128b.4\]]'jug pa nyid du zhes brjod/_yang na ji ltar dngos po rnams gzhan sel ba'i yul nyid yin te/_rnam par rtog pa can gyi blo la gnas pa'i rnam pa ni phyir rol gyi rnams la med do zhe na/_de'i phyir mnyan pa de ni zhes bya ba la sogs pa smos te/_gzhan sel ba rtogs par bya ba'i
[\[128b.5\]]phyir brdar gdags pa'i mnyan pa gang yin pa de ni blo skyed par byed pa yang mi slu ba yin par 'dod do zhes bya bar sbyar ro/_/khyad par ji lta bu can zhig ce na/_de byed min la zhes bya ba smos te/_rang la snang ba la bskyed pa'o/_/de byed pa dang 'dra ba'i ngo bor don bya ba byed pa dang 'dra ba'i ngo
[\[128b.6\]]bor snang zhing lhag par zhen pa zhes de lta bur gyur pa'i gsum par tshig bsdus nas phyis de gang la yod pa zhes ldan pa'i don du byas te/_rang la snang ba don bya ba mi byed pa la yang don bya ba byed pa lta bur lhag par zhen pa can zhes bya ba'i tha tshig go/_/'dis ni sgra snang ba dang rnam par
[\[128b.7\]]brtag par bya ba dag gcig pa nyid du lhag par zhen pa bskyed pa'i phyir 'jug pa'i yan lag nyid du bshad do/_/gal te spyi dngos por gyur pa'i med na de las skye re skan zhe na/_dngos po zhes bya ba la sogs pa smos te/_dngos po rnams kyi tha dad pa'i dngos po ni phan tshun tha dad
[\[129a\]]
[\[129a.1\]]pa'i ngo bo'o/_/gang la brgyud pas sa bon byed rgyu de tsam yod kyi rjes su 'gro ba'i ngo bo ni ma yin pa de la de skad ces bya'o/_/rang la snang ba ni dngos po la med pa'i phyir don dam pa ste blo de skyed par byed pa'i sgra'i don la mi slu ba yin no/_/ci'i phyir zhe na/_de mi
[\[129a.2\]]byed/_yongs spong yan lag ngo bo'i phyir/_/rigs mi mthun pa rnam par gcod pa'i rgyu'i ngo bo yin pa'i phyir ro/_/'di ltar gzhan las log pa'i dngos po dang /_sgro btags pa'i gcig pa nyid du byed pa'i blo skyed par byed pa'i mnyan pas gzhan las log pa rang gi
[\[129a.3\]]mtshan nyid kho na la 'jug par byed kyi thams cad la ni ma yin no/_/mnyan pa de ni dngos po tha dad pa'i rten can yang yin te/_'di ltar brda'i dus na mnyan pa'i rten phan tshun tha dad pa kho na yin te/_de la nye bar sbyor ba'i phyir ro/_/de ltar na brgyud pas/_dngos po tha dad rten
[\[129a.4\]]can phyir/_/don la mi slu yin par 'dod/_/tha snyad kyi dus na yang gzhan las log pa'i dngos po kho na thob par byed pa'i phyir ro/_/gang gi phyir sgra de mi byed pa yongs su spong ba'i yan lag gi ngo bo yin pa dang /_dngos po tha dad pa'i rten yin pa rgyu/_de'i phyir gzhan sel
[\[129a.5\]]yul can te/_/gnyis po de nyid bstan pa'i phyir/_/de byed rten pa'i ngo bo'i phyir/_/zhes bya ba smos te/_gzhan sel ba de la byed pa po'i ngo bo yin pa'i phyir dang /_rten pa'i ngo bo yin pa'i phyir ro/_/'di ltar sgra ni tha snyad kyi dus na gzhan sel bar byed pa'i phyir de mi
[\[129a.6\]]byed pa yongs su spong ba'i yan lag gi ngo bo'i sgo nas gzhan sel ba de la byed pa po'i ngo bo yin la/_brda'i dus na dngos po tha dad pa la brten pa'i sgo nas 'jug pa'i phyir gzhan sel ba de la brten pa'i ngo bo yin no/_/ngo bo nyid gcig dang zhes bya ba la sogs pas ni tshig
[\[129a.7\]]le'ur byas pa'i don ston to/_/de zhes bya ba ni rang la snang ba rnam pa gcig pa ste/_don rnams la sgro btags shing gang nas skye ba'i blor rang la snang ba de yang phyin ci log tu snang ba'i phyir bya ba byed pa ma yin no/_/de lta bu la yang bya ba byed pa lta bur lhag par zhen pa ste/_'dis ni/_de byed
[\[129b\]]
[\[129b.1\]]min la de byed dang /_/zhes bya ba la sogs pa rnam par bshad de/_blo gang la sa bon dngos po tha dad pa'i ngo bo tsam/_gzhan rnam par gcod pa'i ngo bo tsam yod pa zhes tshig rnam par sbyar ro/_/mtshungs pa nyid du lhag par zhen pa ni/_rnam pa gcig tu lhag par zhen pa'o/_/rnam pa gcig pa de yang brdzun pa'i phyir phyin ci
[\[129b.2\]]log pa ste/_de skyed par byed pa'i mnyan pa yang de las gzhan pa yongs su spong ba'i brjod par 'dod pa'i don las gzhan pa yongs su spong ba'i yan lag gi ngo bo yin pa'i phyir te/_rnam par gcad pa'i rten gyi ngo bo yin pa'i phyir te/_rnam par gcad pa'i rten gyi ngo bo yin pa'i phyir ro/_/don dam par dngos su de las tha dad pa'i don dag la de'i
[\[129b.3\]]'bras bu can ma yin pa las tha dad pa dag la mi slu ba zhes bya'o/_/'di ltar mi rtag pa nyid dang byas pa nyid ces bya ba la sogs pa'i mnyan pa rtag pa las log pa'i dngos po yang dag pa ji lta bu bzhin gyi ldog pa la brten nas brdar btags pa pa rnams ni tha snyad kyi tshe yang de lta bu'i gzhan
[\[129b.4\]]yongs su spong ba'i yan lag gi ngo bos 'thob pa'i rgyu dag tu 'gyur ro/_/rnam par bcad pa yang dag pa ji lta ba bzhin pa las mnyan pa de brdar btags pa la sogs pa'i dngos po rnams la yod pa don dam par yod pa yin pas 'di tsam gyi shan gyis mi slu ba yin gyi sgra rnams
[\[129b.5\]]la du ba la sogs pa bzhin du dngos po dang 'brel pa nges pa ni med de/_de dag ni 'dod pa tsam las rag las pa yin pa'i phyir ro/_/de nyid bstan pa'i phyir 'di ltar zhes bya ba la sogs pa smos te/_tha dad pa rnam par gcod pa de ni dngos po de dag la yang dag pa yin zhing bden
[\[129b.6\]]pa yin no/_/ci'i phyir zhe na/_rnam pa thams cad du zhes bya ba la sogs po smos te/_gal te spyi khas len kyang rung /_'on te mi len kyang rung rnam pa thams cad du rnam par bcad pa de las 'da' bar bya ba ma yin pa'i phyir ro/_/tshad ma yang gang phyir dngos kun rang bzhin
[\[129b.7\]]gyis bya ba'i bar skabs der bshad zin to/_/gal te spyi'i bdag nyid kyang de la yang dag pa yin no zhe na/_tha dad pa'am zhes bya ba la sogs pa smos te/_bye brag la sogs pa dag gi ltar spyi'i dngos po gcig gsal ba las tha dad pa'am grangs can pa rnams kyi ltar tha mi
[\[130a\]]
[\[130a.1\]]dad pa'ang rung ste/_de rnams la yang dag pa ma yin te zhes bya bar sbyar ro/_/ci'i phyir zhe na/_rnam pa thams cad du gnod par byed pa'i tshad ma 'ong bas tha dad pa dang tha mi dad par mi rung ba'i phyir te mi srid pa'i phyir ro/_/gnod pa can gyi tshad ma ni sngar yang bshad
[\[130a.2\]]zin la 'chad par yang 'gyur ro/_/yang gal te spyi de lta bu yang sgras brjod na ni de'i tshe spyi yod pa ma yin pa de dngos po la 'god cing sgras yul du byed par khas len na ni dngos po thag bsring ba kho nar te shin tu rgyangs bcad pa kho nar 'gyur ro/_/gang las she na sgra dang shes pa dag
[\[130a.3\]]las te sgra dang des bslang ba'i shes pa las zhes bya ba'i tha tshig go/_/ci'i phyir zhe na/_de'i yul du 'dod pa sgra dang shes pa'i yul du 'dod pa de zhes bya ba spyi'i dngos po rnams la med pa'i phyir dang spyi la ma gtogs pa dngos po'i chos gzhan yang 'ga' la yang reg pa med pa'i
[\[130a.4\]]phyir ro/_/gzhan sel bar smra ba'i ltar na ni sgras log pa brjod pa'i phyir dang /_de yang dngos po rnams la yang dag pa yin pa'i phyir sgra dang shes pa dag las dngos po thag bsring ba ma yin no/_/de byed pa dang de la brten pa'i ngo bo yin pa'i rgyu de nyid kyi phyir ro/_/gzhan las log
[\[130a.5\]]cing rigs mi mthun pa las log pa'i don rnams la bye brag med par zhes bya bar ni rigs mi mthun pa las log pa thams cad la yod pa'i phyir te/_khyad par med par de la brtan nas so/_/ldog pa'i khyad par rigs mi mthun pa rnam par gcod pa'i mtshan nyid la brten nas
[\[130a.6\]]gsal ba rigs mthun pa thams cad la sgra 'god pa'i phyir te/_brdar byed pa'i phyir ro/_/'dis ni mnyan pa gzhan sel ba la brten pa'i phyir gzhan sel ba la brten pa nyid du bshad do/_/gzhan spangs nas zhes bya ba rigs mi mthun pa spangs nas te/_'dis ni mnyan pa
[\[130a.7\]]gzhan sel ba'i byed pa po'i ngo bo yin par bshad do/_/shing ma yin pa las log par ni zhes bya ba la sogs pas ni gzhan gyi dogs pa bsu bar byed de/_gzhan sel bar smra ba'i ltar na sgrub pa'i ngo bor ni shing yang mi 'dzin la shing ma yin pa yang mi 'dzin gyi/_'on kyang gzhan
[\[130b\]]
[\[130b.1\]]rnam par gcod pas 'dzin to zhes grag go/_/de la shing ma yin las 'dog par ni shing don 'dzin na shing zhes bya ba'i sgra'i don gang yin pa de 'dzin par khas len na shing dang shing ma yin pa 'dzin pa gnyis po ni phan tshun rten pa yin zhing gcig la gcig brten pa yin te 'di ltar shing ma
[\[130b.2\]]yin pa rnam par gcod pas ni shing gi don 'dzin pa yin/_shing 'dzin pa shing ma yin pa 'dzin pa sngon du 'gro ba can yin par khas blangs pa yin te/_shing ma yin pa ma bzung ba ni rnam par bcad par mi nus pa'i phyir ro//_//bam po bcu gsum pa/_shing ma
[\[130b.3\]]yin pa yang shing rnam par bcad pas 'dzin na de la yang shing ma yin pa 'dzin pa ni shing 'dzin pa sngon du 'gro ba can yin par 'gyur te/_shing ma bzung bar de rnam par bcad pas shing ma yin pa'i don rnam par gzhag par mi nus pa'i phyir ro/_/de ltar na shing dang shing ma yin pa dag
[\[130b.4\]]gi nang nas shing dang shing ma yin pa gcig 'dzin pa med na gnyis mi 'dzin gang gi phyir gnyi ga yang mi 'dzin pa'i phyir rgyu de'i phyir gzhan rnam par gcod pa'i don la sgra brdar gdags par bshad pa gang yin pa de mi srid do zhes gzhon nu ma len la sogs pa kha cig smra ste/_de lta bas na
[\[130b.5\]]de ni spyi gang la bsgrub pa'i ngo bo kho nar brdar gdags pa dngos por gyur pa zhig 'dod par bya'o snyam du sems so/_/kha cig na re zhes bya ba la sogs pas ni 'chad par byed do/_/de ni zhes bya ba ni shing ma yin pa las tha dad pa'i mtshan nyid kyi shing te/_de ltar na re zhig shing 'dzin pa med
[\[130b.6\]]do/_/shing ma yin pa 'dzin pa yang med par shing ma shes pa can gyis zhes bya ba la sogs pa smos te/_skyes bu gang la shing ma shes pa yod pa des so/_/de rnam par gcod pa'i ngo bo zhes bya ba ni shing rnam par gcod pa'o/_/blo la mi gnas pa'i don la zhes bya ba ni gal te shing dang
[\[130b.7\]]shing ma yin pa dag blo la gnas pa zhig tu gyur na ni de'i tshe shing ma yin pa yongs su spangs nas shing gi don la brdar 'dogs par 'gyur ro zhe'o/_/de dag ni zhes bya ba la sogs pas ni gzhan la yang nyes pa mtshungs pa nyid du bsten te/_des na de'i lan gang yin pa bdag
[\[131a\]]
[\[131a.1\]]gis yang de kho na yin no snyam du bsams pa yin no/_/gang dag de ltar zhes bya ba la sogs pas ni 'chad par byed de/_smra ba gang dag de ltar spyi dngos po gcig khas blangs nas gzhan rnam par gcod pas brdar 'dogs par byed pa la phan tshun brten pa'i nyes
[\[131a.2\]]pa yin par rgol ba de dag gi shing nyid kyi spyi de lta bu de la yang brdar byed pa na shing ma yin pa rnam par gcod dam 'on te ma yin zhes bya ba rnam par brtags pa gnyis so/_/gal te rnam par gcod pa yin na de'i tshe mi shes pa rnams la rnam par gcod pa mi srid pa de'i phyir de dag shes
[\[131a.3\]]par khas blang dgos na de dag shes pa de yang med do/_/de nyid gal te rnam gcod shing gi don/_/zhes bya ba la sogs pas ston te/_shing gi don 'dzin pa med na ji ltar zhes bya ba 'di tsam ni tshig le'ur byas pa'i cha yin no/_/mdun na zhes bya ba'i sgra ni spel mar bshad pa las ma
[\[131a.4\]]smos te/_shing gi don 'dzin pa med par shing 'dzin pa'i mdun rol na shing ma yin pa dag ji ltar shes zhes bya ba'i don to/_/gang dag tshig le'ur byas pa la mdun na zhes bya ba'i sgra 'don pa de dag gis ni don ces bya ba'i sgra 'don par mi bya'o/_/shing ma yin pa nges pa'i dus na shing gi don
[\[131a.5\]]'dzin pa med de shing 'dzin pa ni shing ma yin pa 'dzin pa sngon du 'gro ba can yin pa'i phyir ro/_/shing nges pa med par shing ma yin pa'i don 'dzin par yang rigs pa ma yin te/_de yang shing 'dzin pa sngon du 'gro ba can yin pa'i phyir ro/_/de nyid de'i tshe zhes bya ba la sogs pas ston te/_
[\[131a.6\]]de'i tshe zhes bya ba'i tha snyad kyi dus su'o/_/rtogs pa pos zhes bya ba ni gang gi ched du brdar byed pas so/_/ci'i phyir mi shes she na/_de shes par bya ba zhes bya ba la sogs pa smos te/_shing dang shing ma yin pa de shes par bya ba kho na'i phyir ji ltar na brda las dus phyis shing dang shing
[\[131a.7\]]ma yin pa dag shes par 'gyur snyam na/_de don du gnyer ba nyid du brda don du gnyer ba nyid du nye bar 'gro ba'i phyir te sgrub pa'i phyir ro/_/des na tha snyad kyi dus na rtogs pa po la shing dang shing ma yin pa shes pa med do/_/shing dang shing ma yin pa mi shes pa des ji ltar brda la shing
[\[131b\]]
[\[131b.1\]]ma yin pa rnam par gcad pa rtogs par 'gyur te rtogs par 'gyur ba nyid do/_/shing ma yin pa rnam par gcad pa mi rtog pa yin na yang ngo /_/shing gi don gang la de las gzhan pa shing de las gzhan yongs su ma spangs pa rnam par ma bcad pa yod pa de ni de las gzhan pa yongs su ma spangs
[\[131b.2\]]pa can no/_/de la 'god cing brdar 'dogs pa ste/_sgra gang la de yod pa zhes ldan pa'i don du bya'o/_/yang na 'di la de las gzhan pa yongs su ma spangs pa can la 'god pa'i ngang tshul yod pa zhes bya bar tshig bsdu ste/_shing yin pa las rnam par ma bcad pa'i the tshom can gyi ngo bo la
[\[131b.3\]]brdar btags pa can las zhes bya ba'i tha tshig go/_/rnam pa gzhan du na de las gzhan pa ni shing las gzhan pa'o/_/de la 'god pa brdar 'dogs pa ste/_'di ni de las gzhan pa la 'god pa yang yin la yongs su ma spangs pa yang yin pas shes las 'dzin par bya'o/_/de shing
[\[131b.4\]]zhes bya ba'i sgra gang la yod pa zhes snga ma bzhin du bya ste/_bsdus pa'i don ni shing gi don shing ma yin pa las rnam par ma bcad pa'i phyir de la brdar gdags pa'i sgra shing gi khyad par dag la gzhan du shing ma yin pa la yang 'god par thal bar 'gyur ro zhes bya ba yin no/_/shing zhes bya
[\[131b.5\]]ba'i sgra de lta bu las ni tha snyad 'dogs par byed pa'i skyes bu rnams tha snyad 'dogs pa'i dus na de yongs su spangs nas shing ma yin pa yongs su spangs nas/_yal ga la sogs pa dang ldan par nges pa la 'jug par ni mi 'gyur gyi 'on kyang khyad par shing dang shing ma yin pa dag la 'jug
[\[131b.6\]]par 'gyur ro/_/ci dang 'dra zhe na/_shing gi khyad par bzhin te/_shing zhes bya ba'i sgra skabs la sogs pa dang bral ba las ni/_shing gi khyad par seng ldeng la sogs pa la de las gzhan pa'i shing gi khyad par yongs su spangs nas 'jug par mi 'gyur te/_brda'i dus na de dag rnam
[\[131b.7\]]par ma bcad pa'i phyir ro/_/brda'i tshe zhes bya ba la sogs pas ni 'chad par byed de/_brda zhes bya ba'i sgras ni brda'i dus yin par bstan to/_/gzhan rnam par ma bcad par zhes bya ba'i ni gzhan shing ma yin pa las shing gi don rnam par ma bcad par ro/_/rnam par bshad pa gnyis
[\[132a\]]
[\[132a.1\]]pa la gzhan shing ma yin pa la shing zhes bya ba'i sgra rnam par ma bcad par zhes bya bar bshad par bya'o/_/bkod pa ni brdar btags pa'o/_/de yongs su spangs nas zhes bya ba ni shing ma yin pa yongs su spangs nas so/_/shing gi khyad par bzhin zhes bya ba 'di'i
[\[132a.2\]]rnam par bshad pa ni shing sha pa la sogs pa khyad par bzhin no zhes bya ba yin te/_shing sha pa la sogs pa nyid khyad par yin no zhes khyad par gyi tshig bsdu'o/_/mdo las shing gi khyad par bzhin zhes drug pa'i tshig bsdu ba byas pa shing sha pa la sogs pa nyid shing gi khyad par yin pas 'grel pa
[\[132a.3\]]dang mthun pa kho na yin te/_de dag la ji ltar shing zhes bya ba'i sgra las phan tshun rnam par gcod pas mi 'jug pa de ltar ni mdo rnam par dbye ba nyid las bshad zin to/_/'on te zhes bya ba la sogs pas ni gzhan gyi dogs pa bsu bar byed de/_kha cig ni brdar gdags pa'i yul
[\[132a.4\]]yang mi sgrub la/_de las gzhan pa yang mi dgag par zhes bya ba yin par gal te mi bsgrub gzhan mi dgag ces dgag pa gnyis 'don to/_/de ni rigs pa ma yin pa lta bur snang ste/_sgrub pa dang dgag pa dag ma gtogs par sgra 'jug par mi srid pa'i phyir ro/_/gzhan
[\[132a.5\]]yang /_mdun gnas gcig cig rab bstan nas/_/zhes bya ba 'di yang nyams te/_de ston par smra bas ni bsgrub pa khas blangs pa yin no/_/de bas na sgrub par yang mi byed par rab tu bstan pa yang byas na zhes bya ba'i tshig gnyis 'gal bar 'gyur ro/_/de lta bas na mi
[\[132a.6\]]bsgrub par zhes bya ba 'di kho na la dgag pa lta bar bya ba yin pas/_gal te gzhan bkag mi bsgrub par zhes gdon par bya'o/_/sngar gzhan bkag nas de rnam par bcad pas brda'i yul gzhan mi sgrub par te/_dgag pa sngon du 'gro ba'i sgrub pa ma byas par bsgrub pa tsam
[\[132a.7\]]'ba' zhig byas nas zhes bya ba'i don to/_/de nyid kyi phyir/_mdun gnas gcig cig rab bstan nas/_/zhes bya ba smos te/_'grel pa las kyang /_'ga' zhig rnam par bcad pas cung zad gcig brjod pa ni ma yin no zhes gzhan dgag pa sngon du 'gro ba can gyi bsgrub pa kho na 'god
[\[132b\]]
[\[132b.1\]]cing bsgrub pa 'ba' zhig khas blangs pa yin no/_/gcig ces bya ba ni spyi ste/_'di ni spyi la brdar byas pa'i phyir gsal ba thams cad la brdar byas pa yin no zhes bstan to/_/'di shing yin zhes bya ba'i ni brda'i rang gi ngo bo ston pa yin no/_/dngos po gang zhig rab tu bstan nas
[\[132b.2\]]brdar byas pa ni/_tha snyad 'dogs pa'i tshe na yang de rtogs par 'gyur te rgyu de'i phyir spyi dngos por smra ba la bshad ma thag pa'i nyes pa 'di med snyam na'o/_/de ltar mthong ba'i don kho na zhes bya ba ni gang la brdar byas pa yin pa'i spyi'o/_/de dang 'brel pa can ni spyi dang 'brel pa can gyi
[\[132b.3\]]rten no/_/de la yang zhes bya ba bsgrub pa 'ba' zhig gis brdar byed pa la yang brtags pa gnyis te/_'di ni shing yin no zhes brdar byed pas 'di yang shing yin zhes brjod pa'am/_'di kho na shing yin zhes brjod grang /_phyogs dang po ltar na ni gzhan yang shing nyid yin pa ma bkag
[\[132b.4\]]pas tha snyad kyi tshe nges pas 'jug par mi 'gyur ba'i phyir thal ba de nyid yin no/_/'on te 'di kho na shing yin no zhes brjod na ni de'i tshe de nyid shing ma yin pa rnam par gcad par khas blangs pa yin no/_/de bas na tha snyad kyi tshe brtan par bya bas shing dang shing ma yin pa dag ji ltar shes te/_
[\[132b.5\]]thal ba de'i so na 'dug pa yin no/_/de nyid bstan par thal ba ldog pa med ces bya ba smos so/_/gcig rab tu bstan nas zhes bya ba la sogs pas ni 'chad par byed de/_'di yang shing yin no zhe'am/_'di kho na shing yin no zhes bya ba ste/_tshul ni rnam pa'o/_/de dag la yang
[\[132b.6\]]zhes bya ba ni rnam pa gnyi ga la yang ngo /_/gzhan gyis mthong ba las zhes bya ba la sogs pa smos te/_rnam pa gang zhig mthong zhing nyams su myong ba de las bzlog pa de dang mtshan nyid mi mthun pa ni shes par sla ba'i phyir ro/_/mdor gzhag pa'i tshig 'di nyid gcig 'ga'
[\[132b.7\]]zhig ces bya ba la sogs pas 'chad de/_shing nyid la sogs pa'i spyi gcig 'ga' zhig mthong zhing /_spyi de dang bral ba'i mtshan nyid mi mthun pa'i dngos po gzhan la de'i rnam pas dben pa'i ji ltar yongs su mthong ba'i don dang mtshan nyid mi mthun pa'i rnam pa can gyi blo
[\[133a\]]
[\[133a.1\]]nyams su myong ba'i skyes bu la ji ltar nyams su myong ba bzhin/_ji ltar yongs su mthong ba de las gzhan no snyam pa/_de lta bu'i chos mi mthun pa nges pa mtshan nyid mi mthun pa gtan la 'bebs pa skye ste 'dis ni chos mi mthun pa nges pa'i rang gi ngo bor bshad do/_/
[\[133a.2\]]de las 'byed pa zhes bya bas ni las bstan to/_/sngon mthong ba'i don las rnam par 'byed cing tha dad pa'i dngos por rnam par 'jog par byed pa yin no/_/de las gzhan no snyam pa 'di kho nas de las 'byed pa nyid du grub pa las yang smos pa ni ci nas kyang sgra'i byed pa med par de'i ngo
[\[133a.3\]]bor nyams su myong ba'i sgo nas de ngo bo ma yin pa'i dngos po rnam par 'byed par byed pa chos mi mthun pa'i nges pa skye bar go bar 'gyur ba lhur byas pa'i phyir ro/_/rim pa de ltar 'dug pa dang /_ji ltar nyams su myong ba gzhan chos mi mthun pa nges pa dang ldan pa'i rtogs pa po des
[\[133a.4\]]ni yal ga la sogs pa dang ldan pa'i don spyi khyad par can dang ldan pa rnam pa gzhan las rnam par dbye bar bya ba gang yin pa de mngon du byas te/_'di kho na shing yin no zhes rab tu bstan nas/_bye brag shes par byas shing brdar gzung ste/_gang kho na la brda dang mthun pa'i
[\[133a.5\]]spyi'i bdag nyid de mi snang ba de kho na shing ma yin par rang nyid kyis sgra'i byed pa med par rtogs par 'gyur ro/_/de ltar na rang nyid kyis rnam pa gzhan las phye ste/_nges par gzung ba'i spyi'i bdag nyid la brten nas brdar byas na gsal ba rigs mthun pa thams cad la brdar
[\[133a.6\]]byas par 'gyur te/_spyi ni thams cad la rjes su 'gro ba'i phyir ro/_/'dis kho na zhes nges par gzung bas brdar byas na mthong ba las zlog pa shes par sla ba'i phyir de las gzhan pa la shing ma yin no snyam pa'i nges pa 'byung bas ji skad bshad pa'i nyes pa med do/_/gal
[\[133a.7\]]te gzhan sel bar smra ba la yang de dang 'dra'o zhe na rnam par gcod par smra ba la zhes bya ba la sogs pa smras te/_brda'i dus gcig na thun mong ma yin pa mthong ba'i ngo bo ni gang la yang rjes su 'gro ba'i phyir ro/_/de bas na brda'i dus na shing yin no zhes de ltar gzung ba'i khyad par
[\[133b\]]
[\[133b.1\]]gang yin pa de gzhan na mthong ba med do/_/de la brda'i dus na mthong ba dang /_phyis snang ba'i rang gi mtshan nyid la tha dad pa snang ba'i mthong ba skyes pa gang yin pa de'i rgyus shing dang shing ma yin pa dag rtogs par byed pa ni gsal ba gzhan la yang shing gi khyad par gzhan la yang de
[\[133b.2\]]ltar shing yin no zhes bya bar rtogs par mi 'gyur te/_/'di ltar ji ltar brda'i dus na shing gi khyad par mthong ba gang yin pa de las bum pa la sogs pa mtshan nyid mi mthun pa ltar/_shing gi khyad par gzhan yang de dang 'dra bas ji ltar bum pa la sogs pa la shing yin no snyam
[\[133b.3\]]pa'i rtogs pa mi 'byung ba de bzhin du shing gi khyad par dag la yang mi 'byung gi/_'on kyang shing ma yin no snyam pa de ltar rtogs par 'gyur ro zhes bya ba'i tha tshig go/_/slob dpon gyis de lta na 'o na ni zhes bya ba la sogs pa smos te/_phan tshun brten pa'i nyes pa'i lan 'di ni de la
[\[133b.4\]]yang zhes bya ba gzhan rnam par gcod pa'i yul can gyi brda la yang mtshungs so/_/gcig rtogs zhes bya ba ni gsal ba rigs mthun pa rnams la rnam pa gcig tu mngon par shes pa'o/_/gang la ming de skad ces bya ba yod pa de la de skad ces bya ste/_'dis ni gsal ba tha
[\[133b.5\]]dad pa dag la yang rnam pa gcig tu mngon par shes pas 'bras bu gcig pa nyid kyi 'dra bas gcig pa nyid du sgro 'dogs par byed do zhes bshad do/_/de bas na rnam par rtog pas gcig pa nyid du sgro btags pa'i gsal ba rnams las gang yang rung ba zhig la brdar byas na thams
[\[133b.6\]]cad la brdar byas par 'gyur bas 'di'i sa bon bshad pa yin no/_/gcig la gnas pa zhes bya ba 'di ni rigs mi mthun pa'i dngos po 'dzin pa'i rnam pas stong pa nyid kyis rtogs pa'i rnam pa so sor nges pa nyid bstan te/_dngos po rigs mi mthun pa'i rnam pa las
[\[133b.7\]]log pas rigs mthun pa thams cad la gcig par rtogs pa'i shes pa gang yin pa de la gnas pa zhes bya ba'i tha tshig go/_/'dis kyang dngos po rigs mthun pa dang rigs mi mthun pa rnam par 'byed pa'i sa bon bshad do/_/de nyid de dang de min rgyu don rnams/_/zhes bya ba la
[\[134a\]]
[\[134a.1\]]sogs pas ston te/_de zhes bya ba 'dis ni rtogs pa gcig bsdus so/_/de min zhes bya ba'i sgras ni de las bzlog pa'o/_de dang de ma yin pa ni de dang de min dag go/_/de dag gi rgyu rnams ni de dang de min rgyu ste/_de dag brda'i mdun rol du yang
[\[134a.2\]]bdag nyid rnam par 'byed par byed/_yal ga la sogs pa dang ldan pa'i rnam pa can gyi rtogs pa gcig gi rgyu de dang de las bzlog pa tha dad du 'byed do/_/'di ni gong du/_gcig rtogs don shes la sogs pa'i/_/don gcig bsgrub la zhes bya ba'i bar skabs der bshad
[\[134a.3\]]zin to/_/spyi tha dad pa dang tha dad pa ma yin pa bkag pa dang 'gog par 'gyur ba'i phyir dngos po 'di dag rang bzhin gyis tha dad cing ngo bo nyid kho nas mtshan nyid mi mthun pa yin no/_/kha cig kho nas byed kyi gzhan dag ni ma yin te/_de dag ni rang bzhin gyis de dang de ma yin pa
[\[134a.4\]]bskyed pa'i ngo bo nyid yin pa'i phyir ro/_/shes pa la sogs pa zhes bya ba la sogs pa zhes bya ba'i sgras ni chu chu ba la sogs pa bsdu'o/_/rtogs pa po 'dis de la dngos po de rnams sgra'i byed pa med par bdag nyid kyis rnam par phye zhing bye brag tu phye nas/_de'i rgyu dang de'i
[\[134a.5\]]rgyu ma yin pa dag rtogs par 'gyur ro/_/rtogs pa po de'i ste/_blo de la ni yod pa'i zhes bya ba la sogs pa ni de'i rgyu ma yin pa dag las de'i rgyu rnams rnam par phye nas 'jog par byed pa'i blo gang yin pa de ni blo de ste/_de la yod pa ni de la snang ba'o/_/rnam par rtog
[\[134a.6\]]pa can gyi blo'i rgyu nyid snang zhing mngon pa ste/_'og nas 'dra bar zhes 'byung ba dang 'brel pa'i phyir rgyu nyid 'dra bar snang ba zhes bya bar blta bar bya'i/_rnam par rtog pa la snang ba de rnams rgyu nyid du ma yin te de rnams phyi rol na med pa'i phyir rtogs pa po de ltar lhag par zhen
[\[134a.7\]]pa kho nas de skad du bshad par zad do/_/rgyu min dngos po bral ba dang /_/zhes bya ba 'dir yang 'dra bar zhes bya ba dang /_snang zhes bya ba'i sgra sbyar ba yang snga ma bzhin du sbyar te/_gang dag rnam pa gcig tu rtogs pa'i blo'i rgyu ma yin pa de dag gi ngo bo dang bral ba 'dra
[\[134b\]]
[\[134b.1\]]bar snang ba'o/_/snang ba dang rnam par brtag par bya pa dag gcig tu byed pa'i phyir phyi rol gyi dang lhan cig ngo bo gcig pa 'dra bar te 'dir yang snang zhes bya bar sbyar ro/_/brda'i 'og rol gyi dus su yang bdag nyid kyis/_dngos po de rnams de mi byed pa dag las/_tha dad par ni
[\[134b.2\]]shes 'gyur bar bya ba'i phyir tha dad pa rnam par rtog pa la snang ba'i gzhan sel ba rigs mthun pa thams cad la gcig pa nyid du sgro btags pa la skad ces bya ba sgra sbyor zhing brdar 'dogs so/_/skad de las tha snyad kyi tshe ji skad bshad pa'i gzhan sel ba de rtogs shing khong
[\[134b.3\]]du chud par 'gyur ba'i blo de ni 'khrul pas dngos po gcig ltar rtogs rnam par rtog pa can gyi blo la snang ba de nyid phyi rol gyi gsal ba rigs mthun pa rnams la sgro btags nas dngos po gcig pa lta bur rtog go/_/de'i phyir gcig tu rtogs pa'i rgyu thams cad la shing ngo
[\[134b.4\]]zhes bya bar rtogs par 'gyur ro/_/'dis ni mthong bas rtogs na ni gsal ba gzhan la yang de ltar rtogs par mi 'gyur ro zhes smras pa gang yin pa de spangs pa yin te/_gang gi phyir de'i rgyu ma yin pa dag las rnam par phye ba de'i rgyu rnams la gcig pa nyid du sgro
[\[134b.5\]]btags pa'i shing la brdar byas pa de'i phyir de'i rgyu ma yin pa rnams ni shing ma yin no zhes bya bar bdag nyid kyis rtogs par 'gyur ro/_/de bas na phan tshun brten pa'i nyes pa med do/_/de rnams ni zhes bya ba la sogs pas ni tshig le'ur byas pa'i don ston te/_de rnams
[\[134b.6\]]zhes bya ba ni rigs mi mthun pa'i dngos po las tha dad pa rnams te/_rang bzhin kho nas ngo bo nyid kyis yin gyi spyi gcig dang ldan pa ni ma yin no/_/'o na ci'i phyir dus thams cad du rtogs pa skyed par mi byed ce na/_rkyen gyi dbang gis zhes bya ba la sogs pa smos te/_rkyen
[\[134b.7\]]ni nyams su myong ba'i shes pa ste/_de'i sgo nas de dag la rnam par rtog pa skyed pa'i phyir ro/_/gcig tu rtogs pa'i bdag nyid kyi rnam par rtog pa de lta bu'i rgyu rnams kyi rjes su 'gro ba'i phyir te/_ji ltar shing gi khyad par gcig rang bzhin gyis rnam par rtog pa de lta bu'i
[\[135a\]]
[\[135a.1\]]rgyu yin pa ltar gnyis pa la sogs pa yang de dang 'dra bas rnam pa 'dis rjes su 'gro ba yin gyi/_spyi'i bdag nyid kyi dngos po gcig cig yod pa ni ma yin no/_/rjes su 'gro ba de'i phyir te/_'bras bu gcig pa nyid kyis gcig pa nyid du lhag par
[\[135a.2\]]zhen par rung ba rnams kun du brtan nas zhes bya ba'i tshig lhag ma yin no/_/de mthong ba zhes bya ba ni gsal ba rnams la 'bras bu gcig byed pa'i rgyu mthong ba'i'o/_/blo la yod pa ni snang ba'o/_/shes pa de yi rgyu nyid dang /_/zhes bya ba rnam par rtog pa can gyi shes pa de'i
[\[135a.3\]]rgyu nyid dang /_de las gzhan pa las ldog pa rnam pa gcig tu mngon par shes pa'i rgyu rnams las gzhan pa rnam par rtog pa'i de lta bu'i rgyu ma yin pa gang dag yin pa de dag las ldog pas de lta bu ma yin yang ste/_rnam par rtog pa la snang ba de dag ni phyi rol na med
[\[135a.4\]]pa'i phyir de'i rgyu ma yin no/_/de nyid kyi phyir rgyu ma yin pa'i ngo bo dang bral ba nyid kyang med de/_de dag dngos po med pa'i phyir ro/_/'on kyang de lta bur lhag par zhen cing shes pa de'i rgyu nyid dang de las gzhan pa la ldog par sgro btags pa ste/_'dis ni/_blo'i rgyu nyid du
[\[135a.5\]]snang ba dang /_/rgyu min ngo bo bral ba dang /_/zhes bya ba rnam par bshad do/_/phyi dang nang gi khyad par rnam par ma phye ba can rnams zhes bya ba 'dis ni ngo bo gcig 'drar zhes bya ba 'di bshad de/_gang dag la phyi'i dang nang gi khyad par rnam par ma phye ba yod pa zhes tshig
[\[135a.6\]]rnam par sbyar te/_snang ba dang rnam par rtog par bya ba dag gcig tu byed pas gzung ba rnams zhes bya ba'i tha tshig go/_/gang gi ched du brdar bya ba'i rtogs pa po rnam par rtog pa la rnam par gnas pa des rtogs pa'i rjes su 'brangs te zhes bya ba ni brda'i dus na de'i rtogs
[\[135a.7\]]pa ci 'dra ba ste/_dngos po rgyu ma yin pa'i ngo bo dang bral ba rnam pa gcig cing ngo bo tha dad pa 'di dag la shing zhes bya ba'i sgra 'di brdar brtags pas de lta bas na 'di dag ni shing yin no snyam pa de lta bu'i rnam pa can de'i rjes su 'brangs shing dran par byas nas tha snyad kyi dus na yang 'di
[\[135b\]]
[\[135b.1\]]dag ni shing yin no zhes bya ba'i sgra thos pa'i sgo nas kyang ji skad bshad pa'i dngos po de dag rnam par shes pa de'i rgyu yin par de las ldog pa dag las tha dad par shes par 'gyur snyam pa'i bsam pa 'dis de'i rgyu ma yin pa dag las tha dad cing rnam par gcod pa blo la snang ba'i mtshan
[\[135b.2\]]nyid ji skad bshad pa la brdar 'dogs pa po skad sbyor ro/_/ji ltar sbyor zhe na/_rang dang gzhan gyis zhes bya ba la sogs pa smos te/_rang dang gzhan rtogs par bya ba'i rnam par rtog pa la 'bras bu gcig byed pa'i mtshan nyid kyi 'khrul pa'i rgyu mtshan gyis rnam pa gcig tu snang
[\[135b.3\]]ba'i brda'i yul kun tu bstan nas te ji ltar rtogs par byed pa po la de dang rigs mi mthun pa las log pa rnam pa gcig tu rtogs pa'i rgyur gyur pa rnams la rnam pa gcig pa nyid du sgro 'dogs par byed pa'i rnam par rtog pa skye ba ltar rtogs par bya ba la yang de dang 'dra ba ji ltar sbyor
[\[135b.4\]]bar byed pa po gcig pa nyid du sgro 'dogs pa'i sgo nas thams cad la brdar gdags so snyam du sems pa ltar rtogs pa po yang de kho na bzhin du sems so/_/de las zhes bya ba ni sgra las so/_/de zhes bya ba ni gzhan rnam par gcod pa ste/_sgra spyi dngos por gyur pa dang bral ba de
[\[135b.5\]]kho na las rang bzhin gyis gcig byed pa'i don dmigs nas bdag nyid kyis de'i 'bras bu can ma yin pa dag las rab tu rnam par dbye ba byas te/_tshoms gnyis su rnam par 'jog par byed pas de'i phyir gcig la gcig brten pa'i nyes pa med do/_/spyi dngos por gyur pa
[\[135b.6\]]la brten nas shing dang shing ma yin pa rnam par dbye ba ji ltar mi rung ba de ltar bstan pa'i phyir de la zhes bya ba la sogs pa smos te/_ji ltar shing gi khyad par dag las bum pa la sogs pa tha dad pa ltar shing du ba la sogs pa yang de dang 'dra bas phan tshun tha dad pa de mthong
[\[135b.7\]]yang spyi gang zhig mthong ba dang ma mthong ba dag gis gang la spyi 'di snang ba des ni shing yin la/_gang la mi snang ba de ni shing ma yin no zhes shing dang shing ma yin pa 'di rnam par dbye bar byed pa'i spyi dngos po ltar rung ba dmigs pa'i mtshan nyid kyir gyur pa gcig ni med do/_/
[\[136a\]]
[\[136a.1\]]ci'i phyir med ce na/_de ni zhes bya ba la sogs pa smos te/_spyi tha dad pa ni yal ga la sogs pa snang ba las tha dad par mi 'dzin pa'i phyir te/_shing la sogs pa la blo yal ga la sogs pa'i rnam pa can gcig dang /_yal ga la sogs pa'i
[\[136a.2\]]rnam pa can ma yin pa cig shos dang gnyis su snang ba ni mi dmigs so/_/khar ba thogs pa la khar ba bzhin du zhes bya ba ni chos mi mthun pa'i dpe ste/_ji ltar khar ba thogs pa la khar ba tha dad par 'dzin pa ltar spyi ni de lta ma yin no/_/yal ga la sogs pa dang ldan
[\[136a.3\]]pa'i khyad par gzhan las tha dad par ma bzung ba'i spyi yang gsal ba rnams la mi mngon pa'i phyir te/_gzhan zhig rang gi ngo bor dmigs pa ni mngon pa yin na de yang bdag nyid du ma bzung ba la ji ltar yod par 'gyur spyi don gzhan ma yin par smra ba'i ltar na yang /_rnam
[\[136a.4\]]pa gsal ba'i gcig la mthong ba yang rang gi mtshan nyid las tha mi dad pa'i phyir de kho na dang 'dra bar gsal ba'i khyad par gzhan la blta bar mi nus pa'i phyir ro/_/de bas na tha snyad kyi dus na 'dra ba gcig cig mthong ba gang yin pa de dang ldan pa ni shing yin la de ma yin
[\[136a.5\]]pa dang ldan pa ni shing ma yin no zhes bya bar gyur to/_/de dag go rims bzhin du shing dang shing ma yin pa nyid na gsal ba gcig kho na zhes bya ba brda'i dus nas mthong ba kho na shing yin par 'gyur ro/_/tha snyad kyi dus na snang ba ni ma yin te/_brda'i dus na snang ba'i rnam
[\[136a.6\]]pa gzhan mi snang ba'i phyir ro/_/sgra'i don gzhan sel ba la gzhan dag gis ma khyab pa nyid du gleng ba gang yin pa de yongs su spang bar 'dod nas/_re zhig phyogs snga ma phyogs tsam zhig dgod par bum pa la sogs pa zhes bya ba la sogs pa smos so zhes bya ba la
[\[136a.7\]]sogs pa zhes bya ba'i sgras ni thams cad dang /_ril dang brjod bya dang /_gzhal bya zhes bya ba'i tshig rnams bsdu'o/_/ci'i phyir de dag la don gzhan rnam par gcod pa med ce na/_gang las zhes bya ba la sogs pa smos te/_gang las zhes bya ba ni shes bya
[\[136b\]]
[\[136b.1\]]ma yin pa las so/_/gal te ci'i phyir shes bya ma yin pa med ce na/_de las zhes bya ba la sogs pa smos te/_rnam par gcod par smra bas ni shes bya ma yin pa las shes bya tha dad par yul du byed par khas blangs dgos so/_/de lta ma yin na ni ji ltar shes bya
[\[136b.2\]]ma yin pa la shes bya rnam par gcod/_des na shes bya ma yin pa las shes bya tha dad par yul du byed pa nyid kyis shes bya ma yin par 'dod pa de shes bya ma yin pa'i phyir te/_yul du ma byas pa las rnam par gcod pa bstan par mi nus pa'i phyir ro zhe na/_de ni
[\[136b.3\]]nyes pa med de 'di ltar the tshom dang ldan pa'i skyes bu'i blo'i the tshom can don 'ga' las rnam par bzlog nas blo de nyid rnam par nges pa'i don 'ga' zhig la 'jug pa'i phyir ston par byed pa pos sgra 'ga' zhig rab tu sbyor bar byed do/_/'ga' zhig la 'jug pa'i
[\[136b.4\]]phyir zhes bya ba 'dis ni rjes su 'gro ba bshad la/_'ga' las rnam par ldog nas zhes bya ba 'dis ni ldog pa bshad do/_/ci'i phyir sgra 'ga' zhig las bzlog pas 'ga' zhig la 'jug par byed kyi/_sgrub pa kho nas ni ma yin no zhe na/_de'i don zhes bya ba la
[\[136b.5\]]sogs pa smos te/_sgra'i don nges par gzung ba'i phyir ro/_/gzhan du na ste/_gal te sgra des 'ga' yang rnam par gcod par mi byed na sgra sbyor ba don med par 'gyur ro/_/gang gi phyir de lta yin pa des na de'i phyir zhes bya ba la sogs tshig ces bya ba la sogs pa
[\[136b.6\]]zhes bya ba'i sgras ni thams cad dang ril zhes bya ba la sogs pa'i tshig bsdu'o/_/khyad par ji lta bu can zhig ce na/_tha snyad du ni gtogs rnams la'ang /_/zhes bya ba smos te/_tha snyad ni sgras bsgrub pa dang dgag pa'i mtshan nyid do/_/de'i don du gtogs
[\[136b.7\]]pa rnams la ste/_'jig rten pa'i sbyor ba la gnas te rnams la zhes bya ba'i tha tshig go/_/tha snyad kyis na yan lag ces bya ba la sogs pa de dag la rnam par gcod pa ni 'ga' zhig yod do/_/sgra rab tu sbyor bar byed pa zhes bya ba la sogs pas ni 'chad
[\[137a\]]
[\[137a.1\]]par byed de/_thams cad la ni skyes bu'am 'jig rten pa'i rtog pa po'o/_/ci'i phyir mi 'da' zhe na/_de ni zhes bya ba la sogs pa smos so/_/sgra de'i 'bras bu ni 'jug pa dang ldog pa yin pa'i phyir te 'ga' zhig las bzlog nas 'ga' zhig la
[\[137a.2\]]'jug pa'i don yin no zhes bya ba'i tha tshig go/_/de lta ma yin na sgra sbyor ba don med par 'gyur ro/_/de nyid bstan pa'i phyir gal te zhes bya ba la sogs pa smos te/_smra ba po 'dis bstan par bya ba 'ga'i blo yang mi 'dod pa 'ga' las kyang ldog par mi byed pa'am/_
[\[137a.3\]]de las bzlog nas kyang 'dod pa 'ga' zhig la 'jug par mi byed na de'i tshe ji lta ba bzhin du snang ba'i phyir te/_sgras ni ji ltar sgra sbyor ba'i sngon rol na rtogs pa po la don la the tshom za ba'i ngo bo yod pa de lta bur snang ba'i phyir te/_don ci 'dra bar yang rung bar snang ba'i phyir zhes bya
[\[137a.4\]]ba'i tha tshig go/_/tha snyad thams cad la tshig 'ga' yang tha snyad gdags shing brjod par mi 'gyur te/_ci'i phyir zhe na/_sgra'i tha snyad ni nges par gzung ba med na med pa'i phyir ro/_/de nyid bsgrub pa'i phyir te/_dper na zhes bya ba la sogs pa smos so/_/'dir
[\[137a.5\]]chu 'on cig ces bya ba 'dis byed pa tsam 'phangs pa la byed pa'i khyad par rtogs par bya ba'i phyir bum pa zhes bya ba brjod de/_bum pa zhes bya ba'i sgra 'di ni snyim pa la sogs pa rnam par gcad pas rnam par nges pa'i don la blo skyed par byed na 'bras bu dang ldan par
[\[137a.6\]]'gyur ro/_/gal te bum pa zhes bya ba'i sgra sbyor ba yod du zin kyang /_gzhan rnam par gcad par mi 'dod pa'i phyir bum pa dang snyim pas zhes bya ba 'di ni mtshon par zad de/_de bzhin du byed pa gzhan gyis chu len pa yang bsdu'o/_/ci 'dra yang rung ba zhig ces
[\[137a.7\]]bya ba ni chu'i tshad nyung ngu mang po zhes bya ba de la mi ltos par zhes bya ba'i tha tshig go/_/chu zhes bya ba'i sgra yang gal te las gzhan rnam par gcod pa las khyad par can la 'jug par byed pa ma yin no/_de'i tshe de sbyor ba yang don med pas de bzhin du zhes bya ba la
[\[137b\]]
[\[137b.1\]]sogs pa smos te/_'on cig ces bya ba 'ba' zhig brjod par bya bar 'gyur ro/_/ji lta bu zhig ce na/_byed pa dang las ma 'phangs pa can te 'on cig bya ba 'di tsam gyi tshig gang la byed pa bum pa zhes bya ba dang las chu zhes bya ba ma 'phangs shing bye brag tu ma
[\[137b.2\]]brten pa de la de skad ces bya'o/_/de bzhin du khyer te mi 'ong ba'am/_byed pa gzhan la mngon du phyogs pa'i skyes bu la/_gal te 'on cig ces bya ba 'dis khyer mi 'ong ba'am/_byed pa gzhan rnam par gcod par mi byed na 'on cig ces bya ba yang brjod
[\[137b.3\]]par mi bya'o/_/de bstan pa'i phyir de bzhin du zhes bya ba la sogs pa smos te/_gal te bsgrub par bya ba 'on cig ces bya bas zas la sogs pa bsgrub par bya ba la rung bsgrub par bya ba yin pa gzhan cung zad cig ces bya ba 'bad par bya ba ma yin pa dang /_
[\[137b.4\]]blang bar bya ba ma yin pa ril yin par 'dod par gyur na ni de'i tshe byed pa'i tshig 'on cig ces bya ba yang brjod par mi 'gyur ro/_/de lta bas na bum pa la sogs pa'i sgra tha snyad du 'dogs pa rnams la rnam par gcod pa yod do/_/de dag la ji lta ba de bzhin du zhes
[\[137b.5\]]bya ba la sogs pa'i sgra tha snyad du 'dogs pa rnams la yang rnam par gcad par bya ba shes bya ma yin pa nyid la sogs pa 'ga' zhig yod par 'gyur ro/_/gzhan du dogs pa med pa na sbyor ba mi rung ba'i phyir ro zhes bya ba ni shes bya ma yin pa nyid la sogs par
[\[137b.6\]]dogs pa ni gzhan du dogs pa'o/_/de med par ni gzhan du dogs pa ste/_shes bya ma yin pa nyid du dogs pa med na zhes bya ba'i tha tshig go/_/'di ltar sgra mi rtag pa la sogs pa'i ngo bor shes bya yin no zhes bya ba la the tshom za ba la mi rtag pa la sogs pa'i
[\[137b.7\]]rnam par shes bya yin no zhes bya ba 'di rab tu sbyor ba de la ni mi rtag pa la sogs pa'i rnam par shes bya ma yin pa nyid du the tshom za ba gang yin pa de nyid rnam par gcad par bya ba yin no/_/de bzhin du chos thams cad ni thams cad mkhyen pa'i shes bya yin no
[\[138a\]]
[\[138a.1\]]zhes bya ba de dag la yang thams cad mkhyen pa'i ye shes la ltos nas shes bya ma yin pa nyid du the tshom za ba gang yin pa de nyid du rnam par gcad par bya ba yin no/_/de bzhin du 'ga' zhig na re dngos po med pa ni med pa'i phyir de la shes pa 'jug pa
[\[138a.2\]]med do/_/de lta bas na de dag ni shes bya ma yin no zhes zer ba de la yang shes bya ma yin pa nyid du sgro btags pa de nyid rnam par gcad par bya ba yin no/_/yod pa ma yin no zhes bya ba de lta bu kho nar med pa yang yul du byed pa'i phyir ro/_/de bzhin du shes bya'i sgra
[\[138a.3\]]sbyor ba gzhan la yang brjod par bya ste/_gzhal bya'i sgra la yang de dang 'dra'o/_/yang de bzhin du 'du byed thams cad ni skad cig ma'o zhes bya ba 'di la yang kha cig gis thams cad ma yin pa skad cig ma nyid du brtags kyi/_thams cad ni ma yin pa de rnam par
[\[138a.4\]]gcad par 'du byed thams cad skad cig ma nyid yin par brjod do/_/de bzhin du ci 'ga' zhig 'ongs sam/_thams cad lhags snyam du the tshom za ba la grong ba thams cad lhags so zhes bya bas/_'ga' zhig kho na'i lhags pa la the tshom za ba gang yin pa de
[\[138a.5\]]nyid rnam par gcad par bya ba yin no/_/de bzhin du sgra'i sgra tha snyad du gtogs pa gzhan dag la yang skabs kyi dbang gis ci rigs par rnam par gcad par brjod par bya'o/_/'dir bsdus pa'i don ni blo tha dad pas gzung bar bya ba'i zla bo dngos por gyur pa zhig
[\[138a.6\]]tshoms gnyis su rnam par gzhag nas gzhan sel ba'i sgras brjod do zhes bya ba ni ma yin no/_/'on kyang nyan pa pos de lta bu ma yin pa la yang de lta bu'i rnam pa sgro btags pa gang yin pa de yang sgras rnam par gcad par bya ba kho na yin no zhes bya ba yin no/_/
[\[138a.7\]]de nyid gsal bar bya ba'i phyir de la ni zhes bya ba la sogs pa smos te/_bstan par bya ba blo gros rmongs pa'i gnas gang yin pa de nyid ces bya ba la sogs pa'i sgra rnams kyis bzlog par bya ba ma yin no/_/gal te nyan pa po ni 'ga' la yang the tshom med pa kho
[\[138b\]]
[\[138b.1\]]na'o zhe na/_'on te dogs pa med na ni zhes bya ba la sogs pa smos te/_gal te 'di 'ga' la yang dogs pa med cing yang dag pa ji lta ba bzhin nges pa dang ldan pa yin na ni de'i tshe smra ba po gzhan gyis gdams pa la ci zhig ltos par 'gyur te mi 'gyur kho na'i snyam du bsams
[\[138b.2\]]pa yin no/_/nyan pa po'i 'byang bar byed pa ni the tshom sel ba'o/_/tshig gang la de med pa de ni nyan pa po'i 'byang bar byed pa med pa can te/_tshig de lta bu smra ba'i smra ba po yang ltar smyon pa ma yin pa 'gyur ba de lta bas na smra ba po ni nyan pa po the tshom dang ldan pa byang bar bya ba
[\[138b.3\]]kho nar 'dod pas sgra sbyor bar byed do/_/ci'i phyir zhe na/_de 'byang bar bya ba kho na'i phyir nyan pa po 'byang bar bya ba kho na'i phyir sgra rnams brdar byas pa'i phyir ro zhes bya ba la sogs pa'i tshig dag la gnas pa tha snyad kyi don du gtogs pa rnams la ni ji skad bshad pa'i rnam
[\[138b.4\]]par gcod pa yod grang na zhes bya ba la sogs pa'i sgras tha snyad du gtogs pa ma yin pa yan gar ba gang dag yin pa de dag la go ji ltar yod de de dag la ni rtogs pa po'i dogs pa'i gnas med do zhe na zhes bya ba la sogs pa smos so/_/ngag rnams kyi khongs su ma
[\[138b.5\]]gtogs pa'i rjod par byed pa'i sgra ni med do zhes bya ba'i don te/_sgra rnams ni sbyor ba'i dbang gis don dang ldan par shes la/_sbyor ba yang dag la gnas pa rnams kho na'i yin no/_/de nyid bstan pa'i phyir/_ngag tu gtogs pa'i tshig gis zhes bya ba la sogs
[\[138b.6\]]pa smos te/_de kho na la don yod pa'i phyir ro snyam du bsams pa yin no/_/brda sprod pa pa rnams tshar dag gi nang du thams cad dang ril ces bya ba la sogs pa 'don pa'am/_gzhi po dang rkyen rnam par dbye bas sal gyis dag par byed pa dang /_de bzhin du
[\[138b.7\]]nges pa'i tshig gi byed pa rnams sal gyis dag par byed pa gang dag yin pa de dag kyang ba men ri mor bris pa lta bur tshig la gnas pa rnams kho na'i rtogs par byed pa'i thabs yin par blta bar bya'i/_de dag la 'jig rten pa'i don ni 'ga' yang med do/_/de lta bas
[\[139a\]]
[\[139a.1\]]na ngag la gnas pa'i tshig gi don dag kho na don dang ldan pa yin la/_de kho na la gnas pa rnams kyi don sems par byed do/_/de nyid bstan pa'i phyir/_gang la zhes bya ba la sogs pa smos te/_de dag ces bya ba ni ngag la gnas pa gang dag yin pa ste sbyor
[\[139a.2\]]ba'i yul bsam par bya ba la sgra'i don ni gzhan sel ba zhes brjod de/_shes bya la sogs pa'i sgra'i sbyor ba la mi gnas pa gang dag yin pa de dag ni don mi srid pa'i phyir bsam pa nyid kyang med pas/_sbyor ba bstan pa med pa la zhes bya ba la sogs pa smos so/_/'di
[\[139a.3\]]ni sbyor ba yang yin la de bzhin du bstan pa yang yin pas zhes las 'dzin par byas nas phyis med pa zhes bya ba dang sbyar te/_sbyor ba smos pa med pa la shes bya zhes bya ba'i sgra dag tu nye bar ma sbyar ba yan gar ba'i don ci yin zhes 'dri ba ni zhes bya ba'i tha tshig go/_/gal
[\[139a.4\]]te ci'i phyir shes bya'i sgra yan gar ba la don med ce na/_de las zhes bya ba la sogs pa smos te/_shes bya zhes bya ba'i sgra de las dngos po 'ga' la yang rtogs pa med pa'i phyir ro/_/sgrub pa dang dgag pa'i 'bras bu can gyi tha snyad la shes bya zhes bya ba'i sgra yan gar ba
[\[139a.5\]]sbyor ba med pa'i phyir de las don rtogs pa lta zhig ga la yod/_gang gi tshe sgra mi rtag pa la sogs pa'i ngo bor shes bya yin nam/_'on te shes bya ma yin pas zhes bya ba de lta bu'i skabs su shes bya zhes bya ba'i sgra yan gar du sbyor ba de'i tshe yang don rtogs pa gang yin pa de'i
[\[139a.6\]]sgra la sogs pa'i tshig skabs su bab pa la ltos te/_yin pas dag kho na las 'byung bar 'gyur te/_tshig gzhan dang lhan cig pa'i tshig ni ngag yin pa'i phyir ro/_/de lta bas na tshig gzhan la mi ltos pa'i tshig yan gar ba las ni don rtogs pa med do/_/ji ltar shes
[\[139a.7\]]bya la sogs pa'i tshig yan gar ba rnams la brjod par bya ba cung zad kyang med pa ltar bum pa la sogs pa'i sgra yan gar ba rnams la yang de dang 'dra'o/_/ci bum pas chu blangs sam/_'on te snyim pas zhes bya ba'i skabs su bum pas so zhes rab tu sbyar ba
[\[139b\]]
[\[139b.1\]]de la skabs shes pa dang mi ldan pa gang yin pa'i rtogs pa po des kyang bum pa zhes bya ba'i sgra yan gar ba thos pa las bum pa'i rnam par rtog pa 'byung ba kho na ma yin nam/_gal te yan gar ba la don med na de'i tshe thos pa las ji ltar don rtogs she na/_skabs 'ga'
[\[139b.2\]]zhig tu zhes bya ba la sogs pa smos te/_rtogs pa gang la shes par 'dod pa'i don de yongs su ma rdzogs pa yod pa de ni de'i don yongs su ma rdzogs pa can yin no/_/ji ltar de ni don yongs su ma rdzogs pa can yin zhe na/_sbyor ba mthong ba'i yul gyi rjes su
[\[139b.3\]]'brang bas zhes bya ba la sogs pa smos te/_phar khyer ba dang tshur khyer ba la sogs pa'i bya ba gleng ba la zhugs pa'i ngag ji snyed pa des bum pa zhes bya ba'i sgra sbyor ba mthong ba de'i rjes su 'brang bas ngag gi don snga ma de snyed las rtog pa the tshom dang ldan par 'gyur
[\[139b.4\]]te/_ji don 'di brjod par 'dod dam/_'on te ci don 'di yin zhes de ltar the tshom dang bcas pa'i phyir gtol med pa'i ngo bo nyid kyis don ma rdzogs pa tsam yin pas bslang ba kho na yin te/_'khrul pa kho na yin no/_/'di skad du sgra yan gar ba las thos pa
[\[139b.5\]]tsam las don rtogs pa ni med pa kho na'o/_/'on kyang gang la dmigs pa'i tshig don dang ldan pa dang 'dra bas blo phrag pa can la sgra yan gar ba thos pa las don rtogs pa'i mngon pa'i nga rgyal 'byung ngo zhes bshad pa yin no/_/ji ltar sbyor ba mthong ba'i rjes su 'brang
[\[139b.6\]]bas bum pa la sogs pa'i tshig yan gar ba thos pa las don rtogs pa bslad pa de 'dra ba ni zhes bya ba la sogs pa'i sgra la yang ji ltar mthong ba las ji ltar sbyor ba dmigs pa las ngag ji snyed la shes bya'i sgra rab tu sbyor bar mthong ba de'i rjes su 'brang bas
[\[139b.7\]]shes bya'i sgra yan gar ba thos pa'i tshig don rtogs pa bslad pa yod pa nyid do/_/'dis ni bum pa la sogs pa'i sgra rnams dang /_shes bya la sogs pa'i sgra rnam pa thams cad du mtshungs pa nyid du bstan to/_/gang gi phyir ngag thams cad nges par gzung
[\[140a\]]
[\[140a.1\]]ba dang bcas pa yin la/_ngag la gnas pa'i tshig dag kho na don dang ldan pa yin pa de'i phyir sgra sbyor ba thams cad ni zhes bya ba la sogs pas mjug sdud par byed de/_de ni 'bras bu dang bcas pa'i phyir ro zhes bya ba'i sgra sbyor ba de 'bras bu dang bcas
[\[140a.2\]]pa'i phyir ro/_/de ltar ji skad du bshad pa'i tshul gyis sgra thams cad kyi brjod par bya ba gzhan sel ba yin pa la gsal bar byed kyi ci gzhan sel ba brjod par bya ba'i don yin nam/_'on te brjod par bya ba ma yin pa zhig yin/_gal te brjod par bya ba yin na de ci bsgrub
[\[140a.3\]]pa'i ngo bor ram/_'on te rnam par gcod pa'i ngo bor yin/_de la phyogs dang po ltar na ni mnyan pas gzhan sel bar byed do zhes bya ba nyams te/_sgrub pa'i ngo bor gzhan sel ba ston pa'i phyir ro/_/gnyis pa ltar na yang gzhan sel ba yang gzhan rnam par gcad pas
[\[140a.4\]]ston na de la yang gzhan sel ba gzhan dgos pas thug pa med par 'gyur ro zhes smras pa gang yin pa de ni des legs par ma brtags par smras pa yin no/_/'di ltar re zhig gal te bum pa la sogs pa'i sgras brjod par bya ba'i gzhan rnam par gcod pa gzung nas de skad du
[\[140a.5\]]rgol na ni de'i tshig tu mi rung ste/_'di ltar bum pa ma yin pa rnam par gcod pa'i ngo bo kho nar bum pa'i sgras brjod par bya ba'i gzhan sel ba yin na/_de la gang gis na thug pa med par 'gyur ba'i gzhan sel ba gzhan ci zhig dgos/_bum pa zhes bya ba'i
[\[140a.6\]]sgras de ston pa na yang gzhan rnam par gcod pa'i ngo bo kho nas ston pas ji ltar sgra'i don bsgrub pa can yin/_'on te gzhan sel ba zhes bya ba 'di kho na'i brjod par bya ba gang yin pa gzhan sel ba yin la/_de la brten nas rgol na ni tha snyad du gtogs pa de la yang gzhan rnam par gcod
[\[140a.7\]]pa yod pa kho na ste/_sgras ni gzhan sel bar mi byed kyi/_'on kyang bsgrub pa kho nas don brjod do zhes de snyam du/_blo gros rmongs pa'i dogs pa gnas rnam par gcad par bya ba yin pa'i phyir ro/_/de lta bu la sogs pa klan ka ngan pa rnams yongs su spangs
[\[140b\]]
[\[140b.1\]]pa kho nar/_gang zhig gang las tha dad pa zhes bya ba la sogs pa smos te/_shing gi don gang zhig shing ma yin pa bum pa la sogs pa gang las tha dad pa shing ma yin pa de rnam par ldog nas shing zhes bya ba'i sgra 'god cing brdar byed par lta bar bya'o/_/des ni las gzhan pa
[\[140b.2\]]bzlog pa ma bsdus pa'i sgra kho na 'god do zhes bya bar bshad do/_/yang de gang du 'god ce na/_khyad par gyis zhes bya ba la sogs pa smos te/_shing gi khyad par rnams kyi de las tha dad pa ni shing ma yin pa de las tha dad pa gang yin pa'o//_//
[\[140b.3\]]bam po bcu bzhi pa/_ji ltar shing gi khyad par gcig shing ma yin pa de las tha dad pa ltar shing gi khyad par thams cad kyang de dang 'dra bas/_de'i phyir shing de rnams las tha dad pa 'dis blos gcig pa nyid du sgro 'dogs par byed pas rnam pa
[\[140b.4\]]ni mtshungs par snang ba dang ldan pa yin te/_tha dad pa rnam pa mtshungs pa can de la sgra 'god do/_/de nyid ces bya ba la nyid ces bya ba'i sgra ni nges par gzung ba'i don to/_/rnam par rtog pa can la blo la snang ba'i rnam pa de nyid slob dpon phyogs kyi glang pos rab tu
[\[140b.5\]]bshad do/_/ji skad du bshad ce na/_smras pa gzhan las ldog pa yis/_/dngos po de yi cha 'ga' zhig_/rtogs 'gyur zhes bya ba'i tshig 'dis te/_'di'i ste 'di'i don ni 'grel pa las gsal bar bye'o/_/tha dad pa 'di la'ang ngo bo rang gi ngo bo ni 'khrul pa ma
[\[140b.6\]]gtogs pa cung zad kyang med do/_/de bas na gsal byed kyis gal te gzhan las ldog pa thams cad la mtshungs shing rjes su yod pa yin na ming la mi 'dum par zad de/_spyi la ming gzhan du brjod pa'i phyir ro zhes smras pa gang yin pa de gsal ba yin no/_/sgra rnams
[\[140b.7\]]las de nyid rtogs nyid kyis tha dad pa ji skad pa de rtogs pa nyid kyis gzhan bzlog pas ni rtogs par 'gyur/_tha dad pa de ni gzhan zlog par byed pa 'phangs pa yin pa'i phyir ro/_/de la ni zhes bya ba'i sgra'i don gzhan sel ba de la ni gzhan bzlog pa'i mtshan nyid kyi spyi 'gas khyad par du
[\[141a\]]
[\[141a.1\]]byas pa'i rtogs par 'gyur ba gzhan zhes bya ba gzhan las bzlog pa'i don ni 'ga' yang med do/_/sgras ni gnyis byed pa'ang ma yin te/_rang gi don brjod pa dang /_gzhan bzlog pa ni gnyis byed pa ni ma yin no/_/ci'i phyir zhe na/_phan tshun yod
[\[141a.2\]]pa min phyir ro/_/phyir zhes bya ba'i sgra ni gtan tshigs te/_gang gi phyir phan tshun med pa nyid kyis shing gi don yang shing ma yin pa med pa yin la shing ma yin pa yang de med pa yin pa de'i phyir shing gi don rtogs pa kho nas shugs kyis shing ma yin pa'i don bzlog par 'gyur bas
[\[141a.3\]]sgra la byed pa gnyis ni med do/_/gang la sgras brjod par bya ba'i tha dad pa ni don byed pa don du gnyer bas brjod par bya ba yin pa'i phyir dang /_sa rtogs par byed pas kyang rtogs par bya ba yin pa'i phyir dngos po dang ldan pa yin no snyam du dogs pa de la de dngos med ces
[\[141a.4\]]bya ba la sogs pa smos te/_de zhes bya ba'i sgras brjod par bya ba'i don to/_/dngos med ces bya ba ni ngo bo nyid med pa'o/_/dngos po med pa de la smra ba po dag gi snang ba dang rnam par brtag par bya ba dag gcig tu byas nas dngos po dang ldan pa nyid du mthong ba gang
[\[141a.5\]]yin pa de ni blo'i bslad pa yin te/_'khrul pa yin no zhes bya ba'i don to/_/smra ba po dang nyan pa po dag gis rnam par rtog pa can gyi blos sgro btags pa kho na go rims bzhin du sgras kyang go bar byed cing de dag snang ba dang rnam par brtag par bya ba dag gcig tu byas
[\[141a.6\]]nas 'khrul pa'i dbang gis 'jug go zhes bya ba'i tha tshig go/_/dgod par bya ba'i sgra zhes bya ba la sogs pas ni 'chad par byed do/_/sgra gang dag gis de las gzhan pa bzlog pas 'phangs pa zhes bya bar tshig rnam par sbyar te/_shing la sogs
[\[141a.7\]]pa'i don gang zhig gang las tha dad pa de bzlog nas 'god do zhes bya bar sbyar ro/_/gang la zhe na/_khyad par rnams kyang zhes bya ba la sogs pa smos so/_/don 'di ni tshig le'ur byas pa las rnam par phye zin to/_/tha dad pa'i ngo bo mtshungs par
[\[141b\]]
[\[141b.1\]]snang ba de nyid slob dpon phyogs kyi glang pos don gzhan ldog pas dngos po de'i cha 'ga' zhig rtogs par 'gyur ro zhes bya ba dang /_de bzhin du sgras ni don gzhan las ldog pas khyad par du byas pa'i dngos po dag kho na brjod do zhes bya ba la sogs pas bstan cing bshad
[\[141b.2\]]do/_/stsogs pa zhes bya ba la sogs pa'i sgras ni sgra dang /_don gzhan sel bar byed cing rang gi don rjod par byed do zhes bya bar bsdu'o/_/de ni zhes bya ba la sogs pa ni 'di nyid gzhung 'dzugs pa yin te/_shing zhes bya ba'i sgra de ni rnam par rtog pa la snang ba'i tha
[\[141b.3\]]dad pa de brjod pa na don tha dad pa shing ma yin pa rnam par gcod pa 'phen pa lta bur 'jug go/_/ci'i phyir zhe na/_gcig la yod pa zhes bya ba la sogs pa smos te/_ji ltar shing gi khyad par seng ldeng la sogs pa kho nas shing ma yin pa dag las tha dad pa ltar shing
[\[141b.4\]]ma yin pa rnams kyang shing dag las de dang 'dra ste/_tha dad pa ni gnyis la gnas pa'i phyir ro/_/de la shing zhes bya ba'i sgras gcig la yod pa'i shing gi don la yod pa'i tha dad pa rnams gcig pa can gyi rnam par rtog pa la snang ba brjod pa gang yin pa de ni de las gzhan
[\[141b.5\]]pa bzlog pa 'phen pa de med pa yin pa'i phyir ro/_/de bas na shing gi don las gzhan pa shing ma yin pa bzlog pa gang yin pa de med pa yin pa'i phyir te/_gal te de las shing ma yin pa'i don bzlog pa rtogs par gyur na de lta na shing ma yin pa las zlog pa'i ngo bo shing gi don
[\[141b.6\]]brjod par 'gyur ro/_/gzhan las tha dad pa ni bya ba'i tha dad pa rnam par rtog pa can gyi blo la snang ba de nyid ni de las ldog pa las don gzhan las ldog pas ji skad bshad pa'i tshul gyis shugs kyis go bas cha rtogs shing khong du chud pa yin te/_dngos po zhes bya ba khong
[\[141b.7\]]nas dbyung ngo /_/log pa'i dngos po mthong ba'i sgo nas 'ongs pa'i phyir dngos po'i cha zhes brjod do snyam du bsams pa yin no/_/'di skad du bshad pa yin te/_sgras ni der snyems pa skyed par byed pa yin pa dag las log pa'i ngo bor snyems pa skyed par byed pa la gcig
[\[142a\]]
[\[142a.1\]]pa nyid du sgro btags pa rnam par rtog pa can gyi blo la snang ba'i rnam pa gcig kho na ston par byed de/_sgra'i shes pa la de kho na snang ba'i phyir ro/_/de ston pa na gzhan ldog pa ni shugs kyis 'phen par 'gyur te/_de bas na slob dpon gyis bsams pa 'dis/_de nyid
[\[142a.2\]]gzhan las ldog pa yis/_/dngos po de yi cha 'ga' zhig_/rtogs 'gyur zhes rab tu bshad kyi/_gzhan ldog pa sgra'i don du gyur pas phyi rol gyi dngos po'i cha 'ga' rtogs pa ni med do/_/de ltar na re zhig_/de nyid gzhan las ldog pa yis/_/dngos po
[\[142a.3\]]de yi cha 'ga' zhig_/rtogs 'gyur zhes pas rab tu bshad/_/ces bya ba de gzhung 'dzugs pa yin no/_/da ni sgra'i don gzhan las ldog pas khyad par du byas pa'i dngos po dag kho na brjod do zhes bya ba de gzhung gzugs pa'i phyir/_de rtogs pa ni zhes bya ba la sogs
[\[142a.4\]]pa smos te/_tha dad pa ji skad bshad pa de rtogs shing khong du chud pa ni de'i khyad par can yin pa'i phyir de rtogs pa gang la khyad par de yod pa de la de skad ces bya ste/_de las gzhan pa bzlog pa 'dzin pa med pa nyid de'i khyad par can yin no/_/'di skad du sgras blo la
[\[142a.5\]]snang ba'i tha dad pa de kho na rtogs par byed pa na don gzhan ldog pa shugs kyis 'phen pa gang yin pa de med na med pa yin pa'i phyir ro/_/slob dpon gyis don gzhan zlog pas khyad par du byas pa rtogs par byed do zhes bshad pa yin no/_/'khar ba thogs pa bzhin du
[\[142a.6\]]zhes bya ba ni chos mi mthun pa'i dpe ste/_ji ltar 'khar ba thogs pa'i sgo nas 'khar ba thogs pa'i sgo zhes brjod pa ltar zlog pa'i sgo nas bzlog pa dang ldan pa zhes bya ba ni ma yin no/_/gang zhig gang gis khyad par du byas pa'i phyi rol gyi don rnams sgra dag gis
[\[142a.7\]]brjod par 'gyur ba don gzhan ldog pa sgra 'jug pa'i rgyu mtshan du gyur pa yod pa ni ma yin no/_/gang gi phyir ji ltar rnam par phye ba'i tshul gyis na sgra gzhan gyis don gzhan ldog pas khyad par du byas pa'i dngos po rnams mi brjod pa de'i phyir gsal byed la sogs pas
[\[142b\]]
[\[142b.1\]]gal te sgras don gzhan bzlog pas khyad par du byas pa'i dngos po dag brjod na de dang ldan pa tsam gyi phyogs la nyes par bshad pa gang yin pa de gzhan sel ba yang yod do zhes smras pa de gsal ba yin no/_/kha cig khyad par ni bye brag yin pas de la rnam 'grel byed pa 'di'i
[\[142b.2\]]khyad par can yin pa'i phyir zhes smras par bzlog pa bye brag nyid du 'dod pa ma yin nam/_de ji ste don gzhan bzlog pa bye brag tu gyur pa yod pa ni ma yin no zhes bshad pa snyam du dogs par 'gyur bas de'i phyir dbye bar bya ba gnyis kyis zhes bya ba la sogs pa smos te/_dbye
[\[142b.3\]]bar bya ba shing dang shing ma yin pa gnyis ka tha dad pa gang yin pa de ni shing dang shing ma yin pa gnyis ka la yod pa'i phyir yod pa'i tha dad pa brjod na yang shing ma yin pa la ltos nas shing la yod pa'i tha dad pa gang yin pa de sgras brjod na yang de las gzhan pa 'phen pa med pa yin te/_shing
[\[142b.4\]]ma yin pa la ltos nas shing las yod pa'i tha dad pa de las gzhan pa shing la ltos nas shing ma yin pa'i tha dad pa yang 'phen pa yin no/_/gal te shing las kyang shing ma yin pa tha dad par gyur na/_de lta na shing ma yin pa las shing tha dad pa yin no/_/de bas na zhes bya ba
[\[142b.5\]]ni gtan tshigs te/_de'i phyir khyad par can yin pa'i phyir bshad do zhes bya ba khong nas dbyung ngo /_/de dag la zhes byang ni gcig la yod pa'i tha dad pa dang de las gzhan pa bzlog pa la ste/_khyad par gyi gzhi'i dngos po ni med do/_/yang gal te gang gis na sgra las
[\[142b.6\]]gcig pa yod pa'i tha dad pa gzhan bzlog pa med na med pa rtogs par 'gyur ba gcig la yod pa'i tha dad pa 'di ni gang zhig yin/_de las gzhan pa bzlog pa yang gang zhig yin zhe na/_bshad pa re zhig shing gi sgras brjod par bya ba ni rnam par rtog pa can gyi blo
[\[142b.7\]]la snang ba yal ga la sogs pa dang ldan pa ni rnam pa shing thams cad la ngo bo tha mi dad pa lta bu dang /_de'i ngo bo ma yin pa dag las tha dad pa lta bur snang ste/_ma yin pa'i tshul gyis gcig la yod pa'i tha dad pa yin no/_/de bzhin du bum pa la sogs pa'i
[\[143a\]]
[\[143a.1\]]sgras brjod par bya ba gcig la yod pa'i tha dad pa yang khong du chud par bya'o/_/de nyid sgras ston pa na rigs mi mthun pa bzlog pa med par dgag pa'i mtshan nyid shugs kyis go bar byed de/_de ni de las gzhan bzlog pa yin no/_/sgras ni ji
[\[143a.2\]]ltar rnam par dbye ba'i tha dad pa gang yin pa de gcig kho na brjod de/_de rtogs pa nyid rjes su 'gro ba rtogs pa yin no/_/gzhan ldog pa shugs kyis grub pa gang yin pa de ni ldog pa rtogs pa yin te/_de ltar rjes su 'gro ba dang ldog pa rtogs pas sgra
[\[143a.3\]]don dang ldan pa yin no/_/de nyid gsal bar bya ba'i phyir tha dad pa gcig ces bya ba la sogs pa smos te/_rnam par rtog pa can gyi blo la snang ba'i mtshan nyid kyi tha dad pa rtogs pa'i phyir go rims bzhin du sgras rjes su 'gro ba dang ldog pa brjod pas byas pa
[\[143a.4\]]yin te/_rjes su 'gro ba ni dngos su brjod la ldog pa ni shugs kyis brjod par blta bar bya ba'o/_/brjod pa des slob dpon phyogs kyi glang pos sgra rnams tha snyad kyi yan lag nyid du ston pa na de las bzlog pas dngos po'i cha rtogs par 'gyur ba'am/_
[\[143a.5\]]de bzhin du des khyad par du byas pa rtogs par 'gyur ro zhes bshad de/_bzlog pa zhes bya ba'i sgras ni ldog pa bshad la/_dngos po'i cha zhes bya ba'i sgras ni rjes su 'gro ba bshad do/_/'dis ni sgras ni sgra dang don gzhan sel bar byed cing rang gi don byed
[\[143a.6\]]par brjod do zhes bya ba 'di yang rnam par bshad pa yin te/_de la rang gi don ni gcig la yod pa'i tha dad pa rnam par rtog pa can gyi blo la snang bar bshad pa gang yin pa de kho na yin no/_/de la don gzhan bzlog pa ni don gzhan sel ba ste/_med pa dgag
[\[143a.7\]]pa'i mtshan nyid yin no/_/de med cing zhes bya ba ni shugs kyis go bar byed cing zhes bya ba'i tha tshig go/_/gang gi phyir tha dad pa gcig brjod na yang gzhan bzlog pa shugs kyis rtogs pas/_de nyid kyi phyir zhes bya ba la sogs pa smos te/_rang gi
[\[143b\]]
[\[143b.1\]]don ni tha dad pa'i ngo bo yin pa'i phyir ro zhes bya ba ni shing gi sgra'i don yang yal ga la sogs pa dang ldan pa rnam par rtog pa la snang ba gang yin pa de ni tha dad pa'i ngo bo yin te/_bdag nyid kyis de ma yin pa'i rnam pa dag las log pa'i phyir ro/_/de'i phyir rang gi don tha dad
[\[143b.2\]]pa'i ngo bo brjod pa kho nas shugs kyis gzhan bzlog pa rtogs te gal te shugs kyis de la shing ma yin pa'i don bzlog par 'gyur na/_de lta na shing ma yin pa las tha dad pa'i ngo bo shing gi don rtogs par 'gyur ro/_/de lta bas na sgra'i byed pa ni rang gi don brjod pa kho na yin la/_
[\[143b.3\]]gzhan bzlog pa ni shugs kyis yin pas sgra la bya ba gnyis ni med do/_/de bas na gzhon nu ma len pa la sogs pas sgra gcig gis bya ba gnyis mi nus pa'i phyir thams cad du sgra gnyis brjod par thal bar 'gyur ro zhes smras pa gang yin pa de spangs pa yin no/_/gal te
[\[143b.4\]]rang gi don tha dad pa'i ngo bo yin la ni rag na 'on kyang gang gi tshe rang gi don khyad par can 'di bsgrub pa gtso bor brjod pa de'i tshe sgra las rjes su 'gro ba kho na rtogs par zad kyi ldog pa ni ma yin no/_/gang gi tshe dag dgag pa gtso cher byed pa dper na chang btung bar mi bya'o zhes
[\[143b.5\]]bya ba lta bu 'di la yang bzlog pa btung bar sgrub pa ni ma yin gyi 'on kyang chang 'thung bar thal ba dgag pa tsam byed par zad do/_/de bas na rjes su 'gro ba dang ldog pa brjod pas sgra rnams tha snyad kyi yan lag nyid du ston pa na zhes smras pa gang yin pa de ni rigs pa ma
[\[143b.6\]]yin no zhe na/_ldog pa med pa tsam gyi zhes bya ba la sogs pa smos te/_so sor nges pa'i don bsgrub pa ni rjes su 'gro ba ste/_dper na shing chod cig ces bya ba lta bu'o/_/de la shing ma yin pa shugs kyis bzlog pa ni ldog pa'o/_/gang la de med pa de ni ldog
[\[143b.7\]]pa med pa can te/_de lta bu'i rjes su 'gro ba yang med kyi/_'on kyang thams cad ldog pa dang bcas pa kho na yin no/_/rjes su 'gro ba med pa can gyi ldog pa med na yang de'i dngos po'i so na 'dug pa la cung zad kyang mi byed pas de bzhin du dmigs pa la sogs
[\[144a\]]
[\[144a.1\]]pa la yang thal bar 'gyur ro/_/ngo bo nyid gzhan ni 'di'i sgrib pa yang ma yin te/_de'i so na 'dug pa de la sgrib par yang mi rung ba'i phyir ro/_/'jig pa'i rgyus dngos po myong bar byed pa yang ma yin te/_med pa'i tshul du khas len pa ma yin
[\[144a.2\]]par rnam par rtog pa las 'das pa'i phyir ro/_/dngos po dgag pa'i ngo bo nyid gcig yin na ni dngos po mi byed ces bya bar 'gyur ro/_/de ltar na byed pa po ma yin pa ni rgyu nyid ma yin pas 'jig pa'i rgyu 'ga' yang med do/_/don med pa'i yang phyir te/_gal te dngos
[\[144a.3\]]po rang gi ngo bo'i sgo nas 'jig pa yin na de la 'jig pa'i rgyu cung zad kyang mi dgos te/_de'i ngo bo nyid yin pa kho nas bdag nyid 'jig pa'i phyir ro/_/gang zhig gang gi ngo bo nyid yin pa de ni rang gi rgyu kho na las skye ba na de lta bur 'gyur gyi de'i ngo bor bya ba la rgyu gzhan la mi
[\[144a.4\]]ltos te/_gsal ba dang /_gsher ba dang dro ba la sogs pa'i rdzas dang 'dra'o/_/gsal ba la sogs pa de dag gi bdag nyid du 'byung ba rnams ni yang gsal ba la sogs pa'i ngo bor bya ba'i phyir rgyu gzhan la mi ltos te/_de'i bdag nyid la de'i bdag nyid med na bdag
[\[144a.5\]]nyid med par thal bar 'gyur ba'i phyir de dang 'dra bar 'gyur ro/_/gal te mi gnas pa'i chos can zhig yin na ni ngo bo nyid kyis ngo bo grub pas yang de'i bdag nyid du bya ba'i phyir rgyu gzhan la mi ltos so/_/gal te sa bon la sogs pa bzhin du ma nges pa yin no snyam du ste/_'di
[\[144a.6\]]snyam du sa bon la sogs pa bskyed pa'i rang bzhin yin yang chu la sogs pa rgyu gzhan la ltos pa'i phyir 'ba' zhig gis skyed par mi byed do/_/dngos po 'jig pa yang de dang 'dra bar 'gyur ro snyam du sems na ma yin te/_de'i ngo bo nyid ni skyed par byed pa yin pa'i phyir
[\[144a.7\]]la skyed par byed pa ma yin pa yang de'i ngo bo nyid ma yin pa'i phyir ro/_/de nyid kyi phyir gnas skabs de gnyis dngos po tha dad par nges te/_dngos po rnams kyi ngo bo nyid gzhan du 'gyur ba nyid med pas de'i ngo bo nyid med na phyis bzhin du sngon yang mi skyed par thal bar 'gyur
[\[144b\]]
[\[144b.1\]]ba'i phyir ro/_/de lta bas na gnas skabs kyi bye brag tha ma gang yin pa de nyid myu gu la sogs pa bskyed pa'i ngo bo nyid yin no/_/sngon gyi gnas skabs na yod pa'i bye brag rnams ni rgyu'i rgyu dag nyid yin pas ma nges pa nyid yin no/_/dngos po skad cig ma rnams la gzhan dang gzhan
[\[144b.2\]]skye bas gcig nyid med pa'i phyir ro/_/gal te lhan cig byed pa de dag tha ma dag nus pa yin na ci'i phyir skyed par mi byed ce na/_skyed par byed pa kho na'o/_/'di la gzhan du 'gyur ba med de/_ngo bo nyid zlog pa med pa'i phyir ro/_/gal te lhan cig byed pa de
[\[144b.3\]]dag thams cad nus pa'i ngo bo yin la gzhan gyi nye bar sbyor ba ci zhig dgos she na/_dngos po rnams la ni gang gis na 'di gcig pus kyang nus pa na bdag gis ci zhig bya zhes gzhan dag ldog par 'gyur ba rtogs pa sngon du gtong zhing byed pa can dag ni 'ga' yang med
[\[144b.4\]]pa kho na ste/_sems med par byed pa can rang gi rgyu yongs su gyur pas 'du ba'i chos can dag yin la/_de'i rang bzhin las de lta bur 'gyur bas klan ka btsal bar 'os pa ma yin no/_/gal te nus pa dag ci'i phyir gzhan dang gzhan skyed par mi byed ce na ma yin te/_
[\[144b.5\]]de kho na la nus pa'i phyir ro/_/gcig po de nyid bskyed par bya bar nus kyi gzhan dang gzhan bskyed pa ma yin no/_/gal te mig la sogs pa lhan cig byed pa'i ngo bo nyid tha dad pa dag las 'bras bu gcig skye na rgyu'i bye brag las 'bras bu'i bye brag tu 'gyur ro
[\[144b.6\]]zhe na ma yin te/_'bras bu nyid ji lta ba'i ngo bo nyid kyi bye brag gis de'i khyad par la nye bar sbyor ba'i phyir de'i nye bar sbyor bas bya ba'i khyad par 'chol ba med pa'i phyir ro/_/rdza mkhan dang /_skud pa la sogs pa dag las bum par 'gyur ba las/_'ji ba'i gong
[\[144b.7\]]bu las ni 'ji ba'i gong bu ma yin pa shing la sogs pa las gzhan pa'i ngo bo nyid/_rdza mkhan las ni 'ji ba'i bdag nyid ma yin pa de nyid dbyibs kyi bye brag gi bdag nyid de las gzhan pa dag las tha dad pa/_skud pa las ni 'ji ba dang dbyibs kyi bye brag gi
[\[145a\]]
[\[145a.1\]]bdag nyid can de nyid 'khor lo la sogs pa las rnam par phye ba'i bdag nyid du 'gyur ba lta bu ste/_de ltar na rdza mkhan las ni 'ji ba'i ngo bo nyid ma yin la 'ji ba las kyang dbyibs kyi bye brag ma yin no/_/gnyis kyis nus pa'i bye brag gi yul tha
[\[145a.2\]]dad kyang des bskyed pa'i khyad par gyi bye brag ma yin no/_/'bras bu'i ngo bo nyid ni tha dad pa ma yin te/_'ji ba dang dbyibs dag phan tshun gyi bdag nyid ma yin pa nyid kyis de gnyis dbyibs dang 'ji ba'i ngo bo dag tu mi snang bar thal bar 'gyur ba'i phyir ro/_/gal te
[\[145a.3\]]yon tan dbyibs ni rdzas las gzhan pa kho na yin te/_de bas na rdza mkhan dang 'ji ba'i nye bar sbyor ba'i yul ngo bo nyid tha dad pa yin no zhe na/_'di la bshad zin to/_/gzhan yang 'ji ba las dbyibs tha dad pa zhig yin na rdza mkhan gyis ci'i phyir logs shig tu mi byed/_
[\[145a.4\]]gal te yon tan ni rdzas kyi gzhan gyi dbang yin pas logs shig tu mi byed do/_/gal te rang bzhin rdzas de dbyibs de'i rten gyi bdag nyid can yin pa'am/_dbyibs de la rag las pa'i bdag nyid can zhig yin na rdza mkhan la ltos ci dgos she na ma yin te/_de
[\[145a.5\]]las phan tshun 'brel du rung ba nyid 'thob pa'i phyir ro/_/de lta ma yin te/_dngos po'i chos nyid kho nas sngon yang 'ji ba'i gong bu dbyibs kyi khyad par dang 'brel du rung ba nyid gcig yin na ni dbyibs kyi khyad par 'brel pa'i khyad par du thal bar 'gyur ro/_/de lta
[\[145a.6\]]yin na ni 'o na rdzas 'ji ba'i rung ba de rdza mkhan las 'gyur bar 'di gnyis ngo bo nyid tha dad pa yang ma yin no/_/tha dad pa yin na ni snga ma bzhin du thal bar 'gyur ba'i phyir ro/_/re zhig ngo bo nyid gcig pa nyid la yang rkyen du mas khyad par du bya ba 'ga' yod pas 'ji
[\[145a.7\]]ba dang dbyibs dag ngo bo nyid du bsgrub par mi 'bad do/_/de bas na dngos su 'bras bu gcig pa nyid yin yang lhan cig byed pa'i rkyen dag nye bar sbyor ba'i yul gcig pa ma yin no/_/ji ltar 'dir rgyu tha dad pa'i nye bar sbyor ba'i yul tha dad pa'i phyir 'bras bu
[\[145b\]]
[\[145b.1\]]gcig pa ma yin pa de bzhin du mig la sogs pa las mig gi rnam par shes pa skye ba la yang rigs par bya ste/_'di ltar mtshungs pa de ma thag pa'i rkyen las ni mig gi rnam par shes pa dmigs pa'i bdag nyid yin la dmigs pa'i bdag nyid de nyid mig gi
[\[145b.2\]]dbang po las ni gzugs 'dzin du rung ba nyid du so sor nges pa yin na/_yul las ni de dang 'dra ba'i ngo bo can nyid ces bya ba yin no/_/dngos su 'bras bu tha dad pa nyid ma yin yang rgyu'i ngo bo tha dad pa dag las khyad par tha dad pa kho na dag tu 'gyur bas rgyu tha dad
[\[145b.3\]]pa yin yang des byas pa'i khyad par tha mi dad pa ma yin no/_/rgyu'i nus pa tha dad pa de dag kho na skad cig pa yin pa'i phyir bdag nyid ji lta ba bzhin so so'i khyad par can gyi 'bras bu bskyed par nus pa tshogs pa nyid du nye bar gnas pa'i tshogs pa'i 'bras bu'i ngo bo nyid
[\[145b.4\]]gnas pa'i gzhi dag yin zhes bya ste/_'di ltar de ni de mtha' dag las dmigs pa'i bdag nyid dang /_gzugs 'dzin par so sor nges pa dang /_yul gyi ngo bo can zhes bya ba so so'i khyad par can gyi ngo bo nyid cig skyes so/_/gal te nus pa 'gog pa med
[\[145b.5\]]pa 'bras bu mjug thogs skad cig pa khyad par du bogs dbyung du med pa dag gi rkyen rnams la phan tshun byed pa'i don ci zhig yin zhe na/_lhan cig byed pa ni thams cad du bogs 'byin pa bskyed pa 'ba' zhig kyang ma yin no/_/'o na ci zhe na/_mang po dag don gcig byed
[\[145b.6\]]pa gang yin pa de yin te/_dper na tshogs pa tha ma lta bu'o/_/'di nyid dngos su lhan cig byed pa rnams kyi lhan cig byed pa nyid yin te/_tha ma de nyid rgyu yin pa'i phyir ro/_/skad cig ma de la ngo bo nyid gcig la dbye ba med pas khyad par du bya bar mi nus pa'i phyir
[\[145b.7\]]te/_khyad par du 'byung ba'i mtshan nyid ngo bo nyid gzhan las 'byung ba'i phyir ro/_/ngo bo nyid gzhan 'byung ba ni tha mar mi 'gyur te/_de'i phyir mngon sum gyi rgyur mi 'gyur ro/_/de lta bas na lhan cig byed pa rnams las rgyu'i khyad par 'byung ba ma yin no/_/gang
[\[146a\]]
[\[146a.1\]]dag la sngon dang phyis dang tha dad pa'i ngo bo med pa gang gi mjug thogs su 'bras bu 'byung ba'i rkyen tha ma ngo bo nyid kyis nus pa skad cig pa de dag lhan cig skye ste/_de la bya ba gcig pa kho na lhan cig byed pa nyid yin no/_/gal te nus pa de dag ga
[\[146a.2\]]las byung zhe na/_rang gi rgyu dag las so/_/gal te de dag gis 'di'i rkyen gzhan dang nye ba med pa kho nar ci ste mi skyed de/_de res 'ga' gzhan du yang mi 'gyur ro/_/de'i phyir la lar gcig pus kyang bskyed par 'gyur ro zhe na/_'du byed brgyud ma gzhan dang
[\[146a.3\]]gzhan gyi rkyen dang ldan pas skad cig ma re re la nus pa can dag 'ga' zhig gis mtshungs pas ngo bo 'dra bar shes mod kyi de la 'di dag gi ngo bo nyid tha dad pa kho na yin no/_/des na 'ga' zhig kho na 'ga' zhig gi rgyu yin no/_/de la gzugs dang dbang po la
[\[146a.4\]]sogs pa'i tshogs yul chod pa med pa la sogs pa dag dang ldan pa can gang yin pa de ni rnam par shes pa bskyed par nus pa'i rgyu yin no/_/de dag phan tshun nye bar 'gro ba la sogs pa'i rkyen gyi khyad par gang yin pa de ni de'i rgyu bskyed par nus pa ma yin no/_/de
[\[146a.5\]]dag kyang sngon yang med phyis kyang med/_so so na yang med pas nus kyang sngon dang phyis dang so so na yod pa las 'byung ba'i nyes pa dag gis mi gos so/_/des na 'di dag phan tshun nye bar 'gro ba la sogs pa'i rgyu gang yin pa de'i nus pa'i rgyu yin pas de la
[\[146a.6\]]nam yang gzhan du 'gyur ba med do/_/tshul 'dis thams cad la rgyu dang 'bras bu'i ngo bor so sor nges par khong du chud par bya'o/_/dngos po'i nus pa skad cig ma re re la ngo bo nyid kyis bye brag gzhan dang gzhan gyi rjes su 'gro ba can dag la yin gyi/_dngos
[\[146a.7\]]po brten pa gcig pu'i ngo bo nyid can dag la ni ma yin te/_ngo bo nyid gzhan du gyur pa med pas nus pa dang mi nus pa'i ngo bo nyid dag la byed pa dang mi byed pa mi rung ba'i phyir ro/_/gal te lhan cig pa byed kyi 'ba' zhig ni ma yin no zhe na/_ci 'ba' zhig gis 'bras bu bskyed par
[\[146b\]]
[\[146b.1\]]nus sam/_mi nus so/_/ci'i phyir mi skyed ce na/_mi skyed na ji ltar nus/_gal te thag pa la sogs pas ras yug la sogs pa bya bar nus mod kyi thams cad du mi byed do zhe na/_rtse ba'i ngang tshul can blun po lha rnams dga' ba skyid de bar bskyed pa skyed pa ni byas shing byas pa la
[\[146b.2\]]yang dang yang du 'jug ste/_'di ltar 'di ni sa bon la sogs pa nye bar 'god par dpyad zin to/_/de lta bas na ngo bo nyid gzhan du 'gyur ba med pa'i phyir de'i chos can gyi ngo bo de lta bu ni tha ma'i gnas skabs bzhin du ldog tu mi rung ngo /_/tha ma'i gnas skabs na rkyen nus
[\[146b.3\]]pa med pa las nus pa skye na nus pa de'i ngo bo nyid yin na ni sngon med pa skye ba kho na yin no/_/de'i ngo bo nyid ma yin na ni de byed pa po mi yin pa nyid de/_nus pa zhes bya ba'i dngos po las 'bras bu skye ba'i phyir ro/_/gzhan yang re zhig de nyid lhan cig byed pa mtha'
[\[146b.4\]]dag dang ldan pa 'bras bu ji ste skyed/_skyed pa mthong ste des na bskyed do zhes smra'o/_/mthu chen po can gyi mthong ba dngos po de'i mtha' nyid ma yin pa dag kyang rang gi ngo bo tsam gyis bya ba sna tshogs pa rnams la sbyor ba ni nus pa chen po can yin no/_/brgya zhig
[\[146b.5\]]la 'ga' zhig ci zhig ltar 'dir khyod kyi mthong ba'i lam las 'das na kye ma mi bskyed pa'i chos can yin te/_rgyu med pa can du 'gyur bas bsam pa 'di ni sems la gdung ngo /_/kho bo ni de'i ngo bo nyid ma yin pa las bdag gis mthong bas 'bras bu bskyed do zhes mi
[\[146b.6\]]zer ba nyid do/_/'o na ci zhe na/_de dag nyid kyis de bskyed pa'i chos yin la de dag mthong na 'di dag ni skyed pa po yin no zhes bya bar shes par zad do/_/'di yang yod bden na de dag 'bras bu bskyed pa'i chos kyi ngo bo nyid yin pa des na rkyen mtha' dag dang ldan pa rnams ma
[\[146b.7\]]bskyed par btang snyoms su 'god do zhes bya ba ni ma yin no/_/ci de dag gi mi sdod par bskyed pa'i chos can gyi ngo bo nyid de tha ma'i gnas skabs de kho na'i gnas de tshe 'byung ngam/_'on te sngon yang yod/_ma nyams ma byung ba brten pa gcig pu'i ngo bo nyid can rnams
[\[147a\]]
[\[147a.1\]]la rnams kyang ngo bo nyid 'ga' yang med pa 'gal ba'i phyir ro/_/de ni ci de ma yang yin mo gsham yang yin nam/_mi sdod par skyed pa'i chos kyi ngo bo nyid kyang yin la mi skyed pa yang yin no zhes smras pa 'di'i chos ci yin/_gal te de'i ngo bo nyid ni lhan
[\[147a.2\]]cig pa yin gyi 'ba' zhig ni ma yin no zhe na/_'o na ni 'ba' zhig kyang gzhan la lhan cig pa yang gzhan yin te/_dngos po tha dad pa'i mtshan nyid ni ngo bo nyid tha dad pa yin pa'i phyir ro/_/lhan cig pa nyid yin yang gzhan gyi ngo bos byed pa po ni ma yin la/_'di'i rang gi ngo bo ni
[\[147a.3\]]sngon yang de kho nar zad la/_ji ltar res 'ga' bskyed pa dang bral/_gang gi phyir dngos po skad cig pa yin pa de'i ltar na yang ji ste 'ba' zhig gis mi skyed/_gal te yin na ni bskyed pa kho na'o/_/ji ltar de ma yin/_skad cig ma yin pa'i phyir ro/_/ji lta bu zhig bskyed pa
[\[147a.4\]]ni bshad zin te/_skad cig ma de las 'byung ba can de ltar gzhan du 'gyur/_gang zhig 'gyur ba de ni de nyid ma yin pas thal ba 'dir mi 'gyur ro/_/byed pa po dang byed pa po ma yin pa dag gi ngo bo nyid dang /_de'i rgyu dag 'gal ba'i phyir ro/_/gang zhig de'i ngo bo nyid de ni
[\[147a.5\]]mi skye ba'i chos can kho na yin pas de ni lhan cig pa nyid la mi ltos so/_/'bras bu ni rkyen gzhan la ltos pas lhan cig pa kho na las skye'i 'ba' zhig las ni ma yin no snyam du sems na/_de'i ltar na yang ji ltar de 'ba' zhig gis kyang bskyed pa kho na yin la/_'bras bu
[\[147a.6\]]yang de las mi skye ste zhes bya ste/_gnas skabs de ni 'gal lo/_/gal te 'ba' zhig gis bskyed pa kho na ni ma yin no zhe na/_da ni ji ltar na mi sdod par skye ba'i ngo bo nyid yin te/_'di skad du bskyed pa kho na'o zhes yongs su bstan pa ma yin nam/_'ba' zhig kyang
[\[147a.7\]]nus pa yin na 'bras bu gzhan la ltos na ji ltar btang snyoms su 'jog ste/_gzhan la mi 'chol ba 'di gsal bar bskyed par 'gyur ro/_/de ltar na 'dis bdag nyid kyi nus pa bstan pa yin no/_/'bras bu gzhan la ltos so zhes bya ba ni de 'ba' zhig gis
[\[147b\]]
[\[147b.1\]]kyang mi skye bar smras pa yin la/_de 'ba' zhig gis kyang nus pa'i ngo bo nyid yin no zhes bya ba ni de las skye bar smras pa gang yin pa 'di dag gcig la ji ltar 'gyur te/_de lta bas na phrag dog gi zug rngus gnad du brgyab pa can 'di 'chal cing mkhang bar zad pas btang
[\[147b.2\]]snyoms su 'dor bar 'os so/_/de lta bas na gcig skyed pa'i mtshan nyid kyi lhan cig byed pa nyid ni dngos po skad cig pa rnams kho na'i yin gyi skad cig pa ma yin pa so so na yod pa srid pa can rnams kyi ma yin te/_so sor bskyed pa srid pas lhan cig byed pa nyid du nges
[\[147b.3\]]par mi rung ba'i phyir ro/_/gang rgyun gyis phan 'dogs pas dngos po rnams rkyen nyid du ston pa dper na 'bras bu thug po che dang /_sa bon la sogs pa las 'bras bu can dang /_myu gu la sogs pa 'byung ba la me dang chu dang sa la sogs pa lta bu de la de ni rgyun la brten nas
[\[147b.4\]]khyad par 'byung ba la rkyen rnams kyis lhan cig byed par bshad kyi/_rdzas la brten nas ni ma yin te/_rdzas skad cig ma khyad par 'byung ba med pa'i phyir ro/_/'bras thug po che la sogs pa me la sogs pas rim gyis ngo bo nyid khyad par gyur pa mi 'byung na 'bras chan
[\[147b.5\]]la sogs pa 'grub pa'am/_snang ba nas mun khung du zhugs pa'i dbang po la rang gi phan 'dogs pa dag las rgyun gyis khyad par mi 'byung na don rtogs pa skye ba med do/_/thogs pa med par skyed pa'i dbang po la sogs pa la ni phan tshun las khyad par 'byung ba med de/_der
[\[147b.6\]]ni phan tshun nye bar 'gro ba la sogs pa'i rten bdag nyid ji lta ba'i rkyen rnams kyis rung ba'i yul la sogs par gnas pa can skyes pa de dag lhan cig ngo bo grub pas shes pa'i rkyen nyid du shes pas don gcig byed pa kho na lhan cig byed pa nyid yin no/_/gang du khyad par
[\[147b.7\]]skyed pas lhan cig byed pa rnams rkyen nyid yin pa der rgyu'i rgyun rkyen la ltos pa yin pas de las gzhan 'thob po zhes bya'o/_/de la rgyu dang rkyen rnams kyis skad cig ma snga ma rang gi dang gis log na de dag kho na las skad cig ma khyad par can 'byung ba'i phyir rim gyis
[\[148a\]]
[\[148a.1\]]khyad par du gyur pa dang ldan pa rgyu'i tshogs las 'bras bu'i bar du 'byung ngo /_/lhan cig byed pa las khyad par yang dag par 'byung ba'i rgyu las 'bras bu skye na ni khyad par nyid 'byung bar mi rung ngo /_/khyad par can ma yin pa las khyad par skye na ni
[\[148a.2\]]'bras bu yang 'gyur te/_lhan cig byed pa phan tshun khyad par 'byung ba la mi ltos pas kyang 'bras bu bskyed par mi 'gyur ro/_/des na skad cig pa ma yin pa lhan cig byed pa las mi ltos pa rnams kyang rgyu nyid du 'gyur la/_ltos par bya ba rnams las ngo bo nyid khyad
[\[148a.3\]]par du 'byung ba ni med do/_/'on te khyad par 'byung na yang lhan cig byed pas byas pa'i khyad par kho na nye bar gnas par 'gyur te/_de ltar na thug pa med par 'gyur ro/_/lhan cig byed pa rnams ni gang gis na 'di dag phan tshun nas byas pa'i khyad par dang rtag tu rjes su
[\[148a.4\]]'brel par 'gyur ba phan tshun nas 'bras bu skye ba dang mthun pa'i khyad par skyed par rung ba rtag tu gnas pa can yang ma yin te/_de yod pa dang med pa dag gis 'bras bu gsal ba dang bral ba mthong ba'i phyir ro/_/des na khyad par dang po ni lhan cig byed pa dag gis
[\[148a.5\]]phan ma btags pa'i yin par mi 'thad do zhe'o/_/kho bo ni yang dang yang du smra ba la skyon 'ga' yang med de/_gal te de lta na yang 'jig rten gyis rigs pa go bar 'gyur ba ltar na yang dang yang smra bar bya'o/_/lhan cig byed pa rnams ni gang gis na de med pa'i phyir khyad
[\[148a.6\]]par skyed pa la lhan cig byed pa dag tu mi 'gyur ba khyad par bskyed pa kho nas lhan cig byed pa nyid yin pa yang ma yin no/_/'o na ci zhe na/_don gcig byed pas kyang yin no/_/gal te phan tshun nas khyad par med pa rnams la de yang med do/_/'on te yod na ni so so la yang
[\[148a.7\]]'gyur ro/_/de lta na ni khyad par de las 'byung ba can gyi 'bras bu yang 'ba' zhig las 'byung bar 'gyur ro zhe na/_skad cig re re la rkyen gzhan dang gzhan dag gis ji ltar dngos po'i rgyun la khyad par skye ba dang /_yul rung ba can nyid la sogs pa'i gnas skabs
[\[148b\]]
[\[148b.1\]]kyi bye brag pa dag 'bras bu bskyed pa de dag kyang gang las skye ba dang /_so sor nus kyang ji ltar 'ba' zhig gis mi bskyed de/_byed pa po'i khyad par so so na yod pa dang med pa'i phyir dang /_'bras bu rnam pa gnyis po lhan cig byed pas bskyed pa'i khyad par 'byung ba'i chos
[\[148b.2\]]can dang /_gzhan te myu gu la sogs pa lta bu dang /_mi sdod par bskyed pa'i dbang po'i rnam par shes pa lta bu ste/_'bras bu dang rgyu'i ngo bo nyid tha dad pa'i phyir ro zhes bya ba thams cad bshad zin to/_/de lhan cig byed pa dag las rgyun gyis phan 'dogs pa la
[\[148b.3\]]ltos pa'i 'bras bu'i rgyu skye ba la lhan cig byed pa'i khyad par dang po ni lhan cig byed pas khyad par las skye ba can ma yin 'bras bu mjug thogs can lta bu'o/_/de phan chad kyi khyad par gang yin pa de dag ni de las skye ba can yin te/_de dang de dag ni de'i rang bzhin can yin pa'i phyir
[\[148b.4\]]thug pa med pa ma yin no/_/gal te khyad par dang po'i rgyu bzhin du skad cig pa ma yin pa'i dngos po khyad par du gyur pa ma skyes pas kyang 'bras bu bskyed par 'gyur ro zhe na/_skyed pa ni rag ste/_gal te 'di'i ngo bo nyid de mi sdod par skyed par byed pa'i chos can zhig yin na ni so
[\[148b.5\]]so na yod pa srid pas 'ba' zhig gis kyang de ltar 'gyur ro zhes bshad zin to/_/de'i ngo bo nyid ma yin na ni de'i tshe yang skyed par byed pa ma yin pa nyid do/_/de lta bas na yang rjes su 'gro ba dang bral ba can yang med ces bya bar sbyar te/_de la bye brag 'gog pa ni ldog pa
[\[148b.6\]]yin la/_de la shugs kyis lhag ma rtogs pa ni rjes su 'gro ba yin no/_/gcig rjes su 'gro ba la zhes bya ba la sogs pa ni de nyid gzhung 'dzugs par byed de/_gcig rjes su 'gro ba la zhes bya ba ni gcig bsgrub pa la yongs su spang bar bya ba med cing rnam par
[\[148b.7\]]gcad par bya ba med na brjod pa 'bras bu med pa'i phyir te/_gal te shing chod cig ces smras na/_de la shugs kyis shing ma yin pa rnam par mi gcod na de'i tshe shing zhes bya ba'i sgra sbyor ba 'bras bu med par 'gyur ro/_/de lta bas na ldog pa dang bral ba can gyi rjes su
[\[149a\]]
[\[149a.1\]]'gro ba ni med do/_/de bzhin du gcig yongs su spangs pa la yang zhes bya ba ni gcig dgag pa la yang dgag pas yul du ma byas pa'i dngos po 'ga' zhig la gnas pa med na brjod pa 'bras bu med pa'i phyir te/_'di ltar chang gi yul can gyi btung ba
[\[149a.2\]]bkag pa la/_gal te chang las gzhan pa la yang btung ba mi gnas par gyur na ni de'i tshe yul thams cad la btung ba bkag pa la khyad par du 'god pa don med pa yin no/_/de la chang mi btung ngo zhes chang btung ba tsam dgag pa la tshig gi don dpyad zin pa'i phyir de las bzlog
[\[149a.3\]]pa btung bar sgras mi bsgrub mod kyi 'on kyang chang las gzhan pa la btung ba gnas par gzung ba yin pas shugs kyis rjes su 'gro ba rtogs so/_/tha dad pa de yang zhes bya ba la sogs pa la re zhig tha dad pa gcig ni ldog pa rang gi mtshan nyid kho na yin te/_rigs mthun
[\[149a.4\]]pa dang rigs mi mthun pa las tha dad pa'i phyir ro/_/tha dad pa 'di ni rang gi mtshan nyid yin pa'i phyir bdag nyid ji lta ba bzhin du dngos po dang ldan pa nyid yin no/_/yang rnam par rtog pa la snang ba'i rnam pa ngo bo gcig lta bu sgra'i brjod par bya ba nyid du rnam par gzhag
[\[149a.5\]]pa log pa'i dngos po mthong ba'i sgo nas 'ongs pa'i phyir tha dad pa zhes brjod pa de yang rnam par rtog pa can gyi shes pa de las tha mi dad pa nyid bsams pas rnam par shes pa bzhin du rang rig par bya ba yin pa'i phyir dngos po dang ldan pa kho na yin te/_'di skad du zhes
[\[149a.6\]]'chad par 'gyur ro/_/'dis ni sgras brjod par bya ba'i rnam pa kho na yin te/_rigs mi mthun pa la sogs pa rigs mthun pa rang gi mtshan nyid rnams la rnam par rtog pa can gyi blos sgro btags pa der lhag par zhen pa'i dbang gis phyi rol gyi dngos po rnams kyi spyir
[\[149a.7\]]gyur pa'i chos nyid du gzung ba'i tha dad pa yin no/_/de ni phyi rol gyi dngos po la ltos pa nyid kyis dngos po med cing ngo bo nyid med pa yin te/_phyi rol gyi la de lta bu med pa'i phyir ro/_/'di la dngos po dang ldan pa nyid du phyi rol gyi dngos po'i ngo bo nyid du mthong ba'i blo'i
[\[149b\]]
[\[149b.1\]]bslad pa kho na yin no/_/'ba' zhig tu zad do zhes smos pa ni phyi rol gyi rgyu mtshan dgag pa'i phyir ro/_/blo'i bslad pa nyid yin pa 'ba' zhig tu zad kyi/_dngos po nyid du bya ba'i phyi rol gyi rgyu ni cung zad kyang med do zhes bya ba'i tha tshig go/_/de'i phyir zhes bya ba ni blo'i bslad pa nyid
[\[149b.2\]]kyi phyir ro/_/don dam pa min na ni dngos po med pa'o/_/de nyid ces bya ba ni ji skad bshad pa'i tha dad pa nyid yin gyi/_rang gi mtshan nyid kyi bdag nyid ni ma yin te/_de ni don dam par yod pa nyid kyi phyir ro/_/gzhan du zhes bya ba ni de ltar mi 'dod na'o/_/dngos po ni
[\[149b.3\]]rang gi mtshan nyid yin la/_ldog pa ni rnam par rtog pa'i blos sgro btags pa yin pas ni dngos por mi 'gyur ro/_/gal te rang gi mtshan nyid rigs mthun pa dang rigs mi mthun pa las ldog pa rnam par rtog pa'i blos 'dra ba nyid du spyir 'gyur ba nyid kyi sgro btags pas dngos
[\[149b.4\]]por gyur pa de'i tshe dngos por 'gyur ba ldog pa'i ming can gyi spyi'i sgo nas dngos po de dag rigs mi mthun pa las log par 'dod par bya'o/_/de la shing thams cad kyi tha dad pa shing ma yin pa las ldog pa spyir gyur pa gang yin pa 'di ni dngos po nyid du 'dod pa de ni gal te
[\[149b.5\]]shing pa la sha gcig gi tha dad pa las gzhan ma yin pa de'i tshe pa la sha gcig pu nyid shing ma yin pa las ldog par 'gyur gyi/_shing d+ha pa la sogs pa ni ma yin te/_ldog pa spyir gyur pa gang gis shing d+ha pa la sogs pa ma lus pa shing ma yin pa las ldog par 'dod pa de ni shing
[\[149b.6\]]pa la sha las tha mi dad pa nyid kyi phyir gzhan dag la ni mi 'gyur ro zhes bya ba'i dbang du byas pa'o/_/'on te pa la sha las gzhan yin na/_de la yang shing ma yin pa las ldog pa pa la sha las gzhan nyid yin pa'i phyir shing ma yin pa las ldog pa de las kyang pa la sha ldog par
[\[149b.7\]]'gyur la/_shing ma yin pa las ldog pa las kyang pa la sha ldog par 'gyur ba ni shing ma yin pa las tha dad pa nyid de zhes bya bar mi 'gyur ro/_/tha dad par 'dod pa de dag kyang 'di 'di las tha dad ces bya ba la sogs pa smos pa yin te/_'di ni pa la sha'o/_/'di
[\[150a\]]
[\[150a.1\]]las ni shing ma yin pa las so/_/tha dad ces bya ba ni de ltar brjod pa'i phyir te/_smras pa'i phyir zhes bya ba'i don to/_/dngos po ni zhes bya ba la sogs pas ni 'chad pa yin te/_rang gi ngo bo ni don dam pa zhes bya ba'i don to/_/gal te tha dad
[\[150a.2\]]pa ni gal te rnam par rtog pas sgro btags pa'i ldog pa'o/_/dngos por gyur pa ni rang bzhin du 'gyur ba'o/_/de zhes bya ba ni shing ma yin pa las ldog pa'i dngos po'o/_/de'i dngos po'am zhes bya ba ni ldog pa gang yin pa de ni pa la sha'i rang gi mtshan nyid de'i bdag
[\[150a.3\]]nyid do/_/de'i dngos po ma yin par 'gyur zhes bya ba ni de las gzhan zhes bya ba'i don te/_dngos po de nyid dang gzhan nyid las ma 'das so zhes bya ba'i tha tshig go/_/de'i dngos po nyid yin na zhes bya ba la sogs pas phyogs dang po'i nyes pa smras pa yin te/_spyir gyur
[\[150a.4\]]pa'i ldog pa gang gis shing thams cad kyi tha dad pa shing ma yin pa las ldog par 'dod pa de ni de'i dngos po pa la sha las gzhan ma yin pa nyid du khas blangs pas na/_de nyid pa la sha'i rang gi mtshan nyid kho na ldog pa yin no zhes bya ba'i dbang du byas nas shing ma yin pa
[\[150a.5\]]las pa la sha kho na tha dad pa thob pa yin no/_/gzhan ni shing d+ha pa la sogs pa'o/_/de las zhes bya ba ni shing ma yin pa las tha dad pa med pa'o/_/de ci'i phyir zhe na/_de'i dngos po zhes bya ba la sogs pa smos te/_pa la sha ni shing ma yin pa las ldog pa pa la sha nyid
[\[150a.6\]]kyi dngos po yin gyi de'i dngos po d+ha ba la sogs pa gzhan gyir ni mi 'gyur ro/_/de nyid ni ma yin te zhes bya ba la sogs pas ni phyogs gnyis pa nye bar 'god pa yin no/_/de nyid ma yin pa ni pa la sha'i rang gi mtshan nyid ma yin pa'o/_/de ni tha dad pa'i dngos po
[\[150a.7\]]yin na'o/_/dngos po yang zhes bya ba ni 'dir rang bzhin yang ste tha dad par 'dod de bas na gzhan nyid ni pa la sha las ldog pa'i ngo bor 'gyur ro/_/de bas na zhes bya bas ni gzhan nyid kyi rgyu'i phyir ro/_/dngos po ni pa la sha'i bdag nyid do/_/de las bya ba ni shing ma yin pa
[\[150b\]]
[\[150b.1\]]las ldog pa'i ngo bo las ldog par 'gyur ba'o/_/de'i phyir ni rgyu de'i phyir ro/_/'di las zhes bya ba ni shing ma yin pa las so_/_'di ni pa la sha ste/_tha dad pa yin no zhes bya bar mi 'gyur ro/_/gang gi phyir dngos po gang zhig gang las tha dad pa ni gang yin pa de las
[\[150b.2\]]ldog par 'gyur ba de nyid der 'gyur ba ste/_shing ma yin pa la ldog pa las shing nyid kyi mtshan nyid ldog pa ni pa la sha'i rang gi mtshan nyid ni shing ma yin pa nyid du 'gyur ro zhes bya ba'i don to/_/gal te yang shing ma yin pa las tha dad pa 'di ni pa la sha las gzhan du
[\[150b.3\]]'gyur ba de'i tshe/_de ste 'di shing ma yin pa las tha dad pa dang pa la sha 'di 'brel pa dang ldan pa zhes bya bar mi 'gyur ro/_/gzhan gzhan gyis zhes bya ba la sogs pa 'di nyid kyi gzhung 'god pa'o/_/'brel pa yod pa yin na yang zhes bya ba ni 'brel pa khas
[\[150b.4\]]blangs par 'gyur ba'o/_/'brel pa ni rgyu dang 'bras bu'i dngos po khas blang bar bya ste/_tha dad pa dag la rgyu dang 'bras bu'i dngos po ma gtogs par 'brel pa gzhan mi 'thad pa'i phyir ro/_/de ldog pa can ni rgyu yin la ldog pa 'bras bu'o/_/yin pas zhes
[\[150b.5\]]bya ba ni gtan tshigs so/_/de las skyes pa ni rang gi mtshan nyid ldog pa can des bskyed pa'o/_/dngos po ni dngos po gzhan nyid do/_/tha dad pa zhes bya ba ni tshig gi don gzhan gyi ming du byas par gyur pa'o/_/de bas na 'bras bu nyid du 'dod pa tha dad pa zhes
[\[150b.6\]]bya ba tshig gi don las gzhan yang bye brag med pa'i phyir rgyu rnams kyi 'bras bu gang yin pa de ni ldog pa ste/_tha dad par 'gyur na de ltar yang ma yin te/_de ltar gzhan du yang tha dad par 'dod pa'i tha dad pa'i tha snyad du mi 'gyur ro/_/tha dad pa'i don gzhan yin par khas
[\[150b.7\]]blangs pa 'di ni don gzhan yin no/_/de las ldog pa dang ldan pa las kyang tha dad pa 'di tha dad par yod pa yin gyi/_rnam pa gzhan du na tha dad pa'i don gzhan nyid du mi 'gyur ro/_/de bas na shing ma yin pa las tha dad pa gang yin pa de ni pa la sha las gzhan yin
[\[151a\]]
[\[151a.1\]]zhes bya ba'i dbang du byas nas/_shing ma yin pa las tha dad pa pa la sha dang 'brel ba can pa la sha las tha dad pa bdag nyid dang 'brel pa can gyi khyad par te bye brag yin pa'i rgyu de'i phyir shing ma yin pa las 'di tha dad pa yin gyi/_rdzas gzhan dang 'dra bar
[\[151a.2\]]pa la sha ni tha dad par mi 'gyur te/_dper na rdzas gzhan bum pa ma yin pa la sogs pa la ltos nas tha dad pa gang yin pa de'i khyad par nyid yin pa'i phyir pa la sha'i tha dad pa nyid ma yin la/_de bzhin du shing ma yin pa las tha dad pa yang pa la sha las tha dad pa'i khyad par nyid yin pa'i
[\[151a.3\]]phyir pa la sha tha dad par mi 'gyur ro/_/tha dad pa'i khyad par kho na zhes bya ba ni gzhung 'di nyid kyi gzhung 'dzugs pa yin no/_/'di ni shing ma yin pa las tha dad pa'o/_/'di las zhes bya ba ni shing ma yin pa las so/_/'di zhes bya ba nyid la ltos pa yin pas na 'di lta ste/_pa
[\[151a.4\]]la sha tha dad pa 'di ni shing ma yin pa 'di las zhes bya ba de ltar khyad par bstan pa'i phyir ro/_/de skad du gal te pa la sha'i shing ma yin pa las tha dad pa gang yin pa de ni dngos po nyid yin pa'i phyir ro/_/pa la sha las kyang tha dad pa yin no zhes bya ba tha dad pa'i khyad par dang
[\[151a.5\]]ldan pa yin te/_de ltar na bum pa la sogs pa dang 'dra bar don gzhan de nyid skyes pa kho na yin na shing ma yin pa las pa la sha 'di tha dad pa 'di ni zhes bya ba shing ma yin pa las tha dad pa gang yin pa 'di ni/_de bzhin du pa la sha yin zhing /_de las kyang gzhan nyid yin pa'i phyir ro zhes
[\[151a.6\]]bstan par 'gyur ro/_/de bas na 'di ltar bzlog pa'i phyogs tha dad pa'i yang tha dad pa gang yin pa de yang dngos po can du 'gyur ro/_/de yang rang gi rten las tha dad pa nyid du 'gyur ba de ltar na tha dad pa thams cad ni ngo bo nyid dang tha dad pa'i khyad par gyis bdag nyid tha dad pa'i ngo bo med
[\[151a.7\]]pa'i phyir 'ga' zhig kyang tha dad par mi 'gyur ro/_/de nyid ni de bas na zhes bya ba la sogs pa smos pa yin te/_khyad par gyi dngos po med pa la zhes bya ba ldog pa'i mtshan nyid chos su gyur pa'i khyad par gyis dngos po med par gyur pa ste/_thams cad kyi rang bzhin gzhan du
[\[151b\]]
[\[151b.1\]]gyur pa nyid kyis chos can nyid yin pa'i phyir tha dad pa nyid ni dngos po med par 'gyur la/_de ni chos kyi ngo bo nyid yin pa'i phyir ro zhes kha cig smra'o/_/gzhan dag ni tha dad pa'i khyad par bzhin du tha dad pa med pa'i zhes bya ba'i gzhung gzhan du 'chad de/_gal te khyad par dang /_
[\[151b.2\]]khyad par dang ldan pa dang /_phyogs gzhan nyid la nyes pa brjod pa na/_gzhan dag la de ltar na yang khyad par de dang ldan pa dag gcig nyid yin pa de bas na 'di la nyes pa med do zhes smras pa de'i phyir tha dad pa'i khyad par kho na zhes bya ba la sogs pa smos te/_tha dad pa'i khyad
[\[151b.3\]]par de dang ldan pa de nyid tha dad par 'gyur ro/_/de ci'i phyir zhe na/_'di ni 'di las zhes bya ba'i khyad par bstan pa'i phyir ro/_/'di las zhes bya ba ni dang po nyid la sogs pa nyid kyis phyir drug pa'i don gyi lnga pa yin te/_'di lta ste khyad par dang ldan pa yin la 'di ni tha
[\[151b.4\]]dad pa'i zhes bya ba'i khyad par bstan pa'i phyir de dag kyang gcig pa nyid du mi 'thad do zhes bya bar bsams pa yin no/_/de bas na khyad par dang de dang ldan pa dag gcig pa nyid ma yin pa de ltar na sngar bshad pa'i nyes pa de'i gnas skabs su 'gyur ba de bas na khyad par gyi
[\[151b.5\]]dngos po med pa zhes bya'o/_/gzhung ni snga ma bzhin du bshad par bya'o/_/gal te spyir gyur pa ldog pa dag ni spyi'i dngos po nyid dam/_gzhan gyis kun btags pa spyi nyid du yang mi 'dod pa de lta na spyi'i dngos po nyid brjod par bya ba yin par 'gyur ro/_/de la yang
[\[151b.6\]]skyon ni 'o na ji ltar zhes bya ba smras te/_tha dad pa med pa zhes bya ba ni cha med pa'i dngos po sgras brjod na'o/_/de ni nye bar mtshon pa yin pa de ltar rtags kyi sgo nas khong du chud par byed pa na yang ngo /_/de nyid ni dngos po tha dad pa med pa gcig las tha dad pa ni gzhan dag
[\[151b.7\]]las kyang tha dad pa'i phyir ro/_/de ltar na rang gi ngo bo gang gis sgra ma byas pa nyid las tha dad pa de nyid lus can yin pa dang rtag pa las kyang tha dad pa yin te/_de ni cha med pa'i phyir ro/_/cha med pa'i dngos po yang byas pa'i sgras ma byas pa las tha dad pa gcig
[\[152a\]]
[\[152a.1\]]brjod pa na/_de bzhin du rtags kyi sgo nas khong du chud par byed pas na tha dad pa thams cad rtogs pas de la cha med pa dngos po sgra dang tshad ma gzhan don med par ji ltar mi 'gyur te/_sgra gcig gis brjod pa na sgra gzhan dag dang rtags gcig gis khong
[\[152a.2\]]du chud par byed pa na tshad ma gzhan don med par 'gyur ro/_/gang gi phyir zhes bya ba la sogs pas ni lan 'debs par byed do/_/de'i phyir khyad par gang zhig chos/_/gang gis go bar gyur pa de/_/zhes bya ba la sogs pas gang rgol ba 'di nyid kyi lan btab nas
[\[152a.3\]]don lhag par brjod pa'i phyir yang bkod pa yin no/_/don rnams la rnam pa gzhan du sgro btags pa ni 'dres pa'i don to/_/de la 'dres pa'i don gcig rnam par gcod pa ni gsal ba yin te/_sgra gcig gi bya ba'o/_/de la zhes bya ba ni blo so sor snang ba'i chos
[\[152a.4\]]can yin te/_de nyid sgra'i brjod par bya ba nyid yin pa'i phyir te gzhi mthun pa la sogs pa yang de nyid la srid pa'i phyir ro/_/phyi rol gyi dngos po'i mtshan nyid kyang gang dang 'dres pa med la/_'dres pa dang tha dad par gyur pa yang med de/_ji skad du/_dam pa'i don
[\[152a.5\]]gyi don rnams ni/_/rang gi 'dre dang tha dad med/_/ces bstan pa'o/_/'dres pa'i don gcig rnam par gcod pa ni rtags kyi yang bya ba yin no/_/de la sgro btags pa gzhan rnam par gcod pa na sgra dang tshad ma gzhan dag 'bras bu dang bcas pa yin no/_/dngos
[\[152a.6\]]po ste phyi rol gyi brjod par bya ba gcod pa rnam par shes pa las bzlog pa ci yang med do/_/dngos po gang gi rjod par byed pa las dngos po'i ngo bo ma lus par 'gyur ro/_/dngos po'i nus pa'i dngos po ni stobs las so/_/dngos po'i cha med pa la gzung ba
[\[152a.7\]]dang 'dzin pa mi rigs so/_/gang gi phyir rnam par gcod pa brjod par bya ba yin pa'i rgyu de'i phyir rnam par gcod pa byed pa ni sgra 'bras bu du ma can dang rten gcig par 'gyur ro/_/'dis ni gzhi mthun pa nyid ni sgra'i don gzhan sel ba nyid la rigs so zhes smras pa
[\[152b\]]
[\[152b.1\]]yin no/_/dper na zhes bya ba la sogs pa 'chad par byed de/_blo la yongs su gnas pa phyi dang nang tha dad pa 'dres pa ste/_gcig tu gyur pa lta bu'i rnam par rtog pa'i blo gang la yod pa de la'o/_/rang nyid kyi snang ba la sgra'i don te/_sgra'i brjod par bya ba nye bar sbyor bar
[\[152b.2\]]byed cing rnam par 'jog par byed do zhes sbyar ro/_/tha snyad kyi yul ji lta bur gyur pa zhe na/_spyi dang gzhi mthun pa nyid dang khyad par dang khyad par gyi gzhi'i dngos po'i tha snyad du rung ba'o/_/ji ltar zhe na don byed par rung bar nges par byas nas te/_don gyi bya ba mi byed pa
[\[152b.3\]]yin du zin kyang don gyi bya ba byed pa nyid du bzung nas so/_/de nyid la zhes bya ba ni rnam par rtog pa'i rnam par shes pa'i yul la'o/_/ji lta bur gyur pa na zhe na/_'khrul pa'i rgyu de dang de dag gis 'dres pa'i ngo bo lta bur snang ba ste/_'dra ba gzhan dang gzhan 'byung
[\[152b.4\]]ba la sogs pa 'khrul pa'i rgyus brtags pa la sogs pa'i rnam par 'dres pa'i ngo bo lta bur snang bar 'gyur ba na'o/_/brda ji lta ba bzhin du gang la rnam par gcod par byed pa'i brdar byas pa gang yin pa de ni 'gal ba rnam par gcad pa'i phyir mi rtag pa la sogs pa'i sgra
[\[152b.5\]]de dag gi byed pa gang yin no/_/brda dang rjes su mthun par bstan par bya ba'i phyir gcig gis bsgrub pa na yang zhes bya ba la sogs pa smos pa la/_yang gi sgra ni gang gi phyir gyi don te/_gang gi phyir brdar ji lta ba bzhin du byed pa de'i phyir sgra gcig gis sgrub pa na sgras
[\[152b.6\]]gzhan rnam par gcod par mi byed do/_/ci'i phyir zhe na/_brda so sor nges pa'i phyir te/_gcig cig rnam par gcod pa la sgra 'jug pa'i phyir/_tha snyad la yang rnam par gcod pa de dang de nyid khong du chud par byed do zhes bya ba'i don to/_/sgra smos pa ni nye bar mtshon pa
[\[152b.7\]]nyid yin pas rtags kyis kyang zhes bya bar blta bar bya'o/_/gzhan rnam par gcod pa tsam brjod par bya ba ma yin gyi/_'on kyang de dngos po khyad par can yin pa de bas na sgra'i don gzhan sel ba'i dngos po'i stobs kyis ma lus par brjod pa de'i gnas
[\[153a\]]
[\[153a.1\]]skabs su 'gyur ro zhe na/_dngos po rnam par gcad pas zhes bya ba la sogs pa smos pa la/_yang gi sgra ni nges par gzung ba'i don te/_sgra'am rtags kyi dngos po cung zhig rnam par gcad pa 'phangs pa med pa kho na yin mod kyi/_dngos po gang
[\[153a.2\]]gi rjod par byed pa dang /_dngos po'i stobs kyis te/_dngos po 'phangs pa ni dngos po'i cha med pa nyid kyi phyir chos thams cad rtogs par 'gyur te/_chos rnams de las ma log pa'i phyir ro/_/khyad par rnam par bzlog pa yang /_/khyad par sna tshogs la phan pa'i/_/
[\[153a.3\]]yan lag nus las mi gzhan pa/_/bdag nyid kun tu bzung ba zhes bya ba la sogs pas thams cad gzung ba bsgrub pa'i phyir ro/_/ci'i phyir sgra dag gis dngos po 'phangs pa med pa yin zhe na/_sgra rnams ni zhes bya ba la sogs pa smos te/_rnam par rtog pa'i blo
[\[153a.4\]]snang ba'i rnam pa dngos po med pa'i phyir blo bslad pa'i yin no/_/gal te ci'i phyir blo'i bslad pa'i brjod par bya ba'i dngos po'i stobs kyis ma lus par rtogs par mi 'gyur zhes bya ba la sogs pa smos so/_/snang ba'i rnam par yang shes pa las tha mi dad pa nyid kyi phyir/_
[\[153a.5\]]shes pa dang 'dra bar dngos po de brjod pa na dngos po'i stobs kyis ma lus par rtogs pa 'thob pa ma yin nam/_thob pa ma yin te/_gang gi phyir gang gi tshe shes pa de las tha mi dad pa nyid kyis rang gi mtshan nyid yin te/_shes pa dang 'dra bar rang rig pa yin pa
[\[153a.6\]]de'i tshe/_de ni phyi rol rang gi mtshan nyid bzhin du brjod par bya ba ma yin no/_/de ni phyi rol gyi don nyid du zhen par byas nas phyi rol gyi spyi zhes bya bar snang ba na sgra las skyes pa'i blo la snang ba'i phyir sgra'i brjod par bya ba ma yin la/_shes pa'i ngo bo nyid kyi sgo nas
[\[153a.7\]]de ni de brjod par bya ba ma yin te/_de skad du yang /_don la rnam par rtog pa'i phyir/_/rang rig nyid la rtog mi 'dod/_/ces gsungs so/_/gal te sgra thams cad blo'i bslad pa'i yul can nyid yin na/_ji ltar byas pa dang mi rtag pa la sogs pa'i
[\[153b\]]
[\[153b.1\]]sgra dag yang dag pa'i don la ma 'khrul pa yin zhe na/_de'i phyir tha snyad 'di ni zhes bya ba la sogs pa smos te/_ma byas pa dang rtag pa la sogs pa de de las don tha dad pa nyams su myong ba'i sgo zhes bya ba'i don to/_/'di ni tha snyad ces bya bar sbyar ro/_/ji lta bu zhe na/_chos
[\[153b.2\]]du ma dang zhes bya ba la sogs pa smos te/_du ma yang yin la gcig kyang yin pas na du ma dang gcig go/_/de yang yin la chos kyang yin pas na zhes bya ba ni las 'dzin pa'o/_/de nas tha dad pa dang tha mi dad pa ma yin pa'i sgra dag tshig gsum zlas dbye ba ste/_chos
[\[153b.3\]]du ma dang gcig dang tha dad pa dang tha dad pa ma yin pa nyid de/_blo la so sor snang ba'i phyir snang ba'o/_/de nyid 'khrul pa ste/_bslad pa nyid kyi phyir ro/_/de'i rjes su 'brang ba ni rnam pa des 'jug pa'o/_/phyir ni gtan tshigs so/_/de ste tha snyad der 'brel par
[\[153b.4\]]gyur pa de lta bur gyur pa'i rang gi mtshan nyid der brgyud pas 'byung ba'i 'brel pa yod na de ma 'khrul te/_dngos po la ma 'khrul pa yin no/_/ji ltar byas pa la sogs pa'i rnam pa can gyi sgra la ma bslad pa yin pa de ltar/_dngos po dag kyang byas pa la sogs
[\[153b.5\]]pa'i ngo bor don dam par yod pa yin zhes bya ba'i rnam pa 'dis ma 'khrul par blta bar bya ba'i sgra la 'jug pa na gdon mi za bar dngos po dang phrad pa ni ma yin te/_dngos po med par yang 'dod pa'i rgyu can gyis sbyor ba srid pa'i phyir ro/_/de nyid gsal bar bya
[\[153b.6\]]ba'i phyir de bzhin du ma yin pa de las kyang zhes bya ba la sogs pa smos te/_de bzhin du ma yin pa zhes bya ba ni 'khrul pa las so/_/de las zhes bya ba ni blo'i bslad pa'i yul sgra las byung ba'i tha snyad gzhan gyi rjes su dpag pa la sogs pa'i mtshan nyid las
[\[153b.7\]]so/_/'jug pa'i mthar te/_'jug pa yongs su rdzogs na yang dag pa nyid kyi dngos po yin gyi ma byas pa la sogs pa'i ngo bo ni ma yin te/_'dis ni ma 'khrul pa'i rang gi ngo bo bstan to/_/shes pa ma bslus pa'i phyir te/_rang gi mtshan nyid 'dzin pa'i
[\[154a\]]
[\[154a.1\]]shes pa bskyed pa'i phyir ro/_/sgra'i don gzhan sel ba 'di nyid kyang gzhi mthun pa'i sgrub par byed pa nyid yin gyi dngos po ni ma yin no zhes bstan pa'i phyir/_rnam pa tha dad par 'dzin pa zhes bya ba la sogs pa smos te/_rnam pa tha dad pa ni yon
[\[154a.2\]]tan dang rigs la sogs pa sgra 'jug pa'i rgyu mtshan du gyur pa de 'dzin pa'i shes pa dang sgra dag ni dngos po gcig gi yul can nyid yin pa'i phyir ro/_/gal te rnam pa tha dad pa can gyi shes pa dngos po gcig gi yul la 'jug pa de bas na de'i rjes su 'brangs nas sgra
[\[154a.3\]]yang de bzhin du 'gyur ba da ltar na/_sgra 'bras bu du ma can rten gcig pa ste/_gzhi mthun pa nyid du 'gyur na de yang med de 'gal ba'i phyir ro/_/de ltar na ut+pal dang sngon po'i sgra dag dngos po gcig gam du ma brjod par 'gyur grang na/_phyogs dang po ni
[\[154a.4\]]gcig kho nas dngos po cha med pa bdag nyid thams cad brjod pa'i phyir sgra gnyis mi 'jug pa'am 'jug pa rnam grangs nyid yin pa'i phyir 'bras bu du ma can nyid ma yin no/_/phyogs gnyis pa la rten gcig pa med de bum pa dang snam bu la sogs pa'i sgra
[\[154a.5\]]bzhin du sna tshogs pa'i yul can nyid yin pa'i phyir ro/_/ci ste sngo ba'i sgras sngon po'i yon tan khyad par can gyi rdzas dang ut+pal la'i sgras ut+pal nyid rigs khyad par can gyi rdzas de yang smras pa yin no/_/de bas na khyad par dag tha dad pa 'bras bu du ma'i sgra
[\[154a.6\]]khyad par gzhi tha dad pa med pa'i phyir rten gcig pa yin no zhes 'dod pa de yang bden pa ma yin no/_/de ltar na sngon po'i yon tan khyad par can gyi rdzas sngo ba'i sgras brjod par 'gyur ba na bdag nyid thams cad bstan par 'gyur te cha shas med pa nyid kyi phyir ro/_/de bas na
[\[154a.7\]]rdzas ut+pal nyid kyi rigs kyis khyad par du gyur pa'i bdag nyid ma brjod pa ci zhig yod/_gang ut+pala'i sgras brjod pa'i phyir de ltar na rnam grangs nyid du 'gyur ro/_/'on te khyad par tha dad pas khyad par gyi gzhi rdzas tha dad pa de lta na yang rten gcig pa nyid du mi
[\[154b\]]
[\[154b.1\]]'gyur ro/_/gzhan sel ba smra ba la ni nyes pa med do zhes bstan pa'i phyir ji skad du bshad pa zhes bya ba la sogs pa smos te/_sgra'i don gang la blo'i snang ba la brten pa de la de skad ces bya'o/_/ji ltar nyes pa med pa de ltar bstan pa'i phyir/_gcig cig rnam gcod
[\[154b.2\]]ces bya ba la sogs pa smos te/_sgra gcig gis sngon po ma yin pa gcig cig rnam par gcad pa ston pa na gzhan ut+pal ma yin pa rnam par gcod pa spong ba la mi 'jug pa ste/_sel bar mi byed ces bya ba'i don to/_/des ni ste sngo ba'i sgras so/_/de ni ut+pa
[\[154b.3\]]la ma yin pa rnam par gcod pa khyab pa ste/_gnod par gyur na ut+pal ma yin pa'i sgra'i sbyor ba la ni blo gcig nyid du snang bar 'gyur te/_rnam par gcod pa gnyis dang ldan pa'i chos can gcig nyid rnam par rtog pa'i blo la snang ba'i phyir/_gang gi tshe de ltar gyur
[\[154b.4\]]pa de'i tshe blo'i ngo bor byas nas gzhi mthun pa nyid du 'gyur ro/_/de skad du sngon po'i sgra'i sbyor ba la blos so sor snang ba can gyi chos can sngon po ma yin pa las ldog pa'i ngo bo nyid snang bar 'gyur te/_sngon po'i sgras ut+pal ma yin pa rnam par gcod pa sgrub par
[\[154b.5\]]yang mi byed spong bar yang mi byed do/_/ut+pala'i sgra'i sbyor ba las kyang ut+pal ma yin pa ldog pa'i ngo bo nyid snang bar 'gyur te/_sgras sngon po ma yin pa rnam par gcod pa sgrub par yang mi byed 'dor bar yang mi byed do/_/ut+pal sngon po zhes bya ba'i sgra'i
[\[154b.6\]]sbyor ba gnyis pa las kyang /_sgro btags pa gnyi ga ldog pa gcig snang ba can gyi rnam par rtog pa'i blo skye bar 'gyur ba de bas na/_sgra 'bras bu dum can dang /_rten gcig par 'gyur ba na/_de ltar blo'i ngor byas nas gzhi mthun pa nyid du bstan par 'gyur ro/_/
[\[154b.7\]]gzhan yang sgra ni sgro btags pa rnam par gcod par byed par khas blangs par gyur pa na/_dngos po chos tha dad pa'i ngo bo'i chos rig par 'gyur ro/_/ci'i phyir zhe na/_de ni de la yod do zhes bya ba smos te/_de yod pa ni tha dad pa'o/_/de la zhes bya ba ni
[\[155a\]]
[\[155a.1\]]dngos po ste/_ngo bo nyid kyis dngos po thams cad rigs mthun pa dang rigs mi mthun pa las ldog pa'i phyir ro/_/spyi'i dngos po gcig rjod par byed pa'i sgra khas blangs pa na dngos po'i chos yang reg pa ma yin te/_spyi'i dngos po
[\[155a.2\]]gcig ni yod pa ma yin pa nyid kyi phyir ro/_/ci'i phyir zhe na/_blo la snang ba zhes bya ba smos te/_dmigs pa'i mtshan nyid kyir gyur pa mi dmigs pa'i phyir med do zhes bya ba'i bar du'o/_/gang gi phyir de ltar sgra'i don dngos po la skyon yod pa de'i phyir
[\[155a.3\]]gzhan sel ba'i yul te/_rnam par rtog pa'i blo'i snang ba'i yul can sgra dag dang blo dag slob dpon phyogs kyi glang pos bstan to/_/blo ji lta bur gyur pa zhe na/_spyi'i spyod yul can bstan te/_rnam par rtog pa zhes bya ba'i don to/_/khyad par de dag ni
[\[155a.4\]]blo dag gi yin gyi sgra dag gi ni ma yin te/_de dag ni spyi'i yul nyid du 'khrul pa med pa'i phyir ro/_/ci'i phyir zhe na/_dngos po la de dag ste/_sgra dang rnam par rtog pa dag mi srid pa'i phyir ro/_/gal te zhes bya ba la sogs pas 'chad par byed de/_de ni 'dir zhes bya
[\[155a.5\]]ba ni bstan ma thag pa'i don thams cad rnam pa thams cad du dngos po stobs kyis rtogs par thal bar 'gyur ro/_/sogs pa'i sgra ni khyad par dang khyad par gyi gzhi'i dngos po med pa dang /_tshad ma gzhan mi 'jug pa la sogs pa gzung ngo /_/mdzad pa po slob
[\[155a.6\]]dpon phyogs kyi glang po'o/_/de dag ces bya ba ni blo dang sgra'o/_/'di ltar rnam pa thams cad 'dod pa dag gis dngos po gcig yul du byed pa de ltar sgras kyang brjod par bya ba yin gyi de'i tshe sgra 'bras bu tha dad pa can dag rdzas gcig la 'jug pa'i phyir gzhi
[\[155a.7\]]mthun par 'gyur na/_de ni mi srid par 'gyur te/_'di ltar sgra'i brjod par bya ba de spyi'i mtshan nyid gsal ba las tha dad pa'am tha mi dad par 'gyur grang na/_de la phyogs dang po ni dngos po ngo bo gcig nyid yin pa'i phyir/_gang las tha dad pa'i ngo bo ste/_spyi'i
[\[155b\]]
[\[155b.1\]]phyir khyad par gyi rnam pa tha dad par 'dod/_rang gi mtshan nyid las kyang spyi'i mtshan nyid tha dad pa ma yin na/_khra bo'i bdag nyid can gyi khyad par khu yu'i bdag nyid can gyi khyad par gang las ldog pa de nyid/_khra bo'i bdag nyid can gyi spyi ba lang nyid rjes su 'gro ba de ltar
[\[155b.2\]]na/_don gcig la rjes su 'gro ba dang ldog pa gzhi gcig pa can yin pa de yang rigs pa ma yin par bstan pa'i phyir gcig la rjes su 'gro ba dang zhes bya ba la sogs pa smos te/_rjes su 'gro ba dang ldog pa gang la don gcig pa'i spyod yul yod pa de la de skad ces
[\[155b.3\]]bya'o/_/de ni zhes bya ba la sogs pa 'chad par byed de/_gcig nyid yin pa nyid kyi phyir cha med pa yin te/_gcig la cha'i dngos po med pa'i phyir ro/_/kun btags nas byas pa'i phyir na rnam pa ste blo'i snang ba'o/_/de'i tha dad pa ni de la brten pa nyid kyi phyir ro/_/
[\[155b.4\]]tha dad pa la zhes bya ba ni dngos po sna tshogs pa nyid la'o/_/gal te rnam pa tha dad pa'i blo dag gis gzung na tha dad par 'gyur na de ltar yang ma yin te/_dngos po de yang tha mi dad pa'i phyir ro/_/gal te sngon po nyid dang ut+pal nyid la sogs pa spyi tha dad pa gcig kyang tha dad
[\[155b.5\]]pa'i rnam pa'i blos gzung ba nyid yin no zhe na/_spyi ni de'i bdag nyid ces bya ba la sogs pa smos te/_rang gi mtshan nyid kyi bdag nyid de ni grub pa dang bde ba gcig pa'i phyir te/_de dang 'dra bar kho nar tha dad pa med pa nyid kyi phyir ro/_/de bas na zhes bya ba de'i phyir ro/_/
[\[155b.6\]]'di ni gzhi mthun pa nyid la sogs par mi 'gyur ro zhes bya bar sbyar ro/_/ci'i phyir zhe na/_phan tshun spangs pa ni gcig la gcig spangs pa dang /_tha dad par 'jug pa'i rgyu mtshan gyis zhes bya ba'i bar du'o/_/rdzas gcig la brten pa'i don yul gcig la sgra 'jug
[\[155b.7\]]pa mi srid pa'i phyir ro/_/gcig la rjes su 'gro ba dang zhes bya ba la sogs pa'i tshigs su bcad pa'i cha dngos po'i bdag nyid ces bya ba la sogs pas 'chad par byed de/_gang gi tshe dngos po'i bdag nyid gcig kho na rang gi mtshan nyid kho na spyi'i mtshan nyid yin pa
[\[156a\]]
[\[156a.1\]]de'i tshe/_khra bo'i rang gi mtshan nyid kyi ba lang nyid spyi'i mtshan nyid yin pa'i phyir khu yu de nyid la 'jug pa dang /_rang gi mtshan nyid kyi bdag nyid yin pa'i phyir de nyid la yang mi 'jug pa thob pa de'i tshe/_de yang mi rigs so/_/'gal ba
[\[156a.2\]]nyid kyi phyir ro zhes bya ba ni tshad mas gnod pa nyid kyi phyir ro/_/gal te gcig ni gcig la 'jug pa dang /_mi 'jug par 'gyur ba de ltar na spyi ni rang gi mtshan nyid las tha mi dad pa'i phyir gzhan du mi 'jug pa de'i phyir gzhan du mi 'jug pa na yang spyi nyid du mi 'gyur ro zhes smos so/_/
[\[156a.3\]]gal te spyi'i zhes bya ba la sogs pa la/_de bas na gcig la 'jug pa dang mi 'jug pa med do zhes bya bar la sems pa'o/_ma yin te zhes bya ba la sogs pa ni slob dpon gyis te/_grangs can gyis 'dod pa la spyi dang khyad par dag tha dad pa med pa'i phyir ro/_/ngo bo
[\[156a.4\]]gcig pa zhes bya ba la sogs pa ni 'di nyid kyi gzhung 'dzugs pa'o/_/de ni ut+pal la sogs pa'i dngos po ngo bo gcig pa ste/_bdag nyid gcig par 'gyur ba spyi'am khyad par du 'gyur grang na ste khyad par ni spyi las tha mi dad pa'i phyir spyi nyid du 'gyur ba'am/_spyi
[\[156a.5\]]khyad par can las tha mi dad pa'i phyir khyad par kho nar 'gyur na/_gcig la 'gal ba'i ngo bo ni yod pa na gang gi phyir ngo bo tha dad pa med pa 'di la ni rab tu dbye ba ste/_spyi dang khyad par zhes bya ba'o/_/spyi dang khyad par dag gis rab tu dbye ba yod na yang tha dad pa med par mi 'gyur ro
[\[156a.6\]]zhes sngar bstan pa yin no/_/de bas na zhes bya ba ni de'i phyir ro/_/dbye ba med pa zhes bya ba ni cha med pa'o/_/'di ni zhes bya ba ni dngos po'i bdag nyid do/_/gal te spyi nyid yin pa de'i tshe rjes su 'gro ba ste/_gsal ba gzhan la 'gro bar 'gyur zhing /_'on te khyad
[\[156a.7\]]par gyi bdag nyid yin pa de'i rjes su 'gro ba ma yin te/_gcig pa 'gal ba'i chos gnyis po de mi srid do zhes bya ba'i bar du'o/_/de nyid ni rjes su 'gro ba med pa yang zhes bya ba la sogs pa smos so//_//bam po bco lnga pa/_gang yang zhes bya ba
[\[156b\]]
[\[156b.1\]]ni bye brag pa la sogs pas sgra brjod par bya ba spyi ni rdzas las tha dad pa nyid yin par smra ste/_spyi dag gsal ba las tha dad par khas blangs par gyur na/_tha dad pa med pa'i tha snyad de gzhi mthun pa'i tha snyad dag rgyu med par 'gyur ro/_/bdag nyid ji lta
[\[156b.2\]]ba bzhin zhes bya bar ni zlos pa'i don gyi zad par mi 'gyur ba'i bsdu ba'o/_/de ltar ut+pal dang sngon po la sogs pa'i sgras ut+pal dang sngon po la sogs pa bdag nyid ji lta ba bzhin du phan tshun tha dad pa spyi brjod pa yin no/_/gang gi tshe sngon po'i yon
[\[156b.3\]]tan brjod par 'dod pa de'i tshe don tha dad pa kho na'o/_/don de yul dang gcig ste/_chos can blo gang la yod pa de ni don gcig pa'o/_/don gcig pa yang de yin la blo yang yin pas na zhes bya ba ni las 'dzin pa'o/_/de'i rten te rgyur ji ltar 'gyur/_de bas
[\[156b.4\]]na gzhi mthun pa nyid du mi 'gyur ro zhes bya bar dgongs so/_/gal te ut+pal dang sngon po la sogs pa'i sgra dag gis khyad par gnyis dang ldan pa'i chos can gcig gi yul can gyi blo skyed par gyur pa de'i tshe/_don gcig ston pas gzhi mthun pa nyid du 'gyur na
[\[156b.5\]]de yang med do/_/gsal ba la don gzhan ni spyi yin te/_de brjod pa na yang de rtogs pas tha dad pa dag la ltos pa med pa ste/_de yongs su spangs pa'i sgo nas 'jug pa ni ltos pa'o/_/ci'i phyir zhe na/_the tshom med pa'i phyir ro/_/gang gi tshe shing gi sgras shing
[\[156b.6\]]nyid rjod pa de'i tshe de'i khyad par med pa nyid kyi phyir 'di la 'dod pa med pa'i phyir ji ltar shing d+ha pa la sogs par gzung bar 'gyur/_ma bzung na yang ji ltar shing gi sgra'i don tha dad pa d+ha ba la sogs pa yin/_tha dad pa med pa de las kyang ji ltar shing dang shing sha pa zhes
[\[156b.7\]]bya ba khyad par dang khyad par gyi gzhir 'gyur/_de'i phyir ji ltar zhes bya ba la sogs pa smos so/_/gal te spyis khyad par du gyur pa'i rdzas brjod pa'i phyir ji skad du brjod pa'i nyes pa med do zhe na ma yin te/_khyad par can du 'gyur ba'i rdzas brjod pa na yang dngos
[\[157a\]]
[\[157a.1\]]po'i stobs kyi sgra gcig gis kyang ma lus par rtogs pa'i phyir sgra gzhan de la 'jug pa'am mi 'jug pa rnam grangs su 'gyur ro zhes lan bstan pa nyid kyi phyir ro/_/de bas na 'di ltar dngos po'i sgra don brjod pa la gzhi mthun pa nyid la sogs pa
[\[157a.2\]]ji ltar yang mi srid la/_spyi yang de dag la mi srid do zhes bstan te/_de ltar na gang gi tshe re zhig rang gi mtshan nyid las spyi tha dad pa ma yin pa de'i tshe rang gi mtshan nyid bzhin du gsal ba gzhan gyi rjes su mi 'gro ba'i phyir spyi ma yin la/_tha dad na yang ji ltar na gzhan gyi
[\[157a.3\]]spyir 'gyur te/_shin tu thal ches pa'i phyir ro zhes bya ba la sogs pa sngar bstan pa'i yin no/_/ldog pa smra ba la yang nyes pa med dam zhe na/_ldog pa kun las zhes bya ba la sogs pa smos te/_nyes pa de dag ces bya ba ni spyi dang gzhi mthun pa nyid med pa la
[\[157a.4\]]sogs pa'o/_/ci ltar zhes bya ba la sogs pa gcig po ni ba lang gi khyad par te khra bo'o/_/de las de ba lang ma yin pa'i rang bzhin las tha dad pa de bzhin du gzhan dag kyang ste/_khu yu la sogs pa yin pa de bas na rigs mi mthun pa las ldog par thams cad du 'dra
[\[157a.5\]]ba de ltar na ldog pa'i mtshan nyid kyi tha dad pa rnam par rtog pa'i blos thams cad du ngo bo 'dra ba nyid du sgro btags pa la spyi med pa'i nyes pa'ang yod pa ma yin no/_/nyes pa lhag ma pa zhes bya ba ni gzhi mthun pa nyid med pa la sogs pa med pa'o/_/sngar bstan pa zhes
[\[157a.6\]]bya ba ni/_gcig cig rnam gcod ston pa na/_/gang tshe gzhan slong mi 'jug pa/_/zhes bya ba la sogs pas so/_/ldog pa thams cad la 'dra bar 'gyur ro zhes bya ba de lta na yang dngos po yod pa ma yin te/_dngos por 'gyur ba'i spyi gcig pu ma gtogs pa mang
[\[157a.7\]]po dag la sgra gcig mi 'dod do zhes bya ba de'i phyir 'on kyang zhes bya ba la sogs pa smos te/_de'i 'bras bu yongs su bstan pa'i phyir te/_'bras bu gcig yongs su bstan pa'i phyir ro/_/tha dad 'bras bu gcig dag la ngo bo nyid gcig dang bral ba dag
[\[157b\]]
[\[157b.1\]]la'o/_/mkhas pa brda shes pa rnams kyis sgra 'dra ba gcig brdar byas pa'o/_/de'i 'bras bu dag ste tha dad pa'o/_/de'i 'bras bu med pa can dag las ldog pa gang yin pa de'i rgyu can yin no/_/ci'i phyir so sor gsal ba smos pa tha dad pa nyid kyi brdar ma
[\[157b.2\]]byas she na/_dka' pa zhes bya ba la sogs pa smos te/_dka' ba dang mi nus pa dang /_'bras bu med pa nyid kyi phyir ro/_/tha dad pa dag bstan pa ni tha dad pa mnyan pa'o/_/de yang 'grel pas gsal bar bya'o/_/dngos po med pa ste spyi'i dngos por gyur pa 'dra ba
[\[157b.3\]]mnyan pa'o/_/ci'i phyir zhe na/_dngos po thams cad ni rang gi ngo bo'i rang bzhin la gnas pa'i rgyu'i phyir ro/_/khra bo'i ngo bo'i gang zhes bya ba la sogs pas rang gi ngo bo nyid la gnas pa bstan pa de'i phyir spyi tha mi dad pa ma yin no/_/tha dad pa yin na yang rang nyid kyi
[\[157b.4\]]ngo bo la gnas pa de ltar na ji ltar gsal ba rnams kyi spyi'i ngo bo yin te/_gzhan gyis kyang gzhan dag mtshungs pa ma yin gyi zhes bshad do/_/spyi'i rnam pa can gyi shes pa'i rgyu ma yin pa de ni de'i 'bras bu can ma yin pa ste/_de dag las ldog pa'o/_/gnyis
[\[157b.5\]]po zhes bya ba ni khra bo dang ser skya dag go/_/de bas na de'i 'bras bu can ma yin pa las ldog pa tha dad pa dag kyang 'gal ba med pa'i phyir de nyid don tha dad pa med pa na/_sgra tha dad pa med pa'i rgyu yin par 'dod de gang gi phyir/_don gyi tha dad pa med par yang /_
[\[157b.6\]]sgra'i tha dad mi rigs te spyi dngos por gyur pa med pa'i phyir ro/_/gang gi phyir spyi dngos por gyur pa yod pa ma yin pa de'i phyir de'i 'bras bu nyid 'di yang gang 'bras bu gcig nyid yin pa gang bstan par bya ba'i phyir mang po dag la mnyan pa gcig ces bstan
[\[157b.7\]]pa'i phyir 'dod pa ni de'i 'bras bu can ma yin pa las tha dad pa nyid du blta bar bya'o/_/de'i 'bras bu nyid ces bya ba'i spyi yang yod pa ma yin no/_/spyi dngos por gyur pa med du zin kyang ji ltar rigs mi mthun pa dag sgra gcig 'jug pa 'gal ba med pa de ltar
[\[158a\]]
[\[158a.1\]]bstan pa'i phyir dper na zhes bya ba la sogs pa smos te/_mig la sogs pa gang la gzugs la sogs pa'i rnam par shes pa'i 'bras bu gcig yod pa zhes bya bar sbyar ro/_/gang tshe zhes bya ba ni rnam par shes pa skyed par nus pa gang gi
[\[158a.2\]]tshe'o/_/yang na dus 'ga' zhig du brda las byung ba bsnyad par bya zhes bya bar sbyar ro/_/dus de nyid bstan pa'i phyir khyad par med de zhes bya ba la sogs pa smos te/_spyi de'i 'bras bu can mig gi rnam par shes pa'i 'bras bu gcig gis rgyu'i tshogs pa ston
[\[158a.3\]]par srid par gyur pa gang gi tshe mig la sogs pa dag gis thun mong ma yin pa'i 'bras bu nyid ston par byed pa de'i tshe mnyan pa gcig gis de dag la brdar byed pa ma yin no zhes bya ba'i don to/_/cig car te dus gcig tu rgyu'i tshogs thams cad rtogs par bya
[\[158a.4\]]ba'i phyir ro/_/de'i ngo bo zhes bya ba la sogs pa la/_mig la sogs pa de dag gi spyi'i 'bras bu gcig pa can gyi mtshan nyid tha dad pa med du zin na yang zhes bya ba'i don to/_/gal te de dag gi spyi yod pa kho na yin no zhe na/_de la khyad par med pa'i phyir mig gi rnam
[\[158a.5\]]par shes pa dus thams cad du yod par thal bar 'gyur ba'i phyir ro/_/don tha dad pa med par zhes bya ba ni spyi dngos por gyur pa med par ro/_/mang po dag ni khra bo la sogs pa dag la'o/_/de dag ces bya ba ni khra bo la sogs pa'i khyad par dag go/_/gal te
[\[158a.6\]]de dag la spyi yod par 'gyur ba de'i tshe spyi de la sgra 'jug pa'i phyir khyad par thams cad la 'jug par 'gyur ro/_/spyi gcig pu med par yang mang po dag la sgra gcig 'god par mi rigs so/_/de bas na sgra 'di brdar byas pa ni khyad par gcig kho na la brdar byas par
[\[158a.7\]]'gyur ba de lta na yang gcig la 'jug pa ste/_khyad par du byas pa gcig la 'jug pa can gyi sgra ni khyad par can gyi mtshan nyid med pa gzhan la shes pa mi skye ba'i phyir te/_ba glang gi ba gnyis pa sgra de las ba lang zhes bya ba de ltar rtogs par mi 'gyur te/_de la spyi so sor
[\[158b\]]
[\[158b.1\]]nye ba'i rgyu med pa'i phyir ro/_/gal te rang gi ngo bo'i rjes su 'gro ba med par yang khra bo la sgra 'god par so sor nye ba ma yin pa ser skya la shes pa skye bar 'gyur ro zhe na/_so sor nye ba med par zhes bya ba la sogs pa smos te/_shin tu thal bar 'gyur te/_ba lang gi sgra las rta
[\[158b.2\]]yang rtogs par 'gyur ro/_/de ltar na re zhig spyi gcig med par mang po dag la sgra gcig 'god pa med par bstan nas/_da ni khas blangs pa don med pa nyid ni de dag la yang zhes bya ba la sogs pa smos te/_'di ltar du ma las log pa'i don gcig gam/_tha dad pa de nyid
[\[158b.3\]]la 'dre ba med par bstan pa'i phyir mang po dag la mnyan pa gcig 'god par 'gyur na'o/_/de la dang po la dngos po med pa ni don gcig la sbyor ba med pa'i phyir zhes bya ba smos te/_gal te don gcig la sgra sbyor bar 'gyur ba de'i tshe don gcig ston par 'gyur ro/_/
[\[158b.4\]]gnyis pa la dngos po med pa ni tha dad pa dag la zhes bya ba la sogs pa smos te/_tha dad pa'i rang gi ngo bo ma 'dres pa khra bo dag khong du chud par bya ba'i phyir zhes bya ba khong nas dbyung ngo /_/so sor zhes bya ba ni gcig la gcig gi khyad par ro/_/sgra gcig gi sbyor ba brdar byas
[\[158b.5\]]nas phyis tha snyad kyi dus su de ltar ston pa dag gis zhes bya ba ma 'dres par rtogs par bya ba'i don du ston pa dag gis rnam par dbye ba yongs su mi shes par de'i phyir de dag la sgra sbyor ba'i don dang ldan pa ma yin no/_/'di ltar gal te sgra de las rang gi mtshan nyid
[\[158b.6\]]'dre ba med par rtogs par 'gyur na rang gi mtshan nyid dag la sgra so sor sbyor ba 'bras bu dang ldan par 'gyur la mang po dag la sgra gcig sbyor ba yang byed pa de bas na spyi'i dngos por 'gyur snyam du bsams pa'o/_/de la yang zhes bya ba ni slob dpon gyi ste/_
[\[158b.7\]]spyi dngos po gcig kho nar yod do zhes bya ba'i dbang du byas nas/_dgos pa med du zin na yang 'jig rten pas sgra dgod par bya ba yin zhes bya ba ni rnam par rtog pa gcig yin no/_/gnyis pa ni gcig po des zhes bya ba la sogs pa smos te/_des zhes bya
[\[159a\]]
[\[159a.1\]]ba ni spyi'o/_/dngos po'i nus pa nyid ces bya ba ni skyes bu'i byed pa la ltos pa med pa'o/_/mnyan pa 'di slong bar byed pa ni sgra slong bar byed pa'o/_/gnyis po de yang yod pa ma yin te/_dgos pa dang skyes bu'i bya ba med par sbyor ba med pa'i
[\[159a.2\]]phyir ro/_/de nyid ni 'on kyang zhes bya ba la sogs pa smos te/_dgos pa 'ga' zhig gis zhes bya ba ni tha snyad kyi dus su sgra de dag las bsgrub pa'i don rtogs shing khong du chud pa zhes bya ba 'dis ni rnam par rtog pa dang po med par bstan to/_/'god par byed do zhes
[\[159a.3\]]bya ba 'dis ni gnyis pa bstan te/_tha snyad byed par 'dod pa dag gis 'god par byed cing brdar byed ces bya ba khong nas dbyung ngo /_/'bras bu gcig la rgyu du ma nye bar sbyor bar byed pa na'o/_/de ni zhes bya ba ni du ma'o/_/rgyu'i tshogs pa gang yang 'byung ba yin
[\[159a.4\]]na/_de ltar tha snyad byed par 'dod pas 'bras bu gcig po de la gdon mi za bar bstan par bya ba yin te/_rgyu du ma de yang de'i 'bras bu ma yin pa las ldog pa'i mtshan nyid can gyi 'bras bu gcig nyid la brten nas sgras du ma brjod par bya'o/_/du ma
[\[159a.5\]]brjod pa'i nyes pa ni de las zhes bya ba la sogs pa smos te/_so so so sor zhes bya ba ni sgra'i tha dad pa dag gis so/_/de dag gis kyang rang gi mtshan nyid la sgra dgod pa khas blangs pa bstan nas/_de nyid mi srid par bstan pa'i phyir/_gzhan dang thun
[\[159a.6\]]mong ma yin pa zhes bya ba la sogs pa smos te/_'di ni dngos po'o/_/gzhan dang thun mong ma yin pa'i ngo bo zhes bya ba la/_gzhan dang thun mong du med pa ni gzhan dang thun mong ma yin pa ste/_rang gi mtshan nyid ces bya ba'i don to/_/'di la yang zhes bya ba ni sgra
[\[159a.7\]]du ma la 'god pa la'o/_/de dag kyang /_dka' dang mi nus 'bras med phyir/_/zhes bya ba'i go rims bzhin du rnam par 'grel pa yin no/_/ci'i phyir 'bras bu med pa yin zhe na/_'on kyang zhes bya ba la sogs pa smos te/_sbyor ba po 'dis 'bras bu gcig
[\[159b\]]
[\[159b.1\]]po 'di la don de dag gi rgyur gyur pa bstan par bya ba yin no zhes bya ba ni de tsam ni dgos pa'o/_/rgyur gyur pa'i dngos po de dag sgra gcig gam du mas brjod par 'gyur zhes bya ba'i brjod pa 'di la/_smra ba po rang rgyud kyis yin no/_/gang gi phyir de ltar yin pa de bas na de'i
[\[159b.2\]]phyir brjod par bya ba mang po dag la smra ba po'i bsam pa'i dbang gis rgyu yis 'jug par 'gyur ba na mnyan pa gcig pu 'di la klan ka rigs pa ma yin no/_/gal te mang po dag la mnyan pa gcig pu 'jug par mi nus so zhe na/_'di la zhes bya ba smos
[\[159b.3\]]te/_'di la zhes bya ba ni thos pa gcig ste/_gang la 'jug pa'i nus pa med pa zhes bya ba tshig rnam par sbyar ro/_/ci'i phyir 'jug par nus she na/_smras pa 'dod pa la rag lus pa nyid kyi phyir te/_'dod pa la rag lus pa 'ga' zhig la 'jug pa'i nus pa yod
[\[159b.4\]]pa yin no/_/'dod pa la rag lus pa nyid bsgrub pa'i phyir gal te zhes bya ba la sogs pa smos te/_'di ltar gzhan gyis kun brtags pa spyi gcig nyid la yang dngos po'i nus pas thos pa gcig 'jug pa ni med la/_'on kyang smra ba po'i 'dod pa'i dbang gis
[\[159b.5\]]yin na de med par gcig la yang mnyan pa gcig pu 'di ji ltar 'jug par 'gyur te/_mi 'gyur ba kho na yin no zhes bsams pa'o/_/de la gcig la yang 'jug pa nyid du 'dod pa gang gi tshe/_rgyu'i dngos po'i nus pas ma yin pa de'i tshe mang po dag las
[\[159b.6\]]yang gdon pa 'ga' zhig kyang med par bstan pa'i phyir 'dod pa'am zhes bya ba la sogs pa smos te/_gcig la yang 'jug pa nyid du 'dod pa rgyu nyid du brtag par gyur pa'o/_/'di lta ste mnyan pa gcig la'o/_/gal te dgos pa med pa'i phyir zhes bya ba
[\[159b.7\]]la sogs pa la/_dngos po gcig la ma gtogs par mang po dag la sgra gcig dgod pa 'bras bu med pa bzhin no/_/gong du bstan pa ci zhig bstan zhe na/_de'i dgos pa med pa can zhes bya ba la sogs pa smos te/_de'i dgos pa med pa can gyis tha dad
[\[160a\]]
[\[160a.1\]]pas tha dad pa khra bo la sogs pa'i tha dad pa dag ni ba lang gi sgra gcig las khong du chud par 'gyur ro/_/rta la sogs pa gang yin pa de dag la ba lang gi khyad par gyi bsgrub par bya ba rmo ba dang ba bzho ba la sogs pa'i 'bras bu
[\[160a.2\]]dgos pa med par 'gyur ba'i tha dad pas so/_/dngos po rang gi ngo bo gcig nyid kyang ci'i phyir mi brjod ce na/_smras pa rang gi ngo bo nyid la yang gcig pa nyid med pa'i phyir te/_spyi'i dngos por gyur pa nyid la yang gcig pa nyid med pa'i phyir ro/_/
[\[160a.3\]]spyi de nyid ldog pa dang ldog pa med pa dang mi ldan pas/_mang po dag la mnyan pas gcig nyid yin no/_/spyi tha dad par 'gyur ro zhe na/_de lta na yang rang rang gi ngo bo la gnas pa ma 'dres pa kho na yin te/_de nyid ni bdag nyid ji lta ba bzhin du zhes bya ba la sogs pa smos
[\[160a.4\]]te/_gang zhig gang gi mtshan nyid de gnas pa can gyi rang gi ngo bo dag phan tshun ngo bo 'dres pa med pa'i phyir/_ji ltar tha dad pa dag sgra'i rang bzhin gcig pa'i rgyu mtshan can spyi'i rgyu can du 'gyur te/_mi 'gyur ba kho na'o zhes bsams pa'o/_/gzhan ni gzhan dang
[\[160a.5\]]mtshungs par 'gyur ba ma yin te/_de skad du/_gang phyir dngos kun rang bzhin gyis/_/rang rang ngo bo la gnas phyir/_/zhes bya ba'i skabs su bstan to/_/gzhan sel ba smra ba la ni nyes pa med do zhes bstan pa'i phyir/_de'i dgos pa med pa can zhes bya ba la sogs
[\[160a.6\]]pa smos te/_de'i dgos pa med pa can dag las ldog pa ni tha dad pa dag la yang 'gal ba med do zhes bya ba'i dbang du byas nas/_de'i dgos pa med pa can dag las tha dad pa de nyid don tha dad pa de'i dgos pa can dag yin pa ni ldog pa la tha dad pa med pa'i phyir sgra'i tha
[\[160a.7\]]dad pa med pa'i rgyur 'gyur ro/_/gang gi phyir spyi dngos por gyur pa ji ltar yang mi 'thad pa de bas na ba lang gi khyad par 'di de'i dgos pa can/_rmo ba dang bzho ba'i dgos pa can zhes bstan pa gang yin pa de ni dgos pa can ma yin pa rta la sogs pa dag las tha
[\[160b\]]
[\[160b.1\]]dad pa nyid du bstan gyi/_de dag ni gzhan du de'i 'bras bu can yang ma yin te/_gzhan du gzhan las tha dad pa'i phyir te/_gzhan dag las log pa kho na rigs mthun pa gzugs dang ro la sogs pa gzhan dag las tha dad par khyad par med du zin kyang /_de'i dgos pa
[\[160b.2\]]yan lag nyid de chu la sogs pa 'dzin pa'i 'bras bu khyad par can gyi yan lag nyid kyis de gzhan dag las zhes bya ba 'bras bu de byed pa'i nus pa med pa dag las so/_/'di skad du bstan te/_ji ltar gzugs la sogs pa chu 'dzin pa la sogs pa nus pa
[\[160b.3\]]gcig cig bum pa'i sgras brjod par bya ba de ltar gzhan dag kyang bum pa'i sgras brjod par bya ba yin te/_thams cad 'bras bu gcig pa'i phyir ro/_/de bas ni de'i 'bras bu can ma yin pa dag las thams cad kyi tha dad pa gang yin pa de nyid de dag gis tha
[\[160b.4\]]dad pa med pa'o/_/tha mi dad pa de las zhes bya ba ni tha dad pa med pa de las zhes bya ba'i don to/_/bum pa zhes bya ba'i sgras gcig las khyad par med pa ste/_spyir gzugs la sogs pa thams cad rtogs par 'gyur ro/_/gzugs la sogs pa
[\[160b.5\]]'ba' zhig kho na yin gyi de las ma yin gtogs pa'i rdzas ni med do/_/gal te bum pa'i gzugs zhes bya ba la sogs pa ldog pa ji ltar rung zhe na/_de la zhes bya ba la sogs pa smos te/_bum pa'i gzugs zhes bya ba la sogs pa 'di la yang ldog
[\[160b.6\]]pa gang yin pa de'i don ni bum pa'i rang bzhin dag gzugs la sogs pa la yin gyi snam bu la sogs pa'i rang bzhin dag ni ma yin no zhes bya ba 'di yin no/_/de nyid 'chad pa ni chu zhes bya ba la sogs pa ste/_chu 'dzin pa'i khyad par bum pa las gzhan
[\[160b.7\]]gyis bsgrub par bya ba nyid ma yin pa'o/_/stsogs pa'i sgras ni bum pa'i bsgrub par bya ba'i 'bras bu gzhan dag kyang yongs su gzung ngo /_/'dir don ni 'di yin te/_gzugs la sogs pa'i sgra thams cad kyi gzugs la sogs pa bsgrub par bya
[\[161a\]]
[\[161a.1\]]ba'i 'bras bu tsam gyis nus pa dang ldan pa'i gzugs la sogs pa khyad par med par bstan cing /_bum pa'i sgras kyang khyad par du byas pa'i 'bras bu dang ldan pas/_snam bu la sogs pa'i rang bzhin dag las tha dad pas khyad par du byas pa'i
[\[161a.2\]]gzugs la sogs pa bstan to/_/de bas na bum pa'i gzugs la sogs pa zhes bya ba la sgra gnyis kyi bya bas spyi dang khyad par gyi rnam pa'i blo skye ba'i spyi dang khyad par gyi dngos po la tha dad pa'i rten can gyi drug pa sbyor ba yin no/_/de nyid ni spyi zhes bya ba la sogs pas
[\[161a.3\]]bstan te/_spyi'i 'bras bu ni gzugs la sogs pa tsam du bsgrub par bya'o/_/de bsgrub pa ni bsgrub pa'o/_/de dag nyid kyi ngo bos rab tu grags pa'o/_/de lta bur gyur pa'i mtshan nyid dam/_gtan tshigs kyi gsum pa yin te/_ngo bor de lta bur gyur pas sam
[\[161a.4\]]gtan tshigs kyis so/_/gzugs la sogs pa'i sgra rnams byed par 'gyur ba rnams kyis rab tu grags pa yod na khyad par du byas pa'i 'bras bu bum pa kho na'i bsgrub par bya ba chu 'dzin pa la sogs pa ni 'dis sgrub par byed pa'i phyir ro/_/gang la ming de lta bur
[\[161a.5\]]gyur pa zhes bya ba yod pa de la de skad ces bya ste/_des khyad par byas pa'o/_/de ni zhes bya ba ni gzugs la sogs pa ste/_de skad ces brjod do/_/'di la zhes bya ba ni gzugs la sogs pa'i tshogs sam/_bum pa zhes bya ba'i tha snyad la'o/_/
[\[161a.6\]]ji skad du bshad pa'i mtshan nyid can zhes bya ba gzugs la sogs pa las bzlog pa'i rdzas so/_/de 'dra ba zhes bya ba ni gzugs la sogs pa las bzlog pa'o/_/de ni yan lag can no/_/pha rol po dag gis yan lag can dmigs pa'i mtshan
[\[161a.7\]]nyid kyir gyur par yang 'dod de/_rdzas ni mthong ba dang reg pa dang ldan pa yin no zhes smra ba'i phyir ro/_/dmigs pa'i mtshan nyid kyir gyur pa de bas na khas blangs pa gzugs la sogs pa ldog pa mi dmigs pa'i phyir ro zhes bya ba ni ngag gi don yin no/_/ji ltar
[\[161b\]]
[\[161b.1\]]yan lag can med par yang rdul phra rab kho na mngon sum gyi yul yin par de ni le'u gsum pa la 'chad par 'gyur ro/_/gal te gzugs la sogs pa'i tshogs de dag kho na yin na/_ji ltar na de dag tha dad pa med pa kho na'o zhes bya ba'i bar du'o/_/de dag gis ni
[\[161b.2\]]de'i phyir de 'bras can nyid ces bya ba la sogs pa tshig le'ur byas pa'i cha bshad pa yin no/_/dper na zhes bya ba la sogs pas ni/_dper na mig la sogs pas ni/_/gzugs kyi rnam shes 'bras gcig can/_/zhes bya ba la sogs pa 'chad par byed do/_/
[\[161b.3\]]bdag dang dbang po dang yid dang /_don dag phrad par 'gyur ba dag ni zhes bya ba ni gzhan la rab tu grags pa bstan to/_/gang dag la gzugs kyi rnam par shes pa'i 'bras bu gcig yod pa de dag ni 'bras bu gcig pa can te/_de dag gi thun mong ni khyad par med par
[\[161b.4\]]'bras bu gcig byed pa'i nus pa'o/_/de ston pa ni gsal bar byed pa ste/_de'i srid par 'gyur ba'o/_/skabs gang du de ston pa yang srid pa yin zhe na/_gang las gzugs kyi rnam par shes pa zhes bya ba smos te/_bye brag med pa'i tshogs par 'gyur ba'i dri ba
[\[161b.5\]]yod na zhes bya ba'i don to/_/tha snyad tshogs chung bar bya ba'i don ni gcig gis mang po bstan par bya ba'i don to/_/gzugs kyi rnam par shes pa'i rgyu ni mig la sogs pa'i tshogs te/_ya nas ra'i bar ram/_sha nas sa'i bar zhes bya ba mnyan pa 'god
[\[161b.6\]]par 'gyur te zhes bya bar sbyar ro/_/de'i rgyu zhes bya ba la sogs pas tha snyad zor yang ba nyid 'chad par byed de/_de'i rgyu ni mig gi rnam par shes pa rgyu dag go/_/'di la yang zhes bya ba ni mig la sogs pa ste/_rjes su 'gro ba'i ngo bo gang gis mig gi
[\[161b.7\]]rnam par shes pa gcig gis skyed par byed pa de lta bur gyur pa'i spyi ni mig la sogs pa dag la yod pa ma yin no/_/gal te yod pa nyid yod do zhe na/_de thams cad bye brag med pa'i phyir thams cad la mig la sogs pa'i rnam par shes par 'gyur ro/_/'brel
[\[162a\]]
[\[162a.1\]]pa can tha dad pas yod pa nyid kyang tha dad pa yang ma yin te/_rtag pa'i phyir shin tu khyad par du bya bar mi nus pa nyid kyi phyir ro/_/'on kyang de'i don gzugs kyi rnam par shes pa 'bras bu gcig pa nyid kyis so/_/de'i don ma yin pa gzugs kyi rnam
[\[162a.2\]]par shes pa skyed par byed pa ma yin pa dag las mig la sogs pa'i dngos po dag tha dad pa zhes bya ba'i dbang du byas nas/_de'i 'bras bu can ma yin pa dag las ldog pa nyid tha dad pa kho na yin no/_/de dag ni mig la sogs pa zhes bya ba'i don te thams cad dag la de'i
[\[162a.3\]]'bras bu can ma yin pa dag las ldog par mtshungs pa nyid kyi phyir ro/_/dper na spyi gcig po med par yang 'bras bu gcig pa nyid bstan par bya ba'i phyir/_ming dang gzugs la sogs pa dag la sgra dgod pa ltar tshogs dang zhes bya ba la sogs pa la/_tshogs
[\[162a.4\]]dang rgyu dang gnas skabs khyad par can rjod par byed pa'i sgra ni tshogs dang rgyu dang /_gnas skabs khyad par can gyi sgra'o/_/de la tshogs brjod pa'i sgra'i dbang du byas nas ma lus pa zhes bya ba la sogs pa smos te/_ma lus pa dag gi ste gzugs dang dri dang ro la
[\[162a.5\]]sogs pa'o/_/'bras bu ni chu la sogs pa 'dzin pa la sogs pa'o/_/de dag ni gzugs la sogs pa'o/_/thams cad dag gi 'bras bu gcig yin no zhes bya ba'i dbang du byas nas/_'bras bu de la byed pa khyad par med pa'i phyir ro/_/'bras bu gcig
[\[162a.6\]]byed pa de bas na khyad par med pa zhes bya'i/_rang gi mtshan nyid kyi khyad par med pa'i phyir ni ma yin te/_de dag ni 'bras bu gcig byed pa'i nus pa ston pa tsam byed pa yin la/_khyad par brjod pa don med pa can sgra tha dad pa gzugs la sogs pa so sor brjod
[\[162a.7\]]pa'i 'bras bu med pa can yin pa'i phyir cig car te dus gcig tu thams cad kyi 'bras bu 'ga' zhig la sbyor bar bya ba'i don du 'jig rten pa tha snyad 'dogs pa'o/_/bum pa zhes bya ba'i sgra gcig gzugs la sogs pa'i khyad par chu 'dzin pa la sogs pa nus pa
[\[162b\]]
[\[162b.1\]]dag la sbyor bar byed do/_/gal te bum pa so so la gzugs la sogs pa tha dad pa yin no/_/ji ltar bum pa'i sgra gcig la khyad par med par rtogs par 'gyur zhe na/_de dag kyang zhes bya ba la sogs pa smos te/_mang po dag la bum pa la sogs pa'i
[\[162b.2\]]tshig gcig yin zhe na/_tshig gcig yod du zin kyang zhes bya ba smos te/_ji ltar mang po dag la sgra gcig gi nus pa gcig yin pa'i don yin pa de ltar tshig gcig gis kyang gzugs la sogs pa de dag gi ni chu 'dzin pa la sogs pa'i 'bras bu gcig la nus pa
[\[162b.3\]]gang yin pa de bstan pa'i phyir ro/_/'bras bu gcig byed pa nyid kyis de dag gcig nyid du sgro btags nas tshig gcig bya ba'i don to/_/gcig pa nyid du sgro btags pa la brten nas kyang tshig gcig pa nyid du mi 'gyur mod kyi/_'on kyang phyi'i don la
[\[162b.4\]]ltos pa med par brda'i gzhan dbang gis kyang yin te/_gang dag gi tshig dngos po'i dbang lhur brjod 'dod pa mi rten pa zhes bya ba la sogs pa sngar bstan zin to/_/rgyu brjod pa'i dbang du byas nas/_de bzhin du zhes bya ba la sogs pa smos te/_rgyu dang 'bras bu
[\[162b.5\]]ni rgyu dang 'bras bu'o/_/de'i khyad par rgyu dang rgyur bcas pa'i dngos pos rgyud gcig gi gnas skabs la brten pa nyid do/_/de ltar gyur pa na thob pa'o/_/thob pa ni tshig tu 'gyur ba'i las dang bcas pa'o ste/_sgrub par byed pa byed pa dang ldan par zhes bya ba
[\[162b.6\]]ni gnyis pa de'i skyes bu'am/_gang la rgyu dang 'bras bu'i khyad par du 'gyur ba grub pa yod pa zhes bya ba ni 'bru mang po pa'o/_/gyur pa sgra 'og tu sbyar ba ni spyod pa la sogs pa'i tshogs pa nyid kyi bar du gtogs pa nyid kyi phyir ro/_/gcig 'ga' zhig
[\[162b.7\]]sgrub par byed pa'am zhes bya ba ni dper na zhes bya ba la myu gu dang sdong bu dang /_'dab ma la sogs pa'i 'bras bu gcig yin pa lta bu'am bsgrub par bya ba ste/_dper na rgyur gyur pa'i sa bon gcig gis de dag nyid lta bu'o/_/skad cig ma du ma'i bdag
[\[163a\]]
[\[163a.1\]]nyid myu gu la sogs pa de dag kyang /_gcig car rtogs pa'i don du 'bras bu gcig pa nyid dam/_rgyu gcig pa nyid kyi spyi des 'bru la sogs pa'i sgra rgyud brjod pa rnams kyi brda'i dus su brdar byas pa dag phyis tha snyad kyi dus su tha snyad zor yang
[\[163a.2\]]bar bya ba'i phyir bstan par bya'o/_/tha dad pa de dag rgyun shes par 'dod pa ni sa bon dang myu gu la sogs pa tha dad pas sgra du ma sbyor ba la 'bras bu med pa'i phyir ro/_/sogs pa smos pas ni mig la sogs pa'i sgra bzung ste/_de dag gis kyang byis pa dang gzhon
[\[163a.3\]]nu la sogs pa'i khyad par gyi tha dad pa'i rgyun brjod pa ma yin pa'i phyir ro/_/'bru la sogs pa'i sgra yang gzugs la sogs pa'i sgra gzugs gcig la sogs pa'i tshogs pa nyid yin pa'i phyir tshogs pa'i sgra ma yin nam/_bden te 'on kyang rgyu dang 'bras bu'i
[\[163a.4\]]khyad par gyi rgyun rjod par byed pa yin pa'i phyir/_de skad du brjod pas nyes pa ma yin no/_/ji ltar bum pa'i gzugs la sogs pa la bum pa zhes bya ba'i tshig gcig pa'i rgyu gang gis bstan pa de ltar 'bru'i gzugs la sogs pa la 'bru zhes bya ba'i tshig gcig pa
[\[163a.5\]]ltar byed pa de'i phyir snga ma bzhin du brjod par bya'o zhes smos pa yin no/_/gnas skabs kyi sgra'i dbang du byas nas gang yang zhes bya ba la sogs pa smos te/_gang yang zhes bya ba ni sngon po la sogs pa'i rdul phra rab dag go/_/so so zhes bya ba ni sngon po dang
[\[163a.6\]]ser po la sogs pa phan tshun ltos pa med pa dag go/_/sdud pa zhes bya ba ni gcig la gcig 'dus pa dag go/_/'ga' zhig ces bya ba ni mig gi rnam par shes pa'am/_rang gi yul du gzhan 'byung ba'i gegs byed pa la'o/_/cig car shes pa
[\[163a.7\]]nyid kyi don du zhes bya ba ni sgra gcig gis mang po dag nges par bya ba'i phyir ro/_/de la mig gi rnam par shes pa la nye bar sbyor ba gang dag yin pa de dag ni gnas skabs khyad par can gyi tshig gis bstan du yod pa zhes brjod la rang gi yul du gzhan 'byung ba'i gegs byed pa gang yin
[\[163b\]]
[\[163b.1\]]pa de dag la ni thogs pa dang bcas pa zhes bstan to/_/sngon po dang ser po la sogs pa dag ni shin tu tha dad pa ma yin nam/_de dag bstan du yod pa la sogs pa'i sgra gcig gis ji ltar brjod ce na/_de'i phyir de dag gzhan dag las tha dad pa'i spyi nyid du zhes bya ba la
[\[163b.2\]]sogs pa smos te/_de ni gzhan bstan du med pa dang thogs pa med pa dag las tha dad pa gang yin pa de nyid dag gi spyi yin te/_thams cad de dag las zlog pa nyid kyi phyir ro/_/gtan tshigs de bas na'o/_/gal te bstan du yod pa la sogs pa'i sgra yang rdul
[\[163b.3\]]phra rab kyi tshogs brjod pa'i sgra kho na yin nam ma yin snyam na/_rdul phra rab gcig kyang thogs pa dang bcas pa la sogs pa'i sgra rnams kyis brjod par bya ba yin pa'i phyir ro/_/'bras bu'i sgo nas sgra'i 'jug pa bstan nas/_rgyu'i sgo nas bstan pa ni ji ltar 'bras
[\[163b.4\]]bu gcig pa can ni gzugs la sogs pa'o/_/de'i 'bras bu brjod pa'i phyir te/_gzugs la sogs pa gang chu 'dzin pa la sogs pa'i nus pa de'i 'bras bu gcig po yod pa de brjod pa'i phyir te/_nus pa gcig bstan par bya'o zhes bstan par bya
[\[163b.5\]]ba'i don to/_/de bum pa ma yin pa la sogs pa gzhan las tha dad pa bum pa la sogs pa'i sgra rnams kyis so/_/sogs pa smos pas ni 'bru la sogs pa'i sgra yongs su gzung ngo /_/brdar byas pa bstan to zhes bya ba'i skabs yin no/_/de bzhin du
[\[163b.6\]]rgyu la ltos pa dag kyang zhes bya ba'i don to/_/sgra gcig cig brdar byas pa bstan ces bya ba'i tshig rnam par bsgyur bar byas nas sbyar ro/_/tha snyad du byas pa'i don kho na ni tshegs chung bar zhes bya bar shugs kyis blta bar bya'o/_/ba lang khra mo'i bu
[\[163b.7\]]thams cad dag kho na la rgyu gcig gis khra mo'i bu'i sgras brjod cing /_ser skya'i bu dag la ser skya'i bu'i sgras brjod la/_skyes bu 'bad pa'i rgyus skyed pa'i ji tsam pa'i sgra de thams cad ni rgyu mtshungs pas bskyed pa nyid kyi phyir btsal ma thag tu byung bar bstan te/_
[\[164a\]]
[\[164a.1\]]bya'o snyam du sems ni btsal ba'o/_/de'i de ma thag pa ni bar chad med pa'o/_/der byung bas na btsal ma thag tu byung ba'o/_/de dag gis ni rgyu'i khyad par la sogs pa bstan to/_/rgyu tsam la rten gyi sgo nas byas pa zhes bya ba smos te/_sgra
[\[164a.2\]]la btsal ma thag tu byung ba dang /_rgyu la ltos pa'i rkyen can la byas pa zhes brjod pa'i phyir ro/_/de ltar re zhig sgrub pa'i sgo nas bstan nas/_dgag pa'i sgo nas bstan pa'i phyir/_de bzhin du zhes bya ba la sogs pa smos te/_sngon po la sogs pa mig
[\[164a.3\]]gis gzung bar bya ba de'i 'bras bu mig gi rnam par shes pa de bkag pas/_sgra ni mig gis gzung bar bya ba ma yin te/_mig gi rnam par shes pa la nus pa ma yin no zhes bya ba de ltar na/_spyir mig gis gzung bar bya ba ma yin no zhes bya ba'i sgras brjod
[\[164a.4\]]do/_/mi rtag pa'i sgra yang rtag pa rnam par gcod pas rnam par gzhag par bya ba yin pa na/_de 'bras bu bkag pa kho nas so/_/'di ltar gzhan dag gis rtag pa dngos por 'dod gyi/_med pa tsam ni ma yin te/_de yang bsgrub par bya ba dang /_sgrub
[\[164a.5\]]par byed par 'gyur ba ma yin na/_tha snyad kyi lam mi 'jug pa'i phyir bsgrub par bya ba'am/_sgrub par byed pa khas blang bar bya ste/_de la rtag pa nyid kyi phyir bsgrub par bya ba ni ma yin la/_de sgrub par byed pa nyid yin no de ltar gzhan dag gis kyang 'dod
[\[164a.6\]]par bya ba'o/_/de ltar na rtag tu bdag nyid gnas sgrub par byed pa'am/_gzhan bdag nyid la brten pa'i 'bras bu gang yin pa de rtag tu sgrub par byed pa de bas na/_de'i 'bras bu de rnam par gcad cing de rnam par bzlog cing mi rtag pa'i sgrar 'gyur ro/_/
[\[164a.7\]]'bras bu 'ga' zhig rang rgyud du bstan par bya ba'i phyir/_bdag gi sgrar yang byas pa yin pa de ltar na de'i 'bras bu ma yin pa rnam par gcad pas bdag med pa'i sgrar 'gyur ro/_/de ltar na 'bras bu dgag pa'i sgo nas bstan nas/_rgyu dgag pa'i sgo nas
[\[164b\]]
[\[164b.1\]]bstan pa'i phyir/_de'i zhes bya ba la sogs pa smos te/_bdag po dang bcas pa stong pa nyid ma yin pa de'i rgyu gang yin pa de bkag pas sgra la sogs pa'i dngos po 'di ni bdag po med pa dang /_stong pa nyid ces bya ba'i tha snyad kyi don bstan to zhes bya bar sbyar
[\[164b.2\]]ro/_/'di ltar bdag la sogs pa'i rang rgyud kyis bdag gir byas pa gang yin pa de ni bdag po dang bcas par gzhan dag 'dod de/_bdag gir 'dod pa de ltar na/_stong pa ma yin du zin kyang de lta bur gyur par bdag gi byed pa pos bdag gir byas pa
[\[164b.3\]]nyid kyi phyir ro/_/bdag gi byed pa nyid kyang bdag gir bya ba'i rgyu yin gyi/_rnam pa gzhan du na bdag gir byed pa nyid mi rigs pa'i phyir ro/_/de bas na gzhan dag gis bdag po dang bcas pa'i sgra ni rgyu'i sgo nas 'jug pa yin no/_/dngos po skad cig ma
[\[164b.4\]]re re la rnam par 'jig pa'i tshogs pa tsam la rag lus pa dag la/_rang gi ngo bos gnas pa'i bdag gi byed pa po 'ga' zhig yod pa ma yin te/_gang la rag las pa'i 'du byed 'jug pa yin pa de bas na/_bdag med pa dang /_stong pa nyid dag ni ji skad du bshad
[\[164b.5\]]pa'i rgyu bkag pas rnam par gzhag pa yin no/_/de ltar gzhan dag la yang zhes bya ba ni sdug bsngal ba dang /_mi gtsang ba dang /_mgon med pa dang /_mi ston pa la sogs pa la yang ngo /_/ci rigs par zhes bya ba ni 'bras bu 'ga' zhig dgag pa dang /_rgyu
[\[164b.6\]]'ga' zhig bkag pa zhes bya ba'i don to/_/sdug bsngal dang mi gtsang ba la sogs pa ni 'bras bu bkag pas yin te/_bde ba dang gtsang ba la sogs pa'i mi mthun pa'i 'bras bu rnam par gzhag pa nyid yin pa'i phyir dang /_'dus byas thams cad ni log
[\[164b.7\]]par smin pa'i chos can du rjes su mthun pa nyid kyi phyir ro/_/mgon med pa dang mi ston pa la sogs pa'i rgyu bkag pas yin te/_rang gi rgyud la mgon la sogs pa'i dngos po med pa'i phyir ro/_/de bas na 'di ltar rgyu dang 'bras bu dag ni sgrub pa dang dgag
[\[165a\]]
[\[165a.1\]]pa'i sgo nas sgra rnams kyis 'jug pa'i yan lag bzhi dang ldan par bstan pa yin no/_/gal te mi stong ba dang rtag pa la sogs pa rnam par gcad par bya ba med pa'i phyir stong pa nyid la sogs pa'i sgra dag la gzhan rnam par gcod pa rjod
[\[165a.2\]]par byed pa med pa ma yin nam ji ltar brjod ce na/_stong pa zhes bya ba la sogs pa smos te/_brtag pa ji lta ba bzhin du zhes bya ba ni gang gi grub pa'i mtha' la brten nas brtag pa ci 'dra ba des sbyar cing bkod pa'i mi stong pa dang /_rtag pa la sogs pa'i
[\[165a.3\]]rnam pa rnam par rtog pa'i blo gang yin pa de la sgro btags pa de rnam par gcad pa'i mi stong pa la sogs pa'i rnam pa kun tu brtag pa rnam par gcad nas stong pa la sogs pa'i tha snyad du byed do/_/ci'i phyir zhe na/_sgra'i zhes bya ba la sogs pa smos te/_blo'i rtogs
[\[165a.4\]]pas ni don 'di sgro btags par bya'o zhes kun du rtog pa'o/_/de bstan pa rnam par 'byed pa 'dres pa med pa'i sgra'i don gang la yod pa de la de skad ces bya'o/_/de'i dngos po yin pa de'i phyir ro/_/thams cad smos pas ni 'dir dngos por gyur pa gang la yang mi
[\[165a.5\]]mthun pa'i phyogs yod do zhes smras pa yin no/_/'di skad du sgra rnams kyi dngos po'i rang gi mtshan nyid sgrub pa dang /_dgag pa ni ma yin gyi/_'on kyang sgrub pa dgag pa'i tha snyad thams cad ni rnam par rtog pa'i blo kho nas bstan pa yin no zhes bstan par
[\[165a.6\]]'gyur ro/_/de bas na mi rtag pa la sogs pa sgra dag la mi rtag pa la sogs pa mi mthun pa'i phyogs rtag pa la sogs pa rnam par gcad par bya ba yod pa ma yin no zhes bya ba ni/_mi mthun pa'i phyogs med pa'i nyes pa'o/_/de brjod pa ni ston pa'o/_/sogs
[\[165a.7\]]pa'i sgras ni bdag med do zhes 'gog pa las/_'gog pa med do zhes bya ba de lta bu la sogs pa yang brjod pa yin no/_/blo ngan pa gsal byed pa la sogs pa dag gi rnam par spyod pa dag ste/_rnam par bsgyings pa dang /_'brel pa med pa zhes bya
[\[165b\]]
[\[165b.1\]]ba'i bar du'o/_/rigs pa'i rjes su 'brangs ba'i blo can ni 'brel pa med pa brjod par mi 'gyur ba de bas na/_nyes pa brjod pa de dag btang snyoms su bya ba yin gyi/_bsam par 'os pa ni ma yin no zhes bya ba'i tha tshig go/_/de la zhes bya ba la sogs pa la/_kyang gi sgra ni
[\[165b.2\]]rim pa gzhan du sbyar te/_spyi'i dngos po gcig gnas pa'i yang rgyu'i phyir ro/_/mang po dag ni gsal ba'i khyad par ro/_/mnyan pa yang yin la gcig kyang yin pas na mnyan pa gcig go/_/don du ma 'di la rjod par byed pa yod pas na de ni mnyan pa gcig dang
[\[165b.3\]]ldan pa ste/_gal te sgra gcig gis brjod par 'gyur na zhes bya ba'i don to/_/'bras bu gcig pa can nyid kyis sam/_spyi gcig gi sgra gcig gi don mang po dag la khyad par cung zhig kyang med do snyam du sems so/_/de nyid ni de gzhan dag las zhes bya ba la
[\[165b.4\]]sogs pa 'chad par byed do/_/de'i 'bras bu can ma yin pa gzhan dag las tha dad pa gang yin pa de nyid de'i 'bras bu can thams cad la khyad par med pa de'i phyir sgra gcig gis brjod do/_/'on kyang gcig gi gnas pa ste/_gcig gis 'jug pas kyang ngo /_/
[\[165b.5\]]sgra gcig gis dngos po du ma brjod pa de ltar na 'gal bar 'gyur ba ci yod/_ji ltar 'bras bu gcig pa nyid kyis mang po dag la sgra gcig pa nyid 'jug pa la 'gal ba yod pa ma yin no/_/de ltar spyi dngos por gyur pas kyang ngo /_/de bas na spyi dngos por gyur pa rtogs pa yang /_
[\[165b.6\]]rigs pa kho na yin no zhes bsams pa'o/_/'dir zhes bya ba la sogs pa ni slob dpon gyi yin te/_dmigs pa'i ngo bor 'dod pa ni dmigs par 'dod pa ste/_dmigs par 'dod pa nyid ni rgyu nyid brjod par 'dod ces bya ba ni/_byed pa po dang byed pa dag byed pa dang ldan pa zhes bya ba kho na
[\[165b.7\]]bsdu'o/_/dmigs pa'i mtshan nyid kyir gyur pa'i spyi ni gsal ba ma gtogs par mi dmigs pa'i phyir yod pa ma yin no zhes bya ba ni ngag gi don yin no/_/mi dmigs pa nyid du khas blangs pa ni de mthong ba la brten pa ste/_spyi mthong ba la brten pa'o/_/sgra dang ngo bo shes pa la
[\[166a\]]
[\[166a.1\]]sogs par mi 'gyur ro zhes bstan to zhes bya bar sbyar ro/_/don mang po dag la brjod pa gcig gi sgra yin la/_rnam pa 'dra bar shes pa ni ngo shes pa'o/_/sogs pa'i sgras ni spyi rten gsal ba la 'jug par mi 'gyur ro zhes bya ba la sogs pa gzung ngo /_/
[\[166a.2\]]bdag nyid ma dmigs par gyur na dmigs pa'i rgyur 'gyur na sgra dang ngo shes pa ni gzhan la 'jug pa ni ma yin no/_/mi 'gyur ro zhes bya ba la sogs pa la/_sogs pa'i sgra 'dis kyang sngar bshad pa'i nyes pa gzhan dag kyang gzung ba yin te/_gzhan gyis kyang gzhan dag dang
[\[166a.3\]]mtshungs pa ni ma yin gyi/_de dang ldan pa dag tu ni 'gyur te zhes bya ba dang /_de bzhin du rigs ni bzhon pa dang bzho ba la sogs pa 'ga' la yang nye bar gnas pa ma yin no zhes bya ba la sogs pa gang bstan pa yin no/_/'dis ni 'di skad du/_rigs kyi rnam par rtog pa dag la
[\[166a.4\]]gnod pa can gyi tshad ma yod pa de bas na/_de'i rgyu can gyis sgra la sogs pa ni ma yin gyi/_'bras bu gcig pa can nyid la ni 'gal ba med pa'i phyir des byas pa nyid kyi sgra dang ngo shes pa la sogs pa rigs pa yin no/_/sun 'byin pa gzhan la bstan pa'i phyir 'on kyang zhes bya
[\[166a.5\]]ba la sogs pa smos te/_spyi dngos por gyur pa 'dod pas bdag nyid kyis rten du ma la de gnas par 'dod par bya ste/_de bas na gnas pa med pa dag ni rten gyi sgra la sogs pa dag gi rgyur mi rigs so/_/rang gi rten la gnas pa'i spyi de yang brten pa ma yin par 'gyur te/_
[\[166a.6\]]de'i stobs kyis gnas pa'i phyir ro/_/rten gyi stobs kyis dmigs pa ni gsal ba yin te/_de la gnas par 'gyur na de gnyis ka yang spyi de la mi rigs so/_/gang gcig po de ni zhes bya ba la sogs pa 'chad par byed de/_gang gcig po de yang spyi dngos
[\[166a.7\]]por gyur pa'o/_/du ma la ste rten la gnas pa na'o/_/mnyan pa gcig 'jug par byed pa ni rang gi rten la 'jug par byed pa'o/_/de ni spyi'o rten gcig la 'jug pa 'di gang yin zhes dri ba bkod nas bdag nyid brtan pa gnyis byed pa ni/_dper na zhes bya ba la
[\[166b\]]
[\[166b.1\]]sogs pa smos te/_yang na spyi'i sgra ni spong bar byed/_'jug pa 'di la 'ga' yang med do zhes bya ba'i don to/_/de ltar gnas pa ni rang gi rten la brten pa yin par 'gyur te dper na 'khar gzhong ste rten la rgyu shug gi 'bras bu gnas pa lta bu'am/_spyi de'i rten la gnas pa ni
[\[166b.2\]]gsal ba yin par 'gyur te/_rten de rnams kyis gsal bar bstan pa'i phyir ro/_/de la gal te gnas pa brten pa nyid yin par 'dod pa de'i tshe gsal ba de'i rten nyid du 'dod par bya'o/_/rtag pa yang spyir khas blangs pa de'i phyir rten rnams kyi phan btags pa med pa'i
[\[166b.3\]]gtan tshigs kyis rten du 'dod pa'i gsal ba dag ni rtag pa'i rten ma yin no/_/rtag pa zhes bya ba la sogs pas 'chad par byed de/_'on te brtag par mi 'dod pa de'i tshe yang mi rtag pa nyid ni gzhan dang gzhan las skyes pa ste/_cig shos dang cig shos las skyes pa'i
[\[166b.4\]]phyir dang /_spyi du ma nyid ni du ma nyid kyi phyir dang /_khyad par bzhin du ste/_khyad par rnams dang 'dra bar spyi de la shes pa gcig dang mi ldan pa'i phyir te/_shes pa gcig dang mi ldan pa'i rgyu'i phyir rtag pa ni spyir 'dod de zhes bya ba 'di dang sbyar ro/_/rtag pa la yang ci zhig byed
[\[166b.5\]]pa na/_rten de gzhir 'gyur ba med pa kho na yin no zhes bsams so/_/phan 'dogs par byed pa nyid kyi phyir ni rten ma yin gyi 'on kyang rten de la spyi de'i 'phrod pa 'du ba yin pa'i phyir ro//_//bam po bcu drug pa/_phan gdags par bya ba dang
[\[166b.6\]]phan 'dogs par byed pa nyid med pa la ni 'phrod pa 'du ba mi srid pa bstan pa'i phyir/_'phrod pa 'du ba zhes bya ba la sogs pa smos te/_rten dang zhes bya ba la sogs pa ni pha rol po'i yin te/_yul tha dad pa med par grub pa ni tha mi dad par grub pa dag ste/_de dag gi
[\[166b.7\]]rten dang brten pa'i dngos po gang yin pa de'i 'phrod pa 'du ba'o/_/phan 'dogs par mi byed ces bya ba la sogs pa ni grub pa'i mtha' smra ba ste/_phan 'dogs par mi byed pa'i rten te/_gzhi de nyid ni 'dir bsam par bya ba yin no/_/ci'i phyir zhe na/_shin tu
[\[167a\]]
[\[167a.1\]]thal bar 'gyur ba'i phyir ro/_/gal te phan 'dogs par byed pa ma yin pa yang rten nyid du 'dod na/_de'i tshe thams cad thams cad kyi rten du 'gyur na/_de ltar yang ma yin no/_/de'i phyir 'phrod pa 'du ba dang zhes bya ba la sogs pa la/_tha mi
[\[167a.2\]]dad par grub pa dag ni 'phrod pa 'du ba dag yin te/_dper na brtsam par bya ba dang /_rtsom pa po dag lta bu'o/_/tha dad par grub pa dag ni ldan pa yin te/_dper na me dang du ba dag lta bu'o/_/don gcig pa 'phrod pa dang ldan pa ni don gcig la 'phrod pa dang
[\[167a.3\]]ldan pa ste/_dper na rdzas gcig la gzugs dang ro dag lta bu'am/_rdzas gcig la rgyu dag ni 'phrod pa dang 'du ba yin te/_dper na lus la rkang pa dang lag pa lta bu dag go/_/sogs pa'i sgra ni rje khol nyid kyi 'brel pa la sogs pa yongs su gzung ngo /_/dngos por gyur
[\[167a.4\]]pa'i 'brel pa'am/_dngos po dag gi 'brel pa zhes bya ba ni go rims bzhin du khyad par gyi bsdu ba'am/_drug pa'i bsdu ba'o/_/dngos po smos pa ni rtog pas byas pa bzlog pa'i phyir ro/_/rgyu dang 'bras bu'i dngos po las tha dad pa ma yin no zhes bya ba de nyid bsgrub pa'i phyir/_gcig
[\[167a.5\]]la gcig gam zhes bya ba la sogs pa smos te/_gcig la gcig te/_phan tshun nam rten du mngon par 'dod pa gzhan gyis phan btags pa med pa'o/_/phan btags pa med pa ni rag lus pa med pa'i phyir te/_ltos pa med pa'i rgyu'i phyir dngos po thams cad
[\[167a.6\]]kyi 'brel pa dag kyang rgyu dang 'bras bu'i dngos po las tha dad pa ma yin no zhes bya ba'i skabs dang sbyar ro/_/rten gyis phan btags pa yod du zin kyang brten pa dag ni gcig phan gdags par bya ba dang /_phan 'dogs par byed pa'i dngos po med pa nyid ma yin nam/_ci'i
[\[167a.7\]]phyir zhe na/_gcig la gcig gam gzhan dag gi ces gnyi ga bkod ce na/_de ni bden te 'on kyang gal te gzhan mngon sum du phan 'dogs par byed pa ma yin pa de ltar na yang /_rgyu gcig la ltos pa nyid las brgyud pas kyang 'brel pa kun du rtog pa yin pa'i phyir
[\[167b\]]
[\[167b.1\]]bkod pa yin no/_/gal te yang phan tshun phan gdags par bya ba dang /_phan 'dogs par byed pa'i dngos po ni/_don gcig la 'phrod pa 'du bdag tu mi 'dod ce na/_gal te yang zhes bya ba la sogs pa smos so/_/de bas na rten gcig gis phan 'dogs par
[\[167b.2\]]byed pa'i dngos po med pa la/_ji skad du bshad pa'i nyes pa thal bar 'gyur ba'i phyir ro zhes bya ba ni shin tu thal ches par 'jigs pa'i phyir ro zhes bya ba ni nyes pa bstan pa yin no/_/gang gi phyir rang gi rten las don gcig la 'phrod pa 'du ba dag ni gdon mi za bar phan
[\[167b.3\]]'dogs par byed pa'i rang gi rten gyis byas pa yin pa de bas na/_'phrod pa 'du ba dag ni bdag nyid la phan par byed pa ste/_rang nyid la phan par byed pa gang yin pa de'i sgo nas blos gzhan 'phrod pa 'du ba gnyis pa la yang 'brel nas/_ston pa pos 'di dang 'brel
[\[167b.4\]]pa ni 'phrod pa 'du ba brjod pa yin no/_/gang gi phyir de lta yin pa de bas na/_don gcig dang 'phrod pa 'du ba de la yang rgyu dang 'bras bu'i dngos por byas pa kho na ste/_rten dang bcas pa'i rgyu dang 'bras bu'i dngos po gang yin pa des byas shing des sbyar ba kho na
[\[167b.5\]]rag lus pa'i 'brel pa yin no/_/gang gi phyir phan 'dogs pa'i sgo nas rten la sogs pa'i dngos po yin pa de bas na/_khra bo la sogs pa'i rten 'di ni spyi ltos pa med par rang gi bdag nyid spyi'i rang bzhin la phan par mi byed pas na rten zhes bya ba des ni g.yar por byas
[\[167b.6\]]pa'i rgyan lta bu'o/_/'dis brgyan pas na zhes bya ba'i dbang du byas nas rgyan ni spras pa'o/_/de dang g.yar po byas pa'i sgra las 'dzin pa'i bsdu ba bya'o/_/dper na dbul po bdag nyid la med par gzhan dag las 'phral du g.yar po byas pa'i rgyan lta bur spyi'i rten
[\[167b.7\]]yang spyi'i don gyi rten yin pa de dang 'dra'o/_/yang na rgyan gyi sgra gsum pa'i bsdu ba dang ngo bo bsgrub pa yin te/_ji ltar g.yar por byas pa'i rgyan lta bur brgyan par byas pa de bzhin du/_spyi rten ni gzhan la g.yar po byas pa dang 'dra bar rten gyi dngos po bstan pa
[\[168a\]]
[\[168a.1\]]yin gyi/_dngos por gnas pa ni ma yin te/_des phan btags pa med pa'i phyir ro/_/'on te zhes bya ba la sogs pa ni pha rol po'i yin te/_'khar gzhong ni rgya shug gi 'bras bu dag gis skyed par byed pa ma yin te/_de dag ni rang gi
[\[168a.2\]]rgyu kho na las skyes pa'i phyir ro/_/de bas na 'brel pa thams cad kho na ni rgyu dang 'bras bu'i dngos po las tha dad pa ma yin no zhes bstan pa gang yin pa de ni ma nges pa kho na yin snyam du sems pa'o/_/ltung ba'i tshul can gyis zhes bya ba la
[\[168a.3\]]sogs pa ni grub pa'i mtha' smra ba yin te/_yul gzhan du rnam par 'pho ba'i ngang tshul can gyi ltung ba'i tshul can rgya shug gi 'bras bu la sogs pa'i de'i yul skyed pa rgya shug gi 'bras bu'i skad cig ma nye bar len par 'gyur ba'i 'khar gzhong dang 'brel pa'i yul
[\[168a.4\]]gang yin pa'i yul de nyid du skyed pa ni gzhan du 'gro bar mi byed pa'i phyir/_'di ni rgya shug gi 'bras bu la sogs pa brten pa dag la rten du 'dod pa'i 'khar gzhong la sogs pa dag gi nus pa yin no/_/rdzas lci ba zhes bya ba la sogs pas 'chad par byed de/_ngo bo nyid ni
[\[168a.5\]]rang bzhin nyid kyis so/_/yul mi 'dra ba can gang yin pa de la de skad ces bya te/_rang bzhin gyis sgra la ltos par gyur pa na yang go bar byed pa nyid yin pa'i phyir 'bru mang po pa yin no/_/de lta bur gyur pa yang yin la 'bras bu yang de yin pas zhes bya ba ni las
[\[168a.6\]]'dzin pa'o/_/'bras bu yang rgya shug gi 'bras bu la sogs pa ste/_skad cig ma phyi ma phyi mas bsdus pa'o/_/de skye ba de nyid kyi chos kyi ngo bo gang la rdzas lci ba rgya shug gi 'bras bu la sogs pa'i skad cig ma snga mas bsdus pa yod pa'i yul 'dra bar
[\[168a.7\]]'bras bu skyed pa nyid ni rten gyis byas pa ste/_bdag nyid la yang tshul mtshungs pa'i 'bras bu skye ba ni rten gyis byas pa yin no zhes bya ba'i don to/_/gang gi phyir de lta yin pa de bas na rgya shug gi 'bras bu phyis 'byung ba'i nye bar len pa'i rgyur gyur pa'i skad cig ma gang
[\[168b\]]
[\[168b.1\]]yin pa de'i lhan cig byed pa'i 'khar gzhong ni de nyid la ste/_nye bar len pa'i yul gyi skad cig ma nyid la rgya shug gi 'bras bu skyed pa na 'khar gzhong la brten zhes bya'o/_/gzhan du na gal te 'khar gzhong gis rgya shug gi 'bras bu dag la ji skad du bshad pa'i phan pa mi
[\[168b.2\]]byed pa de'i tshe/_'khar gzhong 'di la 'bras bu dag ces bya ba de lta bu'i tha snyad du mi 'gyur te/_rten nges pa'i tha snyad ni rgyu mtshan med par mi rung ba'i phyir ro/_/de ni 'dir 'khar gzhong 'di la rgya shug gi 'bras bu dag ces bya ba'i phan pa byed pas byas pa'i tha snyad ni
[\[168b.3\]]ma yin no/_/'o na ci yin 'khar gzhong dang 'bras bu dag gi ldan pa gang yin pa des byas pa yin no zhe na/_de dag nyid kyi zhes bya ba ni grub pa'i mtha' smra ba'o/_/de dag nyid kyi zhes bya ba ni 'khar gzhong dang rgya shug gi 'bras bu dag gi'o/_/ldan pa zhes bya ba ni/_
[\[168b.4\]]yang tha snyad kyi rgyu mtshan yod pa ma yin te/_phan gdags par bya ba dang /_phan 'dogs par byed pa nyid med pa'i phyir ro zhes bya bar dgongs so/_/'di dag gis zhes bya ba ni pha rol po dag gi ste/_'khar gzhong dang rgya shug gi 'bras bu de dag gis ldan pa bskyed
[\[168b.5\]]pa'i phyir de dag la ldan pa zhes bya ba'am/_'phrod pa 'du ba yin pa'i phyir zhes bya ba ni rgyu gnyis pa ste/_'khar gzhong dang rgya shug gi 'bras bu dag ni ldan pa'i 'phrod pa 'du ba yin pa'i phyir de dag la ldan pa zhes bya'o/_/gnyis po kho nas ldan pa bskyed pa dang /_gnyi ga la
[\[168b.6\]]'phrod pa 'du bar pha rol pos bstan pa na/_grub pa'i mtha' smra bas mi bzod pa de zhes bya ba la sogs pa smos pa de ni ldan pa'o/_/gcig nyid la ni 'khar gzhong dang rgya shug gi 'bras bu la'o/_/'phrod pas 'du ba ci mi skyed dam zhes bya ba ni/_'khar gzhong dang rgya shug gi
[\[168b.7\]]'bras bu gcig gis so/_/gal te 'khar gzhong dang rgya shug gi 'bras bu zhes bya ba'i dngos po dag ni ldan pa skyed pa'am/_rten gyi dngos por nye bar 'gro bar nus pa'i rang bzhin so so ba de'i phyir ci'i phyir gzhan dang gzhan la ltos zhes bya ba 'di ni 'dri ba po'i bsams pa'o/_/
[\[169a\]]
[\[169a.1\]]gal te so so'i nus pa med la de gnyis phan tshun bcas pa nyid ni nus pa yin no zhe na/_tha dad pa zhes bya ba la sogs pa smos te/_'khar gzhong rgya shug gi dngos po tha dad pa'i nus pa med pa de ni phan tshun bcas pa yin du zin kyang /_de 'dra ba kho na nus pa
[\[169a.2\]]med pa de nyid de skad cig ma nyid ma yin pa'i phyir zhes bsams pa'o/_/skad cig ma so so tha dad pa ni nus pa med pa yin la/_phyis lhan cig byed pas byas pa'i khyad par dang bcas pa dag ni nus pa yin pa'i phyir 'gal ba med do/_/de bas na 'khar gzhong dang rgya shug gi 'bras
[\[169a.3\]]bu'i dngos po la phan 'dogs pa med pa'i phyir ldan pas de dang ldan par mi 'gyur ro/_/pha rol pos bcas pa la zhes bya ba la sogs pa smos te/_bcas pa la zhes bya ba ni 'khar gzhong dang rgya shug gi 'bras bu la'o/_/gzhan de las phan pa byed pas zhes bya ba ni 'khar gzhong de
[\[169a.4\]]las gang gzhan pa ni rgya shug gi 'bras bu'i bdag nyid de/_de las 'khar gzhong la phan par byed pa'i phyir ram/_rgya shug gi 'bras bu las gzhan pa ni 'khar gzhong yin la/_de las rgya shug gi 'bras bu la phan pa byed pas khyad par du 'byung ba'i rgyu'i phyir/_'khor
[\[169a.5\]]gzhong rgya shug gi 'bras bu dang bcas pa dag ni ldan pa bskyed pa'am/_rten gyi ngo bo la nye bar 'gro ba la nus pa yin gyi yan gar ba dag la ni ma yin no/_/bskyed par bya ba zhes bya ba la sogs pas ni slob dpon gyi yin te/_rgya shug gi 'bras bu dag bskyed par bya ba ma yin
[\[169a.6\]]pa nyid 'khar gzhong la sogs pa dag ni skyed par byed pa ma yin pa nyid yin na/_phan par byed pa 'di yang ci yin te/_yod pa yin pa kho na'o/_/gal te ji ltar bskyed par bya ba dang skyed par byed pa nyid kho na nyid ma yin zhe na/_rang gi ngo bo zhes bya ba la sogs pa smos
[\[169a.7\]]te/_rgya shug gi 'bras bu'i rang gi ngo bo rang gi rgyu gzhan kho na las grub pa'i phyir dang /_'bras bu ma yin pa'i phyir rgya shug gi 'bras bu dag ni skyed par byed pa ma yin la/_'khar gzhong yang skyed par byed pa nyid ma yin no zhes bya bar dgongs so/_/
[\[169b\]]
[\[169b.1\]]gzhan dag ni 'khar gzhong la sogs pa la rgya shug gi 'bras bu la sogs pa'i rang gi ngo bo ni skye bar mi 'dod de/_de dag ni rang gi rgyu kho na las skyes pa'i phyir ro/_/'khar gzhong gis rgya shug gi 'bras bu'i ngo bo byed pa ni ma yin mod kyi 'on kyang de las ngo bo
[\[169b.2\]]gzhan yin no snyam pa de bas na gzhan gyi ngo bo zhes bya ba la sogs pa smos te/_de la zhes bya ba ni brten pa la'o/_/don gzhan gyis byas pa la ni don gzhan gyis phan par byas par 'gyur ba med do/_/rnam pa gnyi ga yang zhes bya ba ni rang gi ngo bo dang gzhan gyi bya
[\[169b.3\]]ba dag bdag gis bstan ma thag pa'i rnam par 'khar gzhong la sogs pa ni cung zhig kyang byed pa med pa'i phyir ro zhes bya ba de dag kyang mang du bstan to/_/mang ba'i sgra ni phal che ba'i tshig yin te/_phal cher bshad pas na mang du bstan pa'o/_/don 'di yang
[\[169b.4\]]'di de rnams de rnams kyi 'bras bur 'gyur/_phan 'dogs gang yin bskyed pa yin/_/zhes bya ba la sogs pa rgyas par bshad do/_/gzhan dag ni mang po'i sgra 'dra ba'i don du smra ste/_bshad pa dang 'dra bas na 'dra bar bstan pa te/_gong du bshad pa'i rten
[\[169b.5\]]gyis byas pa'i spyi'i rang gi ngo bo la phan 'dogs par byed pa dang /_brten pa la phan 'dogs par byed pa 'khar gzhong la sogs pa byas pa 'di ni mtshungs pa yin no zhes bya ba'i don to/_/de bas na dngos po thams cad ces bya ba la sogs pa mjug sdud pa yin te/_
[\[169b.6\]]dngos po thams cad kyi 'brel pa ni rgyu dang 'bras bu'i dngos po ni rgyu'i phyir rnam par gzhag par bya'o zhes bya bar sbyar ro/_/gal te de dag gi rnam par dbye bar mi 'gyur ro zhe na/_bskyed par bya ba kho na la zhes bya ba la sogs pa smos te/_rgyus byas pa'i 'bras bu
[\[169b.7\]]las phan 'dogs pa'i khyad par gang yin pa de'i stobs la zhes bya ba'i don to/_/'di ltar rgya shug gi 'bras bu la sogs pa rnam par ltung ba'i tshul can gyis chos can rang gi nye bar len pa'i yul la bskyed pa'i mtshan nyid can gyi nye bar mkho bas rten dang brten
[\[170a\]]
[\[170a.1\]]pa'i ngo bo yin no/_/sgron mas phan par byas pa rnam par shes pa skyed par byed pa'i nus pa rang gi ngo bo bskyed pa'i mtshan nyid can yin pa'i phyir/_bum pa dang sgron ma la sogs pa dag ni gsal bar bya ba dang /_gsal bar byed pa'i 'brel pa
[\[170a.2\]]yin te/_de ltar 'brel pa gzhan dag la yang ci rigs par sbyar ro/_/gang gi phyir rgyu dang 'bras bu nyid ma gtogs par dngos po'i 'brel pa yod pa ma yin pas/_de bas na zhes bya ba la sogs pa smos pa la/_de'i phyir zhes bya ba'o 'khar gzhong ni rgya shug gi 'bras bu
[\[170a.3\]]la sogs pa skyed par byed pa'i nus pa kho na rten yin no zhes bya bar sbyar ro/_/gal te spyi'i rten la yang skyed par byed pa'i nus pa nyid kyi rten du yod pa yin no zhes/_de yang zhes bya ba la sogs pa smos te/_de zhes bya ba ni skyed par byed pa'i nus pa'o/_/'di la
[\[170a.4\]]zhes bya ba ni spyi la'o bskyed par bya ba'i zhes bya ba la sogs pas 'chad par byed de/_rang gi nye bar len pa'i byed pa'i yul kho na la skyed par byed pa ste/_rten ngo bo gang la skyed par byed pa'i khyad par gyi mtshan nyid yod pa de la de skad ces bya'o/_/de ni bskyed par bya ba
[\[170a.5\]]nyid ma yin pa'i phyir ro zhes bya ba ni spyi ni rtag pa nyid kyis bskyed par bya ba nyid ma yin pa'i phyir ro/_/de med na yang ste/_rten med na spyi gnas pa'i gtan tshigs kyis so/_/rten gyi dbang gis gnas min zhes bya ba ni spyi'o/_/'on kyang zhes bya ba la sogs pas 'chad
[\[170a.6\]]par byed do/_/de ni zhes bya ba ni spyi na'o/_/de med na zhes bya ba ni gsal ba med na yang ngo /_/spyi ni gsal bas stong pa'i yul gnas pa'i phyir ro/_/gal te gsal bas stong pa'i yul na spyi med par 'gyur ba de'i tshe/_der snga na med pa'i gsal ba skye ba la spyi
[\[170a.7\]]'brel par mi 'gyur te/_de la gzhan las 'ong ba med de/_bya ba med pa'i phyir ro/_/yul tha dad pa na gnas pa'i gsal ba yang spyi de'i rten yin te/_yul tha dad pa nyid kyi phyir ro/_/gal te spyi ni gcig nyid yin pa'i phyir yul tha dad pa ma yin no zhe na/_'on te
[\[170b\]]
[\[170b.1\]]gsal ba thams cad rigs gcig dang ldan pa yin pas yul gcig pa thob par 'gyur ba'am/_thams cad rigs dang ldan par mi 'gyur ro/_/gal te gcig cig ji ltar tha dad pa yin zhe na/_'di ni 'di'i nyes pa gzhan yin no/_/dngos po ltung ba'i chos can zhes bya
[\[170b.2\]]ba la sogs pas gtan tshigs kyi don ston pa ste/_kyang gi sgra ni khas blangs pa ston pa'i don to/_/khas blangs su zin kyang spyi la rnam pa 'di rnam par gzhag par mi nus te/_spyi ni ltung ba'i chos can nyid ma yin pa'i phyir ro zhes bya ba de lta bu ni don nye bar dgod pa'o/_/
[\[170b.3\]]skyed par byed pa yin pa ni 'jog par byed pa nyid ma yin pa de nyid ni 'di la yang zhes bya ba la sogs pa smos te/_ltung ba'i gegs byed pa 'jog par byed par khas blangs pa 'di la yang gal te rigs pa 'ga' zhig ltung ba'i gegs byed pa la brgal zhing
[\[170b.4\]]brtag par mi byed pa de'i tshe/_skyed par byed pa ma yin du zin kyang 'jog par byed pa yin te/_rang gi brda'i ngor byas nas zhes bya ba bsams pa yin no/_/'dir 'jog pa pos byas pa'i gegs byed pa yin pa de na gzhag par bya ba'i bdag nyid du 'gyur ba'am/_de las
[\[170b.5\]]don gzhan nam/_ltung ba med pa tsam zhes bya ba'i brgal zhing brtag pa srid par 'gyur na/_re zhig bdag nyid du gyur pa ni ma yin te/_de'i rang bzhin gzhan las grub par khas blangs pa'i phyir ro/_/don gzhan yang ma yin no zhes bstan pa'i phyir/_'jog pa pos
[\[170b.6\]]zhes bya ba la sogs pa smos te/_don gzhan nyid khas blangs par 'gyur na ltung ba'i gegs byed pa'i don gzhan du 'gyur ba de nyid la rten 'di nye bar sbyor ba'i phyir rgya shug gi 'bras bu la sogs pa ltung ba'i gegs byed pa ci yin te/_gnod pa byed pa 'ga' zhig
[\[170b.7\]]kyang yod pa ma yin no/_/de bas na 'khar gzhong la sogs pa la gnas pa'i rgya shug gi 'bras bu la sogs pa mi ltung bar 'gyur ro zhes bya bar bsams pa'o/_/gal te rten gyis byas pa'i ltung ba gegs byas pas rgya shug gi 'bras bu la sogs pa ltung ba med pa
[\[171a\]]
[\[171a.1\]]yin no zhe na/_gegs byed pa las mi ltung ba yin na zhes bya ba la sogs pa smos te/_gegs byed pa zhes bya ba ni dngos po las rgya shug gi 'bras bu la sogs pa mi ltung bar khas blangs pas na/_brgal zhing brtag par mtshungs pas te/_gegs
[\[171a.2\]]byed pa zhes bya ba'i dngos pos mi ltung bar byas pa gang yin pa de ni ci rgya shug gi 'bras bu la sogs pa'i bdag nyid du gyur pa'am don gzhan nyid yin na/_de nyid la 'di nye bar sbyor ba'i phyir zhes bya ba la sogs pa thams cad mtshungs pa yin no/_/'on te mi ltung ba
[\[171a.3\]]zhes bya ba'i don des rgya shug gi 'bras bu la sogs pa mi ltung bar byas pa de la yang brgal zhing brtag pa mtshungs pa ni/_thug pa med par 'gyur ba zhes bya ba smos so/_/de bas na zhes bya ba la sogs pa ni phyogs gsum pa nye bar bkod pa yin te/_ltung ba
[\[171a.4\]]med pa de gang zhig gis ji ltar byed de/_gang gis kyang byas pa med de med pa zhes bya ba med pa nyid kyi phyir ro zhes bya ba bsams so/_/'o na gal te ji ltar dngos po med pa byed ces bya ba bstan ce na/_dngos po med pa zhes bya ba la sogs pa smos te/_dngos po
[\[171a.5\]]med pa byed ces bya ba'i sgra la dngos po med pa zhes bya ba 'ga' zhig kyang yod par mi 'dod do/_/ci'i phyir zhe na/_de ni zhes bya ba la sogs pa smos te/_de ni zhes bya ba dngos po med pa bya ba nyid yin pa'i phyir dngos po nyid du 'gyur ro snyam du bsams
[\[171a.6\]]pa'o/_/gang gi phyir de lta yin pa de bas na dngos po med pa byed pa ni dngos po'i bya ba gang yin pa de 'gog pa ston pa yin no/_/de nyid gsal ba'i phyir dngos por mi byed ces bya ba smos te/_dngos por mi byed ces bya ba'i dag 'di'i don ni dngos po med pa byed ces bya
[\[171a.7\]]ba 'di'i yang de tsam kho na'o zhes bya ba'i don to/_/de ltar na zhes bya ba ni ltung ba'i gegs byed pa med pa tsam nyid do/_/'di ni 'khar gzhong la sogs pa'o/_/de'i phyir ni rgyu de'i phyir ro/_/'di ni zhes bya ba ni 'khar gzhong la sogs pa'o/_/'khar gzhong
[\[171b\]]
[\[171b.1\]]la sogs pa'i rten 'ga' zhig gis ltung ba las gegs ma byas shing ma bzlog pa gang gi tshe/_gnas med de rtag tu ltung bar 'gyur ba kho na zhes bya ba'i don to/_/de bas na zhes bya ba la sogs pa ni mjug sdud pa ste/_yang gi sgras brten pa'i zhes bya ba'i sgra 'dis kyang
[\[171b.2\]]dngos po skad cig ma can dag gi skad cig ma snga mas bsdus pa'i nye bar len pa'i yul 'dra ba las skad cig phyi mas bsdus pa 'byung ba dag la bya'o/_/de'i phyir spyi la yang rnam pa 'di med do zhes bstan pa'i phyir khas blangs nas 'di skad du skyed par byed pa
[\[171b.3\]]ma yin du zin kyang ltung ba'i gegs byed pa'i phyir 'jog par byed pa yin no zhes bstan to/_/de nyid mi srid par bstan pa'i phyir skyed par byed pa zhes bya ba la sogs pa smos te/_ltung ba'i ngang tshul can dang rgya shug gi 'bras bu la sogs pa de'i gegs byed pa ste/_
[\[171b.4\]]ltung ba'i gegs byed pa skyed par byed pa'i rang bzhin can gyis kyang bla'o/_/de byed pa'i phyir ro zhes bya ba ni ltung ba'i gegs byed pa'i phyir ro/_/rdzas 'gro ba dang ldan pa zhes bya ba ni bya ba dang ldan pa'o/_/spyi yang lus can nyid ma yin pa'i phyir/_bya ba
[\[171b.5\]]med pa'i mtshan nyid can la gnas pa ci zhig byed pas 'jog pa ste/_rten du 'gyur zhing gang gis spyi ltung ba med pa de'i gegs byed par gnas par 'gyur/_'on kyang gnas na ni de'i rang gi ngo bo 'pho ba med pa kho na zhes bya'o/_/rang gi ngo bo 'pho ba med pa de
[\[171b.6\]]yang rten la rag lus pa ma yin te/_spyi ni rtag pa nyid kyi phyir ro/_/khas blangs nas kyang brjod pa ni rten la rag lus pa de yang spyi la gnas pa de'i tha dad pa dang tha dad pa med pa'i rnam par spyod pa ste/_gzhan nyid dang gzhan nyid ma yin pa rnam par
[\[171b.7\]]spyod par byed pa na spyi'i gnas pa mi rigs pa kho na yin no/_/rten gyi rgyu can zhes bya ba la sogs pas 'chad par byed de/_rten gyi rgyu can zhes bya ba ni rten la rag las pa nyid do/_/de zhes bya ba ni gnas pa'o/_/de nyid ni spyi las gzhan du gnas pa de'i rten
[\[172a\]]
[\[172a.1\]]byed pa yin gyi spyi byed pa ni ma yin no/_/gnas pa de ni spyi la rag lus pa de bas na 'brel ba las spyi la yang phan btags pa kho na yin snyam pa de bas na/_de la yang zhes bya ba la sogs pa smos pa la/_de zhes bya ba ni gnas pa don gzhan du
[\[172a.2\]]'gyur ba'o/_/de la spyi la rag lus pa'i rgyu cung zhig kyang yod pa ma yin no/_/spyi'i rten gyis spyi la ci zhig byed par 'gyur zhes bya bar khong nas dbyung ngo /_/gal te gnas pa ni spyi la rag lus par khas blangs pa kho na yin no zhe na/_rag las pa kho na
[\[172a.3\]]zhes bya ba la sogs pa smos te/_rag lus pas yang khas blangs pa'o/_/gal te gnas par byed pas so zhe na zhes bya ba ni rten gyis bskyed pa'i gnas pa gang yin pa'i gnas pa de'i gnas pa ni spyis byas pa de bas na/_rten gyis bskyed pa'i gnas
[\[172a.4\]]pa de ni spyi la rag las pa zhes bya ba'o/_/de la yang ste gnas pa'i gnas byed pa las thal bar 'gyur ba mtshungs pa yin no/_/rten la rag lus pa'i gnas pa'i de spyis byas pa gang yin pa de la rten gyi rgyu can gyi gnas pa'i bdag nyid du 'gyur ba'am tha dad
[\[172a.5\]]par 'gyur grang na/_bdag nyid du 'gyur ba yin na ni rten kho nas de byas pa de yin pa'i phyir ci ltar na spyis byas pa yin/_tha dad pa nyid yin na yang gnas pa de nyid ni spyis byas pa'i phyir rten gyis bskyed pa'i gnas pa dang po la spyis ci zhig byas par 'gyur/_'on
[\[172a.6\]]te spyis gnas pa gnyis pa byas pa gang yin pa de ni rten gyis bskyed pa'i gnas pa la rag las pa de'i tshe/_rag las pa zhes bya ba de ji lta bu zhig brjod par bya/_spyis bskyed pa'i gnas pa la rten gyis bskyed pa'i gnas pas gnas pa gzhan gsum pa
[\[172a.7\]]byed pa yin no zhe na/_de la yang thal bar 'gyur ba dang thug pa med par mtshungs par 'gyur ro/_/thug par 'gyur ba de bas na rten gyis bskyed pa'i gnas pa la spyis byas pa'i phan par byed pa nges par mi gzung ba'i phyir/_'di'i ste spyi'i 'brel
[\[172b\]]
[\[172b.1\]]pa dang ldan pa 'di ni rten gyis bskyed pa'i gnas pa yin no zhes bya bar shes par mi 'gyur ro/_/gal te skyed par byed pa yin no zhe na zhes bya ba ni/_rag lus pa zhes bya ba'i skabs yin te/_spyis rten gyis bskyed pa'i gnas pa'i gnas pa gzhan byas pa'i
[\[172b.2\]]ni ma yin gyi/_'on kyang de nyid kyis dang po'i gnas pa bskyed pa de'i tshe/_spyi yan gar ba'i nus pas gnas par byed par 'gyur bas gnas pa byed pa'i phyir khra mo la sogs pa'i rten la ltos pa ci zhig bya ste/_phan mi 'dogs pa la ltos pa ni
[\[172b.3\]]mi rung ngo /_/gang gi phyir ltos pa zhes bya ba ni de la rag lus pa ste/_dngos po 'di la 'di ltos pa zhes bya ba la ltos pa gang yin pa de ni ltos par bya ba 'di dang 'brel cing de la rag lus pa nyid do/_/rag lus pa de yang rtag pa nyid kyi phyir
[\[172b.4\]]khyad par du byar med pa la mi rigs pas spyi yan gar bas gnas bskyed pa'i phyir gnas pa'i rgyu gzhan te/_rten yod pa ma yin no/_/de bas na gnas pa byed pa'i phyir spyi'i gzhi ni rten yin no zhe na bya ba de ni rigs pa ma yin no zhes bsams pa'o/_/
[\[172b.5\]]de ltar de yang tha dad tha dad med/_rnam par spyod pa zhes bstan pa gang yin pa de las re zhig tha dad pa'i phyogs gsal nas gnyis pa la phyogs brten pa ni/_spyi las zhes bya ba la sogs pa smos te/_spyi la gnas pa tha dad pa med par khas blangs pa
[\[172b.6\]]na yang /_gnas pa'i ngo bo de ni spyi de'i rang gi ngo bo kho na yin te/_spyi'i rang gi ngo bo de yang rtag tu yod pa'i phyir spyi 'di ni rten 'ga' zhig gis kyang gnas par byed pa ma yin no/_/gang gi phyir de lta yin pa de'i phyir zhes bya ba la sogs pa la/_
[\[172b.7\]]de'i phyir zhes bya ba la sogs pas mjug sdud pa yin te/_de'i phyir zhes bya ba ni de bas na'o/_/'di'i zhes bya ba ni spyi'i'o/_/de bas na 'di skad du/_gnas pa rten dang gsal ba yin/_/zhes bya bas phyogs gnyis bshad pa de la dang po sun phyung nas phyogs gnyis pa
[\[173a\]]
[\[173a.1\]]brten pa ni/_'on kyang zhes bya ba la sogs pa smos te/_'on kyang gsal ba ma yin pa/_/zhes bya ba ni gsal bar gyur pa ma yin pa'o/_/gsal ba zhes bya ba ni rten gyis so/_/shes pa'i rgyur gyur pa'i phyir de'i gsal ba la rten des
[\[173a.2\]]gsal ba gang yin pa de nyid rten de la spyi gnas par 'gyur na'o/_/slob dpon gyis de ltar zhes bya ba la sogs pas bstan to/_/bdag nyid rang gi yul la rnam par shes pa skye ba de la rung ba nus pa de'i phyir/_gzhan gyi ngor byed pa rgyu gzhan la ltos pa dang bcas
[\[173a.3\]]pa'i dngos po gang yin pa de ni gsal bya yin par grags pa/_rang gi yul las shes pa bskyed par rung ba de'i yang sgron ma la sogs pa byed pa po gang yin pa de ni gsal bya'i rgyu de nyid de skyed pa po kho na yin te/_bum pa la sogs pa sngar rung ba ma yin
[\[173a.4\]]pa'i phyis rnam par shes pa bskyed pa'i phyir ro/_/gal te sgron ma la sogs pa nye ba las kyang bum pa la sogs pa dang po nyid nas kyang rang gi rnam pa can gyi rnam par shes pa bskyed par rung ba de'i tshe/_dang po nyid nas bum pa la sogs pas 'di rung ba nyid
[\[173a.5\]]de la ltos pa zhes bya ba sgron ma la sogs pa la ltos pa'o/_/'gyur ba med pa'i spyi ni rtag pa nyid kyi phyir ro/_/de ni zhes bya ba ni ji skad du bshad pa'i gsal bya'i mtshan nyid do/_/spyi dang ldan pa zhes bya ba ni rten te gnas gang kho na las zhes bya ba'i don to/_/
[\[173a.6\]]gzhan zhes bya ba ni rang gi rgyud la gzhan pa'i dngos po nyid skyed par byed pa la gsal bar byed pa zhes bya'o/_/ci 'dra ba zhig ce na rang gi yul la rnam par shes pa bskyed pa'i nus pa rigs mthun pa nye bar len pa la ltos pa zhes bya ba la rang gi rgyud kyis
[\[173a.7\]]bsdus pa'i skad cig ma snga ma la ltos pa dang bcas pa ste/_dper na mun pa na gnas pa'i bum pa skad cig ma la ltos pa rnam par shes pa bskyed nus pa'i bum pa skad cig ma phyi ma skyed par byed pa'i gsal bar byed pa yin pa lta bu'o/_/ltos pa med pa
[\[173b\]]
[\[173b.1\]]zhes bya ba ni dper na sgra rigs mthun pa'i nye bar len pa la ltos pa med par rang gi yul la rnam par shes pa skyed par byed pa ni gnas dang byed pa'i tshogs pa yin no/_/snga na sgra yod pa ni ma yin na gang gis na rigs mthun pa'i ltos pa'i sgra yod par
[\[173b.2\]]'gyur/_pha rol po dag gi sgra ni gsal bar 'dod pa'i phyir de skad du bstan to/_/gal te byed pa po kho na gsal bar byed pa yin no/_/'o na ni byed pa po dang gsal bar byed pa'i rgyu dag la khyad par ci zhig yod snyam pa de bas na/_gzhan dag tu ni zhes
[\[173b.3\]]bya ba la sogs pa smos te/_gsal bar byed pa las gzhan du byed pa po nyid du 'dod do zhes bya ba'i don to/_/bskyed par bya ba la shes pa bskyed pa'i nus pa phangs pa med pa zhes bya ba ni rang gi yul la rnam par shes pa bskyed par nus pa kho na'i 'bras
[\[173b.4\]]bu sa bon la sogs pa'i byed pa pos skyed pa ma yin pa de'i phyir/_skyed par byed pa tsam gyi rgyu nyid de/_rang gi yul la rnam par shes pa skye ba'i nus pa'i 'bras bu bskyed pa'i mtshan nyid kyi khyad par gyis gsal bar byed pa nyid yin no/_/gal te yang
[\[173b.5\]]gsal bar byed pa las gsal bar bya ba rnam par shes pa skyer rung ba nyid so sor thob pa de lta na yang skyed pa ma yin no zhe na/_gal te gang las zhes bya ba la sogs pa smos pa la/_gang las zhes bya ba ni gsal bar byed pa las so/_/de zhes bya ba ni gsal
[\[173b.6\]]bar ba ba'o/_/de'i zhes bya ba ni gsal bar byed pa'i'o/_/de ni zhes bya ba ni rung ba nyid do/_/'di'i zhes bya ba ni gsal bar bya ba'o/_/gsal bar byed pa nye ba'i phyir dang po nyid nas yod pa ste/_gang gi phyir de ni gsal bar bya ba'i rang bzhin du gyur pa
[\[173b.7\]]yin no/_/ji ltar gsal bar bya ba'i dang po nyid nas yod pa de ltar de'i rang bzhin du gyur pa rung ba nyid kyang yod pa yin no/_/de la ltos pa ma yin zhes bya ba ni gsal bar byed pa la'o/_/gal te rung ba ni gsal bar bya ba las tha dad pa nyid du
[\[174a\]]
[\[174a.1\]]gsal bar byed pas byas pa yin no zhe na/_'di gzhan du zhes bya ba la sogs pa smos pa la/_'di ni zhes bya ba ni rung ba nyid na'o/_/de nyid ces bya ba ni rung ba nyid do/_/de la zhes bya ba ni gsal bar byed pa las so/_/gnas pa bzhin
[\[174a.2\]]du thal bar 'gyur ba ni gal te gzhan yin pa de nyid de'i rten byed pa yin la zhes bshad pa gang yin pa de 'dir yang thob par 'gyur ro/_/de zhes bya ba ni gsal bar bya'o/_/gzhan yang byed pa ma yin pa ni gsal bar bya ba las gzhan te byed pa la gang
[\[174a.3\]]gsal bar bya ba ni cung zhig kyang med pa'i phyir ro/_/ltos par bya ba yin no zhes bya ba 'dis ni phan 'dogs pa nyid bstan la/_cung zhig kyang mi byed pas ni de 'gog pa ma yin pa de bas na de ni 'gal ba yin no/_/skyed par byed pa kho na gsal bar byed pa yin no
[\[174a.4\]]zhes bshad pa gang yin pa de la/_'bras bu nyid yin pa'i phyir zhes bya ba la sogs pas 'khrul pa bstan pa ni/_du ba ni me'i skyed par byed pa nyid ma yin mod kyi/_'on kyang de'i 'bras bu nyid yin pa'i phyir gsal bar byed pa yin no/_/sogs
[\[174a.5\]]pa'i sgras ni chu la chu skyar la sogs pa'o/_/gsal bar byed pa yin pa ni zhes bya ba la sogs pa ni lan yin te/_du ba'i rtags la ltos pas me ni rang ste/_bdag nyid kyi mtshan nyid la rnam par shes pa skyed par byed pa ni ma yin no/_/ci'i phyir zhe
[\[174a.6\]]na/_de lta bur gyur pa rjes su dpag par bya ba nyid du 'dod pa'i me ni mngon sum du skyed par byed pa nyid ma yin pa'i phyir ro/_/gzhan du na me'i rang gi mtshan nyid kyi rnam pa can nyid yin pa'i phyir mngon sum kho nas de shes par 'gyur te/_brgyud pas
[\[174a.7\]]'brel pa ni yod pa yin te/_de skad du me'i rang gi mtshan nyid ni du ba skyed par byed pa yin la/_du ba dang du ba shes pa de las ni shes par 'gyur ro zhes bya ba yin pa de nyid kyi mngon sum du zhes bstan to/_/de la zhes bya ba la sogs pas nye bar
[\[174b\]]
[\[174b.1\]]len pa'i rgyu de nyid de mngon sum du skyed par byed pa yin no zhes ston par byed do/_/nye bar len pa ni brtags shes pa'o/_/yul gyi stobs kyis ni ma yin te zhes bya ba ni me'i rang gi mtshan nyid kyi stobs kyis ni ma yin no/_/ci'i phyir zhe na/_med du zin kyang de la
[\[174b.2\]]ste me shi nas yun ring zhig lon du zin kyang me shes pa yod pa'i phyir ro/_/ji ltar zhe na/_brgyud pas zhes bya ba la sogs pa la/_rtags kyi rjes su 'brang ba ni rjes su dran pa'i rnam par rtog pa ste/_de'i sgo nas so/_/'di ltar 'ga' zhig du ba mthong bar
[\[174b.3\]]'gyur ba'i skyes bu 'ba' zhig la/_du ba dang me med du zin kyang der rnam pa 'ga' zhig gi du ba rjes su dran pa'i rnam par rtog pa skye la/_phyis rjes su 'gro ba dang ldog pa rjes su dran pa las 'di na du ba yod pa de bas na 'di na yang me yod do snyam pa de lta bu'i
[\[174b.4\]]brgyud pas me'i shes pa skye ba kho na yin no/_/spyi zhes bya ba la sogs pa sngar bshad pa 'di nyid la sbyor bar byed de/_spyi'i rnam par snang ba can gyi rjes su dpag pa'i shes pa'i yul skye ba can ma yin pa ni yul zhig pa dang ma skyes pa la yod pa'i phyir ro/_/
[\[174b.5\]]gang gi tshe yul nye ba yin pa de'i tshe yang /_yul gyi stobs kyis skye ba ma yin no zhes bya ba de ni gong du rnam par rtogs rnam pa don dang 'brel par nges pa med pa'i phyir rnam par rtog pa ni don ji lta ba bzhin du skye ba med do zhes bya ba dang /_yod pa dang med pa'i
[\[174b.6\]]phyir rjes su byed pa'i nus pa yin gyi/_snang ba'i phyir ni ma yin te zhes bya ba la sogs pas bstan pa dang /_le'u gsum pa las rnam par mi rtog pa sgrub pa'i skabs su yang ston par 'gyur ro/_/mngon sum du sbyor ba ste rang gi ngo bo la phan 'dogs pa
[\[174b.7\]]rnam par shes pa skyed pa'i nus pas so/_/'dir zhes bya ba ni rang gi yul la rnam par shes pa skye ba la'o/_/gzhan la zhes bya ba ni sgron ma la sogs pa la'o/_/de las zhes bya ba ni sgron ma la sogs pa ltos par bya ba las so/_/'di skad du gsal bar
[\[175a\]]
[\[175a.1\]]byed pa thams cad la skyed par byed pa zhes bya ba ni mi bya'o/_/'on kyang rang gi rnam pa can gyi shes pa skye ba'i grogs su bstan pa gang yin pa de nyid yin pas de bas na ma 'khrul pa yin no zhes bstan par 'gyur ro/_/spyi yang rang gi
[\[175a.2\]]rnam pa can gyi shes pa bskyed pa'i phyir rten la rag lus pa de ltar gsal bya yin par 'dod pa de bas na/_des rten las bdag dmigs su rung ba thob par bya ba yin no/_/bdag nyid thob pa 'di ni spyi gang las kyang yod pa ma yin te rtag pa nyid du khas
[\[175a.3\]]len pa'i phyir ro/_/de ni zhes bya ba ni spyi'o/_/pha rol pos ni spyi ni zhes bya ba la sogs pa smos pa la/_rang gi rten la 'phrod pa 'du ba gsal bar smra ba'o zhes bya bar sbyar ro/_/gal te rang gi rten la 'phrod pa 'du ba ji ltar gsal ba yin zhe na/_rang gi rten la zhes
[\[175a.4\]]bya ba la sogs pa smos pa la/_de ni zhes bya ba ni spyi'o/_/gzhan la zhes bya ba ni rang gi rten la'o/_/slob dpon gyis 'dir zhes bya ba la sogs pa smos te/_phan 'dogs par mi byed pa'i rten de nyid 'dir bsam par bya ba la sogs pas bshad pa nyid kyi phyir ro/_/
[\[175a.5\]]rang gi rten la 'phrod pa 'du bas 'brel pa de ni bdag nyid dam gzhan la rnam par shes pa skye ba'i rgyu yin no zhes smra bas rang gi rten gyi 'du ba 'phrod pa la ltos pa spyi dngos po ni rnam par shes pa'i rgyu yin par 'dod pa de bas na/_rang gi rten la 'phrod pa 'du ba des
[\[175a.6\]]spyi ni bdag nyid skyed par byed pa kho nar 'gyur ro/_/ci'i phyir zhe na/_rgyu de ste shes pa'i rgyu'i ngo bo rang gi rten la 'phrod pa dang 'du ba las snga na med pa'i phyir dang /_rang gi rten la 'phrod pa dang 'du ba de las rnam par shes pa rgyu'i ngo bo yod pa'i phyir ro/_/
[\[175a.7\]]gal te spyi ni rnam par shes pa skyed pa'i ngo bo nyid yin pa'i phyir rtag pa yin te/_de ma grub pa yin no zhe na de'i ngo bo zhes bya ba la sogs pa smos pa la/_de'i ngo bo yod pa yin na zhes bya ba ni rnam par shes pa skyed pa'i ngo bo yod pa yin na'o/_/sngar yang
[\[175b\]]
[\[175b.1\]]zhes bya ba ni rang gi rten la 'phrod pa 'du ba las te gsal bas stong pa'i yul la yang spyi 'ba' zhig las zhes bya ba'i tha tshig go/_/spyi'i rnam pa can gyi rnam par shes pa skye bar thal ba'i phyir ro/_/gsal ba ni zhes bya ba la sogs pa ni pha rol po'i yin te/_
[\[175b.2\]]gsal ba ni rten no/_/spyi legs par byas pa ni rung ba nyid du byed pa ste/_gtan tshigs de'i phyir spyi ni gsal bar byed pa ma yin pa gang yin pa des spyi bskyed par bya ba yin par 'gyur ro/_/'o na ci yin zhe na/_de 'dzin pa'i zhes bya ba ni spyi 'dzin pa ste/_
[\[175b.3\]]legs par byas pas gsal bar byed pa ni zhes bya ba'i skabs yin no/_/slob dpon gyis de yang zhes bya ba la sogs pa smos pa la/_mig sman sogs bzhin zhes bya ba ni chos mi mthun pa'i dpe yin te/_ji ltar mig sman la sogs pa las dbang po legs
[\[175b.4\]]par byas pa rigs pa yin pa de ltar gsal ba la ni ma yin no/_/ci'i phyir zhe na/_de ni gsal bar byed pa nyid du 'dod pas gsal bar bya'o/_/de yod med pa'i dus rtag tu/_/zhes bya ba ni bdun pa'i tshig gnyis pa'o/_/rtogs pa ni shes pa'o/_/mig sman la
[\[175b.5\]]sogs pas zhes bya ba la sogs pa ni 'chad par byed de/_mig sman la sogs pas dbang po legs par byas pas bdag du gyur pa 'ga' zhig khyad par du thob par byed do/_/rtogs pa'i phyir te/_rtogs pa'i rgyu mtshan dang shes pa khyad par can bskyed pa'i phyir zhes bya
[\[175b.6\]]ba'i bar du'o/_/las dang 'brel pa'i rgyu mtshan gyis/_/zhes bya ba 'dir bdun pa yin te/_'di ltar rtogs pa rgyu mtshan du gyur pa dang /_phul du byung ba las su gyur pa'i rgyu 'bras kyi 'brel pa yod pa yin no/_/gal te de nyid ci'i phyir zhe na gsal ba dang
[\[175b.7\]]zhes bya ba la sogs pa smos te/_rtogs pa'i zhes bya bar rnam par dbye ba bsgyur nas sbyar ba'o/_/de ltar na dbang po rab rib la sogs pas nyams par byas pas rnam par shes pa mi gsal ba skyed par byed de/_de nyid mig sman la sogs pas
[\[176a\]]
[\[176a.1\]]legs par byas na gsal por gyur par shes pa de bas na/_dbang po legs par byas pas rtogs pa'i don du phul du byung ba thob par byed do zhes bya'o/_/gang gi tshe mig sman la sogs pas rtogs pa khyad par med pa de'i tshe/_de mi byed pa yang ste rtogs
[\[176a.2\]]pa tha dad pa med na yang mig sman la sogs pa ni de nyid dbang po legs par byas pa legs par byed pa nyid ma yin pa'i phyir ro/_/ji ltar mig sman la sogs pas dbang po legs par byas pa de ltar gsal ba las ni ma yin no/_/ci'i phyir zhe na/_de yod pa dang
[\[176a.3\]]med pa'i dus rtag tu zhes bya ba la sogs pa smos te/_gal te sngar de med pa'i dus su shing la sogs pa dag la rnam par shes pa mi gsal ba skye zhing /_phyis gsal ba ba lang nye ba na gsal ba de'i tshe/_dbang po legs par byas pa gsal bar byas pa yin par
[\[176a.4\]]rtogs na/_ji ltar gsal ba ba lang gsal bar byed pa yod pa'i dus na/_shing las ci 'dra bar skye ba de ni med pa na shing la sogs pa la/_de kho na 'dra ba skye ba yin no/_/gal te yul legs par byas pa yod na yang yul gzhan du rtogs pa'i khyad par
[\[176a.5\]]yod pa ma yin pa de bas na/_de yang rigs pa ma yin no zhe na/_yul zhes bya ba la sogs pa smos te/_dri la sogs pa'i yul 'ga' zhig gis legs par byas pa gang yin pa des dbang po khyad par du byed pa yang /_gzhan du yul gzhan la dbang po
[\[176a.6\]]rtogs pa la gal te khyad par yod pa ma yin pa de lta na yang de khyad par du byas pa'i phyir te/_yul so sor nges pa de yang khyad par du byas pa'i phyir phan 'dogs par 'gyur te/_gsal bar byas pa'i dbang po legs par byas pa ni phan 'dogs par 'gyur ba
[\[176a.7\]]ma yin no zhes bya bar sbyar ro/_/de skad du so sor nges pa'i yul de dag ni rang gi rnam pa can gyi rnam par shes pa sgrub par byed kyi rnam pa gzhan dang ldan pa ma yin pa de bas na/_yul legs par byas pas ni so sor nges pa nyid yin pa'i phyir rang gi yul
[\[176b\]]
[\[176b.1\]]kho na rtogs pa khyad par can kho na skyed par byed pa yin pas 'gal ba med la/_dbang po ni rang gis gzung bar bya ba'i yul gyi khyad par 'dra ba sgrub par byed pa de bas na/_de legs par byas pa ni de'i gzung bar bya ba thams cad la rtogs pa khyad par med pa thob
[\[176b.2\]]par 'gyur ro zhes bstan par 'gyur ro/_/gal te gsal ba'i khyad par gyi dbang pos gzung bar bya ba mthong ba'i yul thams cad la shes pa'i rnam pa gsal bar bskyed pa'i phyir dbang po legs par byas pa byed pa ni ma yin gyi 'on kyang gsal ba skye ba las sngar
[\[176b.3\]]spyi ma mthong ba dbang po'i mthong ba'i nus pa byed pa ste/_bya ba'i phyir gsal ba'i khyad par gyis phan 'dogs par byed pa yin no zhe na/_dbang po las 'das pa mthong ba nyid kyi phyir ro/_/dbang po legs par byas pa gsal por shes te/_gsal ba nye ba las
[\[176b.4\]]gong du nus pa med pa yin la/_phyis nye ba na nus pa de lta na gsal ba'i khyad par de ni dbang po las 'das pa spyi zhes bya ba'i don mthong bas ji ltar rtogs pa thams cad du khyad par med par 'gyur te/_khyad par can kho nar 'gyur ro zhes bya ba'i don to/_/'di
[\[176b.5\]]skad du bstan par 'gyur te/_re zhig mi gsal ba mthong du zin kyang rnam par gsal ba mthong ba'i nus pa byed pa'i phyir mig sman la sogs pas byas pa'i legs par byas pas thams cad du dbang po 'di'i gzung bar bya ba'i yul rtogs pa la khyad par
[\[176b.6\]]du byed par snang na/_gang dbang po las 'das pa'i don mthong ba yang ci'i phyir ma yin/_de ltar rdul phra rab la sogs pa dbang po las 'das pa gzhan dag kyang mthong bar 'gyur ro zhes bsams pa'o/_/gal te spyi kho na mthong ba'i phyir dbang po la
[\[176b.7\]]legs par byas pa byed pa yin pa de bas na ha cang thal bar 'gyur ba med do zhe na/_gcig so sor nges pa zhes bya ba la sogs pa smos te/_spyi blta bar bya ba gcig la dbang po legs par byas pa'i so sor nges pa ni gcig so sor nges pa ste/_de khas
[\[177a\]]
[\[177a.1\]]len na gsal ba'i khyad par khra bo la sogs pa de nyid dang 'phrod pa bas 'brel pa'i spyi gzhan yod pa nyid dang rdzas nyid la sogs pa gang yin pa de mthong ba po legs par byas pa mi 'gyur na yang 'dod de/_gal te rang gi bdag nyid kyi
[\[177a.2\]]'phrod pa 'du bas 'brel pa'i spyi thams cad mthong ba'i phyir legs par byas pa ni gcig kho na'i ma yin no zhe na/_gsal bas kyang zhes bya ba la sogs pa smos pa la/_de dag mthong ba na zhes bya ba ni gsal ba la 'phrod pa 'du bas 'brel pa'i spyi de dag mthong ba
[\[177a.3\]]na'o/_/des gsal bar bya ba ni gsal ba des gsal bar bya ba'o/_/mthong ba yang ring nas rdzas tsam mthong ba na rdzas nyid dang yod pa nyid dag nges pa yin du zin kyang ba lang nyid la sogs pa ni ma nges pa yin no/_/gal te ma nges pa gang yin pa de nyid ni
[\[177a.4\]]mthong ba'i phyir legs par byas pa ma yin no zhe na/_smras pa gcig kyang nges par mi 'gyur ro zhes bya bar sbyar ro/_/gcig gi sgra ni gzhan gyi don yin te/_ma nges pa las gzhan nges par 'dod pa'i rdzas nyid la sogs pa yang nges par mi 'gyur ro/_/
[\[177a.5\]]ci'i phyir zhe na/_dbye ba med pa gsal ba de ni rang gi nyid kyi 'phrod pa 'du bas 'brel pa'i spyi de dag la khyad par med pa'i phyir ro/_/de ni 'ga' zhig dang nye ba ma yin zhing 'ga' zhig dang ring ba yang ma yin pa de bas na/_spyi thams cad ni nges pa'am/_'ga' zhig
[\[177a.6\]]kyang nges par mi 'gyur ro/_/de ltar re zhig gsal bas dbang po legs par byas pa mi 'thad do zhes bstan nas/_da ni khas blangs nas kyang brjod pa'i phyir gal te gsal ba zhes bya ba smos pa la/_gsal bas phyogs gnyi ga la yang rnam par shes
[\[177a.7\]]pa skye ba'i rang bzhin no zhes bya ba dbang du byas pa'i phyir rnam par shes pa bskyed pa'i rang bzhin las mi 'da' ba'i rgyu'i phyir nus pa ni lhan cig byed pa la ltos pa rigs pa ma yin no/_/spyi gang la dbang po legs par byas pa'i lhan cig byed pas yod pa de la de
[\[177b\]]
[\[177b.1\]]skad ces bya'o/_/de'i ngo bo ni de nyid kyi phyir ro/_/rtag pa nyid kyi phyir byed pa med pa phul du byung ba spyi 'di'i lhan cig byed pa'i don gang yin te/_'ga' yang med do/_/khyad par du byas pa'i zhes bya ba la sogs pas ldog pa bstan pa yin te/_lhan cig byed pa
[\[177b.2\]]las khyad par du byas pa'i bdag nyid thob pa'i phyir ro/_/de la zhes bya ba ni lhan cig byed pa la'o/_/ci'i phyir zhe na/_skad cig ma de dag gis skyed par byed pa'i bdag nyid lhan cig byed pa nye ba las sngar med pa gang yin pa de'i tshe ste lhan cig byed
[\[177b.3\]]pa de kho na las gyur pa'i phyir ro/_/de dag nyid ni skad cig ma dag go/_/gzhan gyis ma bsgrubs pa zhes bya ba ni lhan cig byed pas so/_/rang bzhin de ni nus pa'i rang bzhin no/_/spyi yan gar ba lhan cig byed pa dang bral ba de ni snga na rnam par shes
[\[177b.4\]]pa'i skyed pa'i rang bzhin med par 'gyur ba gang yin pa de ji ltar yang mi 'gyur ro zhes bya bar sbyar ro/_/rtag pa nyid yin pa'i phyir ro zhes bsams pa'o/_/gzhan yang gsal ba spyi legs par byas pa yod na des bskyed par bya ba yin par 'gyur ba'i
[\[177b.5\]]phyir/_gzhan gyis dbang po legs par byas pa khas len na de lta na yang gsal bas bskyed par bya ba nyid thob pa'i phyir gsal bas zhes bya ba la sogs pa smos pa la/_de'i lhan cig byed pa can gyis zhes bya ba ni gsal bas dbang po legs par byas
[\[177b.6\]]pa'i lhan cig byed pa can gyi spyi ni rnam par shes pa'i rgyu yin pa de ltar khas len pa ni yang gsal ba'i 'bras bu dbang po'i 'bras bu nyid yin pa'i phyir spyi ni brgyud pas gsal ba'i 'bras bu nyid du bstan par 'gyur ro//_//bam po bcu
[\[177b.7\]]bdun pa/_re zhig gsal ba ni spyi'i gsal bar byed pa yin kyang bla ste/_de ni rigs dang ldan pa nyid du rigs pa ma yin te/_ha cang thal bar 'gyur ba'i phyir/_gzhan yang zhes bya ba la sogs pa smos te/_gal te rigs te spyi rnams dang /_gsal
[\[178a\]]
[\[178a.1\]]ba'i khyad par gsal bar byed pa ni rigs dang ldan pa nyid du 'dod pa de'i tshe/_ba lang nyid la sogs pa gsal bar byed pa sgron ma la sogs pa gsal bar byed pa nyid yin pa'i phyir/_ba lang nyid la sogs pa des de dang ldan pa ba
[\[178a.2\]]lang nyid la sogs pa dang ldan pa thob ste/_khra bo la sogs pa dang 'dra bar ba lang gi rten thob par 'gyur ro zhes bya ba'i tha tshig go/_/gang zhig ces bya ba la sogs pas 'chad par byed de/_ba lang nyid la sogs pa gsal bya dag la sgron ma la sogs pa
[\[178a.3\]]la yang rnam par shes pa'i rgyu nyid yin no/_/gal te ji ltar zhe na snang bas zhes bya ba la sogs pa smos te/_de bas na snang ba la rnam par shes pa'i rgyu nyid du yod pa yin no/_/de bas na zhes bya ba ni rnam par shes pa'i rgyu nyid yin pa'i phyir ro/_/sgron
[\[178a.4\]]ma la sogs pa ni zhes bya ba la sogs pa'i sgras ni dbang po dang yid la byed pa la sogs pa gzung ste/_de dag kyang rnam par shes pa'i rgyu nyid yin pa'i phyir ro/_/gal te gsal ba las spyi ni mngon par gsal ba khyad par can kho nar 'gyur gyi/_
[\[178a.5\]]sgron ma la sogs pa las ni de ltar ma yin no zhe na gsal ba las kyang zhes bya ba la sogs pa smos te/_gsal ba las kyang rnam par shes pa'i rgyu nyid ma gtogs pa gzhan mngon par gsal ba 'ga' zhig kyang yod pa ma yin te/_gal te gsal
[\[178a.6\]]ba spyi phul du byung bar byed pa byas pa yin gyi/_sgron ma la sogs pas ma yin pa de'i tshe/_khyad par yod par 'gyur na/_de yang med de spyi phul du byung ba'i rang gi ngo bo nyid bya bar mi nus pa nyid kyi phyir ro zhes bya bar bsams pa'o/_/gal te 'phrod
[\[178a.7\]]pa 'du ba zhes bya ba la sogs pa gsal ba la 'phrod pa 'du bas 'brel pa ba lang nyid yin gyi sgron ma la sogs pas ni ma yin no zhes bya ba ni spyi'o/_/bskyed par bya ba dang skyed par byed pa med pa dag la 'phrod pa 'du ba zhes bya ba 'di ci zhig yin zhes
[\[178b\]]
[\[178b.1\]]bya ba bshad zin pa nyid kyi phyir ro/_/'phrod pa 'du ba yod pa de lta na yang spyi 'di ni gsal ba dang lhan cig 'phrod pa 'du ba tsam du skyes pa yin gyi/_gzhan rnam par shes pa'i bskyed pa'i mtshan nyid kyi khyad par 'ga' zhig kyang ma yin no/_/snga ma bzhin du
[\[178b.2\]]zhes bya ba ni gsal ba dang 'phrod pa 'du ba las snga ma bzhin du'o/_/phyis kyang zhes bya ba ni gsal ba las 'phrod pa 'du ba la yang ngo /_/gal te 'di ltar spyi ni khyad par 'ga' zhig kyang med pa de lta yang 'phrod pa 'du ba'i stobs las rang gi yul gyi rnam par
[\[178b.3\]]shes pa skyes pa yin no zhe na/_'phrod pa 'du ba kho na zhes bya ba la sogs pa smos te/_spyi shes pa'i rgyu nyid du khas len na/_rang gi rten gang la 'phrod pa 'du bas 'brel pa de la spyi las gzhan 'phrod pa 'du ba dag kyang ste gzugs la sogs pa'i rdul phra
[\[178b.4\]]rab la sogs pa 'phrod pa 'du ba 'brel ba dag kyang mthong bar thal bar 'gyur te/_thams cad la 'phrod pa 'du ba ni gcig nyid du khyad par med pa'i phyir ro/_/ji ltar 'phrod pa 'du ba yan gar pas spyi dbang po las 'das pa yang mthong ba med pa ltar gzugs la
[\[178b.5\]]sogs pa rdul phra rab dag kyang ci'i phyir mthong bar byed par mi 'gyur/_gang gi phyir 'phrod pa 'du ba'i phyogs la skyon 'di yod pa de bas na gsal ba spyi'i yul la gsal bar byed pa nyid ni rnam par shes pa'i rgyu nyid yin no/_/de lta bur gyur pa'i gsal
[\[178b.6\]]bar byed pa de yang sgron ma la sogs pa dang yang 'dra ba'i phyir ro/_/ba lang nyid sogs de ldan thob/_/ces bya ba la sogs pa'i thal bar 'gyur ba de nyid du 'gyur ro/_/de bas na zhes bya ba ni de'i phyir ro/_/spyi rang gi rten la gnas pa ni rten ma yin
[\[178b.7\]]zhing /_spyi rang gi rten la gnas pa yang rang gi rten gyis gsal ba ste/_mngon par gsal ba ma yin pa de bas na du ma byas pa la shes pa rnam pa gcig pa can gyi rgyu ma yin te/_mi gnas pa'i rgyu'i phyir/_gang zhig gang la mi gnas pa de ni de
[\[179a\]]
[\[179a.1\]]la bdag nyid gnas pa'i sgo nas shes pa'i rgyur mi rigs so/_/du ma la spyi gcig mi gnas pa de nyid kyi phyir/_gal te rigs gsal ba las gzhan yin pa'am/_gzhan ma yin par smra ba gang yin pa de dag ni sngar ma byung ba'i phyir
[\[179a.2\]]gsal ba ste/_da ltar byung ba'am phyis mthong bar 'gyur ba dag la'o/_/de nyid kyi sgra ni yod pa'i sgra'i 'og tu nges par gzung ba'i 'og tu blta bar bya'o/_/de nyid kyi phyir yod pa kho na'o zhes bya ba la sogs pa smos te/_gang dag gi rigs ni don dam par yod
[\[179a.3\]]do zhes bya ba'i don to/_/rang gi nus pa nyid kyis zhes bya ba ni rang gi rtogs pa'i sgo nas so/_/gzhan gyi zhes bya ba ni gsal ba'i khyad par la blo skyed par byed pa na'o/_/khyad par ji lta bu zhe na/_rang gi ngo bo rjes su byed pa can te/_ngo bo gcig pa'i rjes su zhugs
[\[179a.4\]]pa'o/_/gang la blo skyed par byed pa der 'brel pa rag lus pa yin te/_'brel pa med par ni rang gi rnam pa can gyi blo bskyed par ha cang thal bar 'gyur ba'i phyir ro/_/de yang zhes bya ba ni gsal ba gzhan dang 'brel pa ste/_spyi ni de nyid kyi phyogs dang gzhan nyid
[\[179a.5\]]kyi phyogs la yod pa ma yin no/_/ci'i phyir zhe na/_gsal ba'i khyad par gcig la skye ba'i blo gcig tu 'byung ba can de ni/_gsal ba gzhan la yang spyi'i rnam par 'dzin par 'gyur ro zhes bya ba'i don to/_/gal te gsal ba'i khyad par gcig po de la spyi
[\[179a.6\]]don dam par gyur pa cung zhig mthong na/_gzhan du zhes bya ba gsal ba'i khyad par gang la des 'gro bar bya ba gzhan du mthong ba de yang yod pa zhes bya ba spyi dngos por gyur pa ni mi srid do zhes bya bar sbyar ro/_/ci'i phyir zhe na/_rten las gzhan nyid min
[\[179a.7\]]par khas blangs pa na rjes su 'gro ba med pa'i phyir te/_gcig las ldog pa med par de'i bdag nyid du 'gro ba med pa'o/_/spyi rten las gzhan nyid yin na yang gsal ba la mi rten pa'i phyir te/_rten ni brten pa la sogs pa'i dngos po dgag pa bshad ma
[\[179b\]]
[\[179b.1\]]thag pas bkag pa nyid kyi phyir ro/_/gal te spyi tha dad pas 'brel pa med pas gsal ba gzhan la/_rang gi rnam pa can gyi shes pa skyed par mi byed pa de ltar gsal ba dang po la yang de mtshungs pa'i phyir/_sngon min gsal ba dag la ni/_/zhes ci'i
[\[179b.2\]]phyir brjod de/_gsal ba dag la ni zhes brjod par bya'o/_/de bzhin du gcig la yod pa ma mthong na ni/_gzhan la mthong ba mi srid phyir/_/zhes bya ba yang brjod par mi bya ste/_gsal ba'i khyad par gcig la yang 'brel pa med pa mthong ba mi srid pa'i
[\[179b.3\]]phyir ro/_/de ni bden te khas blangs pas/_/de skad du bshad pa'i phyir nyes pa med pa'o/_/de ltar spyi de nyid dang gzhan nyid la gzhan du mthong ba mi srid cing /_de nyid las rnam pa gzhan du yang mi srid par bstan pa'i phyir/_rang bzhin gyi zhes bya ba la
[\[179b.4\]]sogs pa smos te/_rang bzhin gyi las de nyid dam gzhan nyid 'das pa ma yin zhes sbyar ro/_/ci'i phyir zhe na/_ngo bo ste rang bzhin der gyur pa ma yin zhing de'i ngo bo ma yin pa ni gzhan nyid las ma 'das pa'i phyir te/_de las gzhan nyid yin pa'i
[\[179b.5\]]phyir ro zhes bya ba'i don to/_/de'i ngo bo nyid ma yin kyang bla ste/_ci'i phyir gzhan nyid yin zhe na/_de'i phyir gzugs kyi zhes bya ba la sogs pa las/_gang yin pa de nyid ma yin te zhes bya ba ni/_de'i ngo bo ma yin no zhes bya ba'i don to/_/'di tsam
[\[179b.6\]]kho na'i gzhan nyid kyi mtshan nyid yin zhes bya ba'i tha tshig go/_/rnam pa gzhan bzhin du zhes bya ba ni drug pa'i don gyi 'dra ba'o/_/'di ltar bde ba las sdug bsngal nyid gzhan yin pa yang sdug bsngal ni bde ba'i ngo bo ma yin pa nyid kyi phyir ro/_/'di tsam gyi ni
[\[179b.7\]]de'i ngo bo ma yin pa gzhan nyid kyi khyad par bstan to/_/gzhan nyid kyi mtshan nyid 'di yang mngon par 'dod pa'i phyir khyad par med pa'i phyir ro/_/des ni phyogs kyi chos bstan to/_/sbyor ba ni dngos po nyid du yod pa de'i ngo bo ma yin pa gang yin pa
[\[180a\]]
[\[180a.1\]]de ni de las gzhan nyid yin te/_dper na bde ba las sdug bsngal ba lta bu'o/_/dngos po nyid du yod pa'i spyi yang gsal ba'i ngo bo ma yin par 'dod do zhes bya ba ni rang bzhin gyi gtan tshigs yin te/_de'i ngo bo nyid ma yin pas gzhan nyid
[\[180a.2\]]kyi tha snyad bya ba bsgrub par bya ba nyid yin pa'i phyir ro/_/de ltar re zhig spyi de'i ngo bo nyid ma yin pa ni gzhan nyid du bsgrub pa yin no/_/'on te gzhan nyid du mi 'dod pa de'i tshe de nyid thob par 'gyur ro zhes bstan pa'i phyir/_gal te zhes bya ba la sogs
[\[180a.3\]]pa smos te/_gsal ba las gzhan nyid du ma yin na gsal ba'i ngo bo de nyid spyi de nyid du 'gyur ro/_/de nyid ma yin pa zhes bya ba ni gsal ba ngo bo nyid ma yin pa'o/_/dngos po gzhan dang 'dra bar gzhan nyid du thal bar 'gyur ba'i phyir ro zhes bya ba de yang bshad ma
[\[180a.4\]]thag pa kho na yin no/_/spyi gzhan nyid ma yin pa de lta na yang gsal ba gzhan gyi rjes su 'gro bar mi 'gyur ro zhes bya ba de lta na/_gsal ba'i rang bzhin zhes bya ba la sogs pa smos te/_gsal ba'i rang bzhin gcig ni gsal ba gzhan la rjes su 'gro zhing
[\[180a.5\]]rjes su 'jug pa ma yin te/_gsal ba gzhan gyi rang bzhin nyid ces bya ba'i don to/_/ci'i phyir zhe na/_rjes su 'gro bar bya ba gsal ba gzhan nyid med par thal bar 'gyur ba'i phyir ro/_/gal te khra bo'i bdag nyid can gyi spyi ser skya'i bdag nyid du gyur pa de'i
[\[180a.6\]]tshe/_khra bo'i bdag nyid can gyi las tha dad pa med pa'i ser skya'i khra mo kho nar gyur pa yin no/_/khra bo dang 'dra bar zhes bya ba 'di ci'i phyir gsal ba gzhan nyid yin/_de bas na zhes bya ba ni de'i phyir spyi tha dad pa med pa las zhes bya ba ni gsal ba las so/_/rjes
[\[180a.7\]]su 'gro bar mi 'gyur zhes bya ba ni rjes su zhugs pa ste/_spyi tha dad pa med pa las kyang blo rjes su 'gro bar mi 'gyur zhing zhes bya ba'i skabs yin no/_/ci'i phyir zhe na/_spyi tha dad pa de ni gsal ba khyab pa 'ga' zhig la yang rten pa med cing gnas pa med
[\[180b\]]
[\[180b.1\]]pa'i phyir te/_'brel pa med par gnas par mi rung ba'i phyir ro/_/gnas pa rten dang gsal ba ni/_/de ltar de la mi rigs so/_/zhes bya ba la sogs pas gsal bar bya ba dang /_gsal bar byed pa dang /_rten dang brten pa'i 'brel pa bkag pa'i
[\[180b.2\]]phyir ro/_/gal te 'on kyang spyi dang de dang ldan pa dag gi 'brel pa ni gzhan yod par 'gyur ro zhe na/_'ga' zhig ces bya ba la sogs pa smos pa la/_gang la gsal bar byed pa dang gsal bar bya ba'i ngo bo la zhes bya ba ni lnga pa'o/_/sogs pa'i sgras
[\[180b.3\]]ni rten dang brten pa'i dngos po gzung ngo /_/sngar bkag pa'i 'brel pa gnyis po de las gsal ba ba lang spyi'i dngos po gzhan ci yang med pa'i phyir ro/_/ci'i phyir zhe na/_rtag pa nyid kyis gsal ba'i khyad par 'ga' zhig gis phan btags pa med
[\[180b.4\]]pa'i spyi rag lus pa med pa'i phyir ro/_/rag lus pa med pa'i 'brel pa 'ga' zhig kyang yod pa ma yin no/_/de dag gis ni/_gzhan nyid min na rjes 'gro med/_/gzhan nyid ni yang mi rten phyir/_/zhes bya ba'i tshigs su bcad pa'i cha bshad do/_/gal te
[\[180b.5\]]gsal ba dag la spyi 'brel pa med du zin kyang rang gi ngo bo'i rjes su byed pa'i shes pa skyed par byed pa yin no zhe na/_'brel pa med pa can zhes bya ba la sogs pa smos pa la/_'di la 'brel pa yod pa yin pas na zhes bya bar tshig rnam par sbyar ro/_/thams
[\[180b.6\]]cad kyi shes pa thams cad la skye bar 'gyur zhes bya ba'i don to/_/de bas na zhes bya ba ni de'i phyir ro/_/'di zhes bya ba ni spyi yod par smra ba'i'o/_/spyi gcig mthong bas zhes bya ba ni gtan tshigs so/_/gsal ba'i khyad par khro bo gcig la gnas pa gang
[\[180b.7\]]yin pa de ni gzhan te gsal ba gzhan la gnas shing rjes su 'jug par 'dod pa'i spyi'i dngos po 'dod pa ni gsal ba las de nyid dang gzhan gang yin pa de las ma 'das pa yin te/_dngos po rnam pa gzhan med pa'i phyir ro/_/de la yang nyes pa bshad zin pa'i
[\[181a\]]
[\[181a.1\]]phyir spyi dngos por gyur pa la rjes su 'gro ba'i shes pa zhes bya ba de ni rigs pa ma yin no/_/gang gi phyir de lta yin pa de'i phyir don phan tshun tha dad pa rnams la ngo bo gcig ste/_rnam pa gcig tu rtogs pa 'di la 'khrul pa kho na yin te/_tha dad pa
[\[181a.2\]]dag la tha dad pa med par sgro 'dogs par 'jug pa'i phyir ro/_/'on kyang de gang las skyes pa yin zhe na/_rnam par rtog pa zhes bya ba la sogs pa smos te/_rigs mi mthun pa las log pa'i dngos po nyams su myong bas de lta bur gyur pa'i rnam par rtog pa
[\[181a.3\]]skyed par byed pa'i bag chags bsgos pa gang yin pa des kun nas bslang ba nyid do/_/de yang gong du bshad zin pa'i phyir ro/_/dngos po tha dad pa zhes bya ba la sogs pa smos te/_dngos po de'i 'bras bu can/_de'i 'bras bu can ma yin pa las tha dad pa
[\[181a.4\]]de lta bur gyur pa dag nyams su myong bas bsgos pa'i bag chags gang yin pa de'i rang bzhin te ngo bo nyid ni de'i rten yin no zhes bya ba de ni sngar dpyad zin to/_/de la dngos po tha dad pa ni brgyud pa'i rgyu yin zhing /_bag chags kyi rang bzhin ni mngon sum gyi rgyu
[\[181a.5\]]yin pa'i phyir gnyis bkod pa yin no/_/gal te gzhan sel ba kho na sgras brjod par bya ba yin snyam pas 'o na da ni zhes bya ba la sogs pa smras pa la/_gtso bo dang dbang phyug la sogs pa'i 'bras bu'i sgra dag ni zhes bya ba ni/_'gro ba ni gtso bo'i
[\[181a.6\]]'bras bu dang dbang phyug gi 'bras bu zhes bya'o/_/sogs pa'i sgras ni sgra'i tshangs pa yongs su gyur pa zhes bya ba la sogs pa'i sgra dag yongs su gzung ngo /_/dngos po ni phyi dang nang gi'o/_/tha dad pa gang dag la gtso bo la sogs pa'i
[\[181a.7\]]'bras bu'i bdag nyid du gyur pa med pa de dag la de skad ces bya'o/_/gal te de dag gtso bo ma yin pa la sogs pa'i 'bras bu las tha dad par 'gyur ba de'i tshe/_gtso bo la sogs pa'i 'bras bu'i bdag nyid tha dad par 'gyur na/_de nyid
[\[181b\]]
[\[181b.1\]]kyang thams cad la tha dad pa med pa yin te/_tha dad pa med pa'i rgyu mtshan de thams cad la 'jug par 'gyur na/_gzhan sel ba smra ba'i gzhung gi dngos po dag la de yang yod pa ma yin te/_gtso bo ma yin pa la sogs pa'i 'bras bu'i bdag nyid can
[\[181b.2\]]yin pa'i phyir ro/_/de bas na ji ltar na de lta bur gyur pa ni tha dad pa med par 'jug par 'gyur te/_med pa kho na'o zhes bsams pa'o/_/de ltar na gzhan sel ba'i gnas skabs kyis ma khyab pa yin no zhes 'dod do/_/de dag kyang bya ba la sogs pas
[\[181b.3\]]lan 'debs par byed do/_/gtso bo la sogs pa'i 'bras bu'i sgra de dag kyang rnam par rtog pa'i rnam par shes pa'i snang ba'i don la 'jug par 'gyur gyi zhes bya bar sbyar ro/_/ji ltar zhe na/_brda ji lta ba bzhin du zhes bya ba la sogs pa smos te/_dngos
[\[181b.4\]]po de lta bur gyur pa ma yin du zin kyang 'dod pa'i dbang gis 'gro ba ni gtso bo'i 'bras bu yin no zhes brda ji lta ba bzhin du byas pa des shes pa'i rgyud bag chags bsgos pa'i nus pa'i skad cig ma phyi ma phyi ma yongs su gyur pa des/_legs par byas pa nyid
[\[181b.5\]]kyi phyir phyi nang gi don thams cad mthong ba ste nyams su myong ba yod du zin kyang /_ci de dngos po'i chos kyi gtso bo ma yin pa'i 'bras bu'i don dag mthong ba de lta na yang /_gtso bo ma yin pa'i 'bras bu de las tha dad pa dngos por yod pa la ltos pa med pa
[\[181b.6\]]yin te/_dngos po'i rang gi ngo bo la mi ltos par zhes bya ba'i tha tshig go/_/de ltar nges par byas pa ste/_brda ji lta ba bzhin du gtso bo ma yin pa'i 'bras bu'i dngos po la yang /_gtso bo'i 'bras bu nges par byas pa las/_de lta bu ma yin pa'i rnam par
[\[181b.7\]]rtog pa'i gtso bo'i 'bras bu ma yin pa nyid kyis sems dang ldan pa brtags pa ste/_de rnam par gcad nas so/_/gtso bo'i 'bras bu'i dngos po'o zhes bya ba'i rnam par rtog pa'i rnam par shes pa gang yin pa de'i snang ba'i don la rigs mi mthun pa'i
[\[182a\]]
[\[182a.1\]]rnam par rtog pa rnam par gcod pas de nyid gzhan sel ba'o zhes bsams pa'o/_sgra de dag kyang ji lta bur gyur pa zhe na/_nye bar len pa zhes bya ba la sogs pa smos te/_rnam par rtog pa'i rgyu bag chags brtan po ni nye bar len pa'i
[\[182a.2\]]stobs so/_/de las byung zhing skye ba rnam par rtog pa gang la yod pa ste/_des kun nas bslang ba dag go/_/'di skad du gal te dngos po de lta bur gyur pa'i tha dad pa med du zin kyang /_de lta na yang rnam par rtog pas sgro btags pa'i gzhan sel ba kho na sgra 'jug pa'i
[\[182a.3\]]yan lag yin pa de bas na ma khyab pa'i nyes pa yod pa ma yin no zhes bstan par 'gyur ro/_/gal te gtso bo la sogs pa'i 'bras bu'i sgra dag tha dad pa med par 'jug na dngos po de dag la spyi dngos por gyur pa mi 'dod ce na/_de ltar zhes bya ba la sogs pa smos
[\[182a.4\]]te/_gtso bo'i 'bras bu nyid du sgro btags pa dang gtso bo'i 'bras bu ma yin pa de dag gnyi ga la yang spyi bkag pa'i phyir ro zhes bsams pa'o/_/gzhan sel ba smra bas nyes pa med pa bstan pa'i phyir ro/_/de lta bur gyur pa zhes bya ba la sogs pa smos te/_
[\[182a.5\]]gtso bo la sogs pa'i 'bras bu nyid du brtag pa zhes bya ba'i tha tshig go/_/de gzhan las te/_gtso bo la sogs pa'i 'bras bu ma yin pa nyid du brtag pa dag las/_gtso bo la sogs pa'i 'bras bu nyid du sgro btags pa dag gis tha dad pa ni/_rtogs pa po'i
[\[182a.6\]]zhen pa'i dbang las gyur pa'o/_/gal te de'i bsam pa'i dbang kho na ste/_rtogs pa po'i bsam pa'i dbang kho na las gtso bo'i 'bras bu ma yin pa nyid du 'dod pa'i dngos po dag gi rjes su 'gro ba can gyi shes pa'i rgyu mtshan gyi spyi ci'i phyir med ce na/_de
[\[182a.7\]]ni yod pa ma yin te/_gang gi phyir smras pa sbyor ba btags pa des ni gtso bo'i 'bras bu nyid du 'dod pa'i dngos po 'di gdon mi za bar med na mi 'gyur ba nyid kyi phyir/_gtso bo'i 'bras bu ma yin par 'dod pa las tha dad par 'dod pa yin/_gal te
[\[182b\]]
[\[182b.1\]]skyes bu gtso bo'i 'bras bu ma yin pa las/_gtso bo'i 'bras bu tha dad pa med pa de'i tshe/_skyes bu yang gtso bo'i 'bras bu nyid du 'gyur te/_brda'i ngo bor rnam par btags pa'i tha dad pa de nyid kyang sgra gcig 'jug pa sogs pa'i mtshan nyid can gyi spyi'i 'bras bu'i
[\[182b.2\]]nus pa ste stobs yin no/_/de lta bur gyur pa'i tha dad pa ma yin pa dag la ji ltar spyi'i blo 'khrul pa yin pa bzhin du de lta bur gyur pa'i tha dad pa la yang khyad par med par bstan pa'i phyir/_gal te zhes bya ba la sogs pa smos pa la/_gal te'i sgra ni rang bzhin
[\[182b.3\]]gsal bar byed pa'i don te/_gal te 'di ni thams cad du yul med pa'i ngo bo yin na/_de la kho bo cag gis ci byar yod ces bya ba'o/_/yod pa'am zhes bya ba ni dngos po yod pa ba lang ma yin pa las ldog pa dag go/_/med pa dag la zhes bya ba ni don dam
[\[182b.4\]]par gtso bo dang dbang phyug la sogs pa'i 'bras bu nyid du yod pa ma yin pa'i dngos po dag la/_ji ltar spyi'i blo 'khrul pa yin pa bzhin du de lta bur gyur pa tha dad pa 'di ni don dang ldan pa ma yin te/_des ji ltar tha dad pa med pa'i rnam par sgro btags pa'i phyi
[\[182b.5\]]rol dag la med pa'i phyir ro/_/de bas na med pa 'dzin pa'i phyir bslad pa kho na te/_'khrul pa nyid yin pa'i phyir spyi'i blo yul med pa can 'di'i yul dpyod pa la gus pa cung zad kyang med do/_/gal te spyi'i blo thams cad 'khrul pa kho na yin na 'o na ji
[\[182b.6\]]ltar rjes su dpag pa don la mi bslu ba yin zhe na/_'ga' zhig la zhes bya ba la sogs pa smos te/_dngos po 'ga' zhig la 'di la blo las mi bslu ba gang yin pa de ni/_rgyu dang 'bras bu'i 'brel pa las yin te/_de yang nor bu sgron ma'i 'od dag las/_nor
[\[182b.7\]]bu'i blo yis 'gro ba'i zhes bya ba la sogs pa le'u gsum pa las bstan par bya ba dang /_gang la dngos po dang 'brel pa yod pa dngos po med pa'i rten yin te/_rjes dpag ji skad bshad ji bzhin/_/zhes bya ba la sogs pas bstan zin pa yin no/_/dngos
[\[183a\]]
[\[183a.1\]]po'i bdag nyid de lta bur gyur pa'i gzung ba nges par gzung ba byas pa las/_rjes su dpag pa'i rnam par rtog pa ni dngos po la mi bslu ba ni yin te/_mngon sum gyis nyams su myong ba bzhin no zhes bya ba ni/_chos mi mthun pa'i dpe'o/_/
[\[183a.2\]]ci'i phyir zhe na/_de ltar yod pa ma yin yang zhes bya ba ni/_de'i dngos po med du zin kyang rtags kyi rjes su 'brang zhing brgyud pas yod pa'i phyir ro/_/de yang phyis bstan par bya ba dang sngar yod pa dang med pa rjes su byed pa zhes bya ba la sogs pas bstan
[\[183a.3\]]zin to/_/gal te spyi'i blo yul med pa can 'di ci ltar gzhan sel ba'i yul can nyid bstan ce na/_de'i phyir tha dad pa zhes bya ba la sogs pa smos te/_spyi'i blo 'di ni dngos po tha dad pa mthong ba'i stobs kyis zhes bya ba rigs mi mthun pa las ldog
[\[183a.4\]]pa rang gi mtshan nyid nyams su myong ba'i nus pas bskyed pa zhes bya ba khong nas dbyung ngo /_/phal cher smos pa ni dngos po med du zin kyang ri bong gi rwa la sogs pa la rnam par rtog pa'i blo 'jug pa bstan pa'i phyir ro/_/gzhan yang de dag la dngos por
[\[183a.5\]]nges pa'i phyir te/_dngos po tha dad pa'i de dag la rang gi snang ba'i dngos po nyid du sgro btags pa'i phyir te/_snang ba dang rnam par rtog pa'i don gcig tu byas nas 'jug pa'i phyir ro zhes bya ba'i tha tshig go/_/de skad du gang gi phyir dngos po tha dad pa
[\[183a.6\]]mthong ba'i stobs kyis bskyed pa nyid skyes nas rang gi snang ba la dngos po tha dad pa dag tu sgro btags nas 'jug pa de'i phyir/_tha dad pa'i yul la yang 'di bshad pa yin no zhes bstan par 'gyur ro/_/de dag kyang gong du/_de phyir gzhan sel yul can
[\[183a.7\]]te/_/de byed brten pa'i ngo bo'i phyir/_/zhes bya ba 'dis bstan zin to/_/de ltar re zhig kha cig 'thad pa gnyis byas nas 'chad par byed la/_gzhan dag ni 'thad pa 'di ni gcig kho na yin no zhes bya bar rtogs te/_dngos po tha dad pa mthong ba'i stobs kyis
[\[183b\]]
[\[183b.1\]]rang gi snang ba de dag la dngos por nges pa'i phyir te/_rang gi snang ba kho na dngos po tha dad pa yin no zhes de ltar nges par bya ba'i phyir/_tha dad pa'i yul can zhes bya'o zhes bya ba'i don to/_/re zhig rigs pa ni mi rtag pa la sogs pa'i rnam par rtog pa dag
[\[183b.2\]]ni/_de lta bur gyur pa'i dngos po mthong ba'i stobs kyis bskyed pa'i phyir tha dad pa yul can nyid yin la/_de lta bur gyur pa'i dngos po tha dad pa ma yin pa rtag pa la sogs pa'i dngos po'am/_dngos por yod pa ma yin pa ri bong gi rwa la sogs
[\[183b.3\]]pa'i rnam par rtog pa dag la ji ltar 'gyur zhe na/_de lta bu'i ngo bor zhes bya ba la sogs pa smos te/_dper na dngos po tha dad pa'i ngo bo gzung zhing nyams su myong ba'i stobs kyis bskyed pa'i mi rtag pa la sogs pa'i blo dag ni rang gi snang ba la tha dad
[\[183b.4\]]pa'i ngo bo sgro btags nas 'jug pa ltar/_gtso bo'i 'bras bu rtag pa nyid la sogs pa'i blo dag kyang de lta bu'i ngo bor brtags pa nyid de/_rang gi snang ba la tha dad pa'i ngo bor brtags pa kho na yod na gzhan la zhes bya ba yod pa ma yin/_gtso
[\[183b.5\]]bo'i 'bras bu rtag pa nyid la sogs par brtags pa dag la de'i blo dag 'jug pa'i phyir tha dad pa'i yul can zhes bya ba la ri bong gi rwa la sogs pa'i rnam par rtog pa dag kyang rnam par rtog pa gzhan rnam par gcad nas tha dad pa nyid du sgro
[\[183b.6\]]'dogs pa'i phyir/_tha dad pa'i yul can nyid du yod pa yin no/_/rang gi rten de gsal ba'i yul tsam kho na yod pa'am/_gsal bas stong pa'i yul thams cad na yod cing gnas pa yin te/_gsal bas stong pa'i yul na yang yod pa
[\[183b.7\]]nyid kyi phyir/_bum pa la sogs pas stong pa'i yul du sngon med pa'i bum pa byung ba yin na/_phyis byung ba'i bum pa la sogs pa las yul tha dad pa can gyi rdzas gang yin pa de la yod pa'i spyi ni ji ltar phyis 'byung ba'i bum pa la sogs pa de dag
[\[184a\]]
[\[184a.1\]]la yod par 'gyur/_gal te spyi ni rdzas snga ma de las phyis byung bar gyur pa'i rdzas la 'gro ba yin na/_de yang med par bstan pa'i phyir/_gang gi phyir zhes bya ba la sogs pa smos te/_de ni zhes bya ba ni spyi'o/_/rdzas snga ma las
[\[184a.2\]]zhes bya ba la de 'phrod pa 'du ba'i 'brel pa de las skye bar 'gyur ba'i rdzas te/_skye bar 'dod pa'i bum pa la sogs pa la snga na med pa la mi 'gro ste/_spyi ni lus can ma yin pa nyid kyis byed pa med pa nyid kyi phyir ro/_/gal te me long dang gzugs
[\[184a.3\]]brnyan dang 'dra bar rdzas snga ma las mi g.yo ba nyid du zin kyang /_yul tha dad pa dang ldan par 'gyur ro zhe na/_gang gi phyir zhes bya ba la sogs pa smos pa la/_gzhan la gnas pa'i spyi zhes bya ba ni/_skyed par 'gyur ba'i rdzas las yul tha dad pa'i rdzas
[\[184a.4\]]la gnas pa'i spyi'i dngos po zhes bya ba ni/_rten snga ma de las mi g.yo ba de gnyi ga'i bar na khyab pa ma yin te/_snga phyir byung ba'i rdzas gnyi ga'i bar la khyab pa ma yin pa ni/_rang gi rten las yul tha dad pa'i rdzas dang ldan par rigs pa ma yin no zhes bya bar
[\[184a.5\]]sbyar ro/_/gzugs brnyan ni yul tha dad pa can gyi me long dang 'brel pa yin no zhes smras pas ji ltar na 'khrul par mi 'gyur/_de la tshogs pa'i stobs las skyes pa'i me long la snang ba'i gzugs brnyan gyi rjes su 'gro ba can gyi shes pa 'khrul pa
[\[184a.6\]]yin te/_rdo rje me long dkyil la sogs/_/'gal ba yi ni dbyibs can la/_/ri bo la sogs dngos po yi/_/rang bzhin yod pa srid pa min/_/zhes gang bshad pa yin no/_/de la gang dag gis dngos po gzhan skye bar 'dod pa de
[\[184a.7\]]dag gi yang gzugs brnyan dang 'brel pa yod pa ma yin pa'i phyir/_de ni cir yang mi rung ngo /_/skye bar 'gyur ba'i rdzas las snga ma spyi'i bdag nyid de yang skye bar 'gyur ba'i rdzas kyi yul de na yang gsal bas stong pa'i yul na yod pa min te/_de'i
[\[184b\]]
[\[184b.1\]]gnas khas ma blangs pa'i phyir ro/_/spyi de ni gsal ba skye ba la/_phyis yod pa min na yang /_spyis stong pa'i gsal ba ni khas ma blangs pa'i phyir ro/_/yul de yang gsal ba dang /_lhan cig skye ba med pas gsal ba'i khyad par snga ma 'ga'
[\[184b.2\]]zhig las kyang 'ongs pa med pa de ltar na mi 'gro zhes bshad pa gang yin pa de nyid mjug bsdu ba'i sgo nas brjod pa yin no/_/rnam pa ci tsam gyis spyi gsal ba gzhan la yod pa'i rnam pa de ni mi 'dod de/_de la yang spyi 'dod na zhes bya ba ni 'gal ba
[\[184b.3\]]yin la/_de yang shes rab dang ldan pa dag gis rtogs par dka' ba nyid kyi phyir/_khur bzhin no/_/de nyid bshad pa'i phyir/_'degs par zhes bya ba la sogs pa smos so/_/blun po ni mi shes pa'i phyir/_rigs pa dang /_mi rigs pa dpyad mi
[\[184b.4\]]bzod pa brtag nus pa yin du zin kyang /_shes rab dang ldan pas ni nam rigs pa ma yin pa/_ji ltar bzod nus zhes blun po las gzhan du zhes bya ba smos so/_/spyi byed pa dang bcas pa yin kyang bla ste/_de lta na yang de ni gsal ba snga na med
[\[184b.5\]]pa la yod par rigs pa ma yin no/_/gal te 'di ltar de ni cha med pa can du 'gyur ba de'i tshe/_rten snga ma la cha gcig gis gnas sam/_rten snga ma spangs nas/_cha med pa'i cha gzhan gyis skye bar 'gyur ba'i rdzas la 'gro bar 'gyur
[\[184b.6\]]na/_de gnyi ga yang yod pa ma yin no zhes bstan pa'i phyir/_cha can min zhes bya ba la sogs pa smos pa la/_rten snga ma'i zhes bya ba'i mdo'i cha dang /_skye bar 'gyur ba'i yul las tha dad pa'i yul te zhes bya ba spel mar gsal bar
[\[184b.7\]]byed pa yin no/_/de dag la zhes bya ba ni sngar byung ba dang /_phyis 'byung ba'i rdzas dag la'o/_/yul tha dad pa zhes bya ba la sogs pas 'chad par byed de/_yan lag gzhan dang gzhan dag ste/_phan tshun tha dad pa dag
[\[185a\]]
[\[185a.1\]]gis/_de dang 'brel pa ste/_yul tha dad pa de dag dang 'brel pa'i phyir ro/_/snang ba la ni yan lag dang bcas pa nyid kyi phyir yan lag gzhan gyis bum pa gzhan gyi snam bu la sogs pa dang 'brel par
[\[185a.2\]]'gyur ro/_/thag pa dang dbyig pa dag gis/_rang gi 'brel pa yang de dang 'dra'o/_/yan lag dang bcas pa zhes bya ba la sogs pa ni/_de nyid du gzhung 'dzugs par byed pa'o/_/ci'i phyir rigs pa ma yin zhe na/_de la zhes
[\[185a.3\]]bya ba la sogs pa smos pa la/_dngos po cha shas med pa de la rdzas gcig dang 'brel pa'i bdag nyid gang yin pa de bzlog nas/_bdag nyid gnyis pa med pa'i phyir ro/_/spyi de'i bdag nyid gcig pa yang yul der gnas pa'i 'brel
[\[185a.4\]]pa can gyi ngo bo nyid yin pa'i phyir te/_bum pa la sogs pa las skye bar 'gyur ba'i yul las bum pa la sogs pa'i rdzas snga ma'i yul las gnas pa gang yin pa de ni 'brel pa can gyi ngo bo nyid yin pa'i phyir/_yul tha dad pa dang cig car 'brel pa yod pa
[\[185a.5\]]ma yin no/_/gzhan du na zhes bya ba ni sa phyogs der gnas pa'i 'brel pa can gyi ngo bo nyid yod na de dang 'brel pa mi rung ste/_rdzas snga ma dang 'brel pa mi rung ba'i phyir te/_de bas na rdzas gcig la nges pa'i bdag nyid can gyi spyi ni dus de nyid na yul tha dad
[\[185a.6\]]pa'i rdzas dang 'brel pa yod pa ma yin no/_/'brel pa yod na yang spyi ni gsal ba snga ma dang bdag nyid gcig pa nyid du nges pas gsal ba snga ma las gnas pa'i dus de nyid na gsal ba'i yul tha dad par 'gro bas gnas pa med pa de yang 'gal bar
[\[185a.7\]]bstan pa'i phyir/_rten pa gcig po zhes bya ba la sogs pa la/_gang la gnas pa zhes bya ba ni de nyid kyi tshe ste/_dus de nyid la gsal ba gzhan la 'gro bar khas blangs pa'i phyir/_gsal ba snga ma'i nges pa'i bdag nyid des spyi de'i gsal ba snga ma de nyid
[\[185b\]]
[\[185b.1\]]la gnas pa ma yin no zhes bya ba de ni rigs pa ma yin no/_/ci'i phyir zhe na/_gcig po de la zhes bya ba la sogs pa smos te/_spyi gcig gis gsal ba snga ma de nyid la gnas pa dang mi gnas pa'i bdag nyid de/_rang bzhin dag cig car 'gal ba'i phyir
[\[185b.2\]]ro/_/thams cad la ste/_gsal ba skye bar 'gyur ba'i rdzas la'o/_/thams cad du ste skye bar 'gyur ba'i rdzas las snga ma yang 'dir gang la rdzas bskyed par bya ba'i yul de la/_spyi sngar yod pa kho na yod pas de na yang yod pa min zhes bshad pa gang
[\[185b.3\]]yin pa de ma grub pa yin no zhes bsams pa'o/_/rnam pa thams cad kyis gnas pa'i bdag nyid can zhes bya ba ni spyi ni rnam pa gang gis gsal ba la gnas pa de nyid kyis skye bar 'gyur ba'i rdzas la yang yin no/_/shes pa gang la spyi'i rang bzhin mthong
[\[185b.4\]]ba'i rten yod pa de ni rigs tha dad pa'i rdzas thams cad rnam pa thams cad du 'gyur ro/_/de ltar yin na yang ba lang la rta zhes bya ba smos so/_/ci'i phyir zhe na/_rta la zhes bya ba la sogs pa smos te/_rdzas gang rta la gnas pa'i bdag nyid yod pa de de
[\[185b.5\]]ni zhes bya bar tshig rnam par sbyar ro/_/go bar byed pa nyid yin pa'i phyir gzhi tha dad pa'i 'bru mang po pa'o/_/yang na rta la gnas pa zhes bya ba ni sgrub par byed pa dang ldan pa'i bsdu ba yin te/_phyis bdag nyid kyi sgra dang tshig gnyis pa'i 'bru mang po pa
[\[185b.6\]]yin no/_/de'i rang bzhin rtogs pa ste/_ji skad du bshad pa'i rdzas nyid kyi mtshan nyid kyi rtogs pas so/_/de ltar zhes bya bas ni rta'o/_/rdzas nyid dang 'brel pa'i phyir ba lang gi rdzas yin no zhes de ltar shes par 'gyur ba ni ma yin te/_de yang
[\[185b.7\]]gzhan gyis 'dod pa kho na yin te rta zhes bya ba ni ma yin no snyam na/_rta'i shes pa'i rdzas nyid kyi rgyu mtshan nyid ni ma yin gyi 'on kyang rta'i rgyu mtshan yin te/_de yang ba lang la rta nyid yod pa ma yin te/_gsal ba rigs mthun pa kho na dag la thams cad du
[\[186a\]]
[\[186a.1\]]rnam pa thams cad kyis gnas pa'i bdag nyid can yin par khas blangs pa'i phyir ro/_/der re zhig rta ni rta'i blo'i yul yin la/_de la rta'i blo'i yul gyi rdzas gnas pa nyid kyi rang bzhin can du rang bzhin gang gis rta la gnas par 'gyur ba de
[\[186a.2\]]nyid kyis ba lang la sogs pa la yang gnas pa yin no/_/de ltar na ba lang dag kyang rta'i blo'i yul nyid thob cing /_gzhan du na rdzas ni rta'i blo'i yul gyi rdzas gnas pa nyid kyi rang bzhin du mi 'gyur ro/_/gcig la rang bzhin gnyis yod pa ni ma yin gyi gang
[\[186a.3\]]gis rta la gzhan du gnas shing ba lang la gzhan du gnas pa yin te/_ba lang la gnas pa'i rdzas nyid tsam du snang la rta'i blo'i yul gyi rdzas gnas pa'i rang bzhin nyid yod du zin kyang /_mi snang ba de bas na ba lang la rta yin no zhes shes par 'gyur ba yod pa
[\[186a.4\]]ma yin no zhe na/_de'i phyir gcig po de la bya ba smos pa la/_de la zhes bya ba ni spyi la'o/_/gcig po zhes bya ba cha med pa gzung du zin kyang 'khrul pas nges par ma byas pa yin no zhes bya ba yang log pa yin te/_pha rol po'i mngon sum nges pa'i bdag nyid la
[\[186a.5\]]'khrul pa mi rung ba'i phyir te/_gong du ji skad bshad pa lta bu'o/_/de'i phyir zhes bya ba la sogs pas mjug sdud pa yin te/_spyi cha med pa bum pa la sogs pa'i yul du ma la cig car brten pa ma yin te/_rten pa thob pa ma yin no/_/'di tsam gyis ni cha
[\[186a.6\]]can min/_/zhes bya ba bshad pa yin no/_/rten snga ma ni spong mi byed ces bya ba de ni rten snga ma zhes bya ba la sogs pas 'chad par byed do/_/de yang zhes bya ba ni spyo'i rten snga ma spangs par 'dod pa ma yin no/_/gzhan la zhes bya ba gsal ba snga ma la spyi gnas par
[\[186a.7\]]gyur pa ni/_rang gi rten gyi yul snga ma las mi g.yo ba de las gnas pa gzhan du skyes pa'i rdzas yod pa de la gnas pa zhes bya ba shin tu rigs pa dang ldan pa yin no zhes bya ba ni bsting ba'i tshig go/_/gal te gsal ba'i yul snga ma las spyi mi g.yo ba yin du
[\[186b\]]
[\[186b.1\]]zin kyang de las yul gzhan na yod pa'i rdzas la khyab pa yin no zhe na/_gang du zhes bya ba la sogs pa smos te/_yul gang du phyis 'byung ba can gyi dngos po de gnas par 'gyur ba yul de dang spyi 'brel pa ni ma yin te/_gnas pa snga ma yongs su mi spong bar khas
[\[186b.2\]]blangs pa'i phyir ro/_/yul gang du spyi gnas pa dus phyis byung ba'i dngos po de'i yul dang ldan pa dag kyang khyab pa yin no zhes bya ba rigs pa las shin tu 'das pa nyid kyi phyir/_de yang ci shin tu ngo mtshar che'o zhes bya ba rnam pa gzhan gyis dpyad pa yin no/_/yul
[\[186b.3\]]gang du gnas pa ma yin pa de ni de'i yul la khyab pa yin no zhes bya ba ni rigs pa'i rjes su 'brang bas nges par byar mi rung ngo /_/thams cad na yod pa nyid du rtogs pa dag kyang gsal ba'i phyir spyi thams cad na yang zhes bya ba la sogs pa smos te/_spyi thams
[\[186b.4\]]cad na yang yod par smra ba de'i yang /_gal te rigs ni kun la yod pa de'i tshe/_khra bo la sogs pa gcig po rigs de'i gsal bar byed pa'i rgyur gyur pa gang yin pa des/_gsal ba stong pa'i yul dang gsal ba khyad par rigs mi mthun pa kun la
[\[186b.5\]]gsal ba nyid de rab tu gsal ba nyid du tha dad pa med pa ste/_gcig pa nyid kyi phyir gsal bas stong pa'i yul kun la yang mthong bar 'gyur ro/_/rigs rtag pa ni phul du byung ba byar med pa nyid kyis gsal ba 'ga' zhig kyang yod pa ma yin no zhes bya
[\[186b.6\]]ba de ni/_gnas pa rten dang gsal bar ni/_/de ltar de la mi rigs so/_/zhes bya ba'i skabs su bkag zin to/_/gang gi phyir de bas na rigs de rtag tu gzhan gyis legs par byas pa ltos pa med de/_phul du byung bar byar med pa nyid kyi phyir ro/_/gal
[\[186b.7\]]te de lta bur gyur pa'i ngo bos rang gi rnam par shes pa bskyed par rung ba de'i tshe/_rtag tu gsal ba de las snga ma dang phyi ma mthong bar gyur pa 'am/_'on te mi rung ba de'i tshe nam yang mthong bar mi 'gyur ro/_/ci'i phyir zhe na/_rnam par shes pa skye bar
[\[187a\]]
[\[187a.1\]]rung ba de'i rang bzhin nam de las bzlog pa'i gnas pa'i phyir te dus thams cad du ngo bo nyid gcig pa yin pa'i phyir ro zhes bya ba'i tha tshig go/_/gsal ba thag nye ba ma yin pa dag las ni mi nus la/_de thag nye ba las ni nus par 'gyur ba de
[\[187a.2\]]bas na rigs rtag tu mthong ba dang mi mthong ba ma yin no zhe na/_de'i phyir rang bzhin zhes bya ba la sogs pa smos te/_rtag pa nyid kyis phul du byung bar byar med pa nyid kyi phyir zhes bsams pa'o/_/gal te gsal ba ni rigs la yod pa yin na de ni gcig de
[\[187a.3\]]gsal bas gsal ba nyid ces bya ba la sogs pa ci'i phyir brjod ce na/_gsal ba khas blangs su zin kyang zhes bya ba la sogs pa smos te/_rigs khyab par byed pa yang rten gcig gsal bas rigs gcig gsal bas na/_rigs gcig gsal ba
[\[187a.4\]]nyid ni tha dad pa med pa'i phyir gsal bas stong pa'i yul dang gsal ba'i khyad par rigs mi mthun pa kun la'o/_/gsal bas stong pa'i sa phyogs dag la yang zhes bya ba'i yang gi sgras ni gsal ba'i khyad par rigs mi mthun pa dag kyang ngo /_/spyi gsal
[\[187a.5\]]bar byed pa gsal ba gang yin pa de dang spyi 'dzin pa'i dbang po 'brel pa gang yin pa de la rigs 'dzin pa ltos pa yin na/_gsal ba stong pa'i yul na gsal bar byed pa'i gsal ba yod pa ma yin la rigs mi mthun pa'i gsal ba'i khyad par dag
[\[187a.6\]]kyang rigs gsal bar byed pa ma yin pa de bas na khyab pa nyid yin du zin kyang /_thams cad la mthong ba ma yin no zhe na/_/de'i phyir de yang zhes bya ba la sogs pa smos te/_yang gi sgras ni 'di skad du rigs gang la ltos pa yin pa de lta na yang 'di ni
[\[187a.7\]]thams cad du mthong bar 'gyur ba kho na yin te/_'di ltar re zhig gang du gsal bar byed pa gsal ba thag nye ba der rigs de mthong ba thob na/_thams cad de la de'i ngo bo nyid kyang yin no zhes bstan te/_gzhan yang rigs de gsal pa la ltos pa min te
[\[187b\]]
[\[187b.1\]]gsal bar byed pa'i gsal ba la mi ltos pa yin te/_gsal bas ni de'i gsal bar byed pa nyid du yang mi 'gyur ro zhes zur gyis bstan pa yin no/_/gal te gsal ba la ltos pa can du 'gyur na te/_gal te gsal ba ni rigs gsal bar 'gyur
[\[187b.2\]]zhes bya ba'i tha tshig go/_/de ltar rigs dang gsal ba dag go rims bzhin du gsal bar byed pa'i ngo bo khas blangs pa na/_'dir rigs pa mthong ba gang yin pa de ni khas blangs par bya ba yin pas 'dir rigs pa yang gang yin zhe na/_
[\[187b.3\]]gsal byed rtogs pa ma yin na zhes bya ba la sogs pa smos te/_spyi dang de dang ldan pa yang ci'i phyir gsal bar bya ba dang /_gsal bar byed pa zlog pas 'dod/_'di ltar khyad par gzung ba med par khyad par gyi gzhi'i blo mi 'jug ces bya ba'i
[\[187b.4\]]nges pas thog ma kho nar spyi 'dzin cing de'i sgo nas kyang khyad par 'dzin par 'dod pa de bas na/_gsal bar byed pa gzung ba med pa yang spyi gsal bar 'dod pa rtogs par 'dod pa'i phyir phyin ci log yin no/_/rang gi rten gyis zhes bya ba la sogs pa 'chad par
[\[187b.5\]]byed de/_rang gi rten gang la spyi 'phrod pa 'du ba las 'brel pa dang rigs 'dzin par byed pa'i dbang po dang ldan pa gang yin pa de la ltos pa rtogs pa ste/_khong du chud pa spyi gang la yod pa de la de skad ces bya'o/_/sgra ni sgra dang rna ba'i dbang po dag las
[\[187b.6\]]'phrod pa 'du ba gang yin pa de la ltos pa'i rtogs pa can nyid yin pa'i phyir ro/_/ldan pa smos pa ni 'brel pa nye bar mtshon pa'i don bstan pa'o/_/rten gyis stong pa'i sa phyogs dag ste/_gsal ba rigs mthun pa dang ldan pa gsal bas stong pa
[\[187b.7\]]de la mthong ba ma yin te/_ji skad du bshad pa'i ldan pa med pa'i phyir ro/_/de skad du smra ba de'i yang 'ga' zhig du gsal ba mthong ba yod na/_rang gi rten dang dbang po ldan pas rigs thams cad du gnas pa phan 'dogs pa yod pa nyid kyi phyir ro/_/rang gi
[\[188a\]]
[\[188a.1\]]rten dang dbang po ldan pa'i rgyu de la de mthong ba can te/_'ga' zhig du gsal ba'i khyad par la rigs mthong ba can gyis ji ltar yul thams cad la khyad par can du gnas pa'i rigs mthong bar 'gyur ro/_/gal te gsal ba gsal
[\[188a.2\]]bar byed pa de kho na la/_rigs kyi rang gi ngo bo snang ba yin gyi/_gzhan la ni ma yin no zhe na/_snang bar 'gyur ba zhes bya ba la sogs pa smos pa la/_de ni zhes bya ba ni rigs te/_gsal ba 'ga' zhig la snang bar 'gyur ba'o/_/de 'dir zhes bya ba ni spyi dang 'brel
[\[188a.3\]]ba can ni gcig la mthong ba dang ma mthong ba nyid 'gal ba'i phyir ro/_/de ltar na re zhig gsal ba ni gsal bar byed pa nyid du khas blangs te/_yang gi sgras gzung ba'i don bshad nas da ni gsal ba ltos min zhes bya ba la sogs pa bshad pa'i phyir spyi ni zhes
[\[188a.4\]]bya ba la sogs pa smos te/_de yang log pa nyid du bshad ma thag pa kho nas bstan to/_/gcig la mthong ba dang ma mthong ba'i ngo bo yod pa ma yin no zhes bya ba de bas na/_'di ni phyogs snga ma kho na yin te/_'on kyang nyes pa gzhan brjod pa'i don du glang po che'i
[\[188a.5\]]lta stangs su byas nas bkod pa yin no/_/de lta bur gyur pa zhes bya ba ni rigs pa dang ldan pa'o/_/de la zhes bya ba ni rigs dang de dang ldan pa'o/_/gsal bar bya ba dang gsal bar byed pa'i dngos po rigs dang ldan pa ni sgron ma zhes bya ba la sogs
[\[188a.6\]]pas rab tu bstan to/_/rang gi ngo bos stong pa ste sgron ma la sogs pa dang bral ba'i yul la'o/_/gsal bar bya ba dang rang nyid ni bum pa la sogs pa'o/_/de ltar te ji skad du bshad pa'i rigs pas gsal ba ni spyi'i gsal bar byed pa ma yin no/_/
[\[188a.7\]]ci'i phyir zhe na/_phyin ci log tu gyur pa'i phyir ro/_/gang gi phyir gzhan ni gsal ba ma bzung du zin kyang spyi dang por 'dzin par 'dod do/_/de spyi'i gzung ba'i sgo nas gsal ba 'dzin pa khas len pa'i phyir ro/_/de bas na gsal bar byed pa khong du ma
[\[188b\]]
[\[188b.1\]]chud du zin kyang gsal bar bya ba 'dzin pa'i phyir/_gsal ba ni gsal bar byed pa'i chos las shin tu 'das pa yin no/_/'di nyid ni ji ltar na zhes bya ba la sogs pa smos pa la/_de zhes bya ba ni gsal ba ste/_spyi'i gsal bar byed par yang sbyar ro/_/
[\[188b.2\]]de rtogs pa'i sgo nas zhes bya ba spyi khong du chud pa'i sgo nas gsal ba de snang bar 'gyur ba zhes bya ba de ni 'gal ba yin na/_de ltar na zhes bya ba ni spyi mthong ba'i stobs kyis gsal ba mthong bar khas len pa na/_gsal ba de ni spyi'i sgo nas gsal bar bya ba
[\[188b.3\]]yang thob par 'gyur ro zhes bya ba khong nas dbyung ngo /_/sgron ma dang bum pa dang 'dra bar zhes bya ba ni dper na sgron mas bum pa gsal bar bya ba yin pa de dang 'dra bar/_gsal ba ni spyis gsal bar bya ba yin pa thob par 'gyur ro zhes bya ba'i tha tshig go/_/
[\[188b.4\]]de rtogs pa med pa ste/_spyi khong du chud pa med pa gsal ba la snang ba'i ngo bo nyid med pa'i phyir ro/_/gzhan du yang bstan par bya ste/_de ltar na de ni gsal bar bya ba yang thob par 'gyur te zhes bya ba 'di yang sgra spyi yang gsal bar byed par 'gyur ro zhes bya
[\[188b.5\]]ba de gzung ba yin no/_/de bas na sgron ma dang bum pa dag dang 'dra bar zhes bya ba zlas dbye ba dang 'dra ba'i rkyen yin par blta bar bya'o/_/sgron ma dang 'dra bar spyi ni gsal bar byed pa dang /_bum pa dang 'dra bar gsal ba ni gsal bar bya ba thob par
[\[188b.6\]]'gyur ro zhes bya ba'i tshig gi don yin no/_/'dis zhes bya ba spyi smra bas spyi med par dgos pa mi rigs pa ci zhig mngon par spyad nas so/_/de ltar zhes bya ba ni bshad pa'i rnam pas so/_/dub pa mang po ni mi nus pa bsgrub pa can nyid kyis sdug
[\[188b.7\]]bsngal mang po'i rgyu nyid yin no/_/gzhan gyis phan tshun zhes bya ba la sogs pa smra ste/_tha dad pa'i phyir te mtshan nyid dang bral ba'i gtan tshigs nyid kyi phyir ro/_/ldog pa can te rjes su 'gro ba med pa can dag la rjes su 'gro ba can gyi shes pa rnam
[\[189a\]]
[\[189a.1\]]par gcig pa can no/_/shes pa smos pa ni de bzhin du sgra'i nye bar mtshon pa yin te/_spyi med par mi rung ba'i phyir spyi smra ba la brten pa yin no zhes bya bar sbyar ro//_//bam po bco brgyad pa/_slob dpon gyis don
[\[189a.2\]]ji ltar zhes bya ba la sogs pa smos te/_gang dag 'tshed pa la sogs pa'i sgra bya ba'i rgyu mtshan can dag 'god pa de dag la 'di skad ces brjod par bya'o/_/spyi zhes bya ba'i sgra'i don tha dad pa med par yang /_'tshed pa po la sogs pa dag la ji ltar na
[\[189a.3\]]'tshed pa po'i sgra gcig yin/_'tshed pa po'i sgra smos pas rjes su 'gro ba can gyi shes pa yang gzung ba kho na yin te/_de med par ni sgra mi 'jug pa'i phyir ro/_/de nyid kyi phyir 'grel pa las sgra dang shes pa 'jug pa yod pa yin no zhes bstan
[\[189a.4\]]to/_/de dag la ni zhes bya ba ni 'tshed pa po la sogs pa dag la ni'o/_/gzhan zhes bya ba ni rdzas la tha dad pa gcig po de'o/_/gsal ba thams cad la tha dad pa med pa gcig po gang gis 'tshed pa po la sogs pa de dag tha dad pa dag yod du
[\[189a.5\]]zin kyang /_de ltar tha dad par shes pas rtogs par 'gyur/_de dag nye bar mtshon pa yin te/_'tshed pa po dag gi ni rten 'dzugs pa la sogs pa'i mtshan nyid dang /_klog par byed pa dag ni 'don par byed pa'i bdag nyid can yin te/_de ltar gzhan
[\[189a.6\]]dag la yang ci rigs par brjod par bya'o/_/gal te shes pa gcig la sogs pa'i rgyu mtshan gyi las yod pa yin no zhe na/_de yin yang zhes bya ba ni rjes su 'gro ba can yin yang ngo /_/shes pa smos pa ni nye bar mtshon pa ste/_sgra la yang de bzhin no/_/
[\[189a.7\]]gzhan gyis zhes bya ba ni las kyi rgyu rtsol ba la sogs pa'o/_/tha dad pa zhes bya ba la sogs pas de nyid sgrub par byed do/_/de zhes bya ba ni gang dgod par byed pa'am las de zhes bya bar sbyar ro/_/las tha dad pa ni 'tshed pa po so so'i las tha dad pa'i phyir
[\[189b\]]
[\[189b.1\]]ro/_/nyes pa gang gis gsal ba de ltar te tha dad pa med pa'i shes rgyu nyid du'o/_/gal te nye ba 'ga' zhig kyang yod pa ma yin te/_'on kyang gsal ba de dag ni ngo bo nyid gcig pa'i phyir ro/_/gal te 'di ltar rdzas ngo bo gcig pa ni cha med pa'i
[\[189b.2\]]phyir/_de nyid tha dad pa med pa'i shes pa'i rgyu yin pa na de las bzlog pa'i chos gzhan med pa de'i tshe/_'tshed pa po'i 'tshed pa po nyid ces bya ba'i ldog pa rtogs par mi 'gyur te/_de nyid de la ldog par rigs pa ma yin no/_/gsal ba de'i rnam pa ni de'i rnam pa'o/_/
[\[189b.3\]]de las gzhan pa ni de'i rnam pa ma yin pa ste de nyid khyad par ro/_/gang la de la yod pa de ni de'i rnam pa can ma yin pa'i khyad par dang ldan pa ste/_rdzas kyi rnam pa las rnams gzhan zhes bya ba'i tha tshig go/_/'di skad du rdzas kho na'i shes pa ni rdzas shes pa'i rnam
[\[189b.4\]]pa kho na yin la/_de las gzhan pa'i rnam pa las 'tshed pa po'i shes pa yin na/_de ni gal te rdzas kyi rgyu mtshan can kho nar 'gyur ba de'i tshe rdzas tsam shes pa yin pas khyad par can ma yin par 'gyur ro zhes bstan par 'gyur ro/_/'o na ci'i phyir de'i rnam pa ma
[\[189b.5\]]yin pa'i khyad par dang ldan pa zhes bya ba gnyi ga smras pa/_de'i rnam pa ma yin pa zhes bya ba kho na'am/_khyad par dang ldan pa zhes bya ba kho na brjod par bya'o zhe na/_smras pa de'i rnam pa ma yin pa zhes bstan pa na rdzas med pa zhes bya ba dgag pa shes pa yang /_
[\[189b.6\]]de'i rnam pa ma yin pa zhes bstan par nus mod kyi/_de ni gzhan gyi dngos po gzhan gyi rgyur 'dod pa yang ma yin te/_khyad par shes pa dag kho na'i rgyu chos gzhan nyid yin pa'i phyir ro/_/khyad par 'ba' zhig smos pa byas na yang nag pa'i shes pa ni
[\[189b.7\]]grogs po la ltos pa yin pas khyad par dang ldan pa yin mod kyi/_de'i rnam pa ma yin pa ni ma yin te/_nag pa la sogs pa'i brjod pas rdzas kho na bstan pa'i phyir ro/_/gnyi ga smos pas ni shes pa dang ldan pa de nyid rdzas kyi rnam pa yin pa dang /_dngos
[\[190a\]]
[\[190a.1\]]po la reg pa'i phyir khyad par dang ldan pa'i zhes bya ba'i don 'dir 'gyur ro/_/de bas na de la rdzas las ldog pa'i rgyu mtshan gzhan gyis 'gyur ro/_/bshad do zhes bya ba ni slob dpon gyis te/_ldog pa ji lta ba bzhin du ste/_ba lang gi ba
[\[190a.2\]]lang nyid dang /_'tshed pa po'i 'tshed pa nyid ces bya ba dang /_bstan ma thag pa'i khyad par shes pa ji lta ba de ltar ni bshad do zhes bya bar sbyar ro/_/ji ltar bshad ce na/_bdag nyid ji lta ba bzhin du zhes bya ba la sogs pa smos te/_don gzhan rnam par gcad pa ni
[\[190a.3\]]don gzhan rnam par 'byed pa'o/_/bdag nyid ji lta ba bzhin zhes bya ba ni sgra gang gis brda ji lta ba bzhin du gang rnam par gcad pa ste/_de'i phyir ro zhes bya ba'i don to/_/'di ltar 'tshed pa'i sgra ni chos can brjod pa ste/_khyad par gzhan mi spong bar 'tshed pa po
[\[190a.4\]]ma yin pa rnam par gcod pa tsam ston pa'o/_/'tshed pa po nyid kyi sgra ni chos can brjod pa ste/_khyad par gzhan spangs nas de nyid rnam par gcod pa ston pa yin no/_/de bas na chos dang chos can gyi khyad par rtogs pas/_'tshed pa po'i 'tshed pa nyid ces
[\[190a.5\]]bya ba tha dad pa'i rnam par dbye bar sbyar bar bya'o/_/de ltar rdzas kyi sgra yang rdzas ma yin pa rnam par gcad pa tsam la brdar byed pa nyid kyi phyir/_de'i rjes su 'brangs nas rdzas ma yin pa rnam par gcad pa'i rjes su byed pa can gyi blo skye'o/_/'tshed pa'i sgra/_
[\[190a.6\]]las kyang 'tshed pa po ma yin pa rnam par gcad pa'i rjes su byed pa can gyi blo skye ba de bas na rnam par gcad pa ji lta ba bzhin du brda'i rjes su 'brangs nas khyad par dang ldan pa'i blo gcig la yang 'gal ba med do/_/de dag kyang khyad par gzhan ni spong ba dang /_
[\[190a.7\]]mi spong ba dag de gnyis kyi zhes bya ba la sogs pa'i skabs su bstan to/_/de bas na zhes bya ba la sogs pas ni [(]mdug [,]mjug [)]sdud pa yin te/_ji ltar gsal ba dag tha dad pa de bzhin du las kyang tha dad pa'i gtan tshigs kyis 'tshed pa po la sogs pa tha dad pa
[\[190b\]]
[\[190b.1\]]med pa'i shes pas de'i las rgyu min zhes bya bar sbyar ro/_/'tshed pa po de dag gi 'tshed pa po zhes bya ba'i las gang yin pa de'i las de la rigs 'phrod par 'du bas 'brel pa nyid tha dad pa med pa'i phyir/_'tshed pa po la sogs pa tha dad pa med pa'i shes pa'i rgyu yin
[\[190b.2\]]no zhe na/_las dang zhes bya ba la sogs pas 'gog par byed de/_rigs rgyu min zhes bya ba ni skabs yin no/_/las dang 'brel phyir te las 'phrod pa 'du bas 'brel pa nyid kyi phyir ro/_/don gzhan dang zhes bya ba ni rdzas las don gzhan te/_las dang 'brel
[\[190b.3\]]pa'o/_/don gzhan la zhes bya ba ni rdzas kyi la'o/_/ba lang nyid bzhin du zhes bya ba ni dpe'o/_/khra bo la sogs pa dang 'brel pa'i ba lang nyid ni 'gro ba la sogs pa'i khyad par dag la ba lang gi shes pa'i rgyu ma yin no/_/'tshed pa po'i las 'tshed pa zhes
[\[190b.4\]]bya ba la/_'phrod pa 'du bas 'brel pa'i las kyi rigs yin no/_/las de dag kyang zhes bya ba ni 'tshed pa zhes bya ba'o/_/'tshed pa po'i sgra zhes bya ba la/_sgra smos pa ni mtshon pa yin te/_de ltar na 'tshed pa po'i shes pas yongs su gcad pa ma yin
[\[190b.5\]]no/_/'o na ci yin zhe na/_'tshed pa zhes bya ba'i las de'i rten gyi rdzas 'tshed pa po'i sgras brjod pa yin gyi/_rdzas de la las kyi rigs 'phrod pa 'du bas 'brel pa ni ma yin no/_/de ltar na re zhig don gzhan dang 'brel pa can gyi las kyi rigs la brten nas
[\[190b.6\]]rdzas kyi yul can 'tshed pa po la sogs pa'i brjod pa dang shes pa dag gi rgyu mtshan nyid ma yin par bstan to/_/da ni rnam pa gzhan gyis bstan pa'i phyir las kyi zhes bya ba la sogs pa smos pa yin te/_'tshed pa'i sgra las mnyan pa gzhan ni sgra gzhan no/_/
[\[190b.7\]]mnyan pa smos pa ni nye bar mtshon pa yin te/_de bzhin du shes pa gzhan gyi rgyu mtshan nyid yin pa'i phyir ro/_/mnyan pa gzhan nyid ni 'tshed pa zhes bya ba la sogs pa smos pa la/_de las zhes bya ba ni las kyi rigs las so/_/las kyi rigs ni las kyi
[\[191a\]]
[\[191a.1\]]yul gyi brjod pa dang shes pa'i rgyu nyid yin pa'i phyir ro zhes bsams pa'o/_/'dod par gyur na las kyi rigs ni 'tshed pa po'i shes pa skyed par ni mi byed kyi/_'on kyang las kyi rigs la brten nas las kho na yin no zhe na/_de ni zhes
[\[191a.2\]]bya ba la sogs pa la/_de ni zhes bya ba 'tshed pa po la sogs pa tha dad pa med pa'i shes pa 'di las kyi rgyu mtshan yod pa zhes bya ba tshig rnam par sbyar ro/_/gsal ba dang 'dra bar tha dad phyir las 'di'i rgyu min zhes bya ba la sogs pas rab tu bshad zin to/_/
[\[191a.3\]]rigs la brten pa'i phyir las tha dad pa yin du zin kyang tha dad pa med pa'i shes pa'i rgyur bshad pa ma yin nam zhe na/_bshad pa 'di ni rigs pa ma yin te/_rigs dang 'brel pa yod du zin kyang las ni de lta na yang tha dad pa nyid kyi phyir ro/_/
[\[191a.4\]]gzhan yang zhes bya ba la sogs pas ni gtan tshigs kyi don bstan pa ste/_las skad cig ma ni gnas pa med pa'i rgyu'i phyir 'tshed pa po la sogs pa tha dad pa med pa'i shes pa ni las kyi rgyu mtshan can ma yin no/_/las mi rtag pa ni zhes bya ba la sogs
[\[191a.5\]]pas 'chad par byed de/_'tshed pa po la sogs pa tha dad pa med pa'i shes pa de'i yang las rgyu mtshan nyid yin par khas len na/_las 'gags pa la skyes bu 'tshed pa po zhes brjod par mi bya'o/_/rung ba nyid tsam du ni brjod de/_de bas na tha snyad 'di ni
[\[191a.6\]]dngos por gyur pa'i dbye ba'i rgyu mtshan ni ma yin no/_/gal te las 'das pa yang yod pa'i phyir nyes pa med do zhe na/_'tshed pa na zhes bya ba la sogs pa smos so/_/gal te 'das par yod par gyur na da ltar dang 'dra bar dmigs par 'gyur te/_las
[\[191a.7\]]ni dmigs pa'i mtshan nyid kyir gyur par yang 'dod do/_/gal te las kyi rigs ni 'phrod pa 'du bas 'brel pa yin la las kyang rdzas la 'phrod pa 'du ba de bas na/_rag las pa dang 'brel pa'i phyir las kyi rigs ni rdzas kyi yul can 'tshed pa po'i shes
[\[191b\]]
[\[191b.1\]]pa'i rgyur 'dod par 'gyur ro zhe na/_de nyid kyi phyir zhes bya ba la sogs pa smos pa la/_de nyid kyi phyir zhes bya ba ni las ni zhig pa nyid kyi phyir dang /_spyi ni las dang dngos su 'brel pa med pa'i phyir dang /_las kyi sgo nas brgyud pas kyang 'di la rdzas dang 'brel
[\[191b.2\]]pa med pa'i rgyu'i phyir ro/_/spyi ni 'tshed pa po la sogs pa'i brjod pa dang shes pa'i rgyu min no/_/gal te 'brel pa med kyang rgyu yin no zhe na/_thal 'gyur zhes bya ba la sogs pa smos pa la/_'brel med ces bya ba ni 'brel pa dang mi ldan pa'o/_thal 'gyur phyir
[\[191b.3\]]zhes bya ba ni ba lang nyid kyang rta'i shes pa'i rgyur 'gyur ba'o/_/sgra smos pa ni nye bar mtshon pa yin te/_spyi 'brel pa med pa ni shes pa dang sgra'i rgyu ma yin no zhes bya ba'i tha tshig go/_/las zhig pa zhes bya ba la sogs pa 'chad par byed de/_de'i spyi zhes bya ba ni
[\[191b.4\]]las kyi spyi na'o/_/las ni 'phrod pa 'du bas 'brel pa ma yin te/_de ni med pa'i phyir ro/_/las med pa nyid kyi phyir yang byed pa ste/_byed pa po la brgyud pas kyang 'phrod pa 'du ba ma yin pa de'i phyir rag lus pa'i 'brel pa spyi 'di la yang rdzas dang lhan cig
[\[191b.5\]]yod pa ma yin no/_/gzhan du na ni zhes bya ba ni 'brel ba med pa nyid kyang shes pa la sogs pa'i rgyu nyid yin na'o/_/las ni gnas pa med phyir dang zhes bya ba la sogs pa bshad pa gang yin pa de la 'das pa dang zhes bya ba la sogs pa phyogs gzhan du rtogs pa
[\[191b.6\]]la 'das pa ni las zhig pa yin la/_ma 'ongs pa ni las gang 'byung bar 'gyur ba'o/_/de dag ces bya ba ni shes pa dang sgra dag go/_/'das pa dang ma 'ongs pa'i las med pa yang shes pa dang brjod pa dag gi min te/_rgyu mtshan ma yin no zhes bya bar sbyar ro/_/
[\[191b.7\]]ci'i phyir zhe na/_de dag ni zhes bya ba la sogs pa la/_de dag ni shes pa dang brjod pa dag go/_/med pa ste zhes bya ba la sogs pas 'chad par byed de/_'dis dngos po ston par byed cing gsal bar byed pas na nus pa ste/_don byed par nus pa'o/_/med pa
[\[192a\]]
[\[192a.1\]]gang la bral ba de la de skad ces bya'o/_/gang gi phyir med pa ni don byed pa'i nus pa dang bral ba ste/_de lta bur gyur pa de ji ltar sgra dang shes pa dag gi rgyu mtshan du 'gyur zhes bya ba'i don to/_/ci ste med pa yang rgyu mtshan nyid du 'dod na de'i tshe/_
[\[192a.2\]]de ni dngos po nyid kho nar 'gyur te med pa nyid ma yin no/_/ci'i phyir zhe na/_dngos po de'i de nyid ni zhes bya ba la sogs pa smos pa la/_mtshan nyid can ni sgra'i rang bzhin gyi tshig go/_/de bas na zhes bya ba ni de'i phyir ro/_/'das pa ni 'gag pa'i ngo bo yin la/_ma
[\[192a.3\]]'ongs pa ni ngo bo ma thob pa can yin no/_/las las gsal ba la sogs pa gzhan dag kyang shes pa dang brjod pa dag ni rgyu mtshan nyid du spyi smra bas mi 'dod de/_gsal ba ni las kyi rten gyi rdzas so/_/sogs pa'i sgras ni brda'i bag chags dang /_de yongs su smin pa
[\[192a.4\]]dag gzung ngo /_/de dag ni zhes bya ba'i sgra dang shes pa'o/_/de ltar na zhes bya ba ni rjes su 'gro ba can 'tshed pa po la sogs pa'i sgra dang shes pa dag rgyu mtshan med pa yin na rigs grub pa ma yin no/_/kyang gi sgras ni sgra dang shes pa dag tu yod pa'am med par 'gyur
[\[192a.5\]]ro/_/gal te ci'i phyir rigs grub ce na/_de ni zhes bya ba la sogs pa smos pa la/_tha dad pa med pa'i shes pa dang brjod pa ste/_sgra'i rgyu mtshan nyid du 'dod pa'i phyir ro/_/ji ltar sgra 'tshed pa po la sogs pa'i yul la de dag rgyu mtshan med par 'jug par 'gyur ba de ltar
[\[192a.6\]]gzhan dag la yang yin pa'i phyir rgyu ni ci rigs su rtogs/_gal te zhes bya ba la sogs pas phyogs gzhan dag rtogs par byed de/_nus pa ni las kyi rten gyi'o/_/sgra smos pa ni nye bar mtshon pa yin te/_'tshed pa po la sogs pa'i shes pa'i yang rgyu mtshan nus pa
[\[192a.7\]]yin no/_/rjes 'gro med phyir zhes bya ba la sogs pas ni 'gog par byed de/_'tshed pa po la sogs pa'i nus pa ni 'tshed pa po la sogs pa'i sgra'i rgyu mtshan min/_ci'i phyir zhe na/_rdzas dang 'dra bar nus pa ni rdzas las ldog pa med pas rjes 'gro med pa'i phyir ro/_/
[\[192b\]]
[\[192b.1\]]don rjes su 'gro ba med pa can yang /_rjes su 'gro ba'i shes pa dang brjod pa'i rgyu mtshan nyid du khas ma blangs pa'i phyir ram/_khas len na rigs su rtags pa'i rgyu med pa can du thal ba'i phyir ro/_/gal te nus pa tha dad pa kho na yin no zhe na/_'tshed pa po zhes bya
[\[192b.2\]]ba la sogs pa smos pa la/_yod pa ma yin te zhes bya ba ni rdzas las gzhan pa'i nus pa nyid do/_/gal te yod par 'gyur ba de'i tshe/_de nyid de nus pa ni 'tshed pa po la sogs pa don gyi bya ba la nye bar sbyor ba'i rgyu'i phyir nus pa'i rten gyi rdzas ni nye bar sbyor ba ma
[\[192b.3\]]yin par thal ba'i phyir ro/_/'tshed pa la sogs pa la sgrub par byed pa'i nus pa de ni rdzas de'i nye bar sbyor ba yin te/_de ltar na brgyud pas kyang 'tshed pa la sogs pa la rdzas kyang nye bar sbyor bar 'gyur ro zhes bsams pa'o/_/da ni zhes bya ba la sogs pa ni
[\[192b.4\]]grub pa'i mtha' smra ba ste/_nus pa don gzhan du gyur pa la dgos pa cung zad kyang yod pa ma yin no/_/'di ltar 'tshed pa la sogs pa sgrub pa'i nus pa dngos po la yang rdzas nus pa gang gis sbyor bar byed pa'i nus pa de yang gal te tha dad par khas len pa de'i tshe/_'tshed pa la
[\[192b.5\]]sogs pa'i sgrub pa'i nus pa la rdzas nye bar sbyor ba'i phyir/_nus pa gzhan rdzas las tha dad par khas len na ha cang thal bar 'gyur ba'i phyir te/_nus pa de la yang nye bar sbyor ba'i phyir nus pa tha dad pa gzhan brtag par bya zhing de la yang gzhan zhes bya ba thug pa med
[\[192b.6\]]par 'gyur zhes bya ba'i tha tshig go/_/de bas na nus pa tha dad pa med pa rdzas kho na 'tshed pa la sogs pa'i sgrub pa'i nus pa dang po la nye bar sbyor ba yin no zhes brjod par bya'o/_/de ltar na rdzas de ni nus pa la nye bar sbyor bar 'dod na/_rdzas de ni 'tshed pa la sogs
[\[192b.7\]]pa'i don gyi bya ba'i mtshan nyid kho na la nye bar sbyar bar ci'i phyir de ltar mi 'dod de/_rdzas de dang don gyi bya ba'i bar du nus pa don med pa brtag pas ci zhig bya/_gang gi phyir de lta ma yin pa de bas na/_'tshed pa la sogs pa'i don gyi bya ba la nus pa zhes
[\[193a\]]
[\[193a.1\]]bya ba 'dis rdzas kho na brjod pa yin no/_/ji lta bur gyur pa zhe na/_de'i 'bras bu can de 'tshed pa la sogs pa de'i 'bras bu gang la yod pa'o/_/rdzas de yang gsal ba gzhan gyi rjes su 'gro ba med pa'i phyir rdzas de las 'tshed pa po zhes bya
[\[193a.2\]]ba'i rjes su 'gro ba can gyi sgra dang shes par mi 'gyur ro/_/sgra smos pa ni nye bar mtshan pa yin no/_/gal te 'tshed pa po la sogs pa'i rdzas la 'tshed pa po nyid la sogs pa spyi yod pa de'i rjes su 'gro ba can gyi sgra dang shes pa'i rgyu yin no zhe na/_gal te zhes bya ba la sogs
[\[193a.3\]]pa smos te/_gal te 'tshed pa po nyid la sogs pa spyi yin par 'dod pa de'i tshe/_'tshed pa po la sogs pa'i bya ba sgrub nus pa'i gnas skabs dang por te/_rdzas 'byung ba dang dus mnyam kho nar de'i rdzas la 'phrod pa 'du bas 'brel par 'gyur ro zhes bya ba'i don to/_/de
[\[193a.4\]]ltar na byis pa de dang po skyes pa yang 'tshed pa la sogs pa'i shes pa dang brjod pa'i yul du 'gyur ro zhes bsams pa'o/_/dang po'i ci ste min pa de'i tshe phyis kyang mi 'gyur te rdzas de la khyad par med pa'i phyir ro/_/rdzas la ni dus thams cad du 'tshed pa po nyid la sogs
[\[193a.5\]]pa kho na yin mod kyi/_'on kyang dang por mngon par mi gsal ba de bas na/_sgra dang shes pa dag gi rgyu mtshan ma yin no zhe na/_yod nyid sogs zhes bya ba la sogs pa smos pa la/_gsal 'gyur zhes bya ba ni dang po kho nar gsal bar 'gyur zhes bya ba'i don to/_/yod
[\[193a.6\]]nyid sogs bzhin du ste/_dper na yod pa nyid dang rdzas nyid la sogs pa lta bur ji srid rdzas yod pa dang don byed pa'i dbang po nyid na rung ba'i yul na gnas pa gsal bar 'gyur ro/_/ci ste yang zhes bya ba la sogs pas 'chad par byed de/_yod pa'i don la ste rigs
[\[193a.7\]]kyi rten la'o/_/'phrod pa 'du ba de'i ni 'phrod pa 'du ba spyi'o/_/res 'ga' ba nyid ma yin pa'i phyir zhes bya ba ni/_dus thams cad du yod pa nyid yin pa'i phyir ro/_/de nyid brtan par bya ba'i phyir/_don la zhes bya ba la sogs pa smos pa la/_don la ste
[\[193b\]]
[\[193b.1\]]rigs kyi rten la 'phrod pa 'du ba'i chos can 'brel bar rung ba spyi de dag ni don 'di'i skye ba gang yin pa de dag dang lhan cig tu 'phrod pa 'du ba dag yin no/_/spyi'i rten 'di la zhes rnam par dbye ba bsgyur nas sbyar bar bya ste/_skye ba dang dus mnyam pa kho nar rdzas dang
[\[193b.2\]]sbyor bar bya'o zhes bya ba'i tha tshig go zhes bya ba ni gzhung yin la zhes bya ba ni spyir smra ba'i grub pa'i mtha' yin no/_/ci ste grub pa'i mtha' las 'das nas spyi phyis 'byung ba nyid du rtogs pa de'i tshe/_de las 'das pa ste grub pa'i mtha' las 'das pa spyi'i rten gyi rdzas
[\[193b.3\]]de ni khyad par med pa'i phyir phyis kyang de dang 'phrod pa 'du bar 'gyur ba ma yin te/_spyi de dang 'phrod pa 'du bar mi 'gyur ro/_/dper na 'bras bu ni rang bzhin gcig pa nyid yin du zin kyang /_dang po dmar po nyid du mi 'gyur zhing phyis 'gyur ba de bzhin du skyes bu'i 'tshed
[\[193b.4\]]pa po nyid la sogs pa'i spyi yin no zhe na/_de'i phyir de dang 'brel pa'i zhes bya ba la sogs pa smos te/_de dang 'brel pa'i rang bzhin dang mi mthun pa'i ste/_'tshed pa po nyid la sogs pa'i spyi'i 'brel pa'i rang bzhin dang mi mthun pa'i phyir ro/_/de ni zhes bya ba ni
[\[193b.5\]]spyi'i 'phrod pa 'du ba'o/_/de'i zhes bya ba ni skyes bu'i'o/_/rang bzhin mthun pa la gnas pa ni de dang 'brel par mi 'gyur ba ma yin no/_/spyi 'phrod pa 'du ba de nyid kyang rang bzhin mi mthun pa la gnas pa rdzas 'dis de'i spyi 'phrod pa 'du bar 'gyur ro zhes
[\[193b.6\]]bya ba ni rtogs par dka' ba ste khong du chud par dka'o gal te a mra la sogs pa'i 'bras bu dag gis yang snga ma dang phyi ma rang bzhin gcig pa nyid yin pa de la yang brgal zhing brtag pa mtshungs so/_/rdzas rtag tu spyi dang 'brel pa kho na phan 'dogs pa'i
[\[193b.7\]]bya ba la ltos pa ni spyi gsal bar byed pa yin la/_bya ba de sngar yod pa ma yin pas na sngar spyi mngon par gsal ba ma yin no zhe na/_de'i phyir bya ba phan 'dogs zhes bya ba la sogs pa la/_'tshed pa la sogs pa'i mtshan nyid kyi bya ba de byed pa'i phan 'dogs pa
[\[194a\]]
[\[194a.1\]]gang yin pa de la ltos pa'i rdzas ni spyi gsal bar byed pa nyid du khas len na/_rdzas de ni skad cig ma nyid ma yin pa'i phyir lhan cig byed pa la 'gyur ba med ltos pa med/_ci ste rnam par 'gyur pa de'i tshe yang /_'di ni phul du byung ba yod na'ang
[\[194a.2\]]ste/_rdzas ni skad cig ma nyid thob par 'gyur ro/_/skad cig nyid phyir skyes ma thag tu 'jig pa can gyi bya ba gang las te/_gang gis de la phan 'dogs pa la ltos pa'i rdzas rigs kyis gsal bar byed par 'gyur/_gal te zhes bya ba la sogs pas 'chad
[\[194a.3\]]par byed de/_las ni rten 'dzugs pa la sogs pa'i mtshan nyid kyi bya ba'o/_/de la phan 'dogs par byed pa ni des byas pa'i phul du byung ste/_de la ltos nas so/_/rang bzhin brtan pa ni snga ma'i rang bzhin las ma bskyod pa'o/_/phul du dbyung du med pa'i
[\[194a.4\]]phyir zhes bya ba ni rang bzhin gzhan bskyed pa med pa'i phyir ro/_/khyad par du byed pa med pa la ste/_las la ltos pa ci zhig yod de/_med pa kho na'o/_/phul du dbyung du yod na yang ste/_rdzas kyi bya ba byed pa khas len pa na phul du dbyung ba med pa po'i las ni skad cig
[\[194a.5\]]ma nyid yin pa'i phyir rdzas phan gdags par bya ba de yang phul du byung ba'i rang bzhin du 'gyur ba gzhan gyis bskyed par bya ba yin no/_/gal te phul du byung ba'i byed pas byas pa rdzas kyi rang bzhin du gyur pa ma yin na/_de las don gzhan byed pa'i phyir rdzas kho na la phan
[\[194a.6\]]'dogs par mi 'gyur ro/_/de bas na skad cig re re la phul du byung ba'i rang bzhin du 'gyur ba gzhan dang gzhan 'byung ba'i phyir/_lhas sbyin la sogs pa'i rdzas de dag kyang skad cig mar 'gyur ro/_/de bas na zhes bya ba ni skad cig nyid kyi phyir ro/_/
[\[194a.7\]]rang gi skye ba'i gnas 'jig pa can te/_rang nyid skye ba'i yul 'jig pa can skyes bu'i yul gzhan du 'pho ba'i mtshan nyid can gyi bya ba gang la ltos pa ste/_bya ba gang la ltos pa 'tshed pa po la sogs pa'i rdzas ni spyi'i gsal bar byed par 'gyur/_de bas na
[\[194b\]]
[\[194b.1\]]dngos po ji lta ba bzhin du rigs de ni yod pa ma yin no zhes bya bar gnas so/_/'dir gzhan gyis 'o na ji ltar zhes bya ba la sogs pa smras pa yin no/_/dper na zhes bya ba la sogs pas ni grub pa'i mtha' smra ba yin te/_ji ltar 'tshed pa po la sogs pa'o
[\[194b.2\]]'tshed pa po nyid la sogs pa'i spyi yod pa ma yin pa de ltar rab tu bsgrubs pas yin no/_/'on kyang de la rjes su 'gro ba can gyi shes pa dang sgra 'jug pa de bzhin du med pa gzhan dag la yang 'gyur ro/_/gzhan gyis de nyid ces bya ba la sogs pa smras pa la/_'tshed
[\[194b.3\]]pa po la sogs pa de dag la yang spyi med par ji ltar rjes su 'gro ba can gyi shes pa dang sgra dag 'jug par 'gyur/_de bas na rjes su 'gro ba can gyi shes pa dang sgra 'jug pa'i phyir/_'tshed pa po la sogs pa dag la yang /_'tshed pa nyid la sogs pa spyi yod pa yin no
[\[194b.4\]]zhe na/_ji ltar de dag la 'tshed pa po nyid la sogs pa'i spyi yod pa ma yin no zhes 'das ma thag tu de dpyad zin to/_/gal te rjes su 'gro ba can gyi ngo bo yod pa de ma yin pa de bas na/_da ni ci'i phyir sgra dang shes pa dag rgyu mtshan med pa can du mi 'gyur zhe na/_grub pa'i
[\[194b.5\]]mtha' smra bas rgyu mtshan med pa yin no zhes bya ba smos te/_de dag la rgyu mtshan ni yod mod kyi gang yang gzhan gyis 'dod pa de ni spangs pa yin no/_/de nyid ni 'o na ci yin zhes bya ba smos te/_phyi rol gyi dngos por gyur pa spyi de nyid rgyu mtshan du 'gyur ba ma yin no/_/'o
[\[194b.6\]]na de dag gi rgyu mtshan ci yin zhe na/_'di ltar zhes bya ba la sogs pa smos te/_gang gi bdag nyid kyi bag chags rab tu sad pa gang yin pa de las rjes su 'gro ba can gyi rnam par rtog pa skye bar 'gyur la/_rnam par rtog pa las skyes pa de las rnam par rtog pa ji
[\[194b.7\]]lta ba bzhin gyi/_rnam par rtog pa dang brjod pa dag gi dngos po yod pa nyid la ste/_rjes su 'gro ba can gyi dngos po yod pa nyid la brten pa yang ma yin no zhes de ni bshad zin to/_/de yang stobs kyis 'dod par bya ste/_'di ltar bdag nyid kyi gzhung lugs ji lta
[\[195a\]]
[\[195a.1\]]ba'i bag chags kyi dbang gis te/_grub pa'i mtha' la brten pa'i rnam par shes pa'i bag chags dang mthun pas so/_/'gal ba'i ngo bo gcig tu sdud pa phan tshun 'gal ba'i ngo bo sgro btags pa ste/_dper na 'gro ba gtso bo'i 'bras bu dang /_dbang
[\[195a.2\]]phyug gi 'bras bu dang rgyu med pa can dang kun rdzob ces bya ba lta bu'o/_/rjes su 'gro ba can ni de lta bu'i khyad par thams cad la'o/_/de dag ces bya ba shes pa dang brjod pa dag go/_/gzhan dang gzhan mthong ba na yang zhes bya ba ni don phan tshun tha dad pa dag
[\[195a.3\]]mthong ba na yang ngo /_/de la zhes bya ba ni gtso bo la sogs pa'i 'bras bu nyid phan tshun 'gal ba'i ngo bor brtags pa'i don dag la'o/_/de'i rgyu ni shes pa dang sgra de dag gi rgyu'o/_/ci'i phyir yod pa ma yin zhe na/_phan tshun 'gal ba ni zhes bya ba la sogs pa
[\[195a.4\]]smos so/_/gzhan gyis 'o na ni zhes bya ba la sogs pa smras te/_thams cad du rjes su 'gro ba can gyi shes pa dang brjod pa thams cad ma nges par 'gyur ro/_/de nyid bsgrub pa'i phyir rgyu mtshan med par zhes bya ba la sogs pa smos so/_/bdag nyid ji lta ba'i bag
[\[195a.5\]]chags rab tu sad pa las rnam par rtog pa skye ba la sogs pa de dag rgyu mtshan med pa bkag pa ma yin nam/_rgol ba'i skabs med do zhe na/_'di ltar de dag gi nang gi mtshan nyid 'dod la/_rgyu mtshan de yang 'ga' zhig dang nye ba dang skal ba med pa'i phyir thams cad
[\[195a.6\]]rnam par rtog pa thams cad kyi rgyu nyid du 'gyur ro snyam sems so/_/rgyu mtshan med par yod pa ni zhes bya ba ni 'dir phyi rol gyi rgyu mtshan med pa'i phyir rgyu mtshan med pa zhes bya bar blta bar bya'o/_/de dag rgyu mtshan med pa can ni ma yin te zhes bya ba ni grub pa'i mtha' smra
[\[195a.7\]]ba yin te/_khyad par can yin pa ni rgyu mtshan dag tu 'gyur ba ma yin no zhes bya ba'i tha tshig go/_/de bas na bag chags kyi khyad par rgyu mtshan nyid yin no zhes bya ba smos te/_ji lta ba bzhin du mthong ba'i sgo nas 'ongs pa'i bag chags gang yin pa de ni de nyid la de'i dngos
[\[195b\]]
[\[195b.1\]]por nges pa can gyi rnam par rtog pa skye bar byed kyi thams cad du ma yin no zhes bya ba ni bsdus pa'i don to/_/de lta bur gyur pa zhes bya ba ni rjes su 'gro ba can gyi phyi rol gyi rgyu mtshan yod pa ma yin pa de la rnam par rtog par mi 'gyur ba ma yin te/_'gyur ba kho na
[\[195b.2\]]yin no/_/de nyid ni rmi lam dang zhes bya ba la sogs pa sgrub par byed de/_rmi lam dang rab rib can de dag gis dmigs pa'i don te/_de go rims bzhin du ba lang la sogs pa dang /_skra shad 'dzings pa dang sbrang ma la sogs pa dag dang /_ri bong gi rwa la
[\[195b.3\]]sogs pa dngos po med pa dag dang /_gzhung lugs kyi bag chags te/_bdag nyid ji lta bu'i grub pa'i mtha'i brda'i bag chags de'i stobs kyis sgro btags pa'i ngo bo'i khyad par gtso bo'i 'bras bu nyid la sogs pa dag la de lta bu'i rnam par rtog pa skye ba ste/_
[\[195b.4\]]rjes su 'gro ba can gyi rnam par rtog pa skye ba'i phyir ro/_/ji skad du bshad pa de dag la phyi rol gyi rjes su 'gro ba'i ngo bo yod pa ma yin te/_rmi lam dang rab rib can dag gis dmigs pa'i don ni med pa nyid kyi phyir ro/_/de dag gi med pa nyid kyang le'u gsum pa
[\[195b.5\]]las bstan par 'gyur ro/_/grub pa'i mthas sgro btags pa med pa nyid kyis kyang phan tshun 'gal ba ni gcig la cig car zhes bya ba la sogs pas bstan pa kho na yin no/_/rnam par rtog pa de dag ni rmi lam la sogs pa dmigs pa yod pa ma yin pa
[\[195b.6\]]dag la dngos por gyur pa'i rjes su 'gro ba can gyi ngo bo med par yang skye ba'i phyir don thams cad la rnam pa thams cad du 'gyur ba yang ma yin gyi/_'on kyang so sor nges pa kho na yin no/_/so sor nges pa'i rgyu nyid ni rnam par phye ba nyid kyis zhes bya ba la sogs pa smos
[\[195b.7\]]pa la/_de ltar dmigs pa dag la zhes bya ba ni rnam par phye ba dmigs pa dag la rnam par phye ba nyid du rnam par rtog pa'i phyir ro/_/re zhig rmi lam dang rab rib kyis 'khrul pa'i shes pa la gnas pa'i don dag dang /_bdag nyid kyi grub pa'i mtha' ji lta
[\[196a\]]
[\[196a.1\]]ba bzhin du mnyan pa'i dus grub pa'i mtha' sgro btags pa dag dang /_ri bong gi rwa dang mo gsham gyi bu zhes bya ba la sogs pa tha snyad skye ba'i dus kyi ri bong gi rwa la sogs pa med pa dag la yang rnam par phye ba'i dmigs pa yin te/_tha snyad kyi bag
[\[196a.2\]]chags dag ni thog ma med pa nyid ma yin pa'i phyir ro/_/kho bo cag gis zhes bya ba la sogs pa ni gcig rtogs don zhes bya ba la sogs pa don gcig bsgrub pa la kha cig ni zhes bya ba 'dir bstan to/_/gzhan yang ji ltar d+ha ba dang seng ldeng la sogs pa phan tshun tha dad pa
[\[196a.3\]]de la ba lang la sogs pa tha dad par mtshungs pa la/_gzhan gyis ji ltar shing nyid ni d+ha ba la sogs pa kho na la 'jug pa la/_ba lang la sogs pa la ni ma yin zhes dri ba de nyid la/_dper na d+ha ba la sogs pa dag ni gang gis de dag nyid shing nyid dang nye ba yin gyi/_
[\[196a.4\]]ba lang la sogs pa dang ma yin no zhes brjod par bya ba yin pa de'i tshe/_tha dad pa mtshungs pa yin na rigs dngos po'i nus pa'i mtshan nyid can gyi nye bar gang gis 'ga' zhig la ste/_don gyi tshogs rten du mngon par 'dod pa la rab tu 'jug ste/_khyad par
[\[196a.5\]]gnas pa'i nus pa de nyid ni rjes su 'gro ba can gyi sgra dang shes pa'i rgyu yin no/_/de bas na rnam par rtog pa'i blos nges pa'i dbang las dngos po dag la rjes su 'gro ba'i ldog pa kho na yin gyi/_dngos por gyur pa ni ma yin no zhes bya bar de gnas so/_/'dir
[\[196a.6\]]grangs can gyis gal te ldog pa zhes bya ba la sogs pa smos pa la/_dngos po'i rjes 'gro ni dngos po rnams kyi ngo bo gcig pa nyid do/_/gzhan zhes bya ba ni dngos por gyur pa'o/_/de'i tshe gcig gi 'bras bu gang yin pa de ni gzhan la sogs pa'i ru mi
[\[196a.7\]]'gyur ro/_/ci'i phyir zhe na/_sa bon dang sa de dag ni shin tu tha dad pa'i phyir ro/_/gal te zhes bya ba la sogs pas 'chad par byed pa la/_de dag ni zhes bya ba ni dngos po dag ste/_dper na sa bon dang chu la sogs pa dag gi myu gu zhes bya ba'i 'bras bu gcig lta bu'o/_/de'i
[\[196b\]]
[\[196b.1\]]zhes bya ba la sogs pas de nyid sgrub par byed pa de sa bon de'i myu gu skyed par byed pa'i rang bzhin gang yin pa de ni sa la sogs pa gzhan la med cing blos sgro btags pa'i bzlog pa'i mtshan nyid can la yod pa gang yin pa de ni skyed par byed pa yin no/_/ci'i
[\[196b.2\]]phyir zhe na/_bzlog pa ste gzhan ldog pa'i mtshan nyid kyi rang bzhin med pa nyid kyi phyir ro/_/de bas na sa bon gyi rang bzhin mtshan nyid kho na skyed par byed pa yin zhing skyed par byed pa'i ngo bo gang yin pa de nyid dngos po yin no/_/skyed par byed pa de yang zhes bya ba ni myu gu
[\[196b.3\]]skyed par byed pa'i rang gi mtshan nyid do/_/gzhan la zhes bya ba ni sa la sogs pa la'o/_/sa la sogs pa'i gzhan gyi myu gu bskyed par mi 'gyur ro/_/gal te de ni zhes bya ba la sogs pa la ni sgra kho na'i don to/_/de'i ni zhes bya ba ni sa bon gyi'o/_/gzhan
[\[196b.4\]]gyir yang zhes bya ba ni sa la sogs pa'i'o/_/sa la sogs pa de ni myu gu skyed par byed pa'i sa bon gyi rang bzhin des sa bon de las tha dad par mi 'gyur ba'i phyir rang bzhin gyi rjes su 'gro ba yod do/_/de bas na rang bzhin tha dad pa 'ga' zhig la yang ngo bo nyid
[\[196b.5\]]kyi 'bras bu gcig byed pa yin te/_dbang po la sogs pa dang 'dra'o zhes bstan pa ni rigs pa ma yin no zhe na/_grub pa'i mtha' smra bas gal te zhes bya ba la sogs pa smos pa la/_bdag gcig la zhes bya ba ni rgyu tshogs pa tha dad pa med pa'i bdag nyid
[\[196b.6\]]gang gis skyed par byed pa nyid du 'dod pa'i bdag nyid de ni rgyu de dag gi nang nas rgyu gcig la yang yod pa'i phyir te/_gcig po de nyid kyis 'bras bu byas pa'i phyir lhan cig byed pa don med par 'gyur/_ldog pa smra ba la yang gnas skabs tha ma la thams cad
[\[196b.7\]]bskyed pa nyid kyi phyir rgyu gzhan don med pa ma yin nam zhe na/_de ni yod pa ma yin te/_tshogs pa de dag ni gnas skabs tha ma kho na la de 'dra bar nus pa yod do/_/skad cig ma dag ni rgyu rkyen las pas nye ba can nyid yin pa'i phyir ro/_/gzhan rtag par smra ba dag la ni
[\[197a\]]
[\[197a.1\]]rtag tu de'i ngo bor yod pa'i phyir rgyu gzhan don med par 'gyur ro/_/de nyid kyi phyir/_gcig la'ang de yod phyir zhes bshad de/_rgyu gzhan dang bral ba'i gnas skabs la yang zhes bya ba'i don to/_/gal te zhes bya ba la sogs pa smos pa 'chad par
[\[197a.2\]]byed de/_gal te rang bzhin gcig pa nyid kyi phyir dngos po du ma 'bras bu gcig byed pa ste/_skyed par byed pa yin na rgyur mngon par 'dod pa'i don de dag gi tha dad pa med pa skyed par byed pa'i rang bzhin de ni rgyu gcig nye ba la yod do/_/de bas na gnas skabs thams
[\[197a.3\]]cad du rgyu dang ma bral ba'i phyir/_gang la gnas pa de la gcig kyang skyed par byed par 'gyur ro/_/de nyid bstan par bya ba'i phyir 'di ltar zhes bya ba la sogs pa smos te/_tha dad pa med pa'i ngo bo de spyi 'bras bu skyed par byed pa de ni sa bon la sogs pa nye ba gcig
[\[197a.4\]]las kyang byed mi nus so/_/tha dad pa rnams kyi khyad par rnams dang bral ba'o/_/tha dad pa'i rang bzhin de las sa bon las don gzhan sa la sogs pa'i khyad par yod pa ma yin no/_/ci'i phyir zhe na/_khyad par yod na tha dad pa med pa nyams pa'i phyir tha dad
[\[197a.5\]]pa med pa'i phyir ro/_/tha dad pa med pa skyed par byed par 'dod pa'i rang bzhin de yang sa bon 'ba' zhig po de la yang yod pas sa bon gcig gi gnas pa la yang de'i zhes bya ba tha dad pa med pa'i ngo bo skyed par byed par 'dod pa'i 'bral ba ste/_'jig pa
[\[197a.6\]]yod pa ma yin te/_yon tan gsum ni bdag nyid thams cad thams cad kyi tshe yod pa nges pa'i phyir/_gang khyad par gyi gnas kyi khyad par de dag lhan cig gnas pa nges pa med pa'i phyir bral bar 'gyur ro/_/de dag kyang khas blangs nas bshad kyi gzhan du na
[\[197a.7\]]gnas pa po ni rtag pa nyid kyi phyir ldog pa med pa'i khyad par dag kyang ji ltar bral bar 'gyur ro/_/de dag skyed par byed pa zhes bya ba ni khyad par ro/_/ci'i phyir mi 'dod ce na/_lhan cig byed byed pa dag ni zhes bya ba la sogs pa smos so/_/de bas na sa bon la
[\[197b\]]
[\[197b.1\]]sogs pa'i gnas pa'i gcig la yang skyed par byed pa'i bdag nyid gnas pa'i phyir ro/_/gnas pa med pa ni zhes bya ba ni khyad par ni'o/_/gnas pa gcig gis kyang zhes bya ba sa bon la sogs pa gzhan gnas pas kyang 'bras bu bskyed par 'gyur ro/_/'gyur
[\[197b.2\]]ba yang ma yin pa ni 'bras bu bskyed par 'gyur ba'o/_/de bas na spyi gnas na yang lhan cig byed pa'i nang nas khyad par gcig dang bral na'ang 'bras med phyir/_khyad par rnams las de dag 'byung ste/_'bras bu de dag 'byung gi spyi las ni ma yin no/_/'bras bu de ni myu gu
[\[197b.3\]]la sogs pa'o/_/ji lta bur gyur pa zhe na/_lhan cig byed pa du ma'i thun mong du gyur pa ste/_lhan cig byed pa du mas bskyed pa zhes bya ba'i don to/_/khyad par gcig dang bral na yang zhes bya ba ni lhan cig byed pa'i khyad par gzhan dang bral na yang ngo /_/'dis ni ldog
[\[197b.4\]]pa bstan to/_/khyad par thams cad dang zhes bya ba la sogs pas ni rjes su 'gro ba yin no/_/de bas na khyad par kho na dag la 'bras bu'i rjes su 'gro ba dang ldog pa yin gyi spyi la ni ma yin no/_/de ni ma bral na yang zhes bya ba la sogs pa smos te/_khyad par gcig gnas
[\[197b.5\]]pa la ma bral na yang tha dad pa med pa'i ngo bo las 'bras bu de 'gyur ba ma yin no/_/'bras bu ni zhes bya ba la sogs pas de nyid rnam par 'byed par byed de/_'ga' zhig las 'byung zhing skye ba de nyid chos nyid yin te de gang la yod pa de ni de las byung ba'i chos can 'ga'
[\[197b.6\]]zhig tu mi 'gyur ba gang yin pa de ni skyed par byed pa de dang bral ba'i phyir ro/_/tha dad pa med pa'i ngo bo skyed par byed par 'dod pa lhan cig byed pa'i nang nas gcig gnas pa la yang bral ba nyid yod pa yin la/_gang gis na nyes pa 'dir 'gyur/_'on kyang bdag nyid
[\[197b.7\]]gcig pa yin pa du ma skyed par byed pa yin no zhes smras so zhe na/_'dir gang tshogs pa dang zhes bya ba la sogs pa smos te/_khyad par gang tshogs pa dang bral ba dag las 'bras bu yod pa med pa 'dra bar khyad par de nyid las 'bras bu skye'o/_/de la yod na zhes
[\[198a\]]
[\[198a.1\]]bya ba ni rgyu'i dngos por rung ba'i khyad par yod na 'bras bu yod par 'gyur ro/_/de las gzhan las zhes bya ba ni khyad par las gzhan pa spyi las so/_/ha cang thal bar 'gyur ba'i phyir zhes bya ba ni thams cad thams cad kyi rgyur 'gyur ba'o/_/gang gi
[\[198a.2\]]phyir de ltar yin pa de bas na khyad par kho na skyed par byed pa yin no/_/de'i phyir de skyed par byed pa de nyid kyi phyir khyad par de kho na dngos po yod de/_don dam par yod pa zhes bya ba'i tha tshig go/_/ci'i phyir zhe na/_'di ltar don byed nus pa gang yin pa de nyid don dam par yod pa ste/_
[\[198a.3\]]dngos po don dam par yod pa yin no zhes bya ba'i don to/_/dngos po dang zhes bya ba la sogs pas 'chad par byed de/_don byed par rung ba nyid ni dngos po'i mtshan nyid yin la mi rung ba nyid ni dngos po med pa'i mtshan nyid yin no zhes bya bar sbyar ro/_/don byed nus pa gang yin
[\[198a.4\]]te/_'dir ni don dam pa yod pa yin zhes bya ba la sogs pas 'chad par 'gyur ro/_/don byed par rung ba'i don de khyad par gyi bdag nyid de yang rjes 'gro med pa ste/_khyad par ni gsal ba gzhan gyi rjes su mi 'gro ba nyid kyi phyir ro/_/gang zhig rjes 'gro ste spyi'i bdag
[\[198a.5\]]nyid de las 'bras bu yod min de bas na zhes bya ba la sogs pas mjug sdud par byed de/_don byed par rung ba med pa nyid kyi phyir zhes bya ba ni don byed par mi rung ba nyid kyi phyir zhes bya ba'i don to/_/de kho na nyid las zhes bya ba ni khyad par nyid las so/_/de grub pa ni don
[\[198a.6\]]byed par grub pa'i phyir ro/_/de bas na de ltar gzhan dag gis brtags pa'i rjes su 'gro ba can gyi ngo bo skyed par byed pa nyid ma yin par bstan pa yin no/_/da ni gzhan gyis gcig gi 'bras bu gzhan gyir ni/_mi 'gyur shin tu tha dad phyir/_/zhes bshad pa gang
[\[198a.7\]]yin pa de gsal bar bya ba'i phyir rgol ba de nyid 'on kyang rang bzhin gyi rjes su 'gro ba med pas zhes bya ba la sogs pas zlog par byed de/_lhan cig pa'am so so yis/_/rims la sogs pa zhi byed la/_/zhes bya ba la sogs pas ji ltar de gong du yongs su btsal ba
[\[198b\]]
[\[198b.1\]]de lta na yang lhag par bya ba'i don du yang bkod pa yin no/_/sa bon la sogs pa gcig gis skyed par byed pa'i ngo bo gang yin pa de ni gzhan sa la sogs pa la med pa'i phyir lhan cig byed pa gzhan bskyed par mi 'gyur ba'am/_skyed par byed pa'i rang bzhin las
[\[198b.2\]]rang bzhin tha dad pa skyed par byed pa nyid du khas blangs pa yin na tha dad par khyad par med pa'i phyir nas kyi sa bon la sogs pa thams cad kyang sA lu'i myu gu skyed pa por 'gyur ro/_/de ni ma yin te zhes bya ba la sogs pas len 'debs par byed de/_sA lu'i sa bon skyed par
[\[198b.3\]]byed pa bdag nyid des sa la sogs pa dang nas kyi sa bon la sogs pa shin tu tha dad kyang sa la sogs pa 'ga' zhig sA lu'i myu gu'i rgyu yin gyi/_nas kyi sa bon la sogs pa gzhan pa'ang yin no/_/'ang gi sgra ni tshigs su bcad pa kha bskang ba'i don nam/_kho na'i don yin no/_/ci'i
[\[198b.4\]]phyir zhe na/_dngos po rnams kyi rang bzhin 'di yin no/_/gcig gis skyed par byed pa'i bdag nyid gang yin pa de las te/_bdag nyid kyi rang bzhin las thams cad tha dad par 'gyur ba mtshungs pa ste/_'dra ba skyed par byed pa thob par 'gyur ba'am/_tha dad khyad par med
[\[198b.5\]]pa'i phyir 'ga' zhig kyang bskyed pa ma yin no zhes bya ba der 'gyur na zhes brgal ba'o/_/ji ltar gcig skyed par byed pa bdag nyid las tha dad pa de dag la de dang de'i 'bras bu ma yin pa skyed par byed pas so sor nges pa'i mtshan nyid can gyi khyad par yod par mi 'gyur
[\[198b.6\]]ba zhig na 'on kyang yod pa kho na yin no/_/de bas na zhes bya ba ni khyad par yod pa'i phyir ro/_/tha dad pa'i khyad par yod na yang 'ga' zhig las bdag nyid phul du byung ba ste/_khyad par can gyi 'bras bus so sor nges pa'i mtshan nyid can yin pa'i phyir/_sa la sogs
[\[198b.7\]]pa 'ga' zhig sA lu'i myu gu skyed par byed pa yin gyi nas kyi sa bon la sogs pa gzhan ma yin no/_/ci'i phyir zhe na/_sA lu'i myu gu skyed par byed pa'i khyad par de ni sa la sogs pa de'i lhan cig byed pa'i rang bzhin yin gyi nas kyi sa bon la sogs pa gzhan gyi ni ma yin no/_/
[\[199a\]]
[\[199a.1\]]gal te rnam par 'byed pa 'dis ci zhig bya zhe na/_dngos po'i zhes bya ba la sogs pa smos pa la/_ci'i phyir me ni sreg par byed pa'am dro ba yin gyi/_chu ni sreg par byed pa'am dro ba ma yin zhes brgal zhing brtag par 'os pa ma yin no/_/ji skad du bshad pa'i rang
[\[199a.2\]]bzhin 'di dag rgyu gang las 'gyur zhes bya ba dri ba de tsam ni rigs par 'gyur te/_gdon mi za bar rang bzhin tha dad pa rgyu las 'gyur gyi/_gang gi phyir rgyu med pa can rgyu la ltos pa med pa ni yul la sogs pa nges pa med pas ha cang thal bar 'gyur te/_thams cad la thams cad kyi
[\[199a.3\]]tshe bdag nyid thams cad 'byung bar thal ba'i phyir ro/_/de bas na rgyur 'dod pa'i rang bzhin ni rang gi rgyu las 'byung bar 'gyur ro zhes brjod par bya'o/_/rang gi rgyu de yang des bskyed pa'i bdag nyid de/_de lta bur gyur pa'i rang bzhin skyed par byed pa'i bdag nyid de las rang gi rgyu
[\[199a.4\]]gzhan las zhes bya ba'i rgyu'i brgyud pa thog ma med pa can yin no/_/dngos po tha dad pa dag gi rgyu'i rab tu dbye ba la gnod pa can gyi tshad ma yin no/_/de nyid ni tha dad pa dag gis zhes bya ba la sogs pa smos pa la/_rang bzhin yin pa'i phyir zhes bya ba ni dngos po gnas pa'i phyir ro/_/
[\[199a.5\]]gcig nyid la ni gnod pa can yod pa yin no zhes bstan pa'i phyir/_tha dad min zhes bya ba la sogs pa smos te/_phan tshun tha mi dad pa'i phyir gcig 'jig pa na cig car thams cad 'jig pa dang /_skye ba na thams cad skye bar 'gyur ro zhes bya ba'i don to/_/rang bzhin zhes bya ba la sogs
[\[199a.6\]]pas 'chad par byed de/_sna tshogs pa ste/_dngos po'i tshogs thams cad kyi rang bzhin la tha dad pa med pa'i phyir ro/_/rnam par dbye ba skye ba zhes bya ba la sogs pa la gcig skye ba na gzhan skye ba dang gnas pa na gzhan 'gog pa zhes bya ba de lta bu'i rnam par dbye bas skye ba la sogs par mi
[\[199a.7\]]'gyur gyi/_'on kyang cig car nyid du 'gyur ro/_/rang gi bdag nyid bzhin du zhes bya ba ni dper na gcig gi gnas skabs kyi khyad par rnam par dbye ba la sogs pa ma yin pa lta bu ste/_de dang 'dra bar zhes bya ba'i don to/_/sogs pa'i sgras ni gcig gzung ba na gzhan ma bzung ba zhes
[\[199b\]]
[\[199b.1\]]bya ba la sogs pa'o/_/mdo las skye 'jig smos pa ni nye bar mtshon pa yin te/_de ltar ni rnam par dbye ba med pa'i skye ba la sogs pa nyid kyis tha dad pa nye bar mtshon cing nges pa'i phyir ro/_/gzhan du na tha dad pa dang tha dad pa med par gang gis mtshon par bya/_rnam pa gcig la yang zhes
[\[199b.2\]]bya ba ni rnam pa mtshungs pa la yang ldog pa ste/_rnam par dbye ba so sor skye ba la sogs pa dang ldan pa de ni tha dad pa'i mtshan nyid yin no/_/ldog pa med pa ste rnam par dbye ba med pas so sor skye ba la sogs pa dang ldan pa de ni tha dad pa med pa'i mtshan nyid do/_/rnam par dbye bas skye
[\[199b.3\]]ba la sogs pa dang ldan pa yin du zin kyang /_ci'i phyir tha dad pa yin zhe na/_bdag nyid ces bya ba la sogs pa smos te/_bdag nyid gcig la 'gal ba ste/_skye ba dang mi skye ba la sogs pa cig car 'gal ba'i phyir ro/_/don rnams ni tha dad pa med pa nyid ma yin te/_'on kyang
[\[199b.4\]]gal te tha dad pa yang yod de rgyu des de ltar min te/_cig car skye ba la sogs par thal bar mi 'gyur ro/_/rnam pa thams cad kyis zhes bya ba la sogs pas 'di nyid rnam par 'chad pa yin te/_rnam pa thams cad kyis tha dad pa med pa ste/_gcig pa smra ba ma yin na gang gis de ltar
[\[199b.5\]]'gyur te/_cig car skye ba dang 'jig par 'gyur ro/_/'on kyang phyi dang nang gi tha dad pa 'di'i bdag nyid 'ga' zhig ste/_gnas skabs kyi khyad par gyi mtshan nyid tha dad gzhan ma yin pa yon tan gsum gyi bdag nyid bde ba dang sdug bsngal ba dang rmongs pa'i bdag nyid du thams
[\[199b.6\]]cad la khyad par med pa'i phyir ro zhes bya ba la sogs pa bshad pa'i gnas skabs kyi mtshan nyid las tha dad pa'i phyir ro//_//bam po bcu dgu pa/_de ltar te spyi rtag pa nyid kyi phyir thams cad la gnas la khyad par rnams ni ma yin te/_khyad par rnams kyang
[\[199b.7\]]'jig pa yin no zhes khas len na'o/_/de bas na khyad par gcig 'jig pa na spyi bdag nyid gnas pa gang yin pa de ni khyad par de'i rang bzhin min te/_chos 'gal ba gnas pa'i phyir spyi dang khyad par dag ni tha dad do zhes bya ba'i tha tshig go/_/gzhan du na gnas pa dang gnas
[\[200a\]]
[\[200a.1\]]pa ma yin pa dag ni rten gyi bdag nyid gcig yin par khas len na/_bdag nyid gcig la yang 'gal ba'i chos dag khas blangs pa yin no/_/de bas na tha dad pa can gyi chos gzhan ci zhig yod de 'ga' zhig kyang med do/_/gcig la chos 'gal ba dag
[\[200a.2\]]khas blangs pa byas pa med de gang gi phyir so sor skye ba la sogs pas khyad par ni rnam pa thams cad du tha dad pa dang ldan pa yin zhing /_spyi yang tha dad pa la sogs pa skye ba med pa'i phyir thams cad la tha dad pa med pa can yin no zhe na/_de'i phyir don dag ces bya ba la sogs pa smos pa la/_khyad
[\[200a.3\]]par dang spyi'i don dag gi go rims bzhin du rnam pa thams cad du tha dad pa dang tha dad pa med pa can khas blangs pa'i phyir ro/_/ming 'ba' zhig ces bya ba khyad par dang spyi tha dad pa zhes bya ba de ni brjod pa tsam ste/_'dod par mi 'gyur zhing dngos por yang mi 'dod pa ma yin no/_/
[\[200a.4\]]khyad par dang spyi'i bdag nyid can gyi dngos po phan tshun tha dad par 'dod pa kho na yin no/_/de yang ming tha dad par zad de don khas blangs nas de skad brjod pa'i phyir ro zhes bya ba la sogs pa gong du bshad zin to/_/de bas na zhes bya ba ni de'i phyir ro/_/dngos po 'di ni zhes bya ba ni
[\[200a.5\]]khyad par dang spyi phan tshun tha dad pa kho na yin no/_/ji lta bur gyur pa yin zhe na/_grub pa dang bde ba gcig pa ma yin te/_chos 'gal ba gnas pa nyid yin no zhes bya ba'i don to/_/rgyu de ni spyi dang khyad par blor mi 'gyur te/_spyi dang khyad par dag ni phan tshun 'brel pa can gyi blor mi
[\[200a.6\]]'gyur ro zhes bya ba'i don to/_/blo med pas kyang sgra yang spangs pa kho na yin no/_/de ni blo'i rgyu can nyid yin pa'i phyir ro/_/de nyid kyi phyir 'grel pa las sgra rigs pa ma yin no zhes sgra med pa kho na bshad do/_/de med pa ni blo'i med pa med na mi 'byung ba nyid kyi phyir ro/_/blo
[\[200a.7\]]med pa la yang shugs kyis brjod pa kho na yin no/_/de bas na zhes bya ba ni de'i phyir te/_spyi 'di ni khyad par dag las don gzhan du gyur pa khyad par dag la ltos pa med pa yin no/_/ci'i phyir zhe na/_khyad par de dag gis spyi de ni ma skyes pa nyid kyi phyir ro/_/don gnyis pa ni de bas
[\[200b\]]
[\[200b.1\]]na spyi las don gzhan khyad par gyi bdag nyid can gyi dngos po 'di ni spyi de la ltos pa med pa yin te/_des ma skyes pa nyid kyi phyir te/_rtag pa la don bya bar mi nus pa'i phyir ro/_/khyad par 'di'i spyi 'di zhes bya ba'am spyi 'di'i khyad par 'di zhes bya ba'i sgra rigs pa ma yin no/_/gzhan
[\[200b.2\]]sel ba la yang zhes bya ba ni spyi la gcig ni 'jig na gnas pa'i bdag nyid gang yin pa de de min zhes bya ba la sogs pa de nyid du thal bar 'gyur ro/_/de ltar d+ha ba'am seng ldeng 'jig pa na shing ma yin pa las ldog pa shing gzhan la gnas pa kho na yin no/_/mtshungs pa ma yin no zhes
[\[200b.3\]]bya ba la sogs pas len 'debs par byed de/_'dir ni gzhan sel ba ni rnam pa gsum yin te/_re zhig gcig ni 'di las gzhan dang gzhan sel bar byed pa'i phyir rang gi mtshan nyid bzlog pa kho na yin no/_/gang gi dbang du mdzad nas/_mthun dngos gzhan gyi dngos dag la/_/ldog pa la ni
[\[200b.4\]]brten pa can/_/zhes bya ba gsungs so/_/'di yang sgra dang rtags la brten pa'i tha snyad kyi rten nyid du rnam par gzhag pa yin gyi sgras brjod par bya ba nyid du ni ma yin no/_/gnyis pa ni gzhan gcod pa'i phyir gzhan rnam par gcod pa tsam yin zhing /_gang sngon gyi slob dpon
[\[200b.5\]]dag gis thams cad la khyad par med pa rnam par gzhag pa yin te/_thams cad la dgag pa tsam la khyad par med pa'i phyir ro/_/gsum pa ni 'dis gzhan sel bar byed pa'i phyir rnam par rtog pa'i blo la snang ba'i phyir te/_gang bstan bcos mdzad pas sgra'i brjod par bya ba nyid du bzhed
[\[200b.6\]]pa zhes bya ba 'di yin no/_/de la gal te rang gi mtshan nyid ldog pa'i dbang du byas nas brjod pa de mi rigs te/_de'i bdag nyid du 'gyur ba yin na de zhig pa 'jig pa kho nar 'gyur te/_tha dad pa med pa'i phyir ro/_/rang gi mtshan nyid gnas pa gang yin pa de yang de las gzhan nyid du 'dod
[\[200b.7\]]do/_/dgag pa tsam gang yin pa de yang rang bzhin med pa nyid yin pa de'i phyir de ni rtsod pa ma yin no/_/de ni ldog pa'i ngo bo nyid med pa'i zhes bya ba smos so/_/gnas dang gnas min rtog pa min/_/khyad par gcig zhig pa na ci gzhan sel ba gnas sam 'on te log ces bya ba'i gnas
[\[201a\]]
[\[201a.1\]]dang gnas pa ma yin pa'i rtog pa 'di ni rigs pa ma yin no/_/de yang zhes bya ba gzhan sel ba ni rang bzhin gyis rjes su song ba can te dngos po'i rjes su 'jug pa can no/_/rnam par rtog pa'i blo'i rnam pa mtshan nyid can gzhan ldog par 'gyur ba gang yin
[\[201a.2\]]pa de ni spyi'i blo ste rnam par rtog pa can blo yang bslad cing 'khrul pa yin no/_/de bas na 'on kyang de yang yod pa ma yin no/_/gang gi phyir de lta yin pa de'i phyir te/_bslad pa'i rgyu'i phyir ldog pa de ni sun phyung ba yang med pa ste/_'di la ji skad du bshad pa'i sun dbyung ba yod pa ma yin no zhes tshig rnam
[\[201a.3\]]par sbyar ro/_/rnam par rtog pa'i shes pa rnam pa gcig pa 'di ni yul med pa can kho na yin te/_'di ltar log pa'i shes pa yin no/_/gal te ji ltar na log pa kho na yin zhe na/_du ma la zhes bya ba la sogs pa smos te/_'di ltar du ma la gcig gi rnam pa can de ni yul te rnam par shes
[\[201a.4\]]pa'i rnam par rtog pa'i yul spyi ni gnas pa'am mi gnas pa ma yin no/_/ci'i phyir zhe na/_log pa'i shes pa'i yul de ni med pa'i phyir ro/_/nyes pa mtshungs pa nyid gsal nas yang rnam pa gzhan gyis rgol ba 'das pa yongs su gsal ba'i phyir gang yang zhes bya ba la sogs pa
[\[201a.5\]]smos te/_de'i skyed pa po ste sA lu'i myu gu de skyed pa po ni sA lu'i sa bon de'i rang bzhin yin na/_sA lu'i sa bon de'i sA lu'i myu gu skyed par byed pa'i ngo bo gang yin la skye bar byed pa'i ngo bo de las sa la sogs pa gzhan ji ltar skyed byed yin/_de la zhes bya ba ni ngag nye bar dgod pa'am/_
[\[201a.6\]]rgol ba de la lan 'debs pa yin te/_sA lu'i sa bon las gzhan sa la sogs pa la ni de skyed par byed pa ste myu gu skyed par byed pa'i ngo bo med do zhes ni mi smra'o/_/'o na ci yin zhe na/_sA lu'i sa bon gcig gis skyed par byed pa'i rang gi ngo bo gang yin pa de ni gzhan sa la sogs pa ni
[\[201a.7\]]ma yin no zhes smras te/_dngos po rnams la phan tshun rjes su 'gro ba med pa'i phyir ro/_/gzhan dag kyang zhes bya ba la sogs pa'o/_/gzhan gyi ngo bos ni ma yin te zhes bya ba ni sA lu'i sa bon gyi ngo bo ni ma yin no/_/ci'i phyir zhe na/_de nyid med pa'i phyir te/_de'i rang gi ngo bo nyid med pa'i
[\[201b\]]
[\[201b.1\]]phyir ro/_/'di la gnod pa can gyi tshad ma ni med do snyam nas smras pa/_de dag ni sa la sogs pa'o/_/bdag nyid ji lta ba bzhin du zhes bya ba ni gang gi rang gi mtshan nyid gang yin pa'i ngo bo nyid de/_rang bzhin des phan tshun tha dad pa dang 'bras bu gcig skyed par byed pa 'di la 'gal ba ci yod
[\[201b.2\]]de/_gnod pa can gyi tshad ma ni med pa'i phyir 'ga' zhig kyang med do/_/sa la sogs pa ni sA lu'i myu gu skyed par 'dod pa'i sA lu'i ngo bo dang bral ba ma yin nam/_sA lu'i myu gu'i 'bras bu can nyid yin pa ni 'gal lo zhe na/_de'i phyir ngo bo gcig dang zhes bya ba la sogs
[\[201b.3\]]pa smos te/_sA lu'i sa bon gcig gis skyed par byed pa'i ngo bo gang yin pa de dang sa la sogs pa bral ba ni de'i ngo bo ste/_sA lu'i sa bon gyi rang bzhin du mi 'gyur ro/_/de'i 'bras bu can ma yin pa ma yin te/_'on kyang de'i 'bras bu can kho na yin te/_'di la sA lu'i 'bras bu
[\[201b.4\]]yod pas zhes tshig rnam par sbyar ro/_/gal te sa bon kho na myu gu skyed par byed pa yin par 'gyur na 'gal bar 'gyur te de yang yod pa ma yin no/_/de nyid ni de nyid kyis zhes bya ba la sogs pa smos pa la/_de nyid kyis zhes bya ba ni sA lu'i sa bon nyid kyis so/_/de'i 'bras
[\[201b.5\]]bu ni myu gu zhes bya'o/_/gzhan yang zhes bya ba la sogs pas sngar bshad pa dran par byed pa yin te/_gcig dang bral na 'bras med phyir/_/khyad par rnams las de dag byung /_/zhes bya ba'i tshad ma'i stobs kyis khyad par skyed par byed pa yin no zhes gong du bshad zin to/_/
[\[201b.6\]]bdag nyid des zhes bya ba ni skyed par byed pa'i ngo bo des so/_/sa bon gcig gis skyed par byed pa'i ngo bo gang yin pa de ni sa la sogs pa gzhan la yod pa ma yin no/_/de tsam gyis zhes bya ba ni sa bon gyi ngo bo dang bral ba tsam gyis sa la sogs pa skyed par byed pa ma yin
[\[201b.7\]]pa ni ma yin no/_/gal te de dag ces bya ba la sogs pa de dag ste/_khyad par dag la tha dad med pa yang yod do zhes bya ba'i don to/_/de ltar gyur pa ni zhes bya ba la sogs pas 'chad par byed de/_de dag kyang zhes bya ba ni khyad par dag go/_/tha dad pa med pa'i ngo bo de nyid ni nus pa
[\[202a\]]
[\[202a.1\]]gcig po de dag ldan pa'i phyir ro/_/des zhes bya ba la sogs pas ni slob dpon gyi yin te/_tha dad pa med pa'i ngo bo des khyad par de skyed byed min par bshad de/_spyi'i zhes bya ba la sogs pas 'chad par byed de/_khyad par dag gi spyi'i ngo bo nyid yod du zin kyang spyi'i ngo bo
[\[202a.2\]]des khyad par de dag skyed par byed pa ma yin no/_/ci'i phyir zhe na/_spyi'i ngo bo de las 'jig pa med pa'i phyir ro/_/rgyu gcig la gnas pas kyang 'bras bu skyed par rab tu thal ba'i phyir zhes bya ba de yang /_tha dad med pa'i ngo bo de/_/bya min khyad par rnams dang bral/_/zhes bya ba la sogs pas gong du
[\[202a.3\]]bshad zin to/_/cig car skye 'jig 'gyur zhes bya ba la sogs pas 'gal ba'i chos gnas pas tha dad pa rab tu bsgrubs na/_snang ba tha dad pas kyang bsgrubs pa'i phyir/_gzhan yang zhes bya ba la sogs pa smos so/_/snang ba khyad par ji lta bu zhig ce na/_gzhan mi brten pas te so sor gsal ba
[\[202a.4\]]dang tha dad pa'o/_/yang gi sgras ni skye ba la sogs pa'i tha dad par byed pa'o/_/de yang sngar bshad pa kho na sdud par byed pa yin no/_/des ni zhes bya ba ni tha dad pa med par smra ba'o/_/blo'i snang ba tha dad pa ni blo'i rnam pa tha dad pa'o/_/chos 'gal ba gnas pa zhes bya ba ni skye ba dang 'jig pa la
[\[202a.5\]]sogs pas na tha dad pa'o/_/de la yod de snang ba la sogs pa tha dad pa'o/_/dngos po tha dad pa khas len na ni 'ga' zhig ste bde ba dang sdug bsngal ba dang /_rmongs pa dang sems dang ldan pa rnams kyang tha dad par mi 'gyur ro/_/de ltar na zhes bya ba ni tha dad pa med pa yin na'o/_/rnam par dbye ba
[\[202a.6\]]'dir zhes bya ba ni snang ba la sogs pa'i rnam par dbye ba'o/_/gcig gi bdag nyid dang 'dra bar zhes bya ba ni dper na bde ba'i bdag nyid gcig la snang ba la sogs pa tha dad pa med pa de dang 'dra bar ro/_/de bas na phyi dang nang gi tha dad pa 'di ni khyad par kho na yin te/_phan tshun mtshan
[\[202a.7\]]nyid mi 'dra ba kho na yin no/_/ji lta bur 'gyur zhe na/_tha dad par snang ba la sogs pa ste/_gang la tha dad par snang ba la sogs pa yod pa ni zhes tshig rnam par sbyar ro/_/gal te tha dad pa med pa can 'di la yang snang ba yod pa de bas na tha dad pa med pa la yang yin no zhe na/_'dir zhes bya ba
[\[202b\]]
[\[202b.1\]]la sogs pa smos pa la/_'dir zhes bya ba ni tha dad pa la'o/_/gzhan zhes bya ba ni gnyis pa'o/_/gang gi stobs kyis tha dad pa med pa can gyi stobs kyis so/_/de bas na khyad par te rang gi mtshan nyid kho na yin gyi spyi ni ma yin no/_/khyad par de nyid don te dngos po yin no/_/shing nyid la
[\[202b.2\]]sogs pa spyi'i chos gzhan gang dag yin pa de dag ni de nyid kyi ldog par brtags pa yin no/_/de ni rgyu dang zhes bya ba la sogs pa la khyad par gyi ngo bo nyid ni rgyu dang 'bras bu bshad cing de nyid rang gi mtshan nyid du brjod do/_/de spong len pa'i 'bras bu can yin zhes bya ba ni dor bar bya ba dang
[\[202b.3\]]blang bar bya ba'i khyad par de nyid la go rims bzhin du spong ba dang len pa'i 'bras bu la 'jug pa gang yin pa de la de skad ces bya'o/_/don gyi bya ba byed pa de la yang khyad par kho na yin te/_gang la yang spyi rnam par gzhag pa de ni de nyid ces bya ba khyad par gzhan te rigs mthun pa las ldog pa
[\[202b.4\]]tha dad pa tsam yin gyi/_spyi zhes bya ba dngos por gyur pa de ni cung zad kyang yod pa ma yin no/_/gal te gyur na de dmigs pa'i mtshan nyid kyir gyur pa yin te/_khyad par ma rtogs par dmigs par 'gyur ro/_/gang gi phyir spyi de ni don te dngos po nyid du yod na snang bar 'gyur te/_de'i ngo bo dmigs
[\[202b.5\]]pa'i mtshan nyid du mi 'gyur zhing rang gi ngo bo mi 'dzin par rigs pa ma yin no/_/ci'i phyir zhe na/_de dmigs pa'i mtshan nyid du byas pa nyid kyi phyir te/_khyad par dag la tha dad pa med pa'i shes pas spyi nges par byas pa nyid kyi phyir ro/_/bdag nyid gzung ba med pa gzhan gyi shes pa'i rgyu yin no/_/
[\[202b.6\]]ji ltar grangs can bas tha dad pa med par khyad par med pa yin na thams cad sgrub byed min/_de ltar sangs rgyas pas kyang tha dad pas khyad par med pa yin na yang ngo /_/lan 'di yang rgol ba gang yin zhe na/_ji ltar zhes bya ba la sogs pa smos pa la/_skyed par byed pa'i rang bzhin las zhes bya ba la sA lu'i
[\[202b.7\]]myu gu skyed par byed pa'i rang bzhin las sa la sogs pa tha dad pa'o/_/'di zhes bya ba ni myu gu'o/_/ji ltar skyed par byed par 'gyur/_skyed par byed pa nyid du khas len na yang tha dad pa khyad par med pa'i phyir thams cad skyed par byed par 'gyur ro zhes gang bshad pa yin no/_/'dir brgal ba'i lan
[\[203a\]]
[\[203a.1\]]bstan nas/_da ni gnyis pa brjod pa yin no/_/yang ci zhig rtog ce na/_gal te zhes bya ba la sogs pa smos pa la/_gal te zhes tha dad pa mtshungs pa yin du zin kyang so sor nges pa'i 'bras bu skyed par byed pa dang /_skyed par mi byed pa'i mtshan nyid can gyi khyad par
[\[203a.2\]]med par 'gyur ba de ltar 'gyur na ni zhes bya ba ni brgal ba'o/_/ji ltar zhes bya ba la sogs pas tshigs su bcad pa'i don ston to/_/bdag nyid tha dad pa med par smra ba grangs can 'di'i tha dad pa med par khyad par med pa yin na yang yin la ji ltar thams cad thams cad kyi skyed par byed
[\[203a.3\]]pa ma yin pa de ltar sangs rgyas pa'i tha dad pa khyad par med pa yin na yang thams cad thams cad kyi skyed par 'gyur ba ma yin no zhes sbyar ro/_/dngos chos nyid kyis zhes bya ba ni dngos po'i nus pa nyid kyis so/_/dngos po rnams tha dad pa med par khas len na yang thams cad du tha dad
[\[203a.4\]]pa med par khas blangs pa gcig po de'i bya ba gcig la byed pa 'gal bar 'gyur ro/_/tha dad pa tsam zhes bya ba la sogs pas 'chad par byed de/_rgyu ste nye bar len pa'i rgyu dang rkyen de lhan cig byed pa'o/_/rang gi rgyu dang rkyen de de dag gi khyad par gyis 'bras bu grub par byed nus pa nges
[\[203a.5\]]par byas pa'i rang bzhin gang la yod pa de la de skad ces bya ste/_de'i dngos po ni de nyid de'i phyir ro/_/gzhan ni ma yin no zhes bya ba de ni skyed par byed par 'dod pa las gzhan ni byed pa por mi 'gyur ro/_/ci'i phyir zhe na/_de'i rang bzhin can nyid ma yin pa'i phyir te/_de'i 'bras bu skyed
[\[203a.6\]]par byed pa'i rang bzhin can nyid ma yin pa'i phyir ro/_/de ni zhes bya ba ni yon tan gsum po gcig na'o/_/de nyid la zhes bya ba ni 'bras bu gcig nyid la'o/_/'di ltar zhes bya ba ni tha dad pa'i rnam pa de nyid kyis so/_/gal te 'di ltar sA lu'i sa bon sA lu'i myu gu skyed par byed pa de
[\[203a.7\]]nyid kyi tshe nas kyi sa bon ni ma yin la/_nas kyi sa bon gang yin pa de nyid sA lu'i sa bon gyi bdag nyid yin pa de ltar na gcig la gcig ni byed pa dang byed pa med pa thob par 'gyur ro/_/gal te sA lu'i sa bon la sogs pa nye bar gnas pa de dang des yon tan gsum la tha dad pa yang yod
[\[203b\]]
[\[203b.1\]]pa'i tha dad pa de'i phyir byed pa 'ga' zhig kyang med la/_gal te tha dad na yang byed pa med pa'i gtan tshigs kyis lhan cig byed pa byed par mi 'gyur te/_de dag kyang phan tshun tha dad pa'i phyir ro/_/rnam pa zhes bya ba la sogs pas 'chad par byed de/_rnam pa thams cad du tha dad pa med pa ste/_rnam pa
[\[203b.2\]]thams cad du gcig pa nyid ma yin te/_tha dad pa yang yod pa'i phyir ro/_/de ltar na yang zhes bya ba ni tha dad pa'i phyir byed pa po nyid ma yin no/_/rnam pa 'ga' zhig gis tha dad pa'i phyir zhes bya ba ni rnam pa 'ga' zhig gis kun du brtags pa'i gnas skabs tha dad pa'i phyir ro/_/de ltar
[\[203b.3\]]ma yin na ni grangs can de kho na nyid smra ba'i gnas skabs tha dad pa yang rnyed par dka'o/_/gang gi tshe sA lu'i sa bon gyi bdag nyid de yongs su gyur pa nyid du gzhan du nas kyi sa bon kyang sA lu'i myu gu'i rgyu byed pa'i rim pas thams cad la thams cad nye bar sbyor ba'i phyir/_byed pa po nyid
[\[203b.4\]]med pa ma yin no zhe na/_de'i phyir 'on te rim bzhin zhes bya ba smos te/_rim pa de spyi dngos po gcig po de nyid yin nam zhes bya ba'i don to/_/rim pa ni tha dad pa la brten pa nyid kyi phyir ro zhes bya bar bsams pa'o/_/'on te yang zhes bya ba la sogs pas 'chad par byed de/_tha dad
[\[203b.5\]]pa thams cad ni 'bras bu thams cad la go rims te/_rim bzhin du nye bar sbyor ba'i phyir ro/_/de yang gang gi tshe gtso bo'i nus pas bskyed pa'i tha dad pa'i dngos por yod pa de dag nyid ni nus pa gcig dang ldan zhing don gyi bya ba byed pa yin no zhes brten pa de'i tshe bstan to/_/gang gi
[\[203b.6\]]gtso bo'i nus pa kho na dngos po yod pa yin zhing de nyid don byed pa la nye bar sbyor ba yin gyi/_tha dad pa dag ni gnas skabs 'ba' zhig tsam gyi rgyu yin te/_don dam par yod pa nyid ma yin no zhes ston pa de'i tshe/_der nye bar gnas pa'i zhes bya ba la sogs pa brjod par bya ste/_nus pa ni
[\[203b.7\]]yon tan gsum gyi mtshan nyid can no/_/der nye bar gnas pa ni sngar skyed par byed pa ma yin par 'dod pa'i don la nye bar gnas nas des/_phyis ngo bo gzhan du yongs su 'gyur ba la nye bar sbyor ba'i phyir 'ga' zhig kyang byed pa po ma yin pa ni med par 'gyur te zhes bya ba 'di dang sbyar ro/_/
[\[204a\]]
[\[204a.1\]]gcig ste gtso bo ni'o/_/go rims gang la tha dad pa'i rten yod pa de la de skad ces bya'o/_/de dag gi ni de spyi dngos de nyid yin nam zhes bya ba de rnam par 'grel pa yin no/_/nus pa zhes bshad pa gang yin pa de la yongs su 'gyur ba'am zhes smos pa la tha dad pa med pa ste
[\[204a.2\]]rnam par dbye ba med pa'o/_/yongs su 'gyur ba ni tha dad pa'i gnas skabs snga ma las te/_yongs su 'gyur ba'i nus pa'i gnas skabs gzhan ji ltar thob par 'gyur/_ci ste gnas skabs snga ma las phyis yon tan gsum gyi khyad par 'dod pa na/_khyad par rnam pa 'ga' zhig
[\[204a.3\]]khas len pa yin pa de bas na/_gtso bo gcig pa nyid nyams pa'i phyir ro/_/gzhan ni spyi dang khyad par dang ldan pa'i dngos po gcig 'dod de/_spyi dang khyad par dag kyang phan tshun tha dad pa med par 'dod do/_/de lta yin na ni spyi dang khyad par dang ldan pa de ni de ldan dngos po'o/_/shin tu ni tha
[\[204a.4\]]dad tha dad med par 'gyur ba ste/_khyad par las spyi tha dad pa med pa'i phyir spyi yang khyad par gyi bdag nyid yin no zhes bya ba ni shin tu tha dad pa yin te/_spyi med pa'i phyir ro/_/spyi las khyad par rnams tha dad pa med pa'i phyir gcig yin no zhes bya ba ni shin tu tha dad pa med pa yin te/_rnam pa
[\[204a.5\]]thams cad du khyad par med pa'i phyir ro/_/khyad par dang spyi'i bdag nyid can gyi dngos po gcig ni yod pa yin zhes bya ba'i tha tshig go/_/ci ste spyi dang khyad par dag rnam pa 'ga' zhig gis tha dad par 'dod na rnam pa 'di la yang /_'dra dang zhes bya ba la sogs pa smos pa la/_'dra dang mi 'dra
[\[204a.6\]]ba'i bdag nyid can zhes bya ba ni spyi dang khyad par dag go/_/gal te tha dad pa'i dngos po dag ni zhes bya bar sbyar ro/_/tha dad pa med pa'i bdag nyid de gtso bo zhes bya ba'am/_tha dad pa de dag gi bdag nyid du gyur pas de dang ldan par 'gyur ba ste/_tha dad pa med pa'i rang bzhin dang ldan par
[\[204a.7\]]'gyur ba yin no/_/tha dad gang la tha dad pa med pa'i ngo bo gtso bo zhes bya ba'i bdag nyid kyi rang bzhin de yod pa de ni des tha dad pa med pa'i rang bzhin gyi bdag nyid can te/_de'i dngos po ni de nyid yin pa'i phyir ro/_/tha dad pa la yang gang las phan tshun tha dad pa yin te/_med pa kho na'o/_/
[\[204b\]]
[\[204b.1\]]'dis ni shin tu tha dad pa med pa rnam par bshad pa yin no/_/ci ste de'i spyi gcig pa'i bdag nyid du mi 'gyur te/_khyad par du ma'i bdag nyid can yin pa'i phyir ro/_/de ltar na ni de'i bdag nyid de tha dad pa'i rang bzhin yod pa nyid do/_/des kyang ste spyis so/_/de ltar zhes bya ba ni spyi'i bdag nyid
[\[204b.2\]]du 'gyur ba'i rigs pa ma yin te/_spyi ni khyad par tha dad pa pa med pa nyid kyi phyir te mtshungs pa nyid du yod pa ma yin zhes bya ba'i don to/_/des ni shin tu tha dad pa rnam par bshad pa yin no/_/de lta bu'i ngo bo yin na ni zhes bya ba ni gtso bo spyi'i bdag nyid can du 'dod na/_de'i chos su mi 'gyur te/_
[\[204b.3\]]gtso bo bdag nyid tha dad pa'i chos su mi 'gyur te/_tha dad pa med pa'i gnas skabs kyi chos kyis de dang 'dra bar mi 'gyur zhes bya ba'i don to/_/gnas skabs de dang ldan pa dag ni phan tshun tha dad par 'gyur ro zhes bya ba'i tha tshig go/_/de nyid bsgrub par bya ba'i phyir gcig po 'di ni zhes bya ba la sogs pa
[\[204b.4\]]smos te/_rang bzhin gcig po 'di ni 'jig pa dang ldog pa can du rigs pa ma yin no zhes bya bar sbyar ro/_/gnas pa 'jug pa yin la zhig pa ni ldog pa yin no/_/de ltar na nus pa gnas na gnas skabs dag ldog par 'dod do/_/des ni de dag phan tshun tha dad par 'gyur zhes bya ba la sogs pa
[\[204b.5\]]bshad pa yin no/_/bdag nyid ces bya ba la sogs pas ni gzhan gyi bsam pa'i dogs pa bsu ba yin te/_spyi dang khyad par dag ni bdag nyid thams cad kyi tha dad pa med pa kho na ni ma yin no/_/'on kyang gal te de yang ste/_khyad par dang spyi dag kyang ngo /_/tha dad 'gyur zhes bya ba ni spyi dang khyad
[\[204b.6\]]par dag go/_/'ga' zhig la yang ste/_spyi dang khyad par yang ngo /_/grangs can 'di tha dad pa dang tha dad pa med pa la ma nges pa yin te zhes bya bar sbyar ro/_/gzhan ni gcig tu smra ba nyid kyi phyir tha dad pa ni nges pa yod pa ma yin no zhes khong du chud nas/_tha dad pa med pa ni ji ltar nges pa med pa yin
[\[204b.7\]]zhe na/_'dir rgyu ni spyi dang zhes bya ba la sogs pa smos te/_spyi nus pa dang khyad par te gsal ba zhes bya ba de ltar tha dad pa rnam par gzhag pa'i phyir ro/_/gal te zhes bya ba la sogs pas ni slob dpon gyi yin te/_gal te bdag nyid gang gis de ste/_spyi dang khyad par dag gi nang nas 'di
[\[205a\]]
[\[205a.1\]]ni khyad par yin la 'di ni spyi yin no zhes de ltar rnam par gzhag pa'i bdag nyid des spyi dang khyad par dag tha dad pa'i tshe/_shin tu tha dad pa nyid yin no/_/gal te zhes bya ba la sogs pas 'chad par byed de/_bdag nyid gang la zhes bya ba la gal te nus pa dang gsal ba'i
[\[205a.2\]]bdag nyid can la bdag nyid des spyi dang khyad par dag la tha dad pa yin no/_/de nyid gsal bar bya ba'i phyir gang gi phyir zhes bya ba la sogs pa smos pa la/_de dag ni tha dad pa rnam par 'jig par byed pa'i bdag nyid dag ni'o/_/de dag gi zhes bya ba ni spyi dang khyad par dag gi'o/_/rang
[\[205a.3\]]gi bdag nyid yin te rang bzhin du gyur pa yin na'o/_/gal te tha dad pa can de dag phan tshun tha dad pa can yin pa de'i tshe/_tha dad pa kho na ste ldog pa kho na yin no/_/ci'i phyir zhe na/_rang bzhin tha dad pa'i phyir ro/_/'dod par ni 'gyur na gnas skabs dang gnas skabs can tha dad pa rnam par 'jog pa'i
[\[205a.4\]]rang gi ngo bo'i khyad par du byed pa yin gyi dngos po ni ma yin no zhe na/_rang gi ngo bo ni zhes bya ba la sogs pa smos te/_rang gi ngo bo kho na dngos po yin no zhes bya ba'i don to/_/de ltar na yang zhes bya ba ni spyi dang khyad par shin tu tha dad pa yin te/_khyad par spyi med pa can dang spyi khyad par med pa can du
[\[205a.5\]]'gyur zhes bya bar sbyar ro/_/spyi ni khyad par dang ldan pa nyid dang khyad par spyi dang ldan pa nyid du mi 'gyur te/_'brel pa med pa'i phyir ro zhes bya ba'i don to/_/dper na bum pa la sogs pa tha dad pa dag 'brel pa med pa'i phyir phan tshun de dang ldan pa nyid med pa yin no/_/khyad par dang zhes bya ba
[\[205a.6\]]la sogs pas don 'chad pa yin te/_spyi dang khyad par dag las bskyed bya skyed byed kyi 'brel pa med pa'i phyir te/_des spyi khyad par blor mi 'gyur zhes bya ba'i skabs su bshad pa yin no/_/yang gzhan dag gis brtags pa'i spyi rang gi mtshan nyid las ci dad pa yin nam zhes bya ba'i
[\[205a.7\]]'bad pa 'di ni gnas pa med pa la byed pa yin no/_/da ni gzhan gyis brtags par 'dod de de bas na/_ri bong gi rwa dang 'dra bar don gyi bya ba mi byed pa nyid kyi phyir/_de la don byed pa don du gnyer ba dag gis tha dad pa tha dad pa med par dpyad pas ci zhig bya/_don gyi bya ba byed pa'i ngang
[\[205b\]]
[\[205b.1\]]tshul can nyid ni de dpyad pa'i yul yin na/_ji ltar kun du brtags pa'i ldog pa las gzhan du de ni rnam pa 'ga' zhig gis kyang mtshungs pa yin no zhes de ltar bstan par bya ba'i phyir/_gzhan yang zhes bya ba la sogs pa smos so/_/don byed pa'i rung ba'i bdag nyid gang gis mdun du byas nas
[\[205b.2\]]te/_dmigs par byas nas so/_/des bsgrub 'bras bu 'dod pa can te/_bdag nyid de bsgrub par bya ba'i 'bras bu gang yin pa de mngon par 'dod pa can gyis/_skyes bu 'di ni 'jug par 'gyur/_de'i gnas dag ste/_de rten tha dad tha dad med/_/dpyad bya don byed par rung ba de'i yang rang gi
[\[205b.3\]]ngo bos/_rang bdag nyid tha dad pa shin tu yod pa kho na yin no/_/rnam par rtog pa'i blo'i snang ba'i ngo bor byas nas de'i ngo bor nges pa ni/_ldog pa mtshungs pa nyid dag ni/_/yod nyid de 'di tsam kho nas don byed pa don du gnyer ba dag gis tha dad pa dang tha dad pa med par dpyod pa rdzogs pa yin no/_/de bas na
[\[205b.4\]]spyi don gyi bya ba mi byed par rang gi bya ba mi byed pa rang gi mtshan nyid las tha dad pa dang tha dad pa med pa dpyad pas ci zhig bya/_spyi ni dngos po nyid ma yin kyang bla ste/_kun du brtags pa'i ldog pas ci zhig bya zhe na/_dngos po rjes 'gro med ces bya ba smos te/_rang gi mtshan nyid dag ni phan tshun tha
[\[205b.5\]]dad pa'i phyir ro/_/gal te bum pa'i dngos po snam bur 'gyur na/_chu la sogs pa len par 'dod pa snam bu la yang 'jug par 'gyur ba de bas na/_'jug pa la sogs pa zhes bya ba smos so/_/sogs pa'i sgras ni cig car skye ba dang 'gog pa la sogs par thal bar 'gyur ba'i phyir
[\[205b.6\]]ro/_/ba lang zhes bya ba la sogs pa 'chad par byed de/_don byed par rung ba'i khyad par kho na la rang gi ngo bo yin no zhes bya ste/_bdag nyid du gyur pa zhes bya ba'i don to/_/gang zhe na dngos po ste/_dngos po lhag par byas nas 'jug par 'gyur ro/_/de nyid la zhes bya ba ni don gyi bya ba byed
[\[205b.7\]]pa can te khyad par la'o/_/de skad ces bya ba ste/_ba lang zhes bya ba la sogs pa'i sgra rnams kyis so/_/don byed pa don du gnyer ba dag ni rang gi mtshan nyid bstan pa'i bsam pas sgra sbyor zhing /_rtogs pa po yang snang ba dang rnam par brtag pa'i don gcig tu byas nas de kho na bzhin du rtogs
[\[206a\]]
[\[206a.1\]]par 'gyur ba de bas na/_tha snyad 'dogs pa po dag gi zhen pa'i dbang gis sgra'i bya ba la ltos pas de skad du bshad do/_/sgra las byung ba'i shes pa la yang rang gi mtshan nyid snang ba med pa'i phyir/_rang gi mtshan nyid brjod par bya ba ma yin par bshad pa la
[\[206a.2\]]'gal ba med do/_/rdzas nyid la sogs pa la ni 'dis zhes bya ba ni ba lang zhes bya la sogs pa'i sgra rnams kyis ba lang la sogs pa brjod pa na'o/_/ci'i phyir zhe na/_bdag nyid ji lta ba bzhin du rdzas nyid la sogs pa'i sgra rnams kyis de dag ni ba lang gi rdzas nyid ces bya ba
[\[206a.3\]]la sogs pa tha dad par brjod pa'i phyir ro/_/'o na ji ltar ba lang zhes bya ba la sogs pa la sbyor ba na yod pa nyid dang ba lang nyid la sogs pa rtogs par 'gyur zhe na/_don la ni zhes bya ba la sogs pa smos te/_ba lang la sogs pa'i don la ni ba lang nyid la sogs pa spyi der ma 'khrul
[\[206a.4\]]pa'i phyir ro/_/don gyi shugs de las spyi rtogs par 'gyur gyi/_khyad par gyi sgra ni spyi'i bya ba byed pa ma yin no/_/de dag ni slob dpon phyogs kyi glang pos spyi brtag pa la sogs pa las 'di khyad par sgra dag ni spyi la 'jug pa yin pa lta bur dpyad zin to/_/'dir yang spyi gang zhig khyad
[\[206a.5\]]par gyis ma 'khrul pa yin/_re zhig gzhan gyis yongs su brtags pa gang yin pa de ni med pa kho na yin la/_gzhan la ldog pa'i mtshan nyid med par dgag pa tsam gang yin pa de yang med pa kho na yin no/_/rnam par rtog pa'i blo la snang ba yang phyi rol gyi rdzas dang ma 'khrul par yod pa
[\[206a.6\]]ma yin te/_des ni rang brgyud pa nyid yin pa'i phyir ro/_/smras pa rang gi mtshan nyid kho na rigs mthun pa las ldog pa ni khyad par yin la/_de nyid rigs mi mthun pa las log pa la ltos nas tha dad par byas pa ni spyi zhes bya'o/_/de bas na spyi dang khyad par dag ni dngos su gcig
[\[206a.7\]]nyid yin pa'i phyir byas pa nyid dang mi rtag pa nyid bzhin du don dam par ma 'khrul pa yin pas 'gal ba med la/_sgra'i bya ba'i tha dad pa yang 'ga' zhig tu sgra las byung ba 'ga' zhig la rtogs par 'gyur zhing /_'ga' zhig tu don las zhes bya ba yin no/_/de bas na zhes bya ba
[\[206b\]]
[\[206b.1\]]ni de'i phyir ro/_/'dis ni skyes bu'o/_/ba lang la sogs pa'i sgra nye bar byas pa ste ba lang la sogs pa'i sgra thag nye bar byas pa'o/_/don ni don byed pa'i rten du 'gyur ba'o/_/don gzhan te spyi nye bar dgos pas spyi dang khyad par gyi rnam pa dag gis blo gnyis gang yod pa de la
[\[206b.2\]]de skad ces bya'o/_/ba lang la sogs pa 'di'i bdag nyid de/_rang bzhin gang zhig gzhan brten pa dang thun mong ma yin pa rang gi ngo bo de nyid bdag nyid ji lta bu'i sgras brjod pa yin gyi zhes 'chad par 'gyur ba dang sbyar ro/_/gang zhig ste lkog shal la sogs pa dang ldan pa'i don to/_/
[\[206b.3\]]mdun du byas nas zhes bya ba ni dmigs par byas nas/_khyad par can gyi don byed par don du gnyer ba'o/_/de nyid ni dper na zhes bya ba la sogs pa smos te/_dper na ba lang gi rmo ba dang bzho ba la sogs pa don du gnyer ba dag gis ba lang nyid mdun du byas nas 'dug pa lta bu'o/_/
[\[206b.4\]]gzhan la srid pa'i zhes bya ba ni ba lang las gzhan pa rta la srid pa'i don la ni don du gnyer bas ba lang la mdun du byas nas mi 'jug par 'gyur ro zhes ngag gi don la sbyar bar bya'o/_/gzhan la srid pa'i don yang ci zhig yin zhe na/_dper na g.yul du 'jug pa lta bu'o
[\[206b.5\]]zhes smras so/_/bdag nyid ji lta bu zhes bya ba ni ngag gi sgra gang zhig rjod par byed pa yin gyi/_rdzas nyid la sogs pa brjod pa ni ma yin no zhes rtags rnam par bsgyur bar byas nas sbyar bar bya'o/_/ba lang la sogs pa'i tha dad pa ba lang la sogs pa'i sgras de brjod cing bstan
[\[206b.6\]]pa na/_de'i tshe zhes bya ba'i don byed pa don du gnyer ba 'jug pa'i dus su thob par mngon par 'dod pa nyid med pa'i phyir te/_ba lang nyid la sogs pa'i spyi la zhes rnam par dbye ba rnam par bsgyur nas sbyar bar bya'o/_/bden te don byed pa don du gnyer ba dag gis ba lang la
[\[206b.7\]]sogs pa'i khyad par brjod pa na/_khyad par de dag kyang rdzas nyid la sogs pa'i ngo bor tha dad pa med pa de bas na/_gnyi ga'i bdag nyid can gyi dngos po brjod pa yin no zhe na/_de'i phyir ba lang la sogs pa la rjes su zhugs pa'i phyir zhes bya ba smos te/_grangs can dag tha dad
[\[207a\]]
[\[207a.1\]]pa med par smra bas ba lang la sogs pa'i khyad par dag la spyi rjes su zhugs shing /_de'i bdag nyid kyis gnas pa'i phyir te/_ba lang la sogs pa'i rang bzhin nyid yin pa'i phyir ro zhes bya ba'i don to/_/gal te khyad par gyi rang bzhin nyid spyi yin par 'dod do zhe
[\[207a.2\]]na zhes bya ba la sogs pa smos pa la/_de'i bdag nyid du gyur pa dag gis zhes bya ba ba lang la sogs pa'i rang bzhin gyi spyi dag ni/_ba lang la sogs pa dang 'dra bar rjes su ba med pa'i gtan tshigs kyis ba lang la sogs pa'i khyad par brjod pa de la gnyi ga'i ngo bo nyid
[\[207a.3\]]med pa ste/_spyi dang khyad par gyi ngo bo nyid med pa'i phyir te/_khyad par gyi ngo bo nyid yin pa'i phyir zhes bya ba'i don to/_/de bas na khyad par kho na brjod pa yin no/_/de nyid ni 'di yang zhes bya ba la sogs pa smos te/_don byed pa don du gnyer ba'i skyes bu 'di yang gzhan dang thun mong
[\[207a.4\]]ma yin pa'i dngos po de'i bdag nyid du 'gyur ba dag la yang tha dad pa dang tha dad pa med pa'i rnam pa rnams kyis brgal cing brtags pa yin no/_/gzhan sel ba smra ba dag kyang rang gi mtshan nyid la yang ldog pa'i mtshan nyid rdzas nyid la sogs pa tha dad pa med par 'dod pa de
[\[207a.5\]]bas na/_khyad par dang shin tu tha dad pa 'gal lo zhe na/_de'i phyir de ni zhes bya ba la sogs pa smos te/_don gyi bya ba byed pa'i don de ni ngo bo nyid kyis tha dad par gnas pa yin du zin kyang ldog pa'i mtshan nyid can gyi rdzas nyid la sogs pa tha dad pa med pa dang khyad par 'di la 'gal ba med
[\[207a.6\]]pa kho na yin te/_de ni brtags pa nyid yin pa'i phyir ro/_/de'i phyir rang gi mtshan nyid rnams ni don dam par tha dad pa yin zhing gcig pa nyid du nye bar brtags pa yin te/_rnam pa 'di nyid kyis kyang kho bo cag tha dad pa dang tha dad pa med par 'dod do/_/de nyid bstan par bya ba'i
[\[207a.7\]]phyir ldog pa zhes bya ba la sogs pa la smos te/_log pa'i mtshan nyid can gyi khas blangs so zhes bya bar sbyar ro/_/gal te ldog pa'i ngo bo spyis tha dad pa med pa ni ma yin gyi/_'on kyang spyi dngos por gyur pa kho nas yin no zhe na/_spyi'i rang bzhin du gyur pa zhes bya ba la sogs pa smos
[\[207b\]]
[\[207b.1\]]te/_spyi dngos por gyur pa'o/_/tha dad pa med pa zhes bya ba gsal ba dag las don gzhan du 'gyur ba med pa'o/_/bshad zin to zhes bya ba ni khyad par dag ni spyi las tha dad pa med pa'i phyir gcig pa nyid dam khyad par dang 'dra bar yang du ma nyid du 'gyur ro zhes gong du bshad zin
[\[207b.2\]]to/_/spyi khas blangs nas khyad par dag gcig nyid du ni brjod pa ma yin gyi 'on kyang khyad par gang yin pa de tha dad pa med pa yin no zhe na/_rang gi bdag nyid kyis zhes bya ba la sogs pa smos te/_khyad par gyi ngo bo rang gi bdag nyid kyis ba lang la sogs pa tha dad pa med pa la/_ba lang
[\[207b.3\]]gi rdzas de'i rgyu gang la don byed pa rmo ba dang bzho ba la sogs pa'i mtshan nyid yod pa de la don du gnyer ba ste skyes bu'o/_/gnyi ga la yang zhes bya ba ni ba lang dang rta zhes bya ba'o/_/mtshungs par zhes bya ba ni gnyi ga la de'i ngo bor nges pa'o/_/'di ltar ba lang gi dngos po gcig
[\[207b.4\]]kyang rgyu nyid du 'dod na de'i ngo bo nyid yin pa'i phyir te/_don gyi bya ba byed pa'i ngo bo nyid yin pa'i phyir/_de'i ni don gyi bya ba rmo ba dang bzho ba'i rang bzhin byed pa yin la/_de las gzhan la yang ste ba lang gi rdzas de las gzhan pa rta yang rmo ba bzho ba la sogs byed pa'i rang bzhin can du
[\[207b.5\]]mtshungs pa'i phyir/_rta de yang ba lang gi bsgrub par bya ba'i don gyi bya ba ci'i phyir mi byed/_de nyid kyis ni zhes bya ba ni don thams cad tha dad par bsgrubs pas so/_/mkha' gos can ni ngo tsha dang bral zhing ngo tsha med pa ste/_nam mkha'i gos can no/_/mi rigs pa brjod pa ni smad
[\[207b.6\]]par bya ba nyid yin pa'i phyir ci yang zhes bya ba smos so/_/rigs min grong ba yin te/_thams cad thams cad kyi ngo bo nyid yin no zhes smra ba gang yin pa de dag thams cad kyi rang bzhin ma yin te gsal ba yin na'o/_/ci'i phyir zhe na/_mtha' gcig pa nyid srid phyir ro/_/mtha'
[\[207b.7\]]gcig nyid ni shin tu tha dad pa'i rnam pa'o/_/rnga mo ni zhor 'gyur te rang gi mtshan nyid gcig pa nyid kyi phyir ro/_/zhor mi 'gyur ba ni gnas skabs tha dad pa'i phyir ro/_/mi rigs pa'i rnam par bshad pa mi 'tsham pa zhes bya ba de ni rigs pa med pa nyid kyi phyir mkhas pa'i skye bor
[\[208a\]]
[\[208a.1\]]mi rung ba nyid kyis grong ba yin no zhes bsams pa'o/_/mi rigs zhes bya ba ni grong ba'i rnam grangs yin pa'i phyir blang bar bya ba dang dor bar bya ba med pa ste/_dor ba med pa dang blang ba med pa'o/_/ci'i phyir zhe na/_yongs su mthar phyin pa med pa'i phyir ro/_/
[\[208a.2\]]gal te cung zhig bde ba sgrub par byed pa nyid du nges shing gzhan yang sdug bsngal grub par byed pa nyid du nges pa de'i tshe/_go rims bzhin du blang bar bya ba dang dor bar bya ba nyid du 'gyur na/_de yang yod pa ma yin te thams cad thams cad kyi rang bzhin nyid yin pa'i phyir la
[\[208a.3\]]thams cad thams cad kyi rang bzhin nyid kyang ma yin no/_/de bas na 'khrul pa ste/_mtha' gcig gzung ba nyid du mi nus pa'i phyir ro/_/de'i rjes su 'gro ba yang ste/_rang bzhin tha dad pa'i phan tshun rjes su 'gro ba'i ngo bo yin yang /_thams cad gnyi ga'i ngo bo nyid de gnyi ga
[\[208a.4\]]smos pa ni du ma nyid nye bar mtshon pa'o/_/de lta yin na de'i khyad par te rnga mo ni rnga mo kho na yin gyi zho ma yin la/_zho ni zho kho na yin gyi rnga mo ma yin no zhes bya ba de ltar mtshan nyid spangs pa'i phyir ro/_/skyes bu 'di skad du/_zho 'thung zhes ni brjod pa na/_/ci'i phyir rnga mo bza' ba'i
[\[208a.5\]]phyir 'gro bar mi byed/_rnga mo yang rnam pa 'ga' zhig gis zhor 'gyur zhing rnga mo de nyid kyang rnga mor 'gyur ba ma yin no zhes bya ba ni mtha' gcig tu smra ba yin no/_/gang gis zho la sogs pa gzhan yang rnga mor 'gyur ro/_/de bzhin du zho yang rnga mor 'gyur na zho de nyid kyang zho ma
[\[208a.6\]]yin te/_gang gis rnga mo la sogs pa gzhan yang zhor 'gyur ro/_/des ni thams cad gnyi ga'i ngo bo nyid yin pa bshad pa yin no/_/de'i khyad par gsal ba'i phyir zhes bya ba de ni de bas na 'di dag ni zhes bya ba la sogs pas 'chad par byed de/_zho dang rnga mo dag gi
[\[208a.7\]]khyad par rnam pa gnyis su 'gyur te/_gal te zho'i ngo bo med pa rnga mor 'gyur ba'am/_rnga mo'i rang gi ngo bo zho la ni mi srid kyi/_rnga mo'i rang gi ngo bo kho na la nges par 'gyur ro/_/de bzhin du zho la yang brjod par bya'o/_/re zhig dang po ji srid pa de ni de bas na zhes bya ba la sogs
[\[208b\]]
[\[208b.1\]]pas ston par byed de/_de bas na 'di ltar zho dang rnga mo dag la khyad par cung zad kyang med par zhes bya bar sbyar ro/_/gcig la yang zhes bya ba ni zho'am rnga mo la'o/_/de'i ngo bo 'ga' zhig med pa ste/_zho'i ngo bo med pa ma yin pa'i phyir ro/_/rnam pa gnyis pa yang med
[\[208b.2\]]pa ni der zhes bya ba la sogs pa smos te/_der 'gyur ba ma yin pa ni rnga mo'i rang gi ngo bo zhor 'gyur ba ma yin pa'am/_zho'i rang gi ngo bo rnga mor 'gyur ba ma yin pa ste/_rnga mo'i rang gi ngo bo la nges pa dang zho'i rang gi ngo bo la nges pa med pa'i phyir ro/_/ci ste zho dang rnga mo dag la phul
[\[208b.3\]]du 'byung ba 'ga' zhig yod la/_phul du byung ba gang gis zho 'thungs shig ces brjod pa na/_skyes bu khyad par gyis 'jug par 'gyur ba ste/_rnga mo yongs su spangs nas zho nyid la 'jug par 'gyur ro/_/phul du byung ba de nyid zho yin te/_gzhan la zhes bya ba ni rnga mo la
[\[208b.4\]]med pa'i phyir ro/_/gnyi ga med pa ste/_dngos po thams cad kyi rang gi ngo bo rnam par phye ba'o/_/de nyid ni mchog ste/_don dam gcig nyid du brtags pa'o/_/zho las rnga mo la sogs pa gzhan yin te/_gnyi ga'i ngo bo med pa zhes bshad par bya'o/_/'di dag la zhes bya ba ni
[\[208b.5\]]zho dang rnga mo dag la'o/_/'di skad du brjod pa ni zhes bya ba ni zho 'thungs shig ces brjod pa na'o/_/'o ma ni rnam par 'gyur ba zho la yin gyi/_gzhan la zhes bya ba rnga mo la ma yin te/_phul du byung ba de nyid ni zho yin no/_/ji lta bur gyur pa zhe na/_don byed pa don du gnyer ba'i
[\[208b.6\]]'jug pa'i yul te/_don byed zho bsgrub pa gang yin pa des skyes bu don du gnyer ba la de 'jug pa'i yul lo/_/ci'i phyir zhe na/_de 'bras bu zhes bya ba la sogs pa la/_zho nyid kyis bsgrub par bya ba nyid yin pa'i phyir/_'bras bu'i khyad par te de yang yin la 'bras bu'i
[\[208b.7\]]khyad par yang yin pas zhes tshig rnam par sbyar ro/_/de'i nye bar len pa'i skyes bu'i ngo bo ste/_rgyu'i ngo bos mtshon pa'i rang bzhin dngos po gang la yod pa de nyid zho yin pa'i phyir ro/_/de 'dra'i rang bzhin zhes bya ba ni bshad ma thag pa'i zho'i rang bzhin no/_/gzhan la zhes
[\[209a\]]
[\[209a.1\]]bya ba ni rnga mo la'o/_/ci'i phyir zhe na/_zho don du gnyer ba ni rnga mo la 'jug pa med pa'i phyir ro/_/blo sgra ste shes pa dang brjod pa ni don nges pa can gyis tha dad par mi 'gyur ro/_/de med pa'i phyir te blo dang sgra tha dad pa med pa'i phyir gcig tu byed par smra ba 'di la
[\[209a.2\]]srid pa ma yin no/_/tha dad par gzung zhing mnyan pa dag ni rnga mo ni zhor 'gyur zhes bya ba la sogs pa gcig tu bsdus pa na nye bar 'gyur ro zhe na/_de ni ji ltar zhes bya ba la sogs pas 'chad par byed de/_'ga' zhig la yang zhes bya ba ni zho'am rnga mo la ste/_so so'i nges pa'i
[\[209a.3\]]rnam pa gcig mthong ba'i ji ltar blos don la mos pa'am brjod par 'gyur zhes bya bar sbyar ro/_/blo khyad par ji lta bu can zhig ce na/_rnam pa gzhan dang zhes bya ba la sogs pa smos te/_don gang la rnam pa gzhan dang 'dre ba med pa de la de skad ces bya'o/_/blo gang la de yod cing
[\[209a.4\]]de rnam pa gzhan dang 'dres pa med pa dang ldan pa can no/_/don tha dad pa 'dzin pa can zhes bya ba'i tha tshig go/_/ji ltar brjod par 'gyur ba'i don so sor nges pa'i sgras zhes bya bar bsams pa'o/_/ci'i phyir mos par mi byed ce na/_dngos po rnams kyis rnam par dbye ba med pa'i
[\[209a.5\]]phyir zhes bya ba smos so/_/des bsdus pa smra ba zhes bya ba ni tha dad pa bsdus pa smra ba rnga mo zhor 'gyur ro zhes bya ba la sogs par mi 'gyur ro/_/gzhan yang zho dang rnga mo ma 'dres pa dag rtogs nas rnga mor 'gyur zhing zhor 'gyur ro zhes sdud par byed pa de'i tshe yang /_rnga mo'i ngo bo'am
[\[209a.6\]]zho'i ngo bo gcig dang 'dres pa can gyi blo ste/_rnam par 'dres pa med pa can ni zho dang rnga mo 'ga' zhig la so sor nges pa'i phyir ro/_/de'i snang ba'i khyad par gyis byas pa nyid kyis te/_blo la snang ba'i khyad par gyis byas pa nyid kyis zho dang rnga mo'i ngo bo de dag ni rang bzhin tha dad par
[\[209a.7\]]'gyur ro/_/ci'i phyir zhe na/_gcig dang du ma'i zhes bya ba la sogs pa la/_snang ba tha dad pa ni du ma'i tha snyad kyi yul yin la snang ba tha dad med pa la ni gcig gi tha snyad kyi yul yin no zhes sbyar bar bya'o/_/snang ba tha dad pa'i yul dag kyang zho dang rnga mo dag yin no/_/de ltar na
[\[209b\]]
[\[209b.1\]]gcig po ste/_rnga mo la ni zho ni de gnyi ga'i ngo bo ma yin te/_zho dang rnga mo'i bdag nyid kyi ngo bo gang la gnyi ga yod pa zhes bya bar tshig rnam par sbyar ro/_/de ni log par smra ba yin te/_'gyur bar smra ba'o/_/tha dad pa'i mtshan nyid ces bya ba ni ldog pa'i mtshan nyid do/_/ngo bo nyid ni rang
[\[209b.2\]]bzhin gyis so/_/sogs pa'i sgras ni chu la sogs pa 'dzin pa la sogs pa'i 'bras bu gcig pa can no/_/dngos po rnams kyi zhes bya ba gzhan gyi dngos po rnams kyi rang gi ngo bo tha dad pa ni ngo bo nyid kyis gzhan las ldog pa yin no/_/de la zhes bya ba ni nus pa med pa zhes bya ba dag la'o/_/
[\[209b.3\]]ji ltar bzhin tha dad pa'i yul can te/_ldog pa'i yul can gyi sgra gzhan sel ba smra bar brjod par mi nus la/_nye bar brjod pa med pa dag la sgra rnams 'jug par mi 'gyur ro snyam na/_gang gi phyir de dag la yang gdon mi za bar sgra 'jug par 'gyur ro/_/ci'i phyir zhe na/_shes pa
[\[209b.4\]]dang sgra'i yul nyid du rnam pa 'ba' zhig gis rnam par ma bzhag pa dag la ste/_nye bar brjod pa med pa zhes bya ba'i don thams cad la sgrub pa dang dgag pa mi rung ba'i phyir gal te 'ga' zhig tu med pa'i rnam pa bkag pas shes pa brjod par 'gyur ba de'i tshe/_bkag pa'i rnam
[\[209b.5\]]pa spangs pa'i don ni bsgrub par 'gyur ro zhe na/_de ltar zhes bya ba sgrub pa dang dgag par 'gyur ro/_/rjes su 'gro ba dang ldog pa dag ni sgrub pa dang dgag pa'i rten gyi tha snyad gang la yod pa de la de skad ces bya'o/_/tha snyad de nyid med pa ni me ni zhes bya ba la sogs pa ston te/_
[\[209b.6\]]me ni dro ba'i rang bzhin ni yin no zhes bya ba rjes su 'gro ba'i rten pa can gyi tha snyad yin no/_/dro ba med pa ni ma yin no zhes bya ba ni ldog pa'i rten can no/_/tha snyad 'di yang 'jig rten la rab tu grags par 'gyur ba ma yin no zhes bstan pa'i phyir yang gi sgra smos te/_dro ba'i tha snyad ni dro
[\[209b.7\]]ba med pa rnam par gcad pas/_dro ba med pa'i mtshan nyid de yang rnam pa 'ga' zhig rnam par gzhag pa med pa'i phyir ro/_/de rnam par bcad nas ji ltar dro ba rnam par gzhag pa yin zhe na/_de ni rang bzhin gzhan zhes bya ba la sogs pa smos te/_dro ba med pa kho na dro ba'i rang bzhin
[\[210a\]]
[\[210a.1\]]las don gzhan mtshan nyid med pa yin te/_de spangs pa'i tshul gyis zhes bya bas rang bzhin bshad pa yin no/_/de nyid kyi phyir med pa zhes bya ba de 'thad kyi/_rang gi ngo bo khyad par gyi rang bzhin gzhan ni ma yin no/_/rnam pa 'ga' zhig gis kyang rnam par rtog pa'i blo
[\[210a.2\]]dang sgra'i yul nyid du rnam par gzhag pa med pa yin pa'i phyir ro/_/rnam pa thams cad du me med pa rtogs pa med pa'i phyir/_rnam par gcod pa'i mtshan nyid me'i rang bzhin rtogs pa med pa ste/_dper na me'i rang bzhin ji lta ba bzhin du dngos po thams cad la yin pa de bas na 'gro
[\[210a.3\]]ba rmongs shing nges pa med pa'i ngo bor 'gyur ro/_/de ltar gyur na me la sogs pa de la 'ga' zhig med pa ma yin pa gang gis med du zin kyang gdon mi za bar sgra 'jug par 'gyur ro zhes brgal ba yin te/_'on kyang dro ba ma yin pa'i reg bya zhes bya ba'i dngos po yod pa kho na me las
[\[210a.4\]]don gzhan du 'gyur ba dgag pa yin no/_/dro ba ni me yin gyi dro ba med pa ni ma yin pa'am/_me la dro ba ma yin pa'i reg pa med do zhes de ltar bkag pa'i phyir ro//_//bam po nyi shu pa/_da ni ji ltar zhes bya ba la sogs pa yod pa kho na zhes bya ba'i tshig
[\[210a.5\]]las yod pa nyid du 'dod pa yin la/_'gog par byed ces bya ba med pa nyid yin na/_ji ltar gcig la yod pa dang med pa zhes bya ba yin zhe na/_thams cad la zhes bya ba la sogs pas lan 'debs par byed de de la me la dro ba med pa med do zhes bya ba 'dis thams cad la dro ba med pa
[\[210a.6\]]med pa nyid do zhes mi smra la/_de skad du smras pa na yod pa nyid du khas blangs pa yin te/_yang thams cad la yod pa nyid bkag pa ni chos thams cad bkag pa ste/_gcig la yod pa dang med pa nyid khas blangs par 'gyur ro/_/me de 'ba' zhig la dro ba med pa med do zhes smra'o/_/
[\[210a.7\]]de bas na gzhan la yod pa dang gzhan la med pa nyid ni 'gal ba yod pa ma yin no/_/'di nyid kyi rigs pa yang dngos po zhes bya ba la sogs pa la/_yul 'gog pa ni 'di na med do zhes bya ba yin no/_/dus ni da lta yod pa ma yin no zhes bya ba'o/_/chos ni rnam pa 'dis
[\[210b\]]
[\[210b.1\]]yod pa ma yin no zhes bya ba yin no/_/chos can 'gog pa ni ma yin te/_ci'i phyir zhe na/_de bkag na ste chos can bkag na/_de'i yul te chos kyi yul can gyi sgra yul med pa can nyid kyis 'jug pa med pa'i phyir ro/_/de bas na chos can gyi sgra 'jug pa med pa'i phyir gang la yul ma bstan
[\[210b.2\]]pa la dgag pa'i sbyor ba med pa'i phyir ro/_/'di na 'di med do zhes bya ba gdon mi za bar 'di na zhes bya ba la sogs pa'i tshig gis dgag pa'i yul la nye bar dgod par bya'i/_gzhan du na yul gang la 'di dgag pa yin zhes bya ba shes par mi 'gyur ro/_/des kyang gsal
[\[210b.3\]]bar byed pa la sogs pa'i gzhung thams cad phyogs snga mar byas pa'i sgo nas sun dbyung bar bya ba'i phyir dgod pa yin no/_/'o na zhes bya ba la sogs pa ni 'dri bar byed pa'o/_/de la zhes bya ba ni yul dang dus dang chos bkag pa'o/_/yul la sogs pa dag ces bya ba la sogs
[\[210b.4\]]pa'i sgras ni dus gzung ngo /_/gsal ba tha dad pa'i phyir mang po'i tshig yin no/_/don yang ma yin no zhes bya ba ni chos yin gyi don gyi sgras chos can bstan pa ni ma yin te/_gzhan yang chos can 'gog par mi 'dod pa nyid kyi phyir ro/_/ri bong gi rwa la sogs pa'i chos can
[\[210b.5\]]'gog par mi byed cing yul la sogs pa yang ma yin te/_'on kyang ri bong gi rwa med do zhes ri bong gi rwa dang lhan cig 'brel pa gang yin pa de bkag pa yin no zhe na/_de bkag na yang zhes bya ba ni 'brel pa bkag pa na yang nyes pa mtshungs pa yin te/_chos can dang 'dra ba'i
[\[210b.6\]]'brel pa yang bkag pa'i phyir ro/_/de nyid ni med pa'i phyir zhes bya ba la sogs pas sgrub par byed de/_'brel pa med pa'i sgra 'jug par mi 'gyur ro/_/sogs pa'i sgras ni yul ma bstan pa la dgag pa'i sbyor ba med pa'i phyir ro/_/yang na nyes pa mtshungs pa yin te/_ji
[\[210b.7\]]ltar zhe na bkag pa yin te med pa gang yin pa de khyed nyid kyis bkag pa'i phyir ro zhes bshad par bya'o/_/ji ltar bkag pa yin zhe na/_med pa 'di zhes bya ba la sogs pa smos te/_med pas 'brel pa 'di bkag pa de dang 'dra ste/_'brel pa dang 'dra bar chos can yang bkag pa yin
[\[211a\]]
[\[211a.1\]]no/_/'brel ba zhes bya ba la sogs pa la 'brel pa yod pa ma yin no zhes bya ba de ltar rang gi sgras 'brel pa bkag pa ni ma yin no/_/'o na ci yin zhe na/_sa phyogs 'di na dus da lta ni de lta bu'i bum pa med do zhes bstan pa na yul lam dus 'di dang bum pa 'brel pa yod pa
[\[211a.2\]]ma yin no zhes rtogs so/_/de ltar na de lta bu med pa'i rnam pa 'dis bum pa med do zhes bstan pa na/_de dang ldan pa'i chos nus pa med do zhes rtogs par 'gyur ro/_/de ltar na zhes bya ba ni de ltar rtogs pa yod na'o/_/ji srid ces bya ba la sogs pa smos pa la 'di na zhes bya ba la sogs pa
[\[211a.3\]]las 'di na bya ba la sogs pas kyang ji srid skyes bu 'di la 'brel pa'am chos yod pa ma yin no snyam pa'i blo ste/_'di na 'di med do zhes bya ba'i dgag pa la 'brel pa med do snyam pa'i blo dang /_de lta bu med do zhes bkag pa la chos med do snyam pa'i blor mi 'gyur na/_ji ltar bkag pa yin/_
[\[211a.4\]]chos bkag pa na yang 'brel pa bkag pa kho na yin te/_chos dang chos can gyi 'brel pa bkag pa'i phyir ro/_/bden te ldan pa dang 'phrod pa 'du ba'i mtshan nyid tha dad pa ni 'brel pa'am chos zhes tha dad pa bstan to/_/rnam pa 'ga' zhig yod pa ste yod pa nyid yin na yang 'brel pa yod pa ma yin no zhes
[\[211a.5\]]bya ba 'di ni srid pa ma yin no/_/ci'i phyir zhe na/_med pa dag la zhes bya ba la sogs pa smos te/_de lta bu'i sgra ni ci lta bu'i don gyis phangs pa yin te/_gang dang de ni rtag tu 'brel pa'i phyir ro/_/yul la sogs pa na yod pa dag la med do zhes bya ba ji ltar med pa ni yod pa'i ngo bo'i blo dang 'gal ba'i phyir
[\[211a.6\]]ro/_/de dang 'dra ba med pa dag la med pa'i blo khas ma blangs pa'i phyir ro/_/de bas na 'brel pa med pa rtogs pa las 'di 'di na med do zhes bya ba dang por rtogs pa de ni de med pa ste/_'brel pa med pa rtogs pa med par mi 'gyur ba'am/_de med pa ste 'brel pa med par rtogs pa na 'brel pa
[\[211a.7\]]med pa rtogs pa ci 'dra ba skyes bu gang la yod pa de ni rtogs par 'dod pa ji lta ba bzhin du ste/_'brel pa med par rtogs pa de las byung ba can te skye ba'i bdag nyid kyi sgra 'brel pa med pa'i yul can gang gis ldog par byed/_gal te rnam par rtog pa nyid kyi yul ni 'brel pa med pa yin te/_sgra
[\[211b\]]
[\[211b.1\]]rnams kyis ni ma yin no zhe na/_rnam par rtog pa zhes bya ba la sogs pa smos so/_/rnam par rtog pa rnams kyi yul ma yin pa de nyid ni sgra rnams kyi yul ma yin te/_rnam par rtog pa'i yul nyid ni gdon mi za bar sgra'i yul yin no zhes bya ba'i tha tshig go/_/gal te de dag 'jug pa yin na zhes bya ba
[\[211b.2\]]ni rnam par rtog pa'o/_/mdun na gnas pa'i sngon po la sogs pa la sngon po la sogs pa'i rnam par rtog pa'i rnam pa rang gi mtshan nyid kyi yul can ma yin nam/_rang gi mtshan nyid sgra'i brjod par bya ba ma yin no zhe na/_de'i phyir brjod par bya ba ma yin pa'i zhes bya ba la sogs pa smos te/_brjod
[\[211b.3\]]par bya ba ma yin pa'i don zhes bya ba ni rang gi mtshan nyid do/_/rnam par rtog pa'i skabs yin pa'i phyir rnam par rtog pa'i blo gzung ngo /_/dmigs pa ni nye bar dmigs par byed pa'o/_/spyi'i rnam pa can kho na rtag tu rnam par rtog pa'i blo yin la/_gang yang rang gi mtshan nyid thag nye ba na rnam par rtog
[\[211b.4\]]pa dang bcas pa dang /_rnam par rtog pa med pa dag ni cig car skye ba'i phyir blo dman pa de dag ni rnam par rtog pa rang gi mtshan nyid kyi rnam pa can yin no zhes mngon pa'i nga rgyal byed do/_/de dag ni bstan bcos mdzad pas tshad ma rnam par nges pa las rnam par dpyad zin pas 'dir ma smos so/_/
[\[211b.5\]]gal te rnam par rtog pa'i blos yul du byas pa nyid kyi phyir 'brel pa brjod par bya ba yin na/_'o na ji ltar phyogs kyi glang pos de brjod par bya ba nyid ma yin par bshad ce na/_de'i phyir 'brel pa zhes bya ba la sogs pa smos pa la/_rang gi ngo bos zhes bya ba ni 'brel pa'i ngo bos so/_/
[\[211b.6\]]'brel pas na 'brel pa zhes bya ba ni phan tshun ltos pa'i mtshan nyid dngos po tsam rdzas su yod pa de'i rang gi ngo bos te/_ngo bo des de'i brjod par bya ba'i sgra yod pa ma yin no/_/'brel pa'i sgra ni de'i rjod par byed pa yin par 'dod par bya ste/_de la rab tu sbyor ba na gang dag gi zhes bya ba ni 'phel
[\[211b.7\]]bar byed pa yin no/_/de bas na rgyal po'i skyes bu'i 'brel pa brjod pa na/_rgyal po'i skyes bu dag ces bya ba'i 'brel pa ni ldog pa'i rgyu yin pa de'i tshe 'brel pa'i tshul du rtogs pa yin no zhe na/_de'i phyir brjod pa yin na ni 'brel pa nyid du zhes bya ba la sogs pa smos te/_rgyal po dang skyes
[\[212a\]]
[\[212a.1\]]bu dag gi 'brel pa zhes bya ba brjod pa yin na ni/_rgyal po dang skyes bu phan tshun ltos pa dag las byung ba dang 'brel pa'i ngo bo nyid ni 'brel pa nyid du blo la gnas pa'i phyir/_bsam pa ji lta ba bzhin du rtogs pa ma yin pa ste/_rgyal po'i skyes bu zhes bya ba phan tshun
[\[212a.2\]]ltos pa'i mtshan nyid kyi 'brel pa ji ltar shes par 'dod pa'i tshul gyis de ltar rtogs pa ma yin no/_/de bas na zhes bya ba ni de'i phyir te/_'brel pa 'di 'brel pa'i sgra las rtogs par 'gyur na yang /_ji skad du bshad pa'i rnam pas 'brel pa'i ngo bo nyid yin pa'i phyir rang gi ngo bos brjod par bya
[\[212a.3\]]ba ma yin no/_/de bas na med pa dang 'dra bar 'brel pa la yang thal bar 'gyur ba med do zhes bya ba la/_med pa ni ji ltar blos yul du byas pa'i phyir brjod par bya ba yin par 'dod pa de ltar 'brel pa la yang brjod par bya ba nyid ma yin no zhes bya ba'i don to/_/med pa ni rang gi ngo bo blo'i yul
[\[212a.4\]]du byas pa de ltar sgras kyang brjod par bya ba yin la 'brel pa ni rang gi ngo bor gzung bar byas pa ma yin zhing brjod par bya ba yin te/_'brel pa'i ngo bo thob pa nyid ni yul nyid du byed pa'i phyir dang brjod pa'i phyir ro/_/de skad du yang /_'brel pa rdzas yod ma yin pas/_/de yi ngo bo gzung du
[\[212a.5\]]med/_/'brel pa'i rang gi ngo bor ni/_/brjod par ji ltar yod pa min/_/de bas na rnam par rtog pa'i yul 'di gdon mi za bar brjod par bya ba yin no zhes bya bar de gnas so/_/de'i phyir gal te 'brel pa med do zhes bya ba'i blor 'gyur ba de'i tshe de las byung ba'i sgra yang 'jug par
[\[212a.6\]]'gyur ba kho na yin te/_de ltar na yang med pa'i yul can gyi sgra thob pa kho na yin no/_/ci ste nyes pa 'dir ma gyur cig snyam pas 'brel pa med do zhes bya ba blos yul du byed par mi 'dod na/_de'i tshe 'di na bum pa med do zhes bya ba 'di la gang 'gog par byed pa de la yul la sogs
[\[212a.7\]]pa ni ma yin te/_de ni yod pa nyid kyi phyir ro/_/'brel pa ni ma yin te/_de'i byed pa mi 'dzin pa'i phyir gang de ni ma yin no/_/gzhan yang med pa brjod par bya ba smra ba gang yin pa de brjod pa ste/_med par brjod par smra ba 'di med par brjod par bya ba ma yin zhes lan 'debs pa ni mi smra ba na ji
[\[212b\]]
[\[212b.1\]]ltar lan gdab par bya ste/_med pa'i sgra brjod pa med par ni de brjod par bya ba nyid ma yin par bstan par mi nus so/_/'on te med pa'i tshig 'dod pa de'i tshe med pa'i tshig 'di la yang ji ltar med pa brjod pa ma yin te/_med pa ni brjod par bya ba yin zhes bya ba med pa'i sgra 'di nyid kyis bstan pa yin no/_/
[\[212b.2\]]gal te med pa nyid ni yod pa ma yin pa de bas na/_med pa ni yod pa nyid ma yin pa'i phyir brjod pa ma yin no zhe na/_'on te med pa nyid ces bya ba la sogs pa smos pa la/_de bas na zhes bya ba ni yod pa ma yin pas na'o/_/de nyid de med pa yod pa ma yin no zhes bya ba'i tshig ji lta bu yin/_med pa yod ma yin
[\[212b.3\]]zhes bya ba med pa'i sgra 'di nyid sbyor bar mi 'gyur ro/_/ji ltar mi 'gyur zhe na/_med pa nyid khas ma blangs pa'i phyir te/_med pa ni 'di'i de brjod par bya bar yang khas ma blangs pa nyid yin no/_/gal te gzhan gyis kun du brtags pa'i med pa bkag pa yin no zhe na/_re zhig med pa'i yul can gyi sgra 'dod
[\[212b.4\]]pa de bas na ji ltar yang med pa'i tha snyad la 'jug pas na gdon mi za bar med pa'i yul can gyi shes pa dang sgra dag 'dod par bya'o/_/gang yang de skad du bya ba bstan pa'i don bkag pa yin na don med pa'i sgra mi sbyor ba'i rgyu'i phyir/_yul med pa'i dgag pa'i sbyor ba med do zhes bya ba 'di 'og nas/_
[\[212b.5\]]thog med bag chags las byung ba'i/_/rnam par rtog pas mthar phyin pa/_/zhes bya ba la sogs pas 'chad par 'gyur ro/_/de bas na zhes bya ba ni mjug sdud pa yin te/_gzhung 'di tsam gyis ni gdon mi za bar sgra 'jug par 'gyur zhes bshad pa gang yin pa de nyid slob dpon gyis gzhung 'dzugs pa
[\[212b.6\]]yin no/_/'dir gzhan gyis smras pa/_gal te med pa dag gis sgra yod du zin kyang med pa de dag ji ltar rang bzhin tha dad pa ste/_sgra 'jug pa'i rgyu gang gis sel ba'i yul can med pa sgrub par byed pa dag tu 'gyur/_'dir lan du slob dpon gyis de la yang zhes bya ba la sogs pa smos te/_med pa'i ngo bo med
[\[212b.7\]]pa'i phyir ngo bo brjod pa can te/_rang bzhin brjod pa can gyi sgra rnams la the tshom med do/_/gang gi phyir med pa'i yul can gyi sgra de dag rnam par gcod pa ste/_gzhan sel ba rjod par byed pa sgrub pa nyid du'o/_/sgra rnams gang yin pa de dag dngos po'i bya ba ste/_'jug pa dag la ji ngo bo brjod pa ste/_
[\[213a\]]
[\[213a.1\]]sgrub pa'i tshul du dngos po brjod pa'am 'on te tha dad pa ste/_gzhan rnam par gcod pa brjod pa zhes dogs par 'gyur ba la/_med pa ni dben pa'i mtshan nyid kho na yin te zhes bya ba rang bzhin dang bral ba'i mtshan nyid do/_/ci'i phyir zhe na/_rgyu mtshan du byas shing yul du
[\[213a.2\]]bya ba'i ngo bo 'ga' zhig kyang med pa'i phyir ram de'i ngo bo ste/_gzugs su yod pa la med pa mi rung ba'i phyir ro/_/de'i gzugs kyi ngo bo ni de'i ngo bo'o/_/ngo bo gang la de nyid kyi mtshan nyid yod pa de la de skad ces bya'o/_/'di nyid dngos su dben pa ste/_gzhan [(]sal [,]sel [)]ba dngos po thams cad kyi
[\[213a.3\]]stobs yin no/_/dben pa de ni de lta bu'i ngo bo rjod par byed pa ste/_dben pa'i ngo bo rjod par byed pa'o/_/dben pa'i yul zhes bya ba ni gzhan sel ba'i yul can no/_/rnam par rtog pa dag kyang dben pa'i yul can zhes bya bar sbyar ro/_/dngos po gcig ni ldog pa la brten par 'gyur ro/_/gang
[\[213a.4\]]gi rjes su 'brangs shing brten pa'i sgra dang rnam par rtog pa de dag la de skad ces bya'o/_/de dag ni sgra dang rnam par rtog pa dag go/_/'di ltar ma byas pa rnam par bcad nas/_dngos po byas pa'i sgra'am rnam par rtog pa gang yin pa de nyid mi rtag pa dang bdag med pa la sogs pa'i sgra'am rnam par
[\[213a.5\]]rtog pa dag kyang /_de dag de lta bur gyur pa yin na yang tha dad pa'i yul can kho na yin no zhes bya bar sbyar ro/_/ci'i phyir zhe na/_bdag nyid ji lta ba bzhin du zhes bya ba la sogs pa smos te/_gang zhig ldog pa gang las rnam par gzhag pa de ni de'i khyad par yin te/_dper na byas pa zhes bya ba rnam par
[\[213a.6\]]gcad pa'i ma byas pa'i lta bu dang /_de bzhin du mi rtag pa nyid la sogs pa rnam par gcad pa'i rtag pa nyid la sogs pa lta bu'o/_/bdag nyid ji lta ba bzhin du khyad par dag ni tha dad pa ni/_tha dad pa de dag gis nye bar btags pa mi rtag pa nyid la sogs pa'i dben pa dag phan tshun tha dad pa'i khyad par
[\[213a.7\]]de rnams kyis tha dad pa can dag bzhin du rnam par rtog pa'i blo la so sor snang zhing so sor gsal ba'i dben pa de dag la sgra dang rnam par rtog pa dag nye bar gnas pa'i phyir/_go rims bzhin du brjod nyid dang /_/'dzin pa po nyid du nye bar 'dren pa'i phyir ro/_/de bas na zhes bya ba ni ldog pa'i khyad par
[\[213b\]]
[\[213b.1\]]ji skad du bshad pas rang bzhin gyi gtan tshigs kyi rang bzhin nyid ni bsgrub par bya ba dang sgrub par byed pa'i ngo bo yin du zin kyang bsgrub par bya ba dang sgrub par byed pa dag gcig pa nyid du 'dres par byed pa ma yin no/_/de bas na rang bzhin grub par bya ba dam bcas pa'i don gyi phyogs gcig gtan tshigs su
[\[213b.2\]]'gyur ro zhes gang smras pa la/_nyes pa de yod pa ma yin no zhes bstan par bya ba'i phyir/_de bas na zhes bya ba la sogs pa smos pa la/_de bas na zhes bya ba ni de'i phyir ro/_/de'i rang bzhin zhes bya bar sbyar ro/_/gtan tshigs nyid du bstan pa ni brjod pa na'o/_/khyad par bye brag la ltos pa ste/_
[\[213b.3\]]khyad par tha dad pa ltos pa can la brjod par bya'o/_/'ba' zhig las zhes bya ba ni khyad par la yang ltos pa med pa la'o/_/ci'i phyir brjod par bya zhe na/_bsgrub par bya ba bsgrub pa'i phyir ro/_/gnyi ga dpe yang 'ga' zhig la zhes bya ba la sogs pa smos te/_mi rtag pa nyid du bsgrub par bya ba la
[\[213b.4\]]byas pa nyid de'i 'bras bu nyid de ni byed pa'i bye brag la ltos pa can yin la/_de la ltos pa med pa ni yod pa nyid yin no/_/rang gi ngo bo zhes bya ba la sogs pas byas pa nyid ni khyad par gyi bye brag la ltos par bstan to/_/dngos por gyur pa'i rang gi ngo bor grub pa las gzhan te/_
[\[213b.5\]]gtan tshigs nyid du mngon par 'dod pa'i skyed par nus pa kho na gzhan gyi byed pa yin la/_rjes su 'gro ba dang ldog pa'i rjes su byed pa nyid ni ltos pa yin no/_/rang gi ngo bo bsgrub par bya ba'i phyir te/_rang gi ngo bo bsgrub par bya ba'i rgyu mtshan gyi phyir ngo bo gang gis gzhan gyi byed pa la
[\[213b.6\]]ltos pa de ni byas pa yin no/_/gang gi phyir de ltar yin pa de bas na byas pa'i sgra 'dis gzhan gyi khyad par can gyis rang bzhin brjod pa yod pas kyang rang gi ngo bo 'di 'phangs pa yin no/_/des ni zhes bya ba ni byas pa nyid kyi khyad par bye brag la ltos pa nyid du bstan pas ni rkyen te rkyen
[\[213b.7\]]rnams kyi bye brag yin pa des tha dad pa'i ngang tshul can du 'gyur ba'i ngo bo gang yin pa de ni/_rkyen gyi bye brag gis tha dad pa can nyid de/_gnas dang stsol ba la sogs pa'i rgyu'i bye brag gi tha dad pa can gyi sgra'o/_/sogs pa'i sgras ni bstsal ma thag tu byung ba nyid la sogs pa bshad pa yin te/_
[\[214a\]]
[\[214a.1\]]de dag kyang gtan tshigs kyi bya ba'i khyad par la ltos pa can gyi rang bzhin no/_/de ltar na zhes bya ba la sogs pa ni mjug sdud pa yin te/_'ga' zhig tu ste sbyor ba la khyad par gyi bye brag la ltos pa med pa yin pa de nyid kyi phyir spyir zhes bya ba smos te/_rgyu dang 'bras bu'i ngo bos tshig gnyis
[\[214a.2\]]yin la/_dper na mi rtag pa nyid du bsgrub par bya ba la yod pa nyid du lta bu'o/_/rang bzhin du 'gyur ba yang de yin la chos kyi bye brag kyang yin pas na zhes tshig rnam par sbyar ro/_/de yongs su gzung ba'i sgo nas 'ga' zhig tu rang bzhin gyi gtan tshigs brjod par bya ba'i skabs yin no/_/dper na de nyid
[\[214a.3\]]la zhes bya ba ni mi rtag pa nyid du bsgrub par bya ba la skyes pa lta bu'o/_/'di ltar skye ba'i rang bzhin du gyur pa nyid du zin kyang /_skye ba ni chos kyi bye brag nyid du khong du chud pa'i phyir chos kyi bye brag nyid du rtogs kyi/_yod pa nyid dang 'dra bar dag pa'i rang gi ngo bo tsam ni rtogs pa ma yin no/_/'di yang khyad
[\[214a.4\]]par la ltos pa nyid kyi rang bzhin du blta bar bya'o/_/byas pa nyid la sogs pa ni gzhan du 'gyur ba'i khyad par yin la/_'dir ni bdag nyid du 'gyur ba nyid kyi chos kyi bye brag yin no zhes bya ba de tsam ni khyad par ro/_/phyogs 'dis zhes bya ba ni khyad par la ltos pa dang mi ltos pa'i gtan tshigs kyis rab tu
[\[214a.5\]]dbye ba'i phyogs kyis so/_spyir chos can grub pa khyad par 'ga' zhig bsgrub par bya ba yin la/_chos can yang yod pa nyid du bsgrub par bya ba ma yin no zhes bya ba ni rigs pa'o/_/de la gal te yod pa nyid ces bya ba'i rang bzhin ni yod pa kho na zhes bya ba'i bar du'o/_/byas pa nyid la sogs pa
[\[214a.6\]]yang rang bzhin yin pas/_de ldog pa'i don du yod pa nyid smos so/_/'ga' zhig ldog pa yod pa nyid du 'dod pa'i phyir rang bzhin smos te/_bdag nyid du 'gyur ba'i yod pa nyid ces bya ba'i tha tshig go/_/gal te gtan tshigs yod rang bzhin yin na/_ci ltar yod pa bsgrub bya min te/_bsgrub
[\[214a.7\]]byar yang 'gyur ro/_/'dod na yod pa nyid spyi bsgrub par bya ba yin na ni grub pa la sgrub pa nyid du 'gyur ba de bas na/_yod pa nyid kyi khyad par bsgrub par bya ba yin la/_bsgrub par bya ba de yang khyad par la rjes su 'gro ba med pa'i phyir/_dpe bsgrub par bya bas stong par 'gyur ba de'i phyir yod pa nyid bsgrub
[\[214b\]]
[\[214b.1\]]par mi 'gyur ro/_/de'i tshe gtan tshigs yod pa nyid yang khyad par gyi rjes su 'gro ba med pa'i phyir dpe gtan tshigs kyis stong par 'gyur ro/_/de'i khyad par zhes bya ba la sogs pa smos pa la/_khyad par te bye brag rnams nyams shing nyes pa dang bcas par 'gyur ro/_/gtan tshigs bsgrub bya
[\[214b.2\]]dag la yang /_/zhes bya ba yang 'dun pa'i tshig gnyis pa yin te/_gtan tshigs dang bsgrub par bya ba dag la zhes bya ba'i don to/_/gzhan gyis ni bdag med pa la sogs pa'o/_/de zhes pa ni yod pa ma yin no/_/de ltar rab tu sgrub pas na/_/zhes bya ba ste/_gtso bo yod do zhes bya ba la sogs
[\[214b.3\]]pas gtso bo la sogs pa'i mtshan nyid dang ldan pa'i khyad par du 'gyur na/_khyad par yang bsgrub par nus pa ma yin no/_/ci'i phyir zhe na/_khyad par de la rjes su 'gro ba med pa'i phyir ro/_/de skad du zhes bya ba la sogs pa ni slob dpon phyogs kyi glang po ste/_grangs can gyi gtso bo yod do
[\[214b.4\]]zhes bya ba 'dis gtso bo'i rang gi mtshan nyid sgrub par 'gyur ro zhes gang smra ba de nyid dang ldan pa'i khyad par du 'gyur na zhes ston to/_/rjes su dpag pa ni spyi'i yul can yin gyi rang gi mtshan nyid kyi yul can ni ma yin no/_/skyon ni nyes pa yin te 'on kyang gtan tshigs la yang skyon
[\[214b.5\]]mtshungs pa nyid kyi phyir ro/_/de nyid ni gtan tshigs zhes bya ba la sogs pa smos pa la/_gtan tshigs 'di la rjes su 'gro ba med pa na rjes su 'gro ba med pa can no/_/grub pa'i zhes bya ba ni bsgrub par bya ba sgrub par byed pa'o/_/ci'i phyir yan lag ma yin zhe na/_de las zhes bya ba la sogs pa
[\[214b.6\]]smos te/_thun mong ma yin pa'i gtan tshigs de las so/_/yod pa nyid ni yod pa nyid do/_/chos can gang la khyad par te bye brag de yod pa de la de skad ces bya'o/_/tsam gyi sgra ni nges par gzung ba ste/_yod pa nyid kyi khyad par zhes bya ba yin no/_/de lta bur gyur pa'i bsgrub bya spyi'i chos can
[\[214b.7\]]la/_grangs can la don 'ga' zhig kyang bsgrub par mi 'gyur/_yon tan gsum la sogs pa'i mtshan nyid grub pa'i phyir ro/_/des ni 'di skad du rang gi phyogs la ma grub pas/_bsgrub par bya ba 'bras bu med par bstan to/_/gzhan gyi 'dod pa nyid kyang bsgrubs pa yin
[\[215a\]]
[\[215a.1\]]no zhes bstan pa'i phyir de 'dra ba yang bkag pa med ces bya ba smos te/_de 'dra ba zhes bya ba ni spyi'i tsam mo/_/'dis ni grub pa la sgrub pa bstan to/_/yang na/_don 'ga' zhig kyang 'grub mi 'gyur/_/de 'dra ba yang bkag pa med/_/yang gi sgra ni gang gi phyir gyi don te/_
[\[215a.2\]]gang gi phyir de 'dra ba bkag pa med pa de'i phyir grub pa sgrub pa'i nyes pa yin pas don 'ga' zhig kyang 'grub par mi 'gyur ro/_/rnam pa thams cad du zhes bya ba la sogs pas 'chad par byed de/_yod pa nyid grub pa ni yod pa nyid du grub pa'o/_/yod pa tsam khyad par can zhes bya ba ni yod pa nyid
[\[215a.3\]]tsam khyad par can no/_/gang la rang gi ngo bo'i khyad par ma bstan pa yod pa zhes tshig rnam par sbyar ro/_/'dir zhes bya ba ni dngos po tsam sgrub par byed pa la/_yod pa nyid bsgrub pa 'gog pa ni ma yin no/_/'on kyang rgol ba de 'di ltar spyi 'ga' zhig yod do zhes chos can 'di la khyad par te/_bye brag
[\[215a.4\]]gzhan 'ga' zhig la reg pa med pa ste/_gzung ba med na'o/_/'dis zhes bya ba ni rgol bas so/_/gzung ba'i khyad par zhes bya ba ni gzung ba'i bye brag ste/_yon tan gsum gyi bdag nyid can rtag pa nyid la sogs pas so/_/khyad par gzung ba bsgrub bya 'dir te/_gtso bo la sogs pa'i chos
[\[215a.5\]]can la/_gtan tshigs rjes su 'gro ba med pa can 'gyur ba ste/_'di la bsgrub par bya ba'i khyad par dang dpe la rjes su 'gro ba yod pa ma yin pas rjes su 'gro ba med pa can te/_dpe bsgrub par bya bas stong pa zhes bya ba'i don to/_/gang gi phyir de ltar yin pa des yod pa bsgrub par bya ba yin
[\[215a.6\]]na ste gdon mi za bar khyad par dag ni bsgrub par 'gyur/_chos can zhes bya ba la sogs pas 'chad par byed de/_bde ba la sogs pa'i bdag nyid can nam zhes bya ba ni bde ba dang /_sdug bsngal dang /_rmongs pa bdag nyid can te/_de lta bur gyur pa yang gzhan gyis gcig pu yan lag med
[\[215a.7\]]pa can du 'dod pa'o/_/gzhan yin zhes bya ba ni byed pa po la sogs pa dang ldan pa'o/_/ji ltar rnam pa 'ga' zhig gis kyang ji skad du bshad pa'i bsdus pa dang rgyas pa'i chos dag gis khyad par du byas pa'o/_/de'i rang gi ngo bo zhes bya ba ni ji skad du bshad pa khyad par gyi bye brag tu
[\[215b\]]
[\[215b.1\]]byas pa rang gi ngo bo'o/_/de yang zhes bya ba ni chos can no/_/de ltar zhes bya ba ni rang gi ngo bo khyad par can gyis mthun pa'i phyogs kyi rjes su 'gro ba ma yin zhing rjes su zhugs pa ma yin te/_de lta bur gyur pa'i dpe'i chos can ni ma grub pa'i phyir ro/_/grub pa des zhes bya ba ni yod pa nyid
[\[215b.2\]]tsam gyis te/_yod pa tsam nyid la brjod pa med pa'i phyir ro/_/de ltar zhes bya ba la sogs pas ni gzhan gyi yin te/_de ltar thal bar 'gyur zhes bya ba ni gang spyi dang khyad par gyi rnam par rtog pa yod pa nyid du bstan pa'o/_/'di ltar khyad par can gyi rten gyis khyad par du ma byas pa'i me la
[\[215b.3\]]sogs pa yod pa nyid tsam mam/_rten gyi khyad par du byas pa bsgrub par bya ba yin grang na/_phyogs dang po ni grub pa sgrub pa nyid yin te/_de la yang zhes bya ba la sogs pa smos pa la/_de la yang zhes bya ba ni me la sogs pa bsgrub par bya ba la'o/_/phyogs gnyis pa ni dpe bsgrub par
[\[215b.4\]]bya bas stong pa yin te/_rten gyis khyad par byas pa can zhes bya ba gang smos pa ste/_me la sogs pa ni bsgrub par bya ba khyad par du byed pa yod pa de ni khyad par can rten yin la/_khyad par can gyi rten gyis me la sogs pa gang la khyad par du byas pa yod pa de ni khyad par du byas pa can te bsgrub par bya
[\[215b.5\]]ba nyid du 'dod pa de la'o/_/mthun pa'i phyogs la rjes su 'gro ba med pa'i phyir ma grub pa yin no/_/rten gzhan dang 'brel pa'i me ni rten la 'jug pa ma yin no/_/rten des zhes bya ba la sogs pa ni slob dpon gyi yin te/_rten bsgrub par bya ba'i chos can nyid du 'dod pas/_me la
[\[215b.6\]]sogs pa la de khyad par du byed pa ni ma yin te/_gang na du ba yod pa de ni me'i spyi yod de/_'di na yang du ba yod pa de bas na 'di na yang me'i spyi yod do zhes bya ba de lta bu ni me'i spyi nyid khong du chud pa'i phyir ro/_/gal te rten gyi khyad par byas pa med na/_'o na ji ltar phyogs kyi chos shes de ltar
[\[215b.7\]]khyad par du byas she na/_de mi ldan pa zhes bya ba smos te/_chos de chos can de la ma 'brel par dogs pa gang yin pa de rnam par bcas pas khyad par du byas pa'i phyir ro/_/gong du phyogs chos de'i chas khyab pa ni zhes bya ba'i 'brel par phyogs kyi chos nyid ces bya ba yin gyi/_phyogs nyid kyi
[\[216a\]]
[\[216a.1\]]chos zhes bya ba ni ma yin no zhes bshad zin cing le'u bzhi pa las kyang 'chang bar 'gyur ro/_/de bas na zhes bya ba la sogs pa yin no/_/der zhes bya ba ni sa phyogs la sogs par ro/_/de mi ldan par rnam par bcad pas zhes bya ba ni sa phyogs la sogs pa'i chos can
[\[216a.2\]]de la bsgrub par bya ba'i chos dang mi ldan pa rnam par bcad pas so/_/de bas na spyi sgrub par byed pa'i phyir rjes su 'gro ba med pa'i nyes pa yod pa ma yin pa dang /_de mi ldan pa rnam par bcad pas sgrub par byed pa'i phyir grub pa la sgrub pa ma yin no zhes bya bar dgongs so/_/gal te gtso bo
[\[216a.3\]]la sogs pa'i chos la mi ldan pa rnam par gcad pa na yang yod pa nyid tsam bsgrub par bya ba yin no zhe na/_de ltar 'dir yang zhes bya ba la sogs pa smos pa la/_'ga' zhig la zhes bya ba ni gtso bo la sogs pa'i chos can la'o/_/ci'i phyir zhe na/_gtso bo la sogs pa'i sgra'i brjod par
[\[216a.4\]]bya ba'i don yon tan gsum la sogs pa'i mtshan nyid can med pa'i phyir yod pa nyid du khyad par med pa can kho na yin te/_khyad par du gyur pa'i rten med pa'i phyir ro/_/ji ltar zhes bya ba la sogs pa ni gzhan gyi yin no/_/chos can re re la yod pa nyid dang shes bya nyid la sogs pa chos ma yin pa
[\[216a.5\]]yod pa yin no/_/de la gal te yang gtso bo la sogs pa ni yod pa'i chos kyi ngo bor ma grub pa de ltar na yang shes bya dang brjod bya gzhal bya dag tu dngos po dang dngos po med pa'i chos nyid du 'dod pas gtso bo la sogs pa de yang grub pa kho na yin te/_de la yod pa nyid spyi bsgrub par bya ba
[\[216a.6\]]yin no/_/re zhig 'dir yang chos can zhes bya ba la sogs pa'i tshul du rtogs pa na bde ba la sogs pa'i bdag nyid du gcig ni rtag pa la sogs pa'i khyad par dag tu grub par rtag pa nyid du mi nus te/_khyad par de nyid bsgrub par bya ba yin pa'i phyir ro/_/de de bas ni 'di ni shes byas 'ga'
[\[216a.7\]]zhig yod do zhes bya ba ni bsgrub par bya'o/_/de bas na da ci zhes bya ba ni khyad par med pa yod do zhes bya bas don 'di 'grub pa ste/_gtso bo la sogs pa grub pa yin yang bla ste/_med pa kho na zhes bya ba'i tha tshig go/_/shes bya yod pa nyid tsam brjod pa ni ma yin te/_de nyid ni de ltar na
[\[216b\]]
[\[216b.1\]]yang zhes bya ba smos te/_mngon par 'dod pa cung zad kyang grub par mi 'gyur ro zhes bya ba'i don to/_/'o na me rjes su dpag pa na yang me tsam grub pa'i phyir bsgrub par bya ba ma yin par 'gyur ro zhe na/_gzhan du zhes bya ba smos so/_/'di na du ba yod pa'i phyir me yod do zhes bya ba la sogs pa
[\[216b.2\]]sbyor ba la'o/_/me'i spyi de nyid ces bya ba gang gis de la khyab pa'o/_/de la zhes bya ba ni phyogs kyi bye brag la'o/_/de yang de dang mi ldan pa bral ba can gyi zhes bya ba phyogs dang mi ldan pa de ni de mi ldan pa ste/_de dang bral ba'i phyogs dang ldan pa zhes bya ba'i tha tshig go/_/spyi gang la yod pa de
[\[216b.3\]]la de skad ces bya ste/_phyogs khyad par can 'brel pa can zhes bya ba'i don to/_/rjes su 'gro ba ma grub pa kho na ni khyad par gyi phyogs dang 'brel ba can gyi spyi gzhan la 'jug pa med pa'i phyir ro zhe na/_'ga' zhig ces bya ba la sogs pas lan 'debs par byed de/_'ga' zhig ces
[\[216b.4\]]bya ba ni rigs pa shes pa'o/_/de lta bur gyur pa'i don gyis zhes bya ba ni khyad par can gyi rten gyis khyad par du byas pa can gyi spyis so/_/'on kyang gzhan te khong du chud par bya ba la khong du chud par byed pas du ba ni me med na mi 'byung ba ste/_me med par 'byung ba ma yin par bstan par bya ba yin no/_/
[\[216b.5\]]ci 'dra ba'i tshig gis she na/_gang na zhes bya ba la sogs pa smos te/_gang 'ga' zhig du ba yod pa de na me yod do zhes bya ba lta bu'o/_/de ltar na zhes bya ba ni thams cad la khyab par nye bar sbyor ba bstan pas so/_/de ni du ba'o/_/me tsam gyis khyab pa grub pas phyogs can gang nas/_bdag
[\[216b.6\]]nyid de du ba'i ngo bor 'khrul pa'i rgyu gsal ba can du snang bar 'gyur ba'i phyogs de nyid du phyogs 'di ni me dang ldan pa'o zhes me'i blo skyed par byed do/_/de la ste shugs kyis rjes su dpag par bya ba khong du chud par de la'o/_/bsgrub par bya ba bstan pas cir yang mi rung zhing dgos pa med
[\[216b.7\]]de de med par yang bsgrub par bya ba grub pa'i phyir ro/_/de nyid ni de ni de la zhes bya ba la sogs pa smos pa la/_bsgrub par bya ba'i chos can de la rtags mthong ba de la bstan pa tsam dang bsgrub par bya ba'i chos can dang rtags kyi 'brel pa ste/_rjes su 'gro ba dang ldog pa'i mtshan nyid gang yin pa
[\[217a\]]
[\[217a.1\]]de bstan pa tsam gyis dogs pa 'dod pa ste/_bsgrub par bya ba grub pa'i phyir ro/_/gang gi tshe chos can ma bstan pa de'i tshe/_de ma bstan par yang ji ltar de khyad par du byas pa ste/_bsgrub par byas pa'i chos kyi rjes su 'gro ba yin pas/_gang gi phyir rjes su 'gro ba med
[\[217a.2\]]pa'i nyes par 'gyur te/_de bas na zhes bya ba ni de'i phyir te/_du ba 'di ni bsgrub par bya ba'i chos me med na mi 'byung bar grub pa'i phyogs gang yin pa de ni mi ldan pa rnam par gcad pa yin te/_phyogs me dang ldan par sgrub byed ces bya ba'i don to/_/phyir ni gtan tshigs so/_/de ni phyogs so/_/de
[\[217a.3\]]ltar na zhes bya ba ni me dang ldan pa nyid du bsgrub par bya ba zhes bya'o/_/tshad ma'i bya ba'i phyogs 'byung ba nyid kyis yin gyi/_'di ltar nye bar dgod pa sngon du 'gro ba can te/_phyogs khyad par can dang 'brel pa can gyi me tsam nye bar dgod pa sngon du 'brel pa can gyi rjes su 'gro ba can gyi rjes
[\[217a.4\]]su 'gro ba yang ma yin no/_/ci'i phyir zhe na/_bsgrub par bya ba bstan pa 'dir te/_sgrub par byed pa'i sbyor ba'i tshe yan lag nyid ma yin pa'i phyir ro/_/gzhan yang phyogs nye bar dgod pa sngon du 'gro ba can kho na rjes su 'gro ba yin pa de'i tshe de sngon du song ba can te/_phyogs nye bar dgod
[\[217a.5\]]pa sngon du 'gro ba can gyi rjes su 'gro ba ni rigs pas grub pa yin na/_dam bcas sgrub par byed pas ci zhig sel bar byed de/_phyogs bstan pa de'i tshe yang sgrub par byed pa nyid yin pa'i phyir ro/_/de ltar yang ma yin pa de'i tshe na de'i phyogs bstan pa med par bsgrub par bya ba'i chos kyi spyis
[\[217a.6\]]rtags la khyab par bstan par bya'o zhes bya bar gnas so/_/slob dpon phyogs kyi glang po yang de dag bzhed do zhes bya ba bstan par bya ba'i phyir/_de skad du yang zhes bya ba la sogs pa smos pa la/_gzhan la yang zhes bya ba ni khyad par gyi chos dang 'brel pa btang nas/_gzung ba med pa can gyi rten
[\[217a.7\]]gyi khyad par gyi chos can tsam gzhan la'o/_/gzhan dag ni bsgrub par bya ba'i chos can las gzhan pa ste/_dpe'i chos can la zhes bya ba 'chad par byed de/_de yang mi rigs te thams cad la khyab par nges pa bstan pa'i phyir ro/_/bsgrub par bya ba'i chos dang gtan tshigs te du ba la sogs pa
[\[217b\]]
[\[217b.1\]]ni ma 'khrul ba yin no/_/ci'i phyir ma 'khrul pa bstan ce na/_de la zhes bya ba la sogs pa smos te/_rtsod pa'i gzhir 'gyur ba'i chos can de dag la bsgrub par bya ba'i chos can med na mi 'byung ba nyid du bstan pa'i rtags rab tu grub cing nges pa de dang ldan pa ste/_khyad par du bya ba'i chos dang
[\[217b.2\]]ldan pa'i bsgrub par bya ba'i chos can khong du chud par byed pa yin no/_/de bas na zhes bya ba la sogs pa ni mjug sdud pa yin no/_/ji ltar yod pa nyid bsgrub par bya ba la rjes su 'gro ba med pa'i nyes pa yod pa de ltar gtan tshigs la yang zhes gang smra ba de'i lan ni/_gzung ba med pa zhes
[\[217b.3\]]bya ba la sogs pa la/_gzung ba med pa can ni nye bar gzung ba yod pa nyid kyi bye brag de'i khyad par dngos po tsam ste/_yod pa nyid tsam gang yin pa de ni sgrub par byed pa yin na/_yod pa tsam de ni de'i dpe'i chos can gyi rjes su 'gro zhing 'jug pa la 'gal ba yod pa ma yin no/_/dngos po
[\[217b.4\]]tsam grub par byed pa yin na bsgrub par bya ba ji lta bu zhig yin zhe na/_de tsam khyab byed ces bya ba smos te/_yod pa nyid tsam khyab par byed pa'o/_/rang gi ngo bo zhes bya ba la sogs pas 'chad pa la dngos po tsam khyab par byed pa dang /_sgrub par byed pa'i chos la yang rang gi ngo bo khyad par yongs su
[\[217b.5\]]gzung ba med pa sgrub par byed pa yod pa nyid byed pa yin na yang rjes su 'gro ba la 'gal ba med do/_/dpe sgrub par byed pa stong pa ma yin no zhes bya ba'i tha tshig go/_/de la zhes bya ba ni sgrub par byed pa yod pa nyid la'o/_/ci'i phyir zhe na/_yod pa nyid tsam la brten pa yang zhes bya ba smos
[\[217b.6\]]te/_yod pa tsam la brten pa ni yod pa nyid tsam la brten pa ste/_gtan tshigs nyid du brten pa la yang zhes bya ba'i don to/_/bsgrub par bya ba nyid kyang ma yin te/_yod pa nyid kyi khyad par gyi rten ma yin no/_/ci'i phyir zhe na/_yod pa tsam nyid bsgrub par bya ba yin na/_sgrub par byed pa 'bras
[\[217b.7\]]bu med pa'i phyir ro/_/yod pa nyid bsgrub par bya ba'i skyon bsgrub par bya ba'i sgo nas bstan nas/_sgrub par byed pa'i sgo nas bstan pa'i phyir/_gzhan yang zhes bya ba la sogs pa smos te/_yod pa nyid bsgrub par bya ba la gtan tshigs yod pa'i chos sam med pa'i chos sam yod pa
[\[218a\]]
[\[218a.1\]]dang med pa'i chos shig ston na/_de la ma grub pa la ste gtso bo la sogs pa'i chos can la yod chos min zhes bya ba'i gtan tshigs ma grub pa yin no/_/gnyi ga la ste/_yod pa dang med pa'i chos la brten pa de ni yod pa nyid bsgrub par bya ba la 'khrul pa ste/_ma nges pa yin no/_/
[\[218a.2\]]med pa'i chos gang yin pa de yod pa nyid bsgrub par bya ba la 'gal ba yin te/_med pa nyid kho na bsgrub pa'i phyir ro/_/yod pa nyid bsgrub par bya ba gang la yang ma grub pa la sogs pa'i skyon yod pa'i phyir gtan tshigs nyid yod pa ma yin na/_ji ltar yod pa nyid de bsgrub par 'gyur/_gtan tshigs de zhes
[\[218a.3\]]bya ba ni yod pa nyid sgrub par byed pa'i gtan tshigs so/_/skyon gyi rnam pa gang la skyon gyi rigs kyi yan lag gsum pa yod pa de ni gsum dang ldan pa yin te/_de ni ci rigs par ma 'das pa yin no/_/nyes pa gsum po de yang ma grub pa dang zhes bya ba la sogs pa bstan te/_'gal ba zhes bya ba ni 'gal
[\[218a.4\]]ba nyid do/_/de la zhes bya ba la sogs pas ni de nyid rnam par 'byed pa yin te/_gtan tshigs yod pa'i chos shig ston na de 'bras bu'i bdag nyid du 'gyur ba'am/_de'i rang bzhin du 'gyur ba zhig grang na/_re zhig phyogs dang po ni ma yin te/_rgyu dang 'bras bu'i dngos po nyid ma grub pa'i phyir ro/_/rgyu'i khyad
[\[218a.5\]]par gyis rgyu 'bras bu'i dngos po grub pa ni mngon sum dang mi 'gal ba yin te/_rgyu dang 'bras bu'i dngos po'i 'bras bu'i ldog pa'i mtshan nyid can rgyu tsam rtogs par byed pa yin gyi khyad par ni ma yin no/_/ci ste phyogs gnyis pa yin pa de'i tshe/_yod pa nyid bsgrub par bya ba la/_gal te chos can gyi
[\[218a.6\]]rang bzhin gyi chos can gtan tshigs su ston na/_gtso bo la sogs pa ji ltar yod pa ma grub pa can du 'gyur/_gang gi rgol ba 'ga' zhig gtso bo la sogs pa'i chos su gtan tshigs 'dod na de ji ltar gtso bo la sogs pa'i dngos por mi 'dod de/_dngos po'i rang bzhin gyi ngo bo nyid de chos nyid
[\[218a.7\]]yin pa'i phyir ro/_/gal te 'o na ji ltar rang bzhin gyi chos 'di ni zhes ldog pa'i sgo nas brjod ce na/_rang bzhin ni zhes bya ba la sogs pa smos pa la/_'ga' zhig la ltos nas zhes bya ba ni khyad par gzhan spong ba dang mi spong ba'i mtshan nyid can gyis so/_/'di ltar khyad par gzhan mi spong bas chos
[\[218b\]]
[\[218b.1\]]can rnam par gzhag nas de nyid la yang khyad par gzhan spangs nas chos nyid du rnam par gzhag la de ltar brda byas nas/_chos can las tha dad pa can bzhin te bzlog pa dang 'dra bar rtogs pa po'i 'dod pa'i ngor byas nas bstan pa yin no/_/de yang gong du nges par byas zin to zhes bstan pa'i phyir chos dang
[\[218b.2\]]zhes bya ba la sogs pa smos te/_khyad par gzhan ni spong ba dang /_mi spong ba dag de gnyis kyi zhes bya ba la sogs pas bshad zin to/_/ci ste yang gnyi ga'i chos gtan tshigs yin par smra na/_ji ltar na dngos po'i chos dngos po med pa'i chos su 'gyur/_gang gis gnyi ga'i chos gtan tshigs su
[\[218b.3\]]'gyur ba bstan pa'i phyir dngos po la mi rten pa ma yin pa zhes bya ba la sogs pa smos te/_de ni gal te bsgrub pa'i sgo nas dngos po'i bdag nyid kyi chos khas blangs nas med pa'i chos brjod pa'am gcig dgag pa'i sgo nas de la bzlog pa'i dngos po la brten pa'i bdag nyid can ma yin
[\[218b.4\]]par dgag pa 'jug pas dngos po'i chos khas blangs nas med pa brjod na yang 'gal bar 'gyur na de yang med do zhes bstan zin to/_/gang gi phyir ldog pa tsam ste/_gzhan bkag pa tsam chos nyid du brtags pa ni med pa la yang 'gal ba med pa'i phyir ro/_/de ldog pa smos pa ni bsgrub pa'i sgo nas gzung
[\[218b.5\]]ba'i chos gsal ba yin no/_/tsam smos pa ni dgag pa'i thabs kyi thob pa 'di dngos po la brten pa'i bdag nyid can gsal ba yin no/_/ci'i phyir ldog pa tsam kho nar 'gyur zhe na/_ma yin par dgag pa ma yin pas zhes bya ba dgag pa gtso bo ma yin pa can gyi sgrub pa ma yin par dgag pa yin te/_de
[\[218b.6\]]yang mi rten pa tsam yin no/_/de'i phyir ma yin pa dgag pa kho na mi rten pa yin zhe na/_dngos po la mi rten pa can zhes smos te/_dgag pa tsam la dngos po mi rten pa de la de skad ces bya'o/_/gang la gzhan rnam par gcad nas dngos po la brten pa de ni ma yin pa rnam par dgag pa'i yul yin/_'dis
[\[218b.7\]]dngos po 'ga' zhig la brtan pa ma yin no/_/rnam par gcad pa tsam de nyid ni dper na zhes bya ba la sogs pa smos te/_gzugs can du mi 'gyur ro zhes bya ba gzugs can ma yin pa yin pa de de nyid de/_gzugs can bkag pa'i mtshan nyid med pa na/_yod pa rten rnam par shes pa dang nye bar brjod pa
[\[219a\]]
[\[219a.1\]]med pa ste med pa la yang 'gyur ba lta bu'o/_/gal te nye bar brjod pa med pa ni zhes bya ba la sogs pa gzhan gyi yin te/_yod pa bkag pa 'di ni bzlog pa yin la de yang bya ba yin na bya ba'i rten ma gtogs par bya ba mi rung ngo /_/de bas na med pa dgag pa'i yul ma yin no/_/
[\[219a.2\]]dgag pa'i yul nyid du med na yang ji lta ba ni chos kun du brtags pa yin zhes bya bar bsams pa'o/_/med pa dag ni sgra dag kyang yod par 'gyur ro zhes bya ba'i skabs su nye bar brjod pa med pa'i dgag pa'i yul nyid kyang bstan pa nyid ma yin nam/_bden te 'on kyang yul med pa dgag pa'i sbyor ba med
[\[219a.3\]]pa'i phyir ro zhes bya ba 'dis phyogs snga ma'i sgo nas bstan la/_de ni bya ba dang byed pa po'i 'brel pa'i sgo nas zhes bya ba ni khyad par ro/_/gal te nye bar brjod pa med na ni dgag pa'i yul nyid ma yin pa de bas na da ni spyi'i nye bar brjod pa med pa'i bsgrub pa'i yul yin na yang bla'o/_/gal te yang ste med
[\[219a.4\]]pa bsgrub pa'i yul nyid ma yin no zhe na/_da ci lta med pa dgag pa'i yul nyid ma yin/_ci'i phyir zhe na/_dgag pa ni zhes bya ba la sogs pa la bsgrub pa log pa gang yin pa de nyid dgag pa yin te/_bsgrubs pa dang dgag pa dag las gzhan med pa'i phyir ro/_/log pa zhes bya ba'i dngos por gyur pa'i
[\[219a.5\]]chos kyis bya ba 'ga' zhig kyang yod pa ma yin pa gang gis med pa dag la yang mi 'gyur/_de bas na bshad ma thag pa'i rnam par gcad pa tsam yod pa de dang med pa gnyi ga yang yod pas bsgrub par bya ba yod pa nyid du ji ltar bdag gir byed/_gang gi phyir mi mthun pa'i phyogs la 'jug pa'i dogs pa rnam par
[\[219a.6\]]gcad pa'i sgo nas rnyed par byed pa de ni go bar byed pa nyid yin no/_/mi mthun pa'i phyogs la 'jug pa ni rab tu spyod pa ste/_de la dogs pa de rnam par gcad pa'i sgo nas so/_/yod pa nyid bsgrub par bya ba la yang mi mthun pa'i phyogs med pa nyid yin na/_gtan tshigs gnyi ga'i chos kyang mi mthun
[\[219a.7\]]pa'i phyogs med pa nyid las log pa nyid ma yin no/_/rgol ba de yang rang gi tshig ste rang gi brjod pa yod pa nyid sgrub par byed pa'i gtan tshigs su gnyi ga'i chos nyid smra ba na yod pa nyid las gzhan pa yang ste/_med pa la yang gtan tshigs gnyi ga'i chos 'di 'jug par brjod pa na'o/_/gal te
[\[219b\]]
[\[219b.1\]]yod pa dang med pa la yang gnas pa de ltar na yang gnyi ga'i chos nyid du 'gyur ro/_/yod pa nyid la gtan tshigs nyid du smra ba na/_yod pa de la ma 'khrul par brjod pa'i phyir ji ltar 'khrul pa ma yin/_yod pa nyid la med pa'i chos kyi gtan tshigs su brjod pa na yang rgol ba 'di'i gtan tshigs su
[\[219b.2\]]'gyur te yod pa nyid las ldog pa med pa nyid sgrub par byed pa'i phyir ro/_/med pa nyid kyi chos su 'gyur ba gang zhe na/_dngos po tsam zhes bya ba la sogs pa smos pa la/_dngos po tsam khyab par byed pa'i don byed nus pa byas pa nyid la sogs pa'i mtshan nyid can gyi don gang yin pa de rnam par gcod
[\[219b.3\]]pa'i nges pa med pa nyid kyi chos yin te/_dngos po thams cad 'gog pa ni med pa kho na la yod pa'i phyir ro/_/de ni zhes bya ba la sogs pas ni 'gal ba nyid ston par byed de/_de ni zhes bya ba dngos po tsam khyab par byed pa'i don rnam par gcod pa yin te/_'di ni mthun pa'i phyogs la med pa nyid bstan to/_/
[\[219b.4\]]med pa ni zhes bya ba la sogs pas ni mi mthun pa'i phyogs nyid la yod pa nyid do/_/de bas na zhes bya ba ni de'i phyir te/_ji skad du bshad pa'i gtan tshigs rnam pa gsum po 'di yang yod pa nyid sgrub par byed pa la ste/_yod pa nyid bsgrub pa la ji skad du bshad pa'i gtan tshigs gsum las rnam pa gzhan
[\[219b.5\]]ni yod pa ma yin no/_/yod pa nyid 'di'i phyir te/_khyad par gzung ba med par sgrub par byed pa nyid de rtags nyid yin no/_/yod pa nyid grub pa can te/_bsgrub par bya ba'i chos can la ma grub pa yin no/_/bsgrub par bya ba'i chos khyad par ji lta bu can de'i sgrub par byed pa nyid yin zhe na/_de tsam la
[\[219b.6\]]zhes bya ba la sogs pa smos pa la yod pa tsam la khyab par byed pa mi rtag pa nyid la sogs pa dngos po'i chos kyi'o/_/de ni ma grub pa nyid kyi skyon gsal ba yin no/_/'gal ba dang ma nges pa nyid spangs pa'i phyir gal te zhes bya ba la sogs pa smos te/_gal te bsgrub par bya ba'i chos des
[\[219b.7\]]rtags la khyab pa rnam pa 'ga' zhig gis rjes su 'gro ba'am ldog pa'i sgo nas nges par byas pas 'gal ba dang 'khrul pa dag med pa ste/_'gal ba nyid dang ma nges pa nyid yin pa'i phyir yod pa nyid bsgrub par bya ba la/_ma grub pa la yod chos med/_/ces bya ba la sogs pa bshad ma thag
[\[220a\]]
[\[220a.1\]]pa'i thal bar 'gyur ba 'di ni med do bsgrub par bya ba ni chos kyi rtags la khyab pa'am/_chos can la brten pa ste phyogs kyi chos nyid la nges par ma byas pa can yod na yang de'i rang bzhin can nyid du ste/_khyad par dang chos can la brten pa nges par byas pa'i rang bzhin can
[\[220a.2\]]nyid du go bar byed par 'dod pa ni go bar byed pa 'ga' zhig tu yang mi 'gyur ro/_/gtan tshigs de nyid kyi phyir/_bsgrub par bya ba'i chos can la rang gi chos kyis khyab pa'i gtan tshigs ni grub pa'i rang bzhin go byed yin par brjod par bya ste/_tshul gsum pa nyid du nges par byas pa yin no zhes
[\[220a.3\]]bya ba'i tha tshig go/_/de nyid bstan par bya ba'i phyir/_gsal bar bya ba nyid kyis zhes bya ba la sogs pa smos te/_gsal bar byed pa nyid kyis te/_'od gsal ba nyid kyis sgron mas bum pa la sogs pa gsal bar byed pa yin na/_de lta bur gyur pa de 'ga' zhig gi tshe bum pa la sogs
[\[220a.4\]]pa'i nang na gnas pa de'i ngo bo rtogs par byed pa ma yin pa ni rang gi don bya ba ka ba la sogs pa gsal bar byed pa'i mtshan nyid can mi byed do/_/go bar byed pa'i rang bzhin ci 'dra ba de lta bu ni bshad zin to/_/'on kyang go bar bya ba ci 'dra ba zhig yin zhe na/_de la khyab byed nges pa ni zhes bya ba la
[\[220a.5\]]sogs pa smos pa la/_gang de go bar byed pa khyad par byed pa'i rang bzhin gang yin/_des khyab byed nges pa yin te/_khyab par byed pa zhes bya ba de ltar nges pa ni/_rtogs par bya ba'i rang bzhin yin/_de'i chos zhes bya ba la sogs pas 'chad par byed de/_chos can gyi chos go bar bya ba ci 'dra zhig ce
[\[220a.6\]]na/_go bar byed pa nyid du 'dod pa de'i khyab par byed pa nyid du nges pa'o/_/ji ltar na khyab par byed pa nyid du nges pa yang yin zhe na/_de'i chos su nges pa kho na'i phyir zhes bya ba smos te/_go bar byed pa de'i chos nyid kyi rang bzhin du nges pa ni de'i chos su nges pa ste/_sgrub par byed pa ni bsgrub pa'i rang
[\[220a.7\]]bzhin du nges pa'i phyir ro zhes bya ba'i don to/_/'di tsam gyis ni rjes su 'jug pa dang rjes su 'jug par byed pa'i ngo bo bshad nas/_ldog pa dang ldog par byed pa'i ngo bo ni 'di ldog pa na yang zhes bya ba la sogs pa smos pa las/_'di zhes bya ba ni khyab par byed pa'i chos te/_bdag nyid log pa
[\[220b\]]
[\[220b.1\]]yod na khyab par bya ba de ldog par byed pa yin na/_bdag nyid ces bya ba la sogs pas 'chad par byed pa la/_khyab par byed pa'i chos kyi bdag nyid ldog par gyur pa na/_khyab par bya ba de ldog par byed pa yin no zhes bya bar sbyar ro/_/ci'i phyir zhe na/_gang gi phyir gal te khyad par byed pa 'di med na khyab par byed
[\[220b.2\]]pa mi 'byung ba de ltar na/_bsgrub par bya ba'i chos 'di ni 'di'i khyab par byed pa grub par 'gyur ro/_/de bas na zhes bya ba ni tshig nye bar dgod pa'o/_/'dis ni zhes bya ba ni bshad ma thag pa'i rjes su 'jug pa dang rjes su 'jug par byed pa'i ngo bo dang /_ldog par byed pa'i ngo bor rab tu bstan pas so/_/sgrub
[\[220b.3\]]par byed pa'i sbyor ba rnam pa gnyis kyang zhes bya ba chos mthun pa nyid can dang chos mi mthun pa nyid can te/_go rims bzhin du go bar byed pa'i mtshan nyid de/_bsgrub par bya ba dang bsgrub par bya ba'i mtshan nyid du bshad par rig par bya'o//_//bam po nyi shu rtsa gcig pa/_sbyor ba rnam
[\[220b.4\]]pa gnyis po de nyid ni sbyor ba rnam pa gnyis ni zhes bya ba la sogs pa smos so/_/gang gzhan dag ni zhes bya ba ni rigs pa'o/_/chos mthun pa nyid can gyi sbyor ba ni rjes su 'gro ba can yin la/_chos mi mthun pa nyid can yang ldog pa can yin no/_/de dag gi rjes su 'gro ba dang ldog pa rnam par gzhag
[\[220b.5\]]pa ma yin nam/_gang la mi mthun pa'i phyogs med pa'i phyir ldog pa med pa mthun pa'i phyogs kho na la yod pa 'ba' zhig yin te/_de ni rjes su 'gro ba can la/_gang la mi mthun pa'i phyogs las gcig tu ldog pa yod pa ni mthun pa'i phyogs med pa'i phyir rjes su 'gro ba med pa can ni ldog pa can
[\[220b.6\]]yin no zhe na/_rnam par gzhag pa ni bden mod kyi/_de ltar rnam par gzhag pa ni rigs pa ma yin te/_ldog pa med par rjes su 'gro ba dang /_rjes su 'gro ba med par ldog par mi rung ba'i phyir ro/_/de bas na gtan tshigs thams cad rjes su 'gro ba dang ldog pa dang ldan pa yin no/_/'on kyang
[\[220b.7\]]sbyor ba'i bye brag las rjes su 'gro ba can dang /_ldog pa can zhes brjod pa de ltar na dngos po'i dbang gis kyang khas blang bar bya'o/_/de nyid bsgrub pa'i phyir/_sbyor ba'i bye brag ces bya ba la sogs pa smos pa la/_'di gnyis la zhes bya ba ni rjes su 'gro ba can dang ldog pa can gyi gtan tshigs
[\[221a\]]
[\[221a.1\]]dag la don du ste/_rang gi ngo bo nyid du bye brag cung zad kyang med de/_gnyi ga dag kyang rjes su 'gro ba dang ldog pa dang ldan pa nyid kyi phyir ro/_/sbyor ba'i bye brag ma gtogs par zhes bya ba ni/_rjes su 'gro ba dang ldog pa de dag la 'ga' zhig tu rjes su 'gro ba nyid can gyi sbyor
[\[221a.2\]]bas ston par byed la/_'ga' zhig tu ldog pa dang ldan pa nyid kyis zhes bya ba sbyor ba tsam tha dad pa yin na/_gal te chos mthun pa nyid can gyi sbyor ba la chos mthun pa nyid dang /_chos mi mthun pa nyid can la chos nyid mi mthun pa nyid can rtogs par 'gyur ba de bas na/_don gyi bye brag kyang yod do zhe na/_
[\[221a.3\]]de ni med de gang gi phyir chos mthun pa nyid can gyi sbyor ba la yang /_don gyis te shugs kyis bsgrub par bya ba'i mi mthun pa'i phyogs las gtan tshigs ldog pa ni chos mi mthun pa nyid can rtogs par 'gyur ba'o/_/nus pa de nyid de med na zhes bya ba la sogs pa smos pa la/_de zhes bya ba ni chos mi mthun
[\[221a.4\]]pa nyid can te/_gal te sgrub par byed pa med na mi 'byung ba de ltar na bsgrub par bya ba dang ldan pa'i gtan tshigs su 'gyur ro/_/de bzhin du chos mi mthun pa nyid can gyi sbyor ba la/_de zhes bya ba ni rjes su 'gro ba ste/_gal te bsgrub par bya bas gtan tshigs la khyab par 'gyur ba de ltar na/_de log pas
[\[221a.5\]]de ldog par 'gyur ro/_/ldog pa'i gtan tshigs de dag dpyad pa yang rgyas par 'chad par 'gyur ro/_/dper na mi rtag pa nyid la byas pa'am zhes bya ba ni mi rtag pa kho na byas pa nyid ces bya ba'i don to/_/de ni rjes su 'gro ba can gyi dpe brjod pa yin no/_/'jig pa med pa la byas pa lta bu'o
[\[221a.6\]]zhes bya ba la/_'jig pa yod pa ma yin pa ni 'jig pa med pa ste/_de bas na 'jig pa med pa 'jig pa med pa'i ngo bo yod na ma byas pa ste/_'bras bu ma yin pa zhes bya ba'i don 'dir 'gyur ro/_/de ni ldog pa can gyi dpe brjod pa'o/_/de nyid ni 'dis ni zhes bya ba la sogs pa smos pa la/_'di
[\[221a.7\]]gnyis kyis zhes bya ba ni rjes su 'gro ba dang ldog pa can gyi'o/_/gang cung zad ces bya ba ni thams cad bsdus nas khyab pa rjod par byed pa'o/_/de bas na don gyis byas pa nyid ni rtag pa nyid las ldog pa yin no zhes ldog pa rtogs par 'gyur ro/_/gal te cung zad kyang rtag par mi 'gyur ba de ltar na
[\[221b\]]
[\[221b.1\]]byas pa ni mi rtag par 'gyur ro/_/gal te gang rtag pa nyid med pa de las ldog pa yod ce na/_de'i the tshom nyid yod pa ma yin te/_de med pas de la 'jug pa med pa'i phyir ro/_/sgra yang byas pa yin pa zhes bya ba ni phyogs kyi chos brjod pa'o/_/ci'i phyir phyogs ma bstan ces dogs pa la byas pa
[\[221b.2\]]nyid la zhes bya ba la sogs pa smos so/_/sgra yang byas pa nyid du brjod pa'i zhes bya ba ni gang gi tshe/_sgra la byas pa nyid mi rtag pa nyid kyis khyab pa brjod pa na/_de la nges par bdag nyid khyab par byed pa yin par nye bar 'jog par byed pa'i phyir/_shugs nyid las sgra mi rtag ces bya bar 'gyur ro/_/
[\[221b.3\]]de bas na 'dir gdon mi za bar zhes bya ba la sogs pa la/_gdon mi za bar bstan par bya ba ma yin no zhes bya bar sbyar ro/_/'dir zhes bya ba ni chos mthun pa nyid can gyi sbyor ba la'o/_/chos mi mthun pa nyid can gyi sbyor ba ni ldog pa yang zhes bya ba la sogs pa smos te/_mi rtag pa nyid kyi ngo bo
[\[221b.4\]]med pa la byas pa nyid med de zhes bya bar sbyar ro/_/de yang 'jig pa med pa la ma byas pa lta bu'o zhes bya ba 'di rnam par 'grel pa'o/_/sgra yang byas pa yin pas zhes bya ba ni phyogs kyi chos brjod pa'o/_/'dir yang dam bcas pa'i tshig ma byas pa yin te/_gang gi phyir de'i rang bzhin nyid du grub pa yin
[\[221b.5\]]te zhes bya bar mi rtag pa nyid kyi rang bzhin du ste/_rgyur gyur pa nyid du grub pa yin no/_/de med na zhes bya ba la/_mi rtag pa nyid med par 'gyur na byas pa nyid mi 'byung bas sgra la yod pa nyid du bstan pa ste/_sgra yang byas pa yin pas zhes bya ba nyid du brjod par byas pa yin no/_/de'i bdag nyid yod pa nyid kyi
[\[221b.6\]]zhes bya ba mi rtag pa'i rang bzhin byas pa sgra la yod pa nyid kyi ngo bo yin pas/_shugs kyis sgra mi rtag ces bya bar grub pa'i phyir ro/_/snga ma bzhin du zhes bya ba ni chos mthun pa nyid can gyi sbyor ba dang 'dra bar ro/_/mi rtag pa nyid med pa la byas pa nyid med de zhes bya ba'i sbyor ba la chos mi mthun pa tsam gyi
[\[221b.7\]]rjes su 'gro ba med pa bstan pa ma yin nam zhe na/_rjes su 'gro ba ni zhes bya ba la sogs pa smos te/_rjes su 'gro ba med par chos mi mthun pa nyid mi 'thad do/_/de nyid ni de'i bdag nyid ma yin pa zhes bya ba la sogs pas bstan pa'i phyir/_de'i bdag nyid ma yin pa nges pa ni zhes bya ba smos te/_
[\[222a\]]
[\[222a.1\]]mi rtag pa'i rang bzhin nyid la rag lus pa med pa zhes bya ba'i don to/_/de log pa na zhes bya ba ni mi rtag pa'i rang bzhin nyid du nges pa nyid de log pa na ldog go zhes bya ba'i don to/_/gang gi phyir de lta yin pa de'i phyir nges pa ste/_de'i bdag nyid kyi mtshan nyid can gyi 'brel pa tshad mas
[\[222a.2\]]rab tu bsgrubs pas bsgrub par bya ba log pas gtan tshigs ldog pa brjod par bya'o/_/gal te nges par rab tu bsgrub pa'i phyir bsgrub par bya ba log pas ldog pa brjod pa yin nam/_tshad ma gzhan gyis nges par bsgrubs na ldog pa'i tshig don med pa'am/_ji ltar nges pa khong du chud pa na de log pa na de ldog
[\[222a.3\]]pa yang ma yin te/_gang gi nges par rab tu bsgrubs nas phyis ldog pa ston par byed ce na/_'dir 'ga' zhig smras pa gang yin pa de re zhig brjod par bya ste/_nges par bstan par bya ba'i phyir ldog pa brjod pa yin no zhes bya ba de ni ma yin te/_gang gi phyir ldog pa'i tshig ni mi mthun pa'i phyogs la 'jug pa'i
[\[222a.4\]]dogs pa ldog pa'i don yin gyi nges 'brel pa brjod pa ni ma yin te/_bsgrub par bya ba med pa la gtan tshigs med pa ni sgra la khong du chud pa'i phyir ro/_/de'i bdag nyid kyang gzhan yin la/_mi mthun pa'i phyogs la med pa nyid kyang gzhan nyid yin na/_gang mi mkhas pa 'ga' zhig de'i bdag nyid bstan du zin
[\[222a.5\]]kyang /_mthun pa'i phyogs dang /_mi mthun pa'i phyogs dag la yod pa dang /_med pa nyid dran pa ni yod de/_de la 'di skad du/_gang gi phyir tshad mas mi rtag pa'i bdag nyid du byas pa grub pa'i phyir de log pa na de ldog par 'gyur ro zhes brjod par bya'o/_/gal te grub na zhes bya ba ni nges par grub pa'i dus phyis 'byung
[\[222a.6\]]ba can gyi ldog pa grub pa na ste/_de'i bdag nyid nges pa ni mthun pa'i phyogs kho na la yod pa nyid ces bya ba'i don to/_/don gyis bstan pa'i phyir zhes bya ba ni mi rtag pa yod pa nyid du mi 'gyur ba ma yin no/_/gzhan dag ni gzhan du 'chad de/_bsgrub par bya ba kho na la/_sgrub par byed pa yod pa nges pa ste/_rab
[\[222a.7\]]tu sgrub pa'i sgra yang don gyis 'phangs pa'i tshig yin no/_/de bas na de'i phyir nges par rab tu bsgrub pa ste/_nges pa'i don gyis 'phangs nas ldog pa brjod par bya'o zhes don 'di yin no/_/de ltar gyur pa'i tshig gis ldog par brjod par bya ba gang yin pa'i shugs las nges par 'phangs pa yin no/_/de
[\[222b\]]
[\[222b.1\]]nyid kyi phyir gal te de zhes bya ba smos pa la/_de zhes bya ba ni nges pa 'phen par byed pa'i ldog pa'o/_/grub pa na zhes bya ba ni gzhan la de lta bur gyur pa'i tshig gis ston pa na'o/_/de'i bdag nyid du nges pa ni bsgrub par bya ba'i bdag nyid du nges pa'o/_/don gyis te bshad pa'i shugs kyis te 'phangs
[\[222b.2\]]pa yin no/_/phyir ni gtan tshigs te/_rjes su 'gro ba grub pa yin no/_/gzhan gyis da ni ji ltar zhes bya ba la sogs pa smras te/_gzhan dag ni byas pa ni dus gzhan du gnas pa dang nges par 'jig par 'dod pa de bas na/_byas pa ni skyes ma thag tu 'jig pa nyid kyis gdon mi za bar mi rtag pa yin zhes ji
[\[222b.3\]]ltar khong du chud par bya/_dus gzhan du gnas nas 'jig par 'gyur ro zhes bya ba de ci'i phyir mi 'gyur te/_gang gis de skad du brjod par bya zhes bya ba ni/_byas pa thams cad skyes ma thag tu 'jig pa zhes brjod pa'o/_/'di ltar byas pa nyid kyi phyir mi rtag pa nyid grub pa na yang bla ste/_skad cig ma ni ma grub
[\[222b.4\]]pa yin no zhes bya ba 'di ni 'dri ba'i don yin no/_/lan 'di ltar zhes bya ba la sogs pa smos pa la/_rang bzhin yin phyir zhes bya ba 'di ni/_rang nyid byas pa'i ngo bor byung zhing skye ba'i phyir rjes su 'brel ba nyid byas pa'i rang bzhin grub pa yod na/_mi rtag pa nyid kyi rang bzhin grub pa'i phyir ro zhes bya ba'i don
[\[222b.5\]]to/_/de bas na byas pa ni mi rtag pa yin no/_/de gang las she na/_rgyu min phyir te gang gi phyir skyed par byed pa'i rgyu las gzhan pa 'jig pa'i rgyu ma yin pa de'i phyir rang bzhin dang rjes su 'brel pa yin no/_/de nyid ni dngos po zhes bya ba la sogs pa smos pa la/_de'i ngo bo ni mi rtag pa nyid kyi ngo bo'o/_/
[\[222b.6\]]'on te de dag gi de'i rang bzhin nyid gang las yin zhe na/_rang gi rgyu nyid las zhes bya ba smos te/_skyed par byed pa'i rgyu nyid las 'jig pa'i ngang tshul can te/_mi rtag pa'i rang bzhin dag tu skye ba'i phyir ro/_/des kyang /_rang bzhin yin phyir rjes 'brel nyid/_/ces bya ba 'di rnam par 'brel ba'o/_/
[\[222b.7\]]gang gi phyir de lta yin pa de bas na zhes bya ba la sogs pa smos pa la/_rang bzhin gyis zhes bya ba ni ngo bo nyid kyis so/_/gal te rgyu dang bcas pa 'jig pa yin pa de bas na/_gdon mi za bar 'gyur ba can du mi 'gyur ba de bas na de nyid bstan pa'i phyir/_dngos po ltos dang bcas rnams ni/_/zhes bya ba la
[\[223a\]]
[\[223a.1\]]sogs pa smos pa la ni zhes bya ba ni gang gi phyir te/_dngos po ltos dang bcas rnams ni/_/nges par 'gyur ba can mi mthong /_/de phyir dngos po 'jig pa ni yang ltos pa med pa'i rang bzhin yin no/_/yang gi sgra ni nges par gzung ba'i don to/_/ltos pa dang bcas pa yin na ni zhes bya
[\[223a.2\]]ba la sogs pas tshig le'ur byas pa'i don 'chad pa la/_'ga' zhig rtag pa nyid du yang 'gyur ba ste/_gang dag gis 'jig pa rgyu thag nye ba na med pa'i'o/_/gal te 'jig pa'i rgyu mang po yod pa nyid kyi phyir 'ga' zhig tu yang thag nye ba na med pa ma yin no zhe na/_gang gis zhes bya ba la sogs pa la gang gis
[\[223a.3\]]zhes bya ba ni gang gi phyir ro/_/de rgyu zhes bya ba ni 'jig pa'i rgyu ste/_'jig pa'i rgyu de dag rnams kyang gdon mi za bar thag nye ba ma yin pas na zhes bya bar sbyar ro/_/ci'i phyir zhe na/_rang gi rkyen la ltos pa thag nye ba can nyid yin pa'i phyir te/_rang gi rgyu la rag las pa thag nye ba can nyid yin pa'i phyir ro/_/'jig pa'i
[\[223a.4\]]rgyu rnams kyi rgyu dag ni thams cad du thag nye ba dag ma yin pa de bas na/_'jig pa'i rgyu thag nye ba ma yin pas na/_'ga' zhig kyang 'jig par mi 'gyur ro/_/rgyu nye ba ni yod du zin kyang nges par 'jig pa ma yin te/_gang gi phyir rgyu dag ni gdon mi za bar 'bras bu dang ldan pa ma yin te/_'jig pa zhes bya ba'i
[\[223a.5\]]'bras bu dang ldan pa'o/_/ci'i phyir zhe na/_ma tshang ba zhes bya ba la sogs pa la ma tshang ba ni lhan cig byed pa nye ba can med pa dang /_gags byed pa ni 'gal ba nye bar 'gyur ba'o/_/de bas na zhes bya ba ni ltos pa dang bcas pa'i gdon mi za bar 'gyur ba med pa nyid kyis/_'khrul pa nyid du bshad pa yin no/_/
[\[223a.6\]]'jig pa'i rgyu ni thams cad dag ste/_'jig pa'i rgyu gang yin pa de dag rtags nyid du bstan pa yin no/_/ci'i phyir zhe na/_'bras bzhag med pa'i phyir te 'jig pa'i rgyu las 'jig pa'i rang bzhin gyi 'bras bu 'byung bar nges pa med pa'i phyir ro/_/rgol ba gang dag la 'di thal bar 'gyur ba de dag yin zhe na/_'jig pa
[\[223a.7\]]rgyu ldan zhes bya ba la sogs pa smos te/_'jig pa rgyu dang ldan par smra ba gang yin pa de rnams la'o/_/de bas na zhes bya ba la sogs pas mjug sdud pa yin no/_/de bas na zhes bya ba ni de'i phyir ro/_/'jig pa la rgyu med pa nyid kyi phyir/_byas pa'i ngo bo 'di de'i ngo bo la ste/_'jig pa'i ngo bo la ltos pa med
[\[223b\]]
[\[223b.1\]]pa can te/_'dis ni gtan tshigs bstan to/_/de'i ngo bo la nges pa ni 'jig pa'i ngo bo la nges pa yin te/_'dis ni sgrub par byed pa'i 'bras bu'o/_/tshogs pa'i tha ma gang las gags byed pa mi srid pa yod pa de la de skad ces bya'o/_/gags byed pa can mi srid pa yang gang yin zhe na/_rgyu ma lus pa zhes
[\[223b.2\]]bya ba smos te/_lhan cig byed pa dag gyur pa ste/_yongs su rdzogs pa zhes bya ba'i don to/_/'dis ni dpe bstan to/_/sbyor ba ni ngo bo gang ltos pa med pa de dag ni de'i ngo bo la nges pa dag yin te/_dper na rgyu'i tshogs la 'bras bu bskyed pa la gags byed pa can mi srid pa lta bu'o/_/gzhan la ltos pa med par
[\[223b.3\]]byas pa'i ngo bo yang mi rtag pa yin no zhes bya ba ni rang bzhin gyi gtan tshigs so/_/'ga' zhig ces bya ba la sogs pa smos pas ma nges par gyur pa dogs pa ste/_'bras bu 'ga' zhig la ltos pa med du zin kyang /_gdon mi za bar de'i ngo bo med pa zhes bya ba gang la ltos pa de'i ngo bo la nges pa yod pa ma
[\[223b.4\]]yin no zhes bya ba'i don to/_/de dag kyang zhe na/_sa dang zhes bya ba la sogs pa smos te/_de'i 'bras bu skyed par byed pa na ltos pa med pa de lta bu yin du zin kyang /_gags byed pa'i dus 'ga' zhig tu myu gu mi skyed pa'i phyir ro/_/de yang rgyun la gcig nyid du nges par byas nas smra ba yin no/_/ma yin
[\[223b.5\]]te zhes bya ba la sogs pas ni lan 'debs par byed de/_de la ji skad du bshad pa'i tshogs pa la ma ngos pa yod pa ma yin te/_'bras bu bskyed pa ni rgyun gyur pa la ltos pa nyid kyi phyir ro/_/de bas na ltos pa med pa nyid kyi phyir zhes bya ba ni gtan tshigs de ni de la 'jug pa ma yin na/_/'jig pa la
[\[223b.6\]]byas pa yod du zin kyang dus gzhan la ltos pa de bas na gtan tshigs ma grub pa yin no zhe na/_'di ltar zhes bya ba la sogs pa smos te/_byas pa'i ngo bo 'jig pa la 'ga' zhig tu ste/_dus gzhan la ltos pa med pa yin no/_/gal te gyur na ni rang gi ngo bo la khyad par med pa'i snga ma bzhin du phyis
[\[223b.7\]]kyang 'jig par mi 'gyur ro/_/sa dang sa bon la sogs pa ni rang gi ngo bo nyid gcig pa yin na/_gang las de dag rgyun gyur pa la ltos pa nyid yin/_de bas na gtan tshigs 'khrul pa kho na yin no zhe na/_de la yang zhes bya ba la sogs pa smos te/_sa dang sa bon la sogs pa ni rang gi ngo bo gcig
[\[224a\]]
[\[224a.1\]]pa ma yin te/_phyi ma dang 'dra bar sngar yang 'bras bu bskyed pa thal bar 'gyur ba'i phyir ro/_/'on kyang phyi ma phyi mar 'gyur bas tha dad pa dag yin no/_/de la zhes bya ba'i rgyun gyur pa las tha dad pa'i tshogs de la'o/_/tshogs pa tha ma ste phyis byung ba 'bras bu bskyed pa'i phyir skad cig ma
[\[224a.2\]]gzhan gyis bar chad pa gang yin pa de ni 'bras bu dang ldan pa kho na yin pa'i phyir/_gang gis gtan tshigs 'khrul pa yin/_/de nyid kyang zhes bya ba ni bshad ma thag pa'i tshogs la'o/_/de'i zhes bya ba ni tshogs par gyur pa de dag gi nang nas so/_/'o na ci'i phyir sngar gyur pa'i don ji ltar na rgyu zhes brjod ce
[\[224a.3\]]na/_gzhan zhes bya ba la sogs pa smos te/_skyed par byed par 'dod par gyur pa tha ma de las gzhan no/_/de las gzhan pa gzhan yang yod do zhe na/_sngar gyur pa zhes bya ba smos so/_/de'i don zhes bya ba ni nus pa'i skad cig ma'i don to/_/de bas na rgyu'i rgyu nyid yin pa'i phyir nye bar btags nas/_
[\[224a.4\]]rgyu'i tha snyad du byas pa yin no zhes bya bar dgongs so/_/skad cig ma tha ma la yang gags byed pa yod pa'i phyir 'bras bu skyed par byed pa la nges pa yod pa ma yin pa de bas na dpe bsgrub par bya bas stong pa yin zhe na/_der zhes bya ba la sogs pa smos pa la/_der zhes bya ba ni tshogs pa tha ma la'o/_/de
[\[224a.5\]]la zhes bya ba ni rgyu'i gyur pa'i srid gcig pa tha ma la'o/_/'gyur ba bskyed na skad cig ma de'i gcig pa nyid nyams pa'i phyir snga ma 'phos pa'i phyir dang /_gnyis par 'gyur ba zhes bya ba bskyed pa'i phyir ro/_/de bas na de'i tha mar mi 'gyur ro/_/ji ste nyes pa der ma gyur cig snyam pas skad cig
[\[224a.6\]]ma de'i skyed par byed pa'i rang bzhin yin pa'i phyir 'pho sar mi 'dod pa de'i tshe/_de'i bdag nyid la ste/_skyed par byed pa'i bdag nyid las skad cig ma tha mas bsdus pa'i rgyu 'pho ba med pa ni de skyed par byed pa la ste/_'bras bu skyed par byed pa la gags byed pa'i rgyu mi mthun pa mi byed pa ni gags
[\[224a.7\]]byed pa nyid ma yin zhing gnod pa byed pa ma yin pa'i phyir ro/_/nas kyi sa bon la sogs pa 'bras bu sA lu'i myu gu skyed pa gang la ltos pa dang bcas pa med pa yin no/_/ci'i phyir zhe na/_de skyed par byed pa'i sa dang chu la sogs pa rkyen dag ni 'ga' zhig tu nas kyi sa bon la sogs pa de la yang nye
[\[224b\]]
[\[224b.1\]]ba'i phyir ro/_/de dag ltos pa med du zin na yang sA lu'i myu gu skyed par mi byed pa de bas na de'i gnas skabs can ni ma nges pa yin no zhe na/_grub pa'i mtha' smra bas ji ltar zhes bya ba smos te/_ltos pa dang bcas pa kho na yin no zhes bya ba'i don to/_/de dag la zhes bya ba nas kyi sa bon la sogs pa dag la
[\[224b.2\]]sA lu'i sa bon gang yin pa de nyid skyed par byed pa ste/_sA lu'i myu gu skyed par byed pa'i rang bzhin nyid dag med do zhes bya bar sbyar ro/_/de'i rang bzhin la ltos pa yin no zhes bya ba ni sA lu'i myu gu skyed par byed pa'i rang bzhin la ltos pa'o/_/de bas na de la gtan tshigs mi 'jug pa'i phyir ma nges pa ma
[\[224b.3\]]yin no/_/'on te de ltar yin na zhes bya ba la sogs pa ni gzhan gyi yin te/_khyad par la ltos pa dang dag pa'i gtan tshigs kyi dbang du byas nas/_'ga' zhig byas pa'am yod pa nyid la yang zhes bya ba smras te/_de la yang zhig ces bya bar sbyar ro/_/'jig pa'i rang bzhin gang yin pa de nyid yod pa ma
[\[224b.4\]]yin te skad cig ma re rer 'jig pa zhes bya ba'i don to/_/de bas na de'i rang bzhin la ltos pa nyid kyi phyir te/_'jig pa'i rang bzhin la ltos pa nyid kyi phyir 'jig pa dag ma yin no/_/'dis ni ltos pa med pa'i phyir zhes bya ba'i gtan tshigs 'di la ma grub pa nyid smras pa yin no/_/sA lu'i sa bon
[\[224b.5\]]zhes bya ba la sogs pas lan 'debs par byed de/_sogs pa'i sgras ni nas kyi sa bon la sogs pa bsdu'o/_/rang bzhin de ni zhes bya ba mngon par 'dod pa dang cig shos te/_'bras bu skyed par byed pa dang skyed par mi byed pa'i rang bzhin yin no/_/rang gi rgyu yin pa'i phyir nas kyi sa bon la sogs
[\[224b.6\]]pa gang yin pa de ni sA lu'i sa bon de'i rgyu ma yin te/_gang gi rgyur mi 'gyur ba'o zhes bya ba'i don to/_/de de'i rang bzhin du mi 'gyur ro zhes bya ba de ni/_sA lu'i myu gu skyed par byed pa'i rang bzhin 'byung ba dang 'byung ba las gyur par bye brag med pa'i phyir rgyu'i rab tu dbye ba yin no zhe na/_de'i nus pa zhes bya ba la
[\[224b.7\]]sogs pa smos te/_rang gi ngo bo ste rang bzhin gyi rnam par dbye bas mngon sum gyis khong du chud pa yin no/_/rjes su dpag pas kyang nges pa yin no zhes bstan pa'i phyir/_rang bzhin zhes bya ba la sogs pa smos pa la rang bzhin nges pa zhes bya ba ni rab tu dbye ba'i rang bzhin nyid do/_/don rnams la ni zhes
[\[225a\]]
[\[225a.1\]]bya ba ni dngos po rnams la'o/_/glo bur du zhes bya ba ni rgyu med par ro/_/ci'i phyir rigs pa ma yin zhe na/_ltos pa med pa ni zhes bya ba la sogs pa smos te/_rgyu la ltos pa med pa ni yul 'ga' zhig kho na la yin gyi thams cad la ma yin zhing /_dus 'ga' zhig tu yin gyi thams
[\[225a.2\]]cad kyi tshe ma yin la/_nas kyi sa bon la sogs pa rdzas 'ga' zhig la yin gyi thams cad la ma yin pa de lta bu/_gang 'di yul dang dus dang rdzas nges pa de la mi rung ba'i phyir ro/_/nges pa yang de'i phyir yul la sogs pa la ltos nas yod pa ni rgyu dang ldan pa zhes bya bar rtogs so/_/de tsam ni rgyu
[\[225a.3\]]dang ldan pa tha snyad kyi rgyu yin pa'i phyir rang bzhin pa'i rgyu ni rgyu'i khyad par yin no/_/ji ltar sA lu'i sa bon la sogs pa dag rgyu tha dad pa'i phyir rang bzhin nges pa yin pa de ltar 'di la yang byas pa'am yod pa dag gi nges pa'i rgyu brjod par bya'o/_/gang gi phyir te nges par byed pa'i rgyu'i phyir byas
[\[225a.4\]]pa'am yod pa 'ga' zhig 'di ni 'jig pa'i bdag nyid can du 'byung ba dag yin gyi gzhan du ni ma yin la/_'dir 'ga' zhig nges par byed pa'i rang bzhin ni yod pa ma yin no/_/ci'i phyir zhe na/_skye ba dang ldan pa thams cad ni mi rtag pa nyid du grub pa'i phyir te/_skye ba gang la yod na thams cad ni skye ba
[\[225a.5\]]dang ldan pa thams cad rgyu tsam dag las skyes pa dag la khyad par med par 'jig par grub pa'i phyir ro zhes bya ba'i don to/_/de yang gzhan la dus gzhan du 'jig par rab tu grags pa kho nas gzung nas bshad pa yin no zhes shes par bya'o/_/skad cig mar 'jig pa ni ma yin te/_de nyid ni grub pa'i
[\[225a.6\]]skabs nyid yin pa'i phyir ro/_/dus gzhan du 'jig par grub pa na yang de 'jig pa'i bdag nyid du grub par 'gyur te/_de lta ma yin na snga ma dang 'dra bar phyis kyang 'jig par mi 'gyur te/_khyad par med pa'i phyir ro/_/de bas na 'jig pa med pa'i bdag nyid du rgyus skyed par byed pa yin no zhes 'dod
[\[225a.7\]]pas/_dus thams cad du gnas pa'i ngang tshul can du skyed par byed do zhes khas blang bar bya'o/_/de lta bur gyur pa'i byas pa'i dngos po ni yod pa ma yin te/_thams cad dus gzhan du 'jig par grub pa'i phyir ro/_/re zhig nang gi bdag nyid can blo dang dbang po dang lus rgyun chad ba can dag dmigs la/_phyi
[\[225b\]]
[\[225b.1\]]rol gyi shing la sogs pa yang dmigs so/_/ri la sogs pa dag kyang de la brten pa'i shing la sogs pa 'jig pa'i phyir 'jig pa kho nar 'gyur ro/_/de lta ma yin na brten pa yang 'jig par mi 'gyur ba'i phyir ro/_/gzhan dag kyang 'ga' zhig tu tha na rnam par shes pa'i 'bras bu yang mi skyed pa'i phyir/_
[\[225b.2\]]rdo rje la sogs pa dag kyang de'i rigs can nyid yin pas na 'jig pa grub pa yin no/_/'jig pa dang 'jig pa med pa'i rnam par dbye ba ni rgyus byas pa ma yin gyi/_'on kyang gal te skye ba dang ldan pa'i zhes bya ba la sogs pa la/_'di la skye ba yod pas na skye ba dang ldan pa yin la de'i rang bzhin ni skye ba
[\[225b.3\]]dang ldan pa'i rang bzhin te/_'jig pa dang ldan pa de nyid 'jig pa can yin no/_/de skad du 'ga' zhig de la de 'dra ba'i skye ba yod pa nyid gang gis 'ga' zhig 'gag par 'gyur gyi gzhan ni ma yin no zhes bstan par 'gyur ro/_/gzhan ni skye ba ni 'jig pa can gyi rang bzhin gyi rgyu ma yin te/_skye ba zhes bya ba
[\[225b.4\]]cung zad tha dad pa ni cung zhig ma yin na gang gis 'jig pa can gyi rang bzhin ci zhig byed par 'gyur/_dngos po rnams kyi rang bzhin nyid skye ba yin te/_de nyid las gang las skye ba 'di 'dra ba zhes gtan tshigs kyi rnam par dbye ba dpyod par byed do/_/rgyu med pa can gyi skye ba'i rang bzhin nges pa yod pa
[\[225b.5\]]ma yin te/_gang gi phyir skye ba dang ldan pa thams cad ni 'jig pa grub pas skye ba 'jig pa can gyi rang bzhin gyi rgyu ma yin pa de'i phyir byas pa'am yod pa 'di las rgyu las 'jig pa dang /_'jig pa med par skyed par byed pa nyid du 'dod pa rang gi ngo bo'i rnam par dbye ba med do/_/de med pa'i phyir te gtan tshigs kyi
[\[225b.6\]]rnam par dbye ba med pa'i phyir 'bras bu byas pa'am yod pa nyid la 'jig pa dang /_'jig pa med pa nyid du rnam par dbye ba yod pa ma yin pas na/_nas kyi sa bon la sogs pa dang mtshungs pa yin no/_/byas pa nyid la ltos nas de skad du skye ba dang ldan pa thams cad ni 'jig pa grub pas zhes bya ba la
[\[225b.7\]]sogs pas bstan to/_/yod pa nyid la yang ltos par mi rigs te/_rtag pa dag ni gzhan gyis yod pa nyid du khas blangs pa nyid kyi phyir ro/_/de ni yod pa ma yin te/_byas pa ma yin pa la yod pa nyid mi rung ba'i phyir ro/_/yod pa nyid thams cad ni yul dang dus dang dngos po la nges pa yin
[\[226a\]]
[\[226a.1\]]na/_rgyu med pa can nyid ni de la nges par mi rung ba'i phyir ro/_/gzhan gyis rdul phra rab dag dang yid ni lus can nyid yin pa'i phyir yul nges pa khas blangs pa yin na/_des byas pa'i phan btags pa med pa la yul 'di na rdul phra rab yod kyi gzhan na med la de bzhin du bdag gi
[\[226a.2\]]phyogs 'di na yid yod la gzhan na med do zhes bya ba'i yul nges par mi 'gyur ro/_/yul thams cad la rdul phra rab la sogs pa thams cad yod par 'gyur ro/_/de bas na zhes bya ba la sogs pas gang dag yod pa la ltos pa med pa zhes bya ba la sogs pa'i sbyor ba'i don mjug sdud pa yin no/_/'jig
[\[226a.3\]]pa la ltos pa med pa 'dis dngos po zhes 'ga' zhig la/_dus 'ga' zhig gi tshe/_'jig pa yod pa gang de dang 'gal ba can ci zhig byed de med pa ste 'ga' zhig la 'ga' zhig gi tshe 'jig pa de med pa'i rang bzhin de yod pa nyid du grub par byed de/_thams cad la dus thams cad du 'jig pa yod par grub
[\[226a.4\]]par byed ces bya ba'i don to/_/ci'i phyir zhe na/_gang gi phyir zhes bya ba la sogs pa smos pa la/_yul dang rdzas de la ltos pa can yin pa'i phyir te/_dus gang la'am rdzas gang 'gyur ba'i dus dang rdzas de la ltos pa can te/_ltos pa med pa nyid du mi 'gyur ro zhes gong du bshad zin to/_/'on te zhes bya ba la
[\[226a.5\]]sogs pa ni gzhan gyi yin no/_/rgyu med pa can ni ma yin te zhes bya ba ni yod pa nyid kyi rgyu'i ngo bo nyid las de ltar skye ba'i phyir te/_'jig pa'i rang bzhin du skye ba'i phyir ro/_/de nyid gsal bar bya ba'i phyir yod pa nyid ces bya ba la sogs pa smos pa la/_yod pa nyid du 'gyur ba zhes bya ba ni/_yod pa nyid thob par 'gyur
[\[226a.6\]]ba ni de 'dra ba nyid de/_'jig pa'i rang bzhin can gyi ngo bo yin pa'i phyir ro/_/gal te gdon mi za bar dngos po yod pa nyid ni rgyu 'ga' zhig las kyang byung ba ma yin no zhes bya ba 'di bsam pa ni yod pa thams cad ni rgyu la rag lus pa ma yin gyi/_phyogs dang dus dang rdul phra rab la sogs pa nyid 'ga' zhig
[\[226a.7\]]bsags pas brtag pa yin pa de bas na yod pa nyid kyi phyir zhes bya ba'i gtan tshigs ni/_de dag gis ma nges pa yin no zhes bya ba yin no/_/'on te bstan pa nyid du 'dod pa dag gi yod pa nyid ni blo bur ba ste/_rgyu med pa can yin pa'i yod pa 'di don 'ga' zhig la dus 'ga' zhig gi tshe yul
[\[226b\]]
[\[226b.1\]]'ga' zhig tu ldog par mi 'gyur te/_rdzas dang yul dang dus nges par mi 'gyur ro zhes bya ba'i don to/_/de nyid bstan par bya ba'i phyir de ni zhes bya ba la sogs pa smos te/_dngos po de ni rten du gyur pa 'ga' zhig la 'brel pa ste brten par 'gyur ba'am/_gang gang la skyed par byed pa po la sogs pa la
[\[226b.2\]]cung zhig rag lus pa ste ltos pa'am/_'brel pa med pa ma yin zhing gang gang la rag lus pa ma yin no/_/gal te yod pa nyid de 'di ni 'ga' zhig la rag lus pa can ma yin no zhe na/_rdzas dang yul dang dus la ltos par nges pa can du mi 'gyur te/_'di ltar nam mkha' la 'di yod pa nyid yin gyi bdag
[\[226b.3\]]la ma yin la/_bdag la yod pa nyid yin gyi dus la yod pa nyid ma yin no zhes bya ba la sogs par mi 'gyur ro/_/'di ltar yul 'di la rdul phra rab yod kyi gzhan la ma yin la/_bdag gi phyogs 'di la yid yod pa nyid yin gyi zhes bya ba la sogs pas yul nges par mi 'gyur ro/_/yul thams cad la
[\[226b.4\]]rdul phra rab la sogs pa thams cad dang phyogs la sogs pa dag la yang 'gyur te/_bdag nyid ji lta ba bzhin du 'bras bu med pa la dus dang rdzas la ltos par mi 'gyur te/_dus 'ga' zhig gi tshe lhan cig byed pa 'ga' zhig dang lhan cig 'bras bu med pa'i phyir ro/_/gzhan du de la rag las pa'i 'bras bu cig
[\[226b.5\]]car bskyed par 'gyur ro/_/gang zhig la ltos pa de ni de las skye ba dang ldan pa yin te myu gu la sogs pa bzhin te/_de bas na yod pa nyid 'di ni 'ga' zhig tu rtag par mngon par 'dod pa yin du zin kyang blo bur ba ma yin no/_/gal te yod pa nyid kyi rgyu kho na las 'jig pa 'byung ba yin no/_/'o na da ji ltar 'jig pa rgyu
[\[226b.6\]]med pa can du bstan zhes bya ba 'gal ba ston pa'o/_/skyes pa zhes bya ba la sogs pas ni lan 'debs par byed pa ste/_yod pa nyid kyi rgyu las 'jig pa'i rang bzhin skyes pa de'i ngo bo ste/_'jig pa'i rgyu gzhan la yang ltos pa med pa'i phyir 'jig pa rgyu med par bshad do/_/gang du 'dir yang 'jig pa
[\[226b.7\]]zhes bya ba dngos po las gzhan 'ga' zhig kyang med de dngos po nyid 'jig pa yin no zhes bshad do/_/zhig nas med pa 'jig pa ma yin nam/_de de ltar dngos po'i ngo bor 'gyur zhe na/_de nyid skad cig mar gnas pa'i tshul can du skyes pa yin pa'i phyir ro zhes bya ba smos te/_rang gi rgyu kho na las skad
[\[227a\]]
[\[227a.1\]]cig mar gnas pa'i ngang tshul can du skyes pa'i phyir 'jig pa zhes bya ste/_skad cig mar gnas pa kho na 'jig pa yin par 'dod kyi/_zhig nas med pa ni ma yin no zhes bya ba'i don to/_/gal te skad cig mar gnas pa can gyi ngo bo de nyid 'jig pa yin na yang ci'i phyir rgyun chad pa las sngar
[\[227a.2\]]yang de ltar mi 'dzin/_ma bzung ba de'i phyir skad cig mar gnas pa can gyi ngo bo ma yin no zhes bya bar rtogs par 'gyur ro zhe na/_de'i phyir blun po dag gis zhes bya ba la sogs pa smos te/_blun po ste mthong ba gsal po dang bral ba dag gis bum pa la sogs pa dngos po 'di'i rang bzhin skad cig mar gnas
[\[227a.3\]]pa can de ni/_rgyun chad pa'i dus phyis dngos po 'di 'jig pa can yin no zhes nges pa ste/_gsal bar gyur gyi sngar yod pa nyid kyi dus su ni ma yin no/_/mthong na yang zhes bya ba ni 'jig pa'i rang bzhin mthong ba yod na yang mthong ba'i dus su nges pa yod pa ma yin te/_ma rig pa'i mun pa nyid kyi phyir dang gzhan rgyun
[\[227a.4\]]'dra ba skye ba'i phyir ro/_/mthong ba gsal ba med pa'i phyir ro/_/de'i dbang gis te phyis nges pa'i dbang gis mi rtag go zhes bya bar rnam par 'jog par byed de/_dpe bstan pa'i phyir mi mkhas pa zhes bya ba la sogs pa smos te/_dper na skyes bu mkhas pas dug gi rdzas gzung du zin kyang 'khrul pa'i
[\[227a.5\]]rgyu mtshan yod pa'i phyir sngar nges par ma bzung la/_phyis dug gis byas pa'i 'gyur ba kha chu 'dzag pa la sogs pa mthong nas dug tu 'jog pa de bzhin no/_/de bas na zhes bya ba ni de'i phyir te/_'jig pa 'di ni zhes bya bar sbyar ro/_/dngos po'i yod pa nyid gang yin pa de ma gtogs par 'jig
[\[227a.6\]]pa'i rgyu cung zad la yang ltos pa med pa'i phyir/_de la khyab par byed pa ste yod pa nyid la khyab par byed pa yin no/_/'jig pa la ltos pa med pa zhes bya ba la sogs pa ni gzhan gyi'o/_/de'i rgyu nus pa med pa'i phyir yang zhes bya ba ni lan gyi tshig go/_/de rgyu zhes bya ba ni 'jig pa'i rgyu'o/_/med pa zhes bya
[\[227a.7\]]ba la dngos po grub pa'i phyis med pa zhes mngon par 'dod pa gang yin pa de'i bya ba dgag pa'i phyir dang /_gtan tshigs gzhan bsdu ba'i phyir yang gi sgra smos pa yin no/_/ji ltar zhes bya ba la sogs pa ni gzhan gyi'o/_/slob dpon gyis dngos po grub pa la ni zhes bya ba smos te/_dgongs pa ni 'jig
[\[227b\]]
[\[227b.1\]]pa'i rgyu'i dngos po de nyid dam de las gzhan byed ces bya ba 'di yin no/_/re zhig phyogs dang po ni ma yin te/_gang gi phyir dngos po grub pa la ni byed pa ste/_'jig pa'i rgyu ni dngos po de la mi byed de/_des ni rang gi rgyu kho na las grub pa'i phyir ro/_/phyogs gnyis pa yang ma yin te/_gang gi
[\[227b.2\]]phyir gzhan la byed pa ni dngos po de la cung zhig kyang ma yin te/_de'i gnas skabs can nyid yin pa'i phyir ro/_/de dang de ma yin pa'i ngo bo zhes bya ba la sogs pa la/_ji skad du bshad pa'i rnam pa dngos po'i ngo bo dang de las gzhan pa'i ngo bo la mi byed pa'i phyir zhes bya ba'i don to/_/kyang gi
[\[227b.3\]]sgras ni med pa rnam pa gsum sdud par byed pa'o/_/de bas na 'jig pa'i rgyu cung zad kyang mi byed pa ni 'jig pa la ltos pa med pa'i phyir nus pa med pa grub pa yin no/_/bya ba dgag pa'i phyir yang zhes bya ba'i yang gi sgras bsdus pa gang yin pa de gsal bar bya ba'i phyir/_ji ltar bya ba 'gog ce na zhes bya
[\[227b.4\]]ba la sogs pa smos pa la 'jig pa zhes bya ba ni/_'jig pa rgyu dang ldan par smra ba de dag gis dngos po'i ngo bo med pa yin par sems so/_/de bas na zhes bya ba ni de'i phyir te/_'jig pa'i rgyu 'di ni med pa'i ngo bo byed do zhes bya ba thob po/_/de ltar gnas pa de la gal te med pa zhes bya ba 'ga' zhig
[\[227b.5\]]'jig pa'i rgyus 'bras bu'i rang bzhin du 'gyur ba de'i tshe myu gu la sogs pa dang 'dra bar 'bras bu nyid yin pas na/_de nyid dngos po yin pa'i phyir med pa'i ngo bor mi 'gyur ro/_/de bas na gang dngos po 'di med pa 'jig pa'i rgyus byed do zhes smra ba des/_dngos po mi byed do zhes 'jig pa'i rgyu 'di'i
[\[227b.6\]]bya ba 'gog pa byed par mi 'gyur ro/_/bya ba 'gog pa de lta na yang cung zhig kyang mi byed pa'i 'jig pa'i rgyu 'di ci'i phyir/_dngos pos 'jig pa la ltos par bya ba yin te/_de ltar na dngos po ni 'jig pa la ltos pa med par grub pa yin no/_/ltos pa med pa de nyid kyi phyir/_gang zhes de nyid rang bzhin
[\[227b.7\]]gyis 'gyur/_dngos po 'ga' zhig la mthong bar 'gyur ba de la 'jig pa'o/_/de las gzhan pa dag la yang /_rang bzhin nyid kyis 'gyur ba yin/_rang bzhin tsam gyis ngo bo 'di las dngos po gzhan dag las ma mthong na yang zhes bya ba shes par bya'o/_/de 'di zhes bya ba la sogs pas 'chad
[\[228a\]]
[\[228a.1\]]par byed pa la/_'di zhes bya ba ni 'jig pa'o/_/de ltar gzhan dag la yang zhes bya ba ni ma mthong ba la yang ngo /_/dngos po'i yul can gyis zhes bya ba ni bsgrub pa'i yul can no/_/'bras bu'i ngo bo des zhes bya ba ni gzhi mthun pa nyid du sbyor ro/_/de yang lnga pa'i tshig gnyis pa
[\[228a.2\]]yin te/_'bras bu dang ngo bo de dag gis byas pa'o/_/gang la 'bras bu'i rtags kyi rjes su dpog pa yod pa de la de skad ces bya'o/_/de bzhin du gang la rang bzhin rtags kyis zhes bya bar tshig rnam par sbyar ro/_/bdag nyid ji lta ba bzhin du khyab par byed pa bsgrub par bya ba zhes bya ba la/_'bras bu'i rgyu
[\[228a.3\]]khyab par byed pa bsgrub par bya ba yin la/_rang bzhin gyi yang rang bzhin khyab par byed pa bsgrub par bya ba yin te/_bsgrub par bya ba rtags can de la 'bras bu dang /_rang bzhin gyi rtags de dag de nyid rag lus pa'i phyir ro/_/mi dmigs pa'i dbang du mdzad nas/_'jug pa zhes bya ba la sogs pa smos te/_yod pa
[\[228a.4\]]nges pa dang sgra dang tha snyad kyi mtshan nyid can gyi 'jug pa blo sngon can nyid kyi phyir/_tshad ma sngon du 'gro ba can nyid kyi phyir ro/_/de'i ngo bo mi dmigs na/_'jug pa'i yul de'i ngo bo mngon sum dang rjes su dpag pa dag gis mi dmigs na'o/_/rtog pa dang ldan pa 'jug par mi bya zhes bya bas zhes bya ba'i
[\[228a.5\]]cha 'di tsam gyis ma mthong ba'i yul can la yang mi dmigs pa ni tshad mar bshad/_gsum pa mi dmigs pa'i gtan tshigs ni go bar byed pa yin no zhes brjod do zhes bya bar sbyar ro/_/bye brag med par zhes bya ba ni mthong ba'i yul zhes bya ba'i khyad par 'di spangs nas/_spyir bsgrub par bya ba'i don 'ga'
[\[228a.6\]]zhig gi'o/_/yod par nges pa zhes bya ba la sogs pas don de nyid ston par byed do/_/yod pa'i sgra ni re re la yang sbyar bar bya'o/_/tshad ma'i phyis 'byung ba can gyi yod pa zhes bya ba'i rnam par rtog pa ni yod par nges pa'o/_/de'i phyis 'byung ba can kho na'i yod pa zhes bya ba'i sgra ni yod pa'i sgra'o/_/de
[\[228a.7\]]kho na bzhin du yod do zhes bya ba'i 'jug pa ni yod pa'i tha snyad do/_/thams cad kho na zhes bya ba'i sgra ni mthong ba'i yul can dang ma mthong ba'i yul can no/_/mdo las 'jug pa'i sgrar gsungs la/_/'grel pa las kyang yod par nges/_/zhes bya ba la sogs pa gsungs na/_de ci ltar don 'brel pa med pa
[\[228b\]]
[\[228b.1\]]can ma yin zhe na/_yod par nges pa las ni zhes bya ba la sogs pa smos te/_mngon sum gyis nyams su myong ba'i phyis 'byung ba can blang bar bya ba dang dor bar bya ba dang /_btang snyoms su bya ba'i don la blang ba dang dor ba dang btang snyoms su byed pa'i rnam par rtog pa yod par nges pa de las/_sgra dang tha snyad
[\[228b.2\]]dag 'jug par 'gyur ba de'i phyir yod par nges pa dang sgra dang tha snyad gsum po de dag kyang ci rigs par 'jug pa'i yan lag nyid kyi phyir dang /_'jug pa'i rang bzhin nyid yin pa'i phyir/_mdo las 'jug pa zhes bya bar bshad do/_/de'i phyir mdo dang 'grel pa dag la 'gal ba med do/_/ci'i phyir shes pa
[\[228b.3\]]log pa na yang yod pa'i tha snyad ldog par 'gyur/_gang gi phyir shes pa de nyid yod pa nyid yin la de med pa ni med pa nyid yin te/_de ltar na mi dmigs pa nyid rnam pa gnyi ga la yang bye brag med par med pa yin no zhes gong du bshad zin to/_/med pa nyid de yang bskal pa'i yul can gyi mi dmigs pa rtogs
[\[228b.4\]]pa'i dbang gis bshad pa yin te/_rtogs pa pos ni dmigs par mi 'gyur bas na med do zhes bya bar nges par byed kyi/_dngos po'i dbang gis ni ma yin no/_/'di ltar bskal pa'i don la yod pa nyid dang med pa nyid the tshom du 'gyur te/_gang gi phyir ji srid 'di la rtogs pa med pa de srid du 'di la bskal
[\[228b.5\]]pa'i dngos po de'i rtogs pa yod pa ma yin no/_/ci'i phyir zhe na/_yod pa nyid du zin kyang bskal pa'i don mi dmigs pas des de'i don mi byed pa ste/_skyes bu de'i don mi byed pa'i phyir ro/_/yod du zin kyang rtogs pa po la med pa dang 'dra'o/_/dngos su ni mi dmigs pa yin yang med pa dang yod pa ma
[\[228b.6\]]yin no/_/ci'i phyir zhe na/_yod pa nyid yin na yang rang bzhin la sogs pas bskal pas 'ga' zhig tu mi dmigs pa de'i phyir/_med pa nyid nges pa yang ma yin la/_yod pa nyid du nges pa yang ma yin te/_mi dmigs pa de ni med pa dag la yang mtshungs pa nyid kyi phyir ro/_/yod pa nyid de zhes bya bar sbyar
[\[228b.7\]]ro/_/dmigs pa'i mtshan nyid can ci 'dra ba zhig ce na/_dmigs pa'i rang bzhin can gyi yod pa nyid kyi ldog pa zhes bya ba'i don yin gyi/_dngos su yod pa nyid ldog pa ni ma yin te/_de ni the tshom du 'gyur ba'i phyir ro/_/gang gi phyir de lta yin pa de bas na dmigs pa'i mtshan nyid kyir gyur pa 'ga'
[\[229a\]]
[\[229a.1\]]zhig mi dmigs pa gang yin pa 'di yang dngos su med pa nyid kyi ngo bo yang yin no/_/yang gi sgras ni rtogs pa po'i dbang gis kyang ngo /_/ci'i phyir zhe na/_'jug par mi rung ba nyid de yod pa'i tha snyad du mi rung ba de nyid kyi phyir ro/_/de yang zhes bya ba mi dmigs pa ni yod pa'i tha snyad du
[\[229a.2\]]'gog pa'i yul 'di la yod pa'i tha snyad 'gog pa'i 'bras bu can nyid du de tshad mar mtshungs pa yin no/_/dmigs pa'i mtshan nyid kyir gyur pa'i mi dmigs pa gang yin pa de ni med par nges pa'i 'bras bu can yang yin te/_gang la med par nges pa'i 'bras bu can yod pa zhes tshig rnam par sbyar ro/_/
[\[229a.3\]]yod pa nyid ma yin du zin kyang zhes bya ba la sogs pas gsal bar byed pa la yod pa nyid ma yin zhes bya ba ni med pa'i tha snyad do/_/ci'i phyir zhe na/_gang dmigs su rung ba'i ngo bo la dmigs pa'i rgyu gzhan tshogs pa dag yod cing snang ba ni mi dmigs pa srid pa ma yin no/_/bskal pa'i yul mi dmigs
[\[229a.4\]]pa snga ma ni med pa nyid sgrub par byed pa yang ma yin te/_'di ltar mngon sum dang rjes su dpag pa dang lung ldog pa'i mtshan nyid can kho na yin na/_de la bstan bcos kyi dbang du byed pa'i skabs gang yin pa de la 'brel pa med cing med na mi 'byung ba can yin te/_bstan bcos skabs dang 'brel pa med
[\[229a.5\]]pa'i rang bzhin la sogs pa bskal pa'i don mang po dag ste/_bstan bcos kyi dbang du ma byas pa zhes bya ba'i don to/_/de dag mngon sum gyis yul yang ma yin no zhes bstan pa'i phyir/_dbang po las 'das pa zhes bya ba smos te/_rjes su dpag pa yang ma yin te/_'di ltar rtags can la min te/_de dag
[\[229a.6\]]la 'bras bu'i rtags med pa'i phyir ro/_/tshad ma gsum gyi yul las 'das pa de dag la ni tshad ma gsum ldog pa'i mtshan nyid can yin na/_ji ltar mi dmigs phyir na med de ma yin no/_/de med pa nyid ces bya ba la sogs pas 'chad par byed pa la/_de zhes bya ba ni rgol ba'o/_/don thams cad la
[\[229a.7\]]zhes bya ba ni yul dang dus dang rang bzhin gyis bskal pa dag la yang ngo /_/tshad ma gsum ldog pas zhes bya ba ni mngon sum dang rjes su dpag pa dang lung ldog pa las so/_/lung gi tshad ma khas blangs nas de skad du bshad do/_/de ni zhes bya ba bstan bcos ni dbang du byas pa med pa ste/_dbang
[\[229b\]]
[\[229b.1\]]du byed pa med par skyes bu'i don la te bar mkho ba med pa'i don 'ga' zhig la 'jug pa med pa'i phyir ro/_/de nyid bstan pa'i phyir/_bstan bcos zhes bya ba la sogs pa smos pa la/_gzhan du na zhes bya ba ni skyes bu'i don la nye bar mkho ba ma yin pa'i don la brten nas bstan bcos 'jug pa na'o/_/'brel
[\[229b.2\]]pa med pa'i brjod pa ste/_'brel pa med pa'i mngon par brjod pa'i bstan bcos ni tshad mar mi 'gyur ba'i phyir ro/_/skyes bu'i don la nye bar mkho ba nyid la bstan bcos 'jug pa ni bden te/_'on kyang skyes bu'i don la nye bar mkho ba'i skabs de la/_nye bar mkho ba'i don thams cad ni dngos su'am
[\[229b.3\]]brgyud pas bstan par bya ba yin pa de'i phyir/_bstan bcos ni don thams cad yul du byed pa yin no zhe na/_de'i phyir skabs de la zhes bya ba smos te/_skyes bu'i don dpyod pa'i skabs su mang po dag gdon mi za bar bstan par bya ba ma yin no/_/de bstan par bya ba'i phyir dper na zhes bya ba la
[\[229b.4\]]sogs pa smos pa la/_so sor nges pa'i bdag nyid ces bya ba ba ni skyes bu so sor tha dad pa dag go/_/de ni skyes bu dag mtha' yas pa'i phyir sems kyi 'jug pa mtha' yas par bstan to/_/nges pa'i rgyu mtshan las 'byung ba ma yin pa'i ngang tshul gang la yod pa zhes bya bar tshig rnam par sbyar ro/_/'dis
[\[229b.5\]]ni skyes bu gcig la yang rgyu mtshan tha dad pa'i phyir mang po nyid dang go rims nges pa med pa nyid bstan to/_/skyes bu'i don la nye bar mkho ba nyid yod du zin kyang /_de lta bur gyur pa'i sems kyi 'jug pa ma lus par tshig re re nas/_gdon mi za bar bstan par bya ba ma yin te mi nus pa nyid kyi phyir ro/_/
[\[229b.6\]]yul dang dus kyis chod pa'i skyes bu'i don gyi skabs la nye bar mkho ba med pa'i rdzas kyi bye brag gdon mi za bar bstan par mi bya'o de bas na de bstan bcos kyi yul du byed pa ma yin no/_/de zhes bya ba ni sems kyi 'jug pa yin la/_de zhes bya ba ni rdzas kyi bye brag de dag kyang ngo /_/de zhes bya ba ni
[\[229b.7\]]skyes pa'i rtags su bstan te/_skyes pa bud med dang zhes bya ba skyes pa lhag par ma byas pa'o/_/mngon sum ldog pa yang med pa sgrub par byed pa ma yin no zhes bstan pa'i phyir/_de ltar zhes bya ba la sogs pa smos pa la/_de ltar bskal pa dag la zhes bya ba yul la sogs pas bskal pa dag
[\[230a\]]
[\[230a.1\]]la rang gi nus pa nye ba'i phyir te/_rang gi rnam par shes pa gtod par byed pa'i phyir/_shes pa skyes pa'i nus pa de yod pa ma yin no/_/des ni dbang po las 'das zhes bya ba'i tshig de rnam par bshad pa yin no/_/rjes su dpag pa'i yang de dag yul ma yin par bstan par
[\[230a.2\]]bya ba'i phyir/_de dag gi zhes bya ba la sogs pa smos pa la/_de dag gi zhes bya ba ni yul la sogs pa dag gi'o/_/gang gis zhes bya ba ni 'bras bu mi dmigs pas so/_/de ni rtags can min zhes bya ba'i tshig de rnam par bshad pa yin no/_/de dag gi ni zhes bya ba ni bskal pa dag ni'o/_/gang gi phyir
[\[230a.3\]]de ltar yin pa de bas na yul la sogs pas bskal pa'i yul mi dmigs pa thams cad kyang /_ldog pa nges pa ste med pa nges par sgrub par byed pa ma yin no zhes bya ba ni mjug sdud par byed pa'o/_/yod pa'i tha snyad 'gog pa yang 'dir tshad mar khas blangs nas bshad kyi/_dngos su de la yang tshad
[\[230a.4\]]ma med do zhe na/_de bas na 'di ni zhes bya ba la sogs pa smos pa la/_'di ni zhes bya ba ni mi snang ba'i yul can gyi mi dmigs pa ni'o/_/yod med nges pa'i 'bras can min/_phyir na ste yod par nges pa'i 'bras bu can du mi 'gyur te/_yod pa'i tha snyad kyi rgyu mtshan med pa'i ngo bo can
[\[230a.5\]]nyid yin pa'i phyir ro/_/med par nges pa'i 'bras bu can du yang mi 'gyur te the tshom za ba'i phyir ro/_/phyir ni gtan tshigs so/_/mi dmigs pa 'di ni tshad ma nyid mi 'gyur/_mi dmigs pa zhes bya ba la sogs pas 'chad par byed do/_/ci'i phyir zhe na/_tshad ma dag ni nges pa'i 'bras bu can te yid
[\[230a.6\]]ches pa'i 'bras bu can nyid yin pa'i phyir ro/_/mngon sum gyi tshad ma yang rnam pa kun 'dzin pa na 'jug pa'i yul gyi rnam par nges par byed pa gang yin pa de dag la tshad ma yin gyi/_mi dmigs pa 'di ni 'ga' zhig yod pa dang med pa nges par byed pa ma yin no/_/de ltar mi 'gyur mod kyi/_'jug pa 'gog pa la
[\[230a.7\]]tshad mar 'gyur ro zhe na bden te/_'on kyang 'di 'jug pa 'gog pa yin yang sems la the tshom yongs su gcod pa can ma yin no/_/sems gang la the tshom yongs su gcod pa yod pa zhes bya bar tshig rnam par sbyar ro/_/the tshom za ba yod na gdon mi za bar 'dug par mi bya'o zhes de ltar sems la nges pa med do zhes bya
[\[230b\]]
[\[230b.1\]]ba'i don to/_/the tshom las kyang 'ga' zhig la zhing pa la sogs pa'i skyes bu 'jug pa'i phyir ro/_/'o na ji ltar 'jug pa med pa'i 'bras bu can nyid kyis 'di tshad mar bshad ce na/_de'i phyir gal te zhes bya ba la sogs pa smos te/_de bzhin kho na yin pa la 'jug par byed pa kha na ma tho ba med pa yin no/_/
[\[230b.2\]]gal te rtog pa sngon du gtong ba can nges pa sngon du 'gro ba'i tha snyad du byed pa can yin pa de'i phyir nges par ji lta ba bzhin du 'jug pa don du gnyer bar 'dod pa la'o/_/mi snang ba'i yul mi dmigs pa de ni mi 'jug 'bras bu can zhes bshad zin to/_/rtags kyi phul du byung ba yod pa can zhes bya ba la mi
[\[230b.3\]]dmigs pa'i rtags de phul du byung ba'i khyad par dmigs pa'i mtshan nyid kyir gyur pa de yod pa ste/_yod pa de nyid de gang la yod pa de la de skad ces bya'o/_/rtags kyi khyad par ldan pa zhes bya ba'i don to/_/dmigs pa'o mtshan nyid kyir gyur pa mi dmigs pa zhes bya ba'i tha tshig go/_/rtags kyi khyad par las
[\[230b.4\]]yod pa ste/_skye ba gang la yod pa ste skye ba gang la yod pa zhes bya ba'i don ni ma yin te/_dmigs pa'i mtshan nyid kyir gyur pa'i zhes bya ba'i khyad par 'di las mi dmigs pa skye ba ma yin no/_/'dir zhes bya ba la sogs pas 'chad par byed pa la/_'dir zhes bya ba med pa'i tha snyad la/_gtan tshigs bye
[\[230b.5\]]brag la ltos nas/_/la lar mer shes 'bras bu can/_/zhes bya ba la sogs pa ji ltar gong du dper byas pa lta bu'o/_/gang yang mi dmigs pa tshad ma yin no zhes bshad pa ni bye brag med par khong du chud par mi bya'o/_/'on kyang rang bzhin zhes bya ba la sogs pa bskal pa can ni rang bzhin yin la
[\[230b.6\]]shes byed ni rtags yin te/_de dag mi shes pa ni rang bzhin shes byed mi shes la/_de la med pa nyid bsgrub par bya ba la tshad ma yod pa ma yin no zhes bya ba'i rigs pa 'di brjod pa yin/_rang bzhin mi shes pa ni mngon sum log pa yin la/_shes byed mi shes pa ni rjes su dpag pa las log pa yin no/_/
[\[230b.7\]]mi snang ba'i yul can gyis mngon sum dang rjes su dpag pa log pa la rigs pa 'di brjod pa yin no zhes bya ba ni bsdus pa'i don to/_/gang zhes bya ba la sogs pas 'chad par byed de/_gang bskal pa'i don 'ga' zhig gi rang gi ngo bo mngon sum gyis mi dmigs te/_yul la sogs pas bskal
[\[231a\]]
[\[231a.1\]]pa'i rgyu'i phyir ro/_/rang bzhin de ni mi dmigs pa tsam ste de'i yul can gyis mi dmigs pa tsam mngon sum log pa tsam des med pa zhes bya ba ma yin no/_/gang du ji skad bshad pa lta bu zhes bya ba ni de ltar bskal pa dag la rang gi nus pa nye ba'i phyir shes pa bskyed pa'i nus pa yang
[\[231a.2\]]yod pa ma yin no zhes bya ba la sogs pas so/_/rang bzhin mi shes pa zhes bya ba de bshad nas shes byed mi shes pa la zhes bya ba de bshad pa'i phyir/_shes par byed pa zhes bya ba la sogs pa smos pa la/_shes par byed pa zhes bya ba'i 'grel pa ni rtags las zhes bya ba'o dbang po las 'das pa'i don rnam
[\[231a.3\]]pa thams cad du dper na sems 'dod chags dang bral ba med do zhes bya ba la sogs pas spong bar byed do/_/de bzhin du shes par byed pa rtags la med pa'i phyir rang bzhin gyis khyad par spong bar byed do/_/dper na sbyin pa zhes bya ba la sogs pa 'dir ni khyad par spong ba yin gyi chos can yod pa nyid tsam ni ma yin
[\[231a.4\]]no/_/sbyin pa dang 'tshe ba la sogs pa ni zlas dbye ba'o/_/de'i yul can gyi sems de la de skad ces bya'o/_/sbyin pa'i sems dag la 'tshe ba la sogs pa las ldog pa'i sems dag ces bya ba'i don to//_//bam po nyi shu rtsa gnyis pa/_mngon par mtho ba'i rgyu nyid ni ma 'ongs pa'i
[\[231a.5\]]'bras bu khyad par can gyi rgyu nyid du 'dir sems pa dag gi rang gi ngo bo spong ba ni ma yin te/_de dag ni mngon sum nyid yin pa'i phyir ro/_/'on kyang mngon par mtho ba'i rgyu nyid de rang bzhin gyi khyad par zhes bya'o/_/sems pa dag ni mngon sum nyid yin pa'i phyir de'i bdag nyid du gyur pa mngon par mtho ba'i
[\[231a.6\]]rgyu nyid kyang mngon sum nyid yin pa de bas na 'khrul pa 'di gang las yin zhe na/_de'i phyir mngon sum gyi don la zhes bya ba la sogs pa smras te/_mngon sum gyi don la phyin ci log pas zhes bya ba 'di dang sbyar ro/_/mngon par mtho ba'i rgyu med do zhes de ltar skur pa 'debs par byed na yang ngo /_/ci
[\[231a.7\]]ltar phyin ci log pas zhe na/_de'i 'bras bu med pa can dang zhes bya ba la sogs pa smras te/_de'i 'bras bu med pa can te mngon par mtho ba'i 'bras bu med pa can sems pa'i khyad par lung du ma bstan par mtho ba gang yin pa de dag dang chos mthun pa nyid kyi phyir ro/_/gal te ji ltar chos mthun pa
[\[231b\]]
[\[231b.1\]]can yin zhe na/_'bras bu de ma thag pa med pa'i phyir zhes bya ba smras te/_de'i 'bras bu med pa can gzhan gang las 'bras bu'i de ma thag pa ma mthong ngo /_/de tsam gyis zhes bya ba ni 'bras bu de ma thag pa mthong ba tsam gyis de med pa nyid de 'bras bu med pa ma yin no/_/ci'i phyir zhe na/_'bras bu zhes bya ba la sogs
[\[231b.2\]]pa smos te/_'bras bu dus gzhan phyi ma phyi ma gnas skabs gyur pa'i mtshan nyid can gyis chos pa dag ni rgyu las skyes pa mthong ba'i phyir ro/_/byi ba dang khyi smyon pa zhes bya ba zlas dbye ba'o/_/byi ba dang khyi smyon pa dag gi sos bzung ba'i dug gang yin pa'i sngar 'gyur ba ma mthong ba de las/_dus gzhan du brgyal ba la
[\[231b.3\]]sogs pa'i mtshan nyid can gyi 'gyur ba mthong ba'i phyir ro/_/byi ba'i dug la sogs pa'i phyis 'gyur ba mthong ba las de 'bras bu'i nus pa rjes su dpag par rigs pa yin no/_/sbyin pa la sogs pa'i sems pa'i ma 'ongs pa'i 'bras bu gang yin pa de ni shin tu mi rigs pa'i phyir med pa nyid rigs pa yin no zhe na/_de zhes bya
[\[231b.4\]]ba la sogs pa smos te/_de la sbyin pa la sogs pa'i sems pa dag las ma 'ongs pa'i 'bras bu 'byung ba 'gal ba med pa ste/_gnod pa can gyi tshad ma med pa'i phyir/_bsgrub par bya ba 'bras bu 'byin pa'i nus pa med pa 'di la mi dmigs pa tsam ni tshad ma ma yin no/_/gal te gnod pa can gyi tshad ma med
[\[231b.5\]]pa'i phyir spong ba ni yod pa ma yin na/_yod pa nyid la tshad ma gang yin te/_tshad ma med pa de bas na yod pa nyid du nges pa yang rigs pa ma yin no zhe na/_gnod pa can dang sgrub par byed pa'i tshad ma med pa de'i phyir the tshom za ba yin yang bla ste zhes bya ba smos te/_spong ba ni rnam pa thams cad du rigs pa ma yin no/_/sems 'dod
[\[231b.6\]]chags dang bral ba dang thams cad mkhyen pa la tshad ma yang srid pa'i phyir mi spong ngo /_/srid pa'i tshad ma de yang le'u gnyis pa las bsgrub par 'gyur ro/_/de ltar ni 'gyur mod kyi/_'di ltar sbyin pa dang 'tshe ba las ldog pa'i sems pa dag la mngon par mtho ba'i rgyu'i rang bzhin yod pa de'i tshe de dag gzung ba
[\[231b.7\]]na de yang gzung bar 'gyur na gang bzung ba na gang ma bzung ba gang yin pa de ni de'i rang bzhin du rigs pa ma yin te/_de nyid gnod pa can gyi tshad ma yin la lha nyid kyi khyad par la sogs pa yang ci ste yod na/_de dag gis gdon mi za bar don gyi bya ba 'ga' zhig byed na/_mi snang ba de bas na don gyi bya ba mi byed pa'i
[\[232a\]]
[\[232a.1\]]phyir yod pa nyid ma yin pa de nyid gnod pa can gyi tshad mar 'gyur ro zhe na/_de bas na zhes bya ba la sogs pa smos pa la/_de bas na zhes bya ba ni dag nye bar dgod pa'o/_/'dir zhes bya ba ni nges par gzung ba ste/_bskal pa'i don 'das ma thag pa de dag gi nang nas so/_/don nam rang gi ngo
[\[232a.2\]]bo 'ga' zhig la zhes bya ba ni ji ltar gzhung gi rim pa yin pa de ltar na ci rigs par sbyar te/_sbyin pa la sogs pa'i sems pa'i rang bzhin 'ga' zhig la shes pa med pa ma grub par 'gyur ro/_/ci ltar zhe na/_mthong ba gsal ba med pa'i phyir te/_yul de nyams su myong ba la ji ltar gzung ba'i rang bzhin gyi ngo bo nges
[\[232a.3\]]par bskyed pa'i nus pa med pa'i phyir ro/_/rang bzhin la sogs pas bskal pa'i don 'ga' zhig la shes par byed pa 'bras bu de med pa'i phyir/_shes par byed pa ma grub par 'gyur ro/_/ci'i phyir 'bras bu nyid med pa yin zhe na/_rgyu rnams ni zhes bya ba la sogs pa smos te/_rgyu rnams kyis ni dus
[\[232a.4\]]thams cad du skyes bu thams cad kyis gzung bar bya ba bdag nyid shes par byed pa 'bras bu gdon mi za bar brtsam par bya ba ma yin no zhes bya ba ni nges pa'o/_/rang bzhin la sogs pas bskal pa de dag ni don byed pas stong pa ma yin te/_tshu rol mthong ba'i yul du gyur pa ma yin pa ni don gyi bya ba byed
[\[232a.5\]]pa'i phyir ro/_/'di tsam gyis zhes bya ba ni ji skad du bshad pa'i shes par byed pa med pas/_de med par byed pa ma yin te zhes bya ba ni/_dbang po las 'das pa lha nyid kyi khyad par dang /_mngon par mtho ba'i rgyu la sogs pa rang bzhin gyi khyad par dag med pa yin te/_mngon sum dang rjes su dpag pa dag log pa
[\[232a.6\]]tsam gyis med pa nyid mi 'gal ba'i phyir ro/_/ji skad du bshad pa'i dbang po las 'das pa dag la shes par byed pa med do zhes bstan par mi nus so/_/ci'i phyir zhe na/_yang go rims bzhin du 'ga' zhig la mngon par gsal ba'i phyir ro/_/'di ltar ji ltar yang la lar mtho ba dang dman pa'i phyir
[\[232a.7\]]mthong ba'i rang bzhin nges pa med pa la yang de gsal ba la sogs pa 'byung ba'i phyir mthong ba nges par byed de/_dper na drug la sogs pa'i rdzas goms pa lta bu'o/_/de bzhin du sbyin pa la sogs pa thams cad la yang rab tu gsal bar byed pa 'byung ba can dag mngon par gsal bar bsam par bya'o/_/
[\[232b\]]
[\[232b.1\]]rnal 'byor sgrub pa las srid pa'i tshad ma 'chad par 'gyur ro/_/de bzhin du sa bon 'bras bu rtsom pa med pa 'ga' zhig gi dus gzhan du 'bras bu tshad ma mngon par gsal bar snang ba de ltar dbang po las 'das pa dag la yang bsam par bya'o/_/'di ltar 'dra ba la sogs pa 'ga' zhig la bdag gi
[\[232b.2\]]yul can gyi shes pa'am/_rims la sogs pa'i 'bras bu skyed par byed do/_/de bas na bskal pa dag la rang bzhin mi dmigs pa ni med pa nyid/_sgrub par byed pa ma yin zhing 'bras bu mi dmigs pa yang ma yin no/_/de la rgyu mi dmigs pa ni med pa sgrub par byed pa yin no zhes bstan pa'i phyir/_rgyu
[\[232b.3\]]mi shes pa zhes bya ba la sogs pa la/_rgyu mi shes pa ste/_rgyu mi dmigs pa ni 'bras bu rang bzhin gyis bskal pa can gyi yang /_med pa nyid ni sgrub byed yin/_/rang gi ngo bo zhes bya ba la sogs pas 'chad par byed de/_bskal pa'i yul gyi ngo bo med pa bsgrub par bya ba la rang bzhin mi dmigs pa nyid ni tshad mar mi
[\[232b.4\]]brjod kyi/_rgyu mi dmigs pa kho na tshad ma yin no/_/bskal pa'i yul la rgyu mi dmigs pa nyid kyis nges par mi nus pa ma yin nam/_rang bzhin la sogs pas bskal pa dag ni 'ga' zhig dang lhan cig byed pa rgyu dang 'bras bu'i dngos po nyid nges par mi byed pa'i phyir ro/_/de ni bden te 'on kyang ma
[\[232b.5\]]bstan pa'i yul med pa tsam rtogs pa'i phyir rgyu med pa rang bzhin la sogs pa bskal pa'i 'bras bu yang gdon mi za bar 'gyur ba ma yin no zhes de tsam du bstan par nus te/_cha 'di tsam gyis rgyu nye bar bkod pa yin no/_/de nyid kyi phyir spyi gang zhes bya ba la sogs pa smos te/_'di ltar bskal
[\[232b.6\]]pa dag la rang bzhin mi dmigs pa ni ma bstan pa'i yul can yin du zin kyang /_rnam par gzhag par nus pa ma yin no/_/la lar zhes bya ba la sogs pa ni gzhan gyi yin te/_gnas khang la sogs par me shir zin kyang du ba mthong ba'i phyir ro/_/de ltar na rgyu zhig tu zin kyang /_'bras bu mthong
[\[232b.7\]]ngo zhes bya ba ni 'khrul pa yin no/_/rgyu med par 'bras bu mi 'gyur ro zhes bya ba'i tshig 'dis ni rgyu gnas pa'i dus na 'bras bu yod pa ste/_ji srid rgyu yod pa de srid du 'bras bu yod pa nyid ces bya ba'i don to/_/de skad du mi smra ste/_gang gi rgyu zhig na yang zhes bya ba la sogs pas thal bar 'gyur te/_
[\[233a\]]
[\[233a.1\]]rgyu las cig car skyes pa'i 'bras bu ni rgyu zhig na yang dus gzhan na gnas pa'i phyir ro/_/'o na tshig 'dis ci brjod ce na/_rgyu med par zhes bya ba la sogs pa smos te/_'di ltar gzhung 'dis dngos po de ltar zhes bya ba la sogs pa'i gzhung gis chod pa de ltar na yang /_don gyi dbang gis de ltar
[\[233a.2\]]sbyar ba yin no/_/de ltar re zhig bstan pa nyid du khas blangs nas bshad pa yin no/_/dngos po skad cig ma yin pa de bas na rgyu zhig pa'i 'bras bu gnas pa dag med do zhes bya ba gang la 'khrul pa the tshom za/_'di ltar mes bskyed pa'i du ba'i skad cig ma gang yin pa de me zhig pa na gnas pa yod pa ma yin te/_mes
[\[233a.3\]]bskyed pa'i du ba'i skad cig ma gnyis pa yod pa de nyid kyi tshe/_rgyur gyur pa'i me'i skad cig pa gsum pa la du ba'i skad cig ma yang 'jig pa de ltar na/_gang las rgyu las rgyu 'jig pa'i phyis 'bras bu gnas pa yin/_gang yang phyis 'bras bu gzhag pa can gyi du ba ni du ba'i rtags can nyid kyi me'i rtags can ma
[\[233a.4\]]yin pa de nyid bstan pa'i phyir/_dngos po de ltar zhes bya ba la sogs pa smos pa la/_de ltar gnas pa can zhes bya ba ni dang po'i rgyu zhig na yang dus phyis gnas pa can te/_de'i rgyu can ni rgyu sngar 'gag pa'i nye bar len pa can ni ma yin pa'o/_/'o na ji ltar du ba phyis 'byung ba me'i rgyu can yin zhes
[\[233a.5\]]brjod ce na/_brgyud pas zhes bya ba la sogs pa smos te/_re zhig du ba'i skad cig ma dang po ni me nyid kyis skyed par byed la du ba'i skad cig ma des kyang gzhan zhes bya ba de ltar brgyud pas so/_/de nyid gsal bar bya ba'i phyir rgyun la phan 'dogs pa'i phyir zhes bya ba smos te/_thog mar rgyun skyed par
[\[233a.6\]]byed pa'i phyir de 'bras bu bstan pa te/_rgyu dang po de'i phyi ma dag kyang 'bras bu yin no zhes de ltar tha snyad du byas pa'o/_/gal te rgyu'i tshad ma rnam pa 'ga' zhig gis med pa grub pa de'i tshe de'i 'bras bu ste/_rgyu bkag par gyur pa de'i 'bras bu yod do zhes nges par mi 'gyur ro/_/'di ni/_gal te gtan
[\[233a.7\]]tshigs 'ga' zhig gis/_/de med pa ni rtogs par 'gyur/_/zhes bya ba'i tshigs su bcad pa'i cha 'chad par 'gyur ba yin te/_'di ni don gyi sbyor ba'o/_/des kyang bstan pa'i yul can gyi med pa sgrub par byed par 'dod pa bstan pa yin no/_/ma bstan pa'i yul can ni de ltar ltos par bya ba ma
[\[233b\]]
[\[233b.1\]]yin te/_gal te rgyu med na yang 'bras bu yang gdon mi za bar 'gyur ba ma yin te/_rgyu med par dngos po 'byung ba mi srid pa'i phyir zhes bya ba de tsam ni bstan pa'i phyir ro/_/de yang de ma thag pa nyid du bshad zin to/_/don gyi zhes bya ba la sogs pa la don zhes bya ba khyab par byed pa'i rang bzhin rtags can te
[\[233b.2\]]med pa nyid du bsgrub par bya ba la/_rang bzhin mi dmigs pa yang ste/_khyab par byed pa mi dmigs pa yang med pa sgrub par byed pa yin no zhes bya ba'i skabs yin no/_/rang bzhin nyid kyi zhes bya ba la sogs pas 'chad par byed pa la 'ga' zhig ces bya ba ni khyab par byed pa mi dmigs pa'o/_/gal te khyab
[\[233b.3\]]par byed pa mi dmigs pa na khyab par bya ba 'dod pa 'di'i rang bzhin grub par 'gyur ba de'i tshe tshad mar 'gyur ro/_/gal te gtan tshigs 'ga' zhig gis te rang bzhin mi dmigs pa zhes bya bas/_de med pa ni rtogs par 'gyur/_/gal te zhes bya ba la sogs pas don 'chad pa yin te/_gal te
[\[233b.4\]]rgyu 'di med pa grub par 'gyur ba zhes bya bar sbyar ro/_/khyab par byed pa'i rang bzhin go bar byed pa gtan tshigs 'ga' zhig las med par 'gyur ro/_/dmigs pa'i mtshan nyid kyir gyur pa las mi dmigs pa'i phyir ro/_/de ltar na dgag pa la go bar byed pa'i gtan tshigs ni mi dmigs pa
[\[233b.5\]]tsam ma yin no/_/rgyu'am khyab par byed pa de ni go bar byed pa'i gtan tshigs las med pa nyid du grub pas go rims bzhin du 'bras bu'am khyab par bya ba ldog par byed de/_de med par ma grub na ste/_rgyu dang khyab par byed pa ma grub na 'bras bu dang khyab par bya ba ldog pa la yang the tshom za ba'i phyir ro/_/
[\[233b.6\]]de yang gong du ji skad du bshad pa'i bstan pa'i yul can gyi med pa sgrub par byed pa yin par blta bar bya'o/_/gal te rang bzhin med pa nyid bsgrub par bya ba la de mi dmigs pa nyid tshad ma yin par ma brjod dam/_ji ltar na de bum pa la sogs pa'i dngos po'i bdag nyid mi dmigs pa las med pa
[\[233b.7\]]grub ce na/_len du mthong ba zhes bya ba la sogs pa smos te/_bskal pa'i yul nyid la rang bzhin mi dmigs pa tshad ma ma yin gyi/_snang ba la ni yin zhes bya ba bsdus pa'i don to/_/snang ba zhes bya ba 'dis ni rang bzhin la sogs pas ma bskal pa bstan to/_/de lta bu'i rnam pa can gyi
[\[234a\]]
[\[234a.1\]]dngos po de ni mi dmigs pa yod pa'i dngos po med pa ste yod pa nyid rtogs par 'gyur ro/_/gang gi tshe zhe na mthong ba med pa dag gi rgyu mi srid par ni 'gyur ba na mthong ba med pa'i rgyu ste rgyu gzhan ma tshang ba de mi srid par 'gyur ba na ste/_dmigs pa'i rkyen gzhan tshogs par gyur ces
[\[234a.2\]]bya ba'i don to/_/gal te zhes bya ba la sogs pas 'chad par byed de/_bdag nyid go bar byed cing rtogs par byed pas na dngos po'o/_/gal te rang bzhin la sogs pas ma bskal pas rang bzhin gyi khyad par du 'gyur na/_bdag nyid ji lta ba bzhin du 'dzin par byed pa po ste/_gang zhig gang gis 'dzin pa po'i dbang
[\[234a.3\]]po des dmigs pa nyid du 'gyur ro/_/'dis ni snang ba'i zhes bya ba de rnam par bshad pa yin no/_/de yang ji skad du bshad pa'i dngos po mthong ba'i gegs byed pa can te/_rnam par shes pa skyed par byed pa'i rgyu la gnod par byed pa can no/_/bar chad la sogs pa dag ces bya ba'i sogs pa'i sgras ni ma tshang ba
[\[234a.4\]]gzung ngo /_/gags byed pa la sogs pa med pa ste dmigs pa'i rkyen dag yod na zhes bya ba'i don to/_/dmigs pa kho nar 'gyur te/_rnam pa gzhan du ni ma yin no/_/de lta bur gyur pa mi dmigs pa ni med do zhes nges par 'gyur ro/_/ci'i phyir zhe na/_de 'dra bar 'gyur ba ste/_dmigs pa'i mtshan nyid
[\[234a.5\]]kyir gyur pa yod na dmigs pa la 'khrul pa med pa'i phyir ro/_/gang 'di nyid ni rang gi ngo bo med par nges pa na mthong ba med pa dag gis zhes bya ba la sogs pas gtan tshigs 'di nyid bshad par bya ba rigs par bya'o/_/bsgrub par bya ba gang la zhe na/_rgyu dang khyad par byed pa dag med pa'i bsgrub par bya ba la
[\[234a.6\]]yang ngo /_/dngos po 'gal ba yod na yang /_/zhes bya ba la sogs pa la/_yang gi sgra ni rim pa gzhan dang sbyar te/_de dang 'gal ba dmigs na yang zhes bya bar blta bar bya'o/_/gang med pa bsgrub par bya ba de dang 'gal ba gang yin pa de dmigs pa med pa nyid de dgag par bya ba med par 'gyur ro/_/ci'i phyir zhe na/_
[\[234a.7\]]dngos po 'gal ba yod na ni/_/de yod pa la gnod byed phyir te/_/dgag par bya bar 'dod pa de nyid yod pa nyid la gnod par byed pa'i phyir te/_gnyi ga lhan cig mi gnas pa'i phyir zhes bya ba'i don to/_/dngos po zhes bya ba la sogs pas 'chad par byed de/_dngos po gang zhig bdag nyid 'gal ba gang dang
[\[234b\]]
[\[234b.1\]]lhan cig mi gnas te/_dper na grang ba dang dro ba'i reg pa lta bu'o/_/ci'i phyir mi gnas she na/_de dag gi nye bar len pa zhes bya ba la sogs pa smos pa la/_'gal ba de dag gi nye bar len pa gang yin pa de dag ni phan tshun gcig la gcig mi mthun pa gang yin pa de'i rten yin pa nyid kyis te/_dro ba'i nye bar len pa ni grong ba'i
[\[234b.2\]]nye bar len pa dang mi mthun pa'i rten yin pas so/_/de bas gcig gis kyang cig shos kyi zhes bya ba'i don to/_/rgyu des grang ba dang dro ba 'gal ba dag gis 'bras bu dag ni gcig la yang cig car rtsom pa 'gal ba'i phyir ro/_/sngar mi dmigs pa'i rab tu dbye ba 'di na grang ba'i reg pa med de me yod pa'i phyir ro
[\[234b.3\]]zhes bya ba la sogs pa ji skad bshad ma thag pa'i rnam pa grang ba dang dro ba 'gal ba de dag ni gcig yod na yang gzhan med pa rtogs par 'gyur ro/_/ci ste yang 'dir mi dmigs pa zhes ma thos pa de ltar na yang rang bzhin 'gal ba zhes bya ba'i rtags ni mi dmigs pa las tha dad par brjod par mi bya'o/_/
[\[234b.4\]]ci'i phyir zhe na/_mi dmigs pa de nyid las 'gal ba rtogs pa'i phyir dang /_'gal ba las kyang med pa bsgrub pa'i phyir ro/_/'gal ba yang ji ltar nges par 'gyur/_gal te dmigs pa na cig shos mi dmigs par 'gyur gyi/_de lta ma yin na cig shos dmigs pa ma bkag pa can med pa mi 'grub pa'i phyir ro/_/
[\[234b.5\]]de ltar na don gyis 'gal ba grub pa na mi dmigs pa kho na rab tu sbyor bar 'gyur ro/_/de lta bu'i rnam pa ste snang ba'i yul mi dmigs pa las med pa rtogs par 'gyur ba de bas 'di tshad ma yin pa ni bla ste/_de yang ji ltar rjes su dpag pa nyid ma yin gyi 'on kyang tshad ma gzhan kho na yin no zhes bsams
[\[234b.6\]]pa'o/_/ji ltar yang mi 'gyur zhes bya ba ni slob dpon gyi'o/_/dpe la ltos pa med pa'i phyir te zhes bya ba ni gzhan gyi yin te/_rjes su dpag pa ni dpe la ltos pa yin te rjes su dpag pa 'gro ba dang ldog pa nyid kyi phyir ro/_/de ltar mi dmigs pa ni ma yin pa de bas na rjes su dpag pa'i mtshan nyid dang mi ldan pa'i
[\[234b.7\]]phyir rjes su dpag pa ma yin no/_/dpe la ltos pa med pa nyid 'di la ni zhes bya ba la sogs pa smras te/_'di la zhes bya ba ni mi dmigs pa la'o/_/ci'i phyir zhes bya ba la sogs pa ni slob dpon gyi yin te/_dpe nyid yin zhes bya ba'i don to/_/de zhes bya ba la sogs pa smos pa ni gzhan gyi yin te/_de ni
[\[235a\]]
[\[235a.1\]]nam mkha'i me tog la sogs pa'o/_/med pa zhes bya ba ji ltar tshad ma gang gis khong du chud par bya zhing gang gis de ltar 'gyur te/_mi dmigs pa'i rtags kyis med pa bsgrub par bya ba la dper 'gyur zhes bya ba'i don to/_/gal te mi dmigs pa'i rtags kho na las nam mkha'i me tog
[\[235a.2\]]la sogs pa khong du chud par bya ba yin no zhe na/_de la zhes bya ba ni nam mkha'i me tog la sogs pa la'o/_/ji ltar dpe med pa can dag ste/_med pa nyid ma grub pa can gang la dpe yod pa ma yin zhes bya bar tshig rnam par sbyar ro/_/ci ste 'di la yang dpe gzhan yod pa de'i tshe nam mkha'i me tog la sogs pa med pa nyid ma
[\[235a.3\]]grub pa de dpe dang bcas pa nyid yin na ni thug pa med par thal bar 'gyur te/_de la yang dpe gzhan dang dpe gzhan yod pa'i phyir ro/_/thug pa med pa yin pa de lta na/_gcig kyang ma grub na thams cad la rtogs pa med par 'gyur ro/_/de bas na thug pa med pa'i nyes pa spangs pa'i phyir dpe 'gyur ba nye bar
[\[235a.4\]]brjod pa med pa med par grub pa dpe med pa can bya'o/_/de bas na gzhan la yang ste 'di na dmigs pa'i mtshan nyid kyir gyur pa'i bum pa mi dmigs pa'i phyir zhes bya ba'i sbyor ba la yang /_dpe la ltos pa med pa'i phyir mi dmigs pa ni rjes su dpag pa ma yin no/_/slob dpon gyis thos su zin kyang zhes bya
[\[235a.5\]]ba la sogs pa smos te/_'di ltar rang bzhin mi dmigs pa la med pa bsgrub pa ni ma yin gyi/_'on kyang med pa'i tha snyad yin no zhes mang du bshad zin to/_/de bas na thos su zin kyang ngo /_/glen pa'i ming ni lha dang lhar 'gyur skye dgu'i bdag ces bya ba gsum gsungs pa de bas na/_lha rnams dga' ba
[\[235a.6\]]ste glen pa dag gis nges pa gzung ba gsal ba med pa gang gis dpe yod du zin kyang de ma grub par rgol te/_gal te 'dir med pa grub par bya ba la dpe ma grub par ni 'gyur na/_'on kyang med pa'i tha snyad bsgrub pa yin no/_/med pa'i tha snyad de nyid bsgrub byar bstan pa'i phyir sgra dang zhes bya ba la sogs pa
[\[235a.7\]]smos te med pa'i tha snyad kyi rgyu mtshan te/_rgyu dmigs pa mi dmigs pa snang ba mi dmigs pa gang yin pa de ni bdag nyid thag nye ste/_rang nyid thag nye ba'i phyir bdag mi dmigs pa'i ngo bor rgyu mtshan gang la yod pa de dag ni rang gi rgyu mtshan can te/_med pa'i tha snyad de dag bsgrub par bya ba'i phyir
[\[235b\]]
[\[235b.1\]]thams cad ni 'dir dpe yin no/_/rang gi rgyu mtshan gyi tshogs pa rung ba thag nye ba can ji lta bur gyur pa zhig ce na/_myu gu la sogs pa gang la rang gi rgyu mtshan gyi tshogs pa rung ba thag nye ba de yod pa dang ba lang gi tha snyad la sogs pa gang la lkog shal la sogs pa gong bu'i rgyu mtshan yod pa de la de skad ces bya'o/_/
[\[235b.2\]]sbyor ba yang gang la gang gi rgyu mtshan gyi tshogs pa gags med pa can yod pa de la der 'gyur te/_dper na gang cung zhig rgyu mtshan tshogs pa gags med pa can gzhan lta bu'o/_/dmigs pa'i mtshan nyid kyir gyur pa'i mi dmigs pa'i rgyu mtshan yod na yang med pa'i tha snyad du 'gyur ro zhes bya ba ni rang bzhin
[\[235b.3\]]gyi gtan tshigs so/_/'dir yang ci'i phyir med pa'i tha snyad kho na sgrub par byed kyi med pa nyid kyang ma yin zhe na/_med pa nyid ces bya ba la sogs pa smos te/_sngar ji skad bshad pa bzhin du snang ba mi dmigs pa 'di la med pa nyid mi dmigs pa kho na yin no/_/de bas na 'dir med pa bsgrub pa ma
[\[235b.4\]]yin te/_bsgrub par bya ba dang sgrub par byed pa dag la khyad par med pa'i phyir ro/_/gang gis 'di med pa'i tha snyad bsgrub pa yin pa de nyid kyi phyir snang ba mi dmigs pa 'di ni rang bzhin gyi gtan tshigs kyi nang du 'du bar 'gyur ro zhes sbyar ro/_/snang ba mi dmigs pa'i rgyu las med pa'i tha snyad kyi 'bras bu
[\[235b.5\]]rjes su dpag pa ste/_de nyid kyi mtshan nyid gang la yod pa zhes spyir gzhan gyi tshig can du bstan nas/_phyis dngos po'i rkyen bya'o/_/de lta ma yin na 'bras bu rjes su dpag pa'i mtshan nyid can yin pa'i phyir ro zhes bya ba bud med kyi rtags su 'gyur ro/_/rgyu tshogs pa las 'bras bu rjes su dpag pa rung ba
[\[235b.6\]]nyid rjes su dpag pa yin pa'i phyir/_rang bzhin gyi gtan tshigs kyi nang du 'du bar 'gyur ba le'u bzhi pa las 'chad par 'gyur ro/_/snang ba mi dmigs pa ni dpe grub par 'gyur na mi snang ba mi dmigs pa ji ltar 'grub ce na/_yod pa'i sgra dang zhes bya ba la sogs pa smos te/_yul la sogs pa bskal
[\[235b.7\]]pa dag la tshad ma log pas yod pa'i sgra dang tha snyad 'gog pa la/_rgyu med pa'i phyir 'bras bu med par bsgrub par bya ba yin pas na/_'dir nye bar brjod pa med pa 'ba' zhig dpe ma yin gyi/_'on kyang rgyu mtshan te rgyu ma tshang bas myu gu la sogs pa med pa yang dpe yin no/_/sbyor ba ni rgyu mtshan ma tshang
[\[236a\]]
[\[236a.1\]]ba can gang yin pa de ni mi 'gyur te/_dper na sa phyogs sa bon gyis stong pa'i myu gu lta bu'o/_/mi dmigs pa yang yod pa'i sgra dang tha snyad kyi rgyu ma tshang ba yang yin no zhes bya ba ni rgyu mi dmigs pa'o/_/gang yang nye bar brjod pa med pa de med pa ji ltar khong du chud par bya zhes smras pa de
[\[236a.2\]]la yang /_nye bar brjod pa med pa dper gyur pa la mi dmigs pa nyid kyi phyir/_yod pa'i shes pa dang sgra dang tha snyad kyi mtshan nyid can gyi 'jug pa 'di nyid 'gog pa yin gyi/_med pa bsgrub pa ni ma yin no/_/gang gi sgra ni rim pa bzhin du sbyar te/_'gog pa yang zhes bya bar blta bar bya'o/_/yang gi sgras ni
[\[236a.3\]]la lar med pa'i shes pa la sogs pa'i mtshan nyid can gyi 'jug pa sgrub par byed do/_/de dag gi med pa nyid kyang ji ltar grub ce na/_mi dmigs pa zhes bya ba la sogs pa smos te/_rwa la sogs pas dben pa'i ri bong gi mgo bo la sogs pa/_dmigs pa'i mtshan nyid can mi dmigs pa ste/_ma yin par dgag pa'i
[\[236a.4\]]'jug pas gang la mtshan nyid de nyid yod pa med pa nyid du grub ste/_ri bong gi rwa la sogs pas dben pa'i mgo bo la sogs pa grub pa yin te/_ri bong gi rwa la sogs pa med pa nyid du grub ces bya ba'i tha tshig go/_/de ltar mi 'gyur na snang ba mi dmigs pa la med pa nyid yul du 'gyur ba grub na/_de'i rgyu mtshan can
[\[236a.5\]]gyi med pa'i tha snyad kyang sgrub pa kho na yin na de bsgrubs pas ci zhig bya/_mi snang ba mi dmigs pa la yang med pa'i tha snyad kyi rgyu mtshan med pa'i phyir yod pa'i tha snyad log par grub pa de ltar na/_de dgag pa bsgrubs pas ci zhig bya/_de ltar na mi dmigs pa la sngar rab tu grags pa'i yul nye bar mtshon par
[\[236a.6\]]byed pa'i mtshan nyid can gyi dpes dgos pa cung zhig kyang med pa yin no zhe na/_rgyu mtshan dang zhes bya ba la sogs pa smos te/_rmongs pa la bsgrub par bya'o zhes bya ba'i tha tshig go/_/snang ba mi dmigs pa la med pa'i tha snyad kyi rgyu mtshan te med pa nges pa khas blangs shing /_mi snang ba mi dmigs pa la de med
[\[236a.7\]]pas te/_med pa'i tha snyad kyi rgyu mtshan gyi tshad ma med pa khas blangs pas so/_/gang med par nges pa la med pa'i tha snyad bya ba de la mi byed pa'i phyir 'jug pa lugs las ldog par byed pa'o/_/mi snang ba'i mi dmigs pa la gang the tshom du gyur pa'i don la med do zhes bya ba'i tha snyad bzlog par bya ba de la/_
[\[236b\]]
[\[236b.1\]]med pa'i tha snyad 'jug pa'i phyir/_zlog pa lugs las ldog par byed pa'o/_/de ltar smos pa de la ji ltar khas blangs pa bzhin du bstan to zhes bya bas ni/_snang ba mi dmigs pa gang la 'dis med pa'i rgyu mtshan khas blangs pa de la med pa'i tha snyad la 'jug par bya'o zhes de ltar ston to/_/mi snang ba mi dmigs
[\[236b.2\]]pa gang la med pa'i tha snyad kyi rgyu mtshan med par khas blangs pa de med pa'i tha snyad ma byed cig ces de ltar bstan to/_/dpe bstan pa'i phyir nye bar brjod pa med pa zhes bya ba la sogs pa smos te/_nye bar brjod pa med pa bzhin nye bar brjod pa dang 'dra ba ste/_ji ltar nye bar brjod pa med pa ri bong gi rwa la sogs pa la med
[\[236b.3\]]pa'i tha snyad kyi rgyu mtshan mi dmigs pa srid pa'i phyir med pa'i tha snyad yin pa de ltar 'di la yang ngo /_/gzhan dang 'dra bar zhes bya ba la gzhan gyi dang 'dra ba ste/_ji ltar rgyu mtshan thag nye ba can gyi myu gu la sogs pa'i 'jug pa de ltar med pa'i tha snyad kyi yang yod pa yin no/_/mi snang ba mi dmigs pa la
[\[236b.4\]]ltos nas dpe gnyi ga la yang grub pa don gyi 'dra ba yin te/_ji ltar rgyu med par ri bong gi rwa las nye bar brjod pa med pa'i med pa'am/_rgyu ma tshang ba'i myu gu la sogs pa'i gzhan gyi med pa de dang 'dra bar yul la sogs pa bskal pa dag la med pa'i tha snyad do zhes bya ba'i dpe grub par bstan te/_gal
[\[236b.5\]]te re zhig dmigs pa med pa ste/_mi dmigs pa zhes bya ba de nyid ji ltar tshad ma gang gis grub pa ste/_ma grub pa yang rtags ma yin no snyam du bsams pa'o/_/de ni 'og nas/_de la khyad par can dmigs pa/_/de'i phyir de yang mi dmigs te/_/des na mi dmigs pa 'di ni/_/mngon sum
[\[236b.6\]]bdag nyid kho nar rtogs/_/zhes bya ba la sogs pas 'chad par 'gyur ro/_/gang yang mi dmigs pa la sngar rab tu grags pa'i yul nye bar mtshon par byed pa'i mtshan nyid can gyi dpe nye bar bstan pas ci dgos zhes smras pa 'dir/_dri ba'i tshul du rjes su dpag pa gzhan la yang zhes bya ba la
[\[236b.7\]]sogs pa smos te/_yod pa sgrub par byed pa'i rjes su dpag pa yang /_khyab par byed pa'i bsgrub par bya ba'i chos kyis khyab par bya ba'i chos byas pa nyid la sogs pa sgrub par byed pas te/_go bar byed pa bstan par 'dod na ci'i phyir dpe rtogs par bya ba yin zhing khong du chud par bya ba yin te/_shes
[\[237a\]]
[\[237a.1\]]par bya ba ma yin no/_/ci'i phyir zhe na/_bdag nyid ji lta ba bzhin du bsgrub par bya bas khyab par bya ba gtan tshigs bstan pas/_khyab par byed pa'i bsgrub par bya ba'i chos grub pa'i phyir ro/_/gal te don nges su zin kyang ste/_'brel pa gzung du zin kyang rjes su dpag pa 'di la dpe ni
[\[237a.2\]]dran pa'i don yin te/_ji ltar gzhan la khyab par bya ba thag nye ba na khyab par byed pa rtogs par 'gyur ba de ltar 'di la yang rtogs par 'gyur ro zhes pa ltar rmongs pa dran pa bskyed pa'i phyir ro/_/de ni dpes rmongs pa dran pa bskyed pa de'o/_/cig shos la zhes bya ba ni mi dmigs pa la'o/_/de nyid bstan pa'i phyir
[\[237a.3\]]de ni zhes bya ba la sogs pa smos te/_bstan par bya ba de ni med pa'i tha snyad du rung ba'i ri bong gi rwa la sogs pa gzhan mi dmigs pa tsam las med pa'i tha snyad rtogs su zin kyang /_dngos por gyur pa spyi'am yan lag can gyi rdzas la sogs pa dmigs pa'i mtshan nyid kyir gyur pa mi dmigs pa dang
[\[237a.4\]]ldan pa'i tha snyad du rung ba 'di la yang rmongs pa'i phyir dpe nye bar bstan pas yul can dran par bya ba yin no/_/gal te snang ba'am mi snang ba'i yul can la mi dmigs pa thams cad la ci rigs par med pa'i tha snyad dam yod pa'i tha snyad 'gog pa bsgrub par bya ba yin na/_ci ste gang 'di slob dpon
[\[237a.5\]]phyogs kyi glang po la sogs pas gtso bo la sogs pa ni yod pa ma yin te mi dmigs pa'i phyir ro zhes sbyor ba mdzad de/_mi dmigs pa'i sbyor ba de la ji ltar med pa'i tha snyad bsgrub pa'am yod pa'i tha snyad de 'gog par 'gyur te/_brgal ba smras ma thag pa blo la bzhag nas gnyi ga yang mi 'thad do
[\[237a.6\]]zhes bsams pa'o/_/grub pa'i mtha' smra bas kyang re zhig 'dir rtsod pa smrar bcug la de nas rjes su mthun pa'i lan brjod par bya'o snyam pas ci ltar mi 'gyur zhes smos so/_/rtsod par byed pa'i bsam pa ni de'i don zhes bya ba la sogs pa smras te/_gtso bo la sogs pa'i sgra de'i yon tan
[\[237a.7\]]gsum la sogs pa'i mtshan nyid can gyi don 'gog pa yod na/_rjod par byed pa gtso bo la sogs pa'i chos can gyi tshig mi sbyor ba'i phyir te/_brjod par bya ma gtogs par rjod par byed pa'i sbyor ba ni yod pa ma yin no/_/gang gi tshe gtso bo la sogs pa sgra dag mi sbyor ba de'i tshe med do zhes bya
[\[237b\]]
[\[237b.1\]]ba'i 'gog pa brjod pa kho na'i sgras khyad par du byed do/_/de yang dgag par bya ba'i don bstan pa med par yul med pa can gyi dgag pa zhes bya ba dgag pa'i tshig gi sgra mi rung ba'i phyir ro/_/de ltar na gtso bo la sogs pa med do zhes bya ba'i dam bcas pa'i tshig gnyi ga yang sbyor bar mi rung ba'i phyir
[\[237b.2\]]gang la gcig bsgrub par bya ba yin pa de ltar na/_mi dmigs pa zhes bya ba'i sgrub par byed pa'i sbyor ba don byed pa yin te/_gtso bo la sogs pa'i phyogs su gyur pa dag kyang med pa'i phyir phyogs kyi chos ma yin pa gtan tshigs su 'gyur ba'am/_dam bcas pa'i tshig dag phan tshun 'gal bar
[\[237b.3\]]'gyur ro/_/'di ltar gtso bo la sogs pa zhes sbyor ba'i phyir de'i don thag nye ba yin na yod pa yang ma yin no zhes brjod pa'i phyir thag nye ba ma yin te/_thag nye ba dang thag nye ba ma yin pa gcig la cig car 'gal bar 'gyur ro zhes bya ba ni rgol ba'i bsam pa'o/_/nyes pa de ni med de zhes bya ba
[\[237b.4\]]la sogs pas len 'debs par byed de/_'di skad du ji ltar gzhan dag gi phyi rol gyi ngo bo yon tan gsum gyi bdag nyid can gtso bo la sogs pa brtags pa de nyid gal te sgra rnams kyi brjod par bya ba yin pa de'i tshe/_phyi rol gyi gtso bo la sogs pa med pa'i phyi ro gtso bo la sogs pa'i sgra mi sbyor ba'i phyir ro zhes
[\[237b.5\]]bya ba la sogs pa brgal ba smra bar 'gyur ro/_/'di ltar phyi rol gyi sgra'i don yin par ma zad kyi/_'on kyang thog ma med pa zhes bya ba la sogs pa la rnam par rtog pa snga ma snga mas rnam par rtog pa phyi ma phyi ma bskyed pa'i phyir/_bag chags kyi nus pa gzhag cing rnam par rtog pa snga ma de yang bag chags
[\[237b.6\]]gzhan las skye ste de yang gzhan las zhes bya ba 'khor ba thog ma med pa can nyid yin pa'i phyir thug pa med pa'i nyes pa yang yod pa ma yin pa de nyid kyi phyir thog ma med pa zhes bya ba smos so/_/thog ma med pa yang de yin la bag chags kyang yin pa de las byung ba ni/_thog med bag chags las byung
[\[237b.7\]]ba/_/de lta bur gyur pa yang de yin la rnam par rtog pa yang yin pa des yongs su bsgrubs pa ste/_de lta bur gyur pa'i rnam par rtog pa'i gzung ba'i rnam pa zhes bya ba'i tha tshig go/_/de ni sgra don te de yang chos ni rnam pa gsum ste rang bzhin rnam pa gsum mo/_/ji ltar zhe na/_yod med ces bya
[\[238a\]]
[\[238a.1\]]ba la sogs pa smos te/_yod pa dang med pa dang gnyi ga zhes zlas dbye bar byas nas de la brten pa zhes bya ba gnyis pa de'i skyes bu'o/_/de la dngos po mthong ba'i bag chags las byung ba ni yod pa la brten pa ste/_dper na skye ba la sogs pa'i rnam par rtog pa lta bu'o/_/med pa'i
[\[238a.2\]]rnam par rtog pa'i bag chags las byung ba ni med pa la brten pa ste/_ri bong gi rwa la sogs pa skye ba med pa'i rnam par rtog pa'o/_/yod pa dang med pa'i rnam par rtog pa'i bag chags kyi sgo las byung ba ni gnyi ga la brten pa ste/_shes bya nyid la sogs pa'i rnam par rtog pa'o/_/de bas na gtso bo la
[\[238a.3\]]sogs pa'i rnam par rtog pa dag gis yongs su bsgrubs pa'i gzung ba'i rnam pa gtso bo la sogs pa'i sgra'i brjod par bya ba de nyid ni chos can yin la/_dngos po nye bar len pa med pa ni bsgrub par bya ba ste/_'di la pha rol gyis kun du brtags pa'i gtso bo la sogs pa'i dngos po nye bar len pa
[\[238a.4\]]can med pas na/_de dngos nyer len can med pa bsgrub la'o/_/de zhes bya ba ni blo la gnas pa'i gtso bo la sogs pa chos can no/_/mi dmigs pa ni/_de ltar zhes bya ba ni phyi rol gyi gtso bo la sogs pa'i nye bar len pa can nyid du mi dmigs pa ste/_de ni rjes su 'gro ba dang ldog pa'i rjes su
[\[238a.5\]]byed pa mi dmigs pa ni gtan tshigs yin no zhes bya ba'i don to/_/re zhig gtso bo la sogs pa med na rnam par rtog pa med pa ma yin te/_rtag pa nyid kyis gtso bo la sogs pa med pa nyid ma yin pa'i phyir ro/_/de yod na yang yod pa ma yin te/_rtag tu yod par thal bar 'gyur ba'i phyir ro/_/gang zhig
[\[238a.6\]]gang gi rjes su 'gro ba dang ldog pa rjes su mi byed pa de ni/_ji ltar de'i nye bar len pa can du 'gyur/_de ltar gtso bo la sogs pa yod pa ma yin te/_mi dmigs pa'i phyir ro zhes bya ba'i don ni gtso bo la sogs pa ste/_gtso bo la sogs pa'i rnam par rtog pa de dag ni gtso bo la sogs pa'i rgyu can
[\[238a.7\]]nyid du yod pa ma yin gyi/_de dag ni rang gi nye bar len pa kho na la rag lus pa yin no/_/ci'i phyir zhe na/_mi dmigs pa'i phyir te/_rnam par rtog pa ni phyi rol gyi gtso bo la sogs pa'i rjes su 'gro ba dang ldog pa'i rjes su byed par mi dmigs pa'i phyir ro zhes bya ba 'di yin no/_/de bas na 'di ltar rnam
[\[238b\]]
[\[238b.1\]]par rtog pa ni phyi rol gyi nye bar len pa can nyid du 'gog pa yin gyi/_rang gi ngo bo nyid du nges pa ni ma yin pa de bas na/_de nyid ces bya ba la sogs pa smos pa la/_rnam par rtog pas yongs su sgrub pa de nyid kyi chos can med pa ma yin no/_/ci'i phyir zhe na/_gtso bo la sogs pa'i sgra sbyor ba'i phyir te/_
[\[238b.2\]]de bkag na ni yul med pa nyid kyi phyir sgra sbyor ba nyid du mi 'gyur ro/_/de bas na 'di ltar blo'i snang ba khas blangs nas gtso bo la sogs pa'i sgra dag sbyor ba dang /_yul yod pa'i phyir dgag par brjod pa'i sgra yang yod par mi rung ba ma yin pas/_phyogs kyi chos can nyid ma yin pa'i gtan tshigs kyang
[\[238b.3\]]ma yin pa ste/_blo'i snang ba nyid phyogs nyid yin pa'i phyir ro/_/dam bcas pa'i tshig la 'gal ba yod pa ma yin te/_yod pa dang med pa dag ni yul tha dad pa can nyid yin pa'i phyir te/_blo snang ba nyid du yod pa nyid dang phyi'i nye bar len pa can nyid du med pa nyid yin no zhes bya bas thams cad bsal ba
[\[238b.4\]]yin no/_/ji ltar zhes bya ba la sogs pas 'chad par byed de/_ji ltar sgra de dag ni rang gi mtshan nyid kyi yul can ma yin no zhes sngar bshad zin to/_/'on kyang thog ma med pa'i bag chags la rnam par rtog pa gang las byung zhing skye ba yod pa de la so sor snang ba'i ngang tshul can gyi don gang yin pa de
[\[238b.5\]]yul nyid du bdag gir byed do/_/rgyu gzhan yang rnam par rtog pa zhes bya ba la sogs pa smos te/_rnam par rtog pa de la brten pa'i 'chad pa po zhes bya bar sbyar ro/_/'di dang 'di bstan par bya'o zhes bya ba yin pa de ltar rnam par rtog pa spyi'i rnam par brten pa'o/_/dngos po ji ltar snang ba bzhin du
[\[238b.6\]]ni spyi'i rnam par ro/_/dngos por snang ba de ston par 'dod pa ste/_brjod par 'dod pa des sgra sbyor ba'i phyir te/_gnas skabs de la rang gi mtshan nyid so sor snang ba ni yod pa ma yin no/_/nyan pa po la de'i rnam pa can gyi rnam par rtog pa bskyed pa'i phyir te/_ji ltar 'dod pa bzhin du spyi'i rnam pa
[\[238b.7\]]can gyi rnam par rtog pa bskyed pa'i phyir ro/_/sgra la nyan pa po'i rang gi mtshan nyid kyi rnam pa nyams su myong ba ni skye ba ma yin te/_long ba la sogs pa med par thal bar 'gyur ba'i phyir ro/_/'dod par mi 'gyur na gal te 'chad pa'i don ston par 'dod pa de'i tshe nyan pa po'i yang sgra las
[\[239a\]]
[\[239a.1\]]byung ba'i rnam par rtog pa'i shes pa la rang gi mtshan nyid snang ba ma yin pa de ltar na yang rang gi mtshan nyid kho na sgra'i don yin no zhe na/_de'i phyir nye bar len pa zhes bya ba la sogs pa smos te/_nye bar len pa dang 'bras bu ni nye bar len pa dang 'bras bu'o/_/de dag nyid kyi
[\[239a.2\]]shes pa ste/_rtog pa de la snang ba'i ngo bo ma yin pa ste/_med pa nyid ni de'i yul can te/_sgra'i yul can nyid du nges par nus pa ma yin no zhes bya bar sbyar ro/_/de la nye bar len pa'i shes pa ni 'chad pa po'i bstan par 'dod pa'i dus na yod pa'i rnam par rtog pa'i sgra'i rgyu nyid yin pa'i phyir ro/_/
[\[239a.3\]]'bras bu'i shes pa ni sgra las byung ba'i nyan pa po'i rnam par rtog pa'o/_/de'i sgra'i don ma yin te/_gang sgra las byung ba'i shes pa la so sor snang ba med do zhes bya ba ni bsdus pa'i don to/_/'di tsam gyis ni/_thog med bag chags las byung ba'i/_/rnam par rtog pa yongs bsgrubs pa/_/sgra
[\[239a.4\]]don zhes bya ba de rnam par 'grel pa yin no/_/rnam par rtog pa de yang zhes bya ba la sogs pas ni tshig le'ur byas pa lhag ma'i cha 'chad par byed de/_yod pa dang med pa dang gnyi ga can gyi rnam par rtog pa ni yod pa dang med pa dang gnyi ga'i shes pa ste/_des bsgos shing 'phangs pa'i bag chags kyi
[\[239a.5\]]nus pa de las rnam par rtog pa gang las byung zhing skye ba yod pa de la de skad ces bya'o/_/'dis kyang yod med gnyi ga la brten pa zhes bya ba'i tshig rkang de rnam par phye ba yin no/_/phyir te gtan tshigs kyis yod pa dang med pa dang gnyi ga'i chos zhes brjod do/_/de la yod pa'i shes pas bsgos
[\[239a.6\]]pa'i bag chags las byung ba ni yod pa'i chos yin la/_med pa'i shes pa'i bag chags las byung ba med pa'i chos yin zhing gnyi ga'i shes pas bsgos pa'i bag chags las byung ba'i gnyi ga'i chos zhes bya'o/_/der snang ba'i rnam par shes pa zhes bya ba la sogs pa la/_rnam par rtog pa de
[\[239a.7\]]nyid la snang ba'i rnam pa gang yin pa de ni yod pa dang med pa nyid du nges pa de'i dbang gis yod pa dang med pa dang gnyi ga chos zhes brjod do/_/de skad du rang nyid rnam pa dngos po nyid du rnam par rtog pas nges par byas pa'i rnam pa de ni yod pa'i chos zhes bya'o/_/de bzhin du med pa dang gnyi
[\[239b\]]
[\[239b.1\]]ga'i chos dag la yang blta bar bya'o zhes bshad par 'gyur ro/_/de bas na blo la snang ba'i chos can 'di la brten nas te/_skyes bu dag chos can de la dpyod pa'i gnas nyid du brten nas/_phyi rol gyi nye bar len pa can nyid du yod pa med pa nyid spyod par byed do/_/ci zhes bya ba la sogs pa la gtso bo'i
[\[239b.2\]]sgra brjod pa las nyan pa po'i rnam par rtog pa la snang ba'i don gang yin pa de gtso bo'i sgra las snang ba ste/_ci dngos po nye bar len pa can nam ma yin zhe'o/_/gtso bo la sogs pa'i rnam par rtog pa'i snang ba de ni dngos po nye bar len pa can med pa nyid du bsgrub par bya ba la/_rnam par rtog pa'i snang ba
[\[239b.3\]]de nyid blo'i rang bzhin nyid du so so rang gi rig pa nyid de/_rang rig pa'i mngon sum nyid yin pa'i phyir spong bar 'os pa ma yin pa ni chos can yin no/_/gal te blo la snang ba de nyid phyi rol gyi gtso bo la sogs pa'i mtshan nyid la de yang spong bar 'os pa ma yin no/_/'o na ni gtso bo la sogs pa
[\[239b.4\]]yang 'grub par 'gyur ro/_/ci ste gtso bo la sogs pa'i rang gi mtshan nyid spong ba de'i tshe snang ba de nyid spong bar 'gyur te rang gi mtshan nyid dang rnam par rtog pa'i snang ba dag ni gcig pa nyid kyi phyir ro zhe na/_de nyid kyang zhes bya ba la sogs pa smos te/_rnam par rtog pa'i blo la snang ba'i don de
[\[239b.5\]]nyid kyang rang gi mtshan nyid yin no zhes brjod par mi nus so/_/ci'i phyir zhe na/_ma thob pa dang 'gags pa'i zhes bya ba la sogs pa smos te/_rang gi mtshan nyid la ma skyes pa dang 'gags pa dag yod na yang rnam par rtog pa'i snang ba de dang ma bral ba'i phyir ro/_/gal te phyi rol gyi rang
[\[239b.6\]]gi mtshan nyid kho na rnam par rtog pa'i snang bar 'gyur na ma thob pa dang 'gags pa de ni so sor snang ba dang bral bar 'gyur ro/_/dngos po la phyin ci log pa yang de yin la/_rnam pa yang yin pa de la mngon par zhen pa'i ngang tshul can gzhan mu stegs pa'i shes pa ste rnam par rtog pa gang yin pa de
[\[239b.7\]]dag la sgra'i don snang ba yod pa'i phyir/_rnam par rtog pa'i snang ba de nyid rang gi mtshan nyid ma yin no zhes bya ba'i skabs dang sbyar ro/_/'di skad du gal te rang gi mtshan nyid kho na rnam par rtog pa'i snang bar 'gyur ba de'i tshe rang gi mtshan nyid ni gcig nyid yin pa'i phyir grub pa'i mtha' thams cad la
[\[240a\]]
[\[240a.1\]]rnam pa gcig kho na skye bar 'gyur te/_rtag pa dang mi rtag pa dang gnyi ga dang gnyi ga ma yin pa'i khyad par gyi tha dad par mi 'gyur ro zhes bstan par 'gyur ro/_/tshigs su bcad pa gnyis kyis don 'di nyid bsdus par mdzad pa la/_don dam pa ni rang gi mtshan nyid
[\[240a.2\]]do/_/gcig phyogs nyid yod ces bya ba'i sgra ni mthar phyin pa'i tshig tu grags pa yin te/_dper na bsam gtan la rtse gcig par gyur ces bya ba lta bu'o/_/rang gi mtshan nyid la phyogs pa ni rang gi mtshan nyid gcig tu yul nyid ces bya ba'i tshig go/_/gzhan dag ni sgra sgrub pa sngon du song ba can
[\[240a.3\]]'chad par byed de/_gang gis rnam par shes pa rgyas par byed cing skyed par byed pa de ni rgyas par byed de yul zhes bya ba'i don to/_/gang la yul don dam pa gcig rgyas byed yod ces bya ba tshig rnam par sbyar ro/_/de'i dngos po ni de nyid de/_sgra rnams kyi khas blangs par 'gyur ba de yod na don rnams
[\[240a.4\]]la ni sgra de dag gi rgyu med pa can rten med pa can 'jug par mi 'gyur te/_de lta bur gyur pa'i rang gi mtshan nyid med pa'i phyir ro/_/ji lta bur gyur pa dag la zhe na/_mthong ba'i bye brag dag tha dad pa ste/_grub pa'i mtha' khyad par tha dad pa phan tshun 'gal ba dag gi la'o/_/'das dang ma skyes
[\[240a.5\]]pa la yang /_/zhes bya ba ni 'das pa dang ma 'ongs pa rnams la sgra 'jug par mi 'gyur ro zhes bya ba gong ma dang sbyar te rang gi mtshan nyid med pa'i phyir ro/_/gzhan yang tshig 'ga' zhig kyang brdzun pa'i don can nyid du ste/_brdzun pa'i don can kho nar mi 'gyur te/_gang thams cad ni rang gi
[\[240a.6\]]mtshan nyid la gcig tu phyogs pa nyid yin pas na bden pa'i don du 'gyur ro/_/phyir te ji skad du bshad pa'i gtan tshigs kyis tshig de dag blo'i yul can 'dod do/_/de ni zhes bya ba gtso bo la sogs pa rnam par rtog pa la snang ba ni ji ltar 'dod pa'i ngo bo nye bar len pa can med pa bsgrub par bya ba
[\[240a.7\]]la ste/_'di la ji ltar 'dod pa ste ji ltar kun tu brtags pa'i phyi rol gyi gtso bo la sogs pa'i ngo bo nye bar len pa yod pa zhes bya ba tshig rnam par sbyar ro/_/rnam par rtog pa'i snang ba 'di la 'dod pa'i ngo bo nye bar len pa can de'i rjes su 'gro ba dang ldog pa'i rjes su byed pa de ltar mi dmigs
[\[240b\]]
[\[240b.1\]]pa ste/_sgrub par byed pa'i chos yod pa'i phyir sgrub par byed pa'i chos ma grub pa ma yin te/_phyogs kyi chos ma yin pa ni gtan tshigs ma yin no zhes bya ba'i don to/_/sbyor ba 'di la sgra las te/_/rnam par rtog pa snang ba'i don 'di nyid ni bsnyon par nus pa ma yin te/_sgra las byung ba'i rnam par rtog
[\[240b.2\]]pa'i snang ba'i don zhes bya ba'i tha tshig go/_/ci'i phyir zhe na/_rnam par rtog pa snang ba'i don de nyan pa po'i blo la bskyed pa'i phyir/_sgra sbyor ba'i phyir ro/_/de med na ste rnam par rtog pa la snang ba'i don med na ni de rung ba ste sgra sbyor bar mi rung ba'i phyir ro//_//bam po nyi shu rtsa
[\[240b.3\]]gsum pa/_gzhan yang gal te sgra'i don nyid la bsnyon pa sgrub pa de'i tshe/_sgra don bsnyon na bsgrub bya'i chos de'i rten sgra dang don gyi mtshan nyid can gyi chos de ni bstsal ba'i phyir ro/_/chos dang chos can gyi bdag nyid can gyis bsdus pa bsgrub byar mi 'gyur zhing med do zhes bya ba de tsam gyis chos tsam
[\[240b.4\]]lus par 'gyur ba de yang yan gar chos kyang grub pa yin te yod pa ma yin no zhes bya ba de tsam gyis ni ma grub pa ma yin no/_/gal te zhes bya ba la sogs pas 'chad par byed pa la/_gtso bo'i sgra'i brjod par bya ba zhes bya ba ni gtso bo'i sgras bstan par bya'o/_/de bas na zhes bya ba ni de'i phyir ro/_/
[\[240b.5\]]'di ni bsgrub par bya ba'i chos so/_/gang rten gyis rnam par gcod pa ste khyad par 'di la 'di med pa nyid do/_/de la ltos pa med pa can zhes bya ba ni de la ltos pa med pa de ltar na rtsod pa'i gzhi ma yin pa ste med pa nyid can du 'grub pa nyid kyi phyir ro zhes bya ba'i gtan tshigs kyis grub pa'i dus su
[\[240b.6\]]nye bar 'dod par bya ba nyid du mi 'gyur ro/_/sgra don bsnyon pa med pa rnams kyis zhes bya ba ni nye bar mtshon pa yin te/_de ltar na sgra'i don grub par mi byed pa dag gis zhes brjod par bya ste/_sgra'i don sgrub par mi byed pa dag gis sgra'i don bsgrub pa nyid kyi phyir dang bsnyon pa mi nus pa nyid kyi
[\[240b.7\]]phyir go rims bzhin du yod pa nyid dang med pa nyid du dngos po nyid la brjod par bya'o zhes bya ba'i tha tshig go/_/yod med phyogs kyi bye brag gis/_/zhes bya ba ni yod pa dang med par dam bcas pa'i khyad par gyis/_dngos po nyid ni dpyad par bya'o/_/ci'i phyir zhe na/_'di ltar dngos po 'di la 'bras
[\[241a\]]
[\[241a.1\]]bur ga las phyir sgra'i don la ni ma yin no/_/gal te de ltar na yang sgra'i don dpyad par bya ba yin no zhe na/_don zhes bya ba la sogs pa smos te/_sgra'i don byed nus pa ma yin la/_don byed par 'dod pa dag ni/_de 'dod brtag pas ci zhig bya/_/dpe bstan pa'i phyir ma ning zhes bya
[\[241a.2\]]ba la sogs pa smos te/_skyes pa'i dbang po dang bral ba ni/_ma ning gzugs bzang mi bzang zhes/_/yul de la 'khrig pa mngon par 'dod pa'o/_/'dod ldan rnams kyis brtags ci phan/_/sgra don zhes bya ba la sogs pas 'chad par byed de/_sgra'i don med pa ni skyes bu'i don byed cung zad kyang
[\[241a.3\]]nye bar dgag pa ste dgag pa mi byed pa'am/_yod pa ni yang dag par byed pa ste sgrub par byed pa ma yin no zhes ci rigs par sbyar ro/_/ci'i phyir zhe na/_mngon par zhen pa ji lta ba bzhin du ste ji ltar skyes bu'i sgra'i don la don byed pa'i nus pa nyid du mngon par zhen pa de ltar de kho na nyid du mngon
[\[241a.4\]]par zhen pa de ltar kho na nyid du med pa ste/_yod pa nyid ma yin pa'i phyir ro/_/de kho na nyid ji lta ba bzhin du ste/_ji ltar rang gi mtshan nyid gnas pa ste de ltar sgra'i don mi gnas pa nyid kyi phyir ro/_/gang gi phyir de ltar yin pa de bas na skyes bu 'di thams cad du ste/_dus thams cad du yod pa dang /_med
[\[241a.5\]]pa dpyad pa la 'jug pa na/_rnam par rtog pa'i snang ba la ltos pa med par/_dngos po gang la skyes bu'i don 'di rag lus pa'i dngos po nyid la dmigs par byed cing yul du byed de/_dpe ni dper na zhes bya ba la sogs pa smos pa la/_me ni zhes bya ba ni me'i rang bzhin gyi mtshan nyid can nyid ni'o/_/sogs
[\[241a.6\]]pa'i sgras ni sreg pa dang 'tshed pa la sogs pa gzung ngo /_/grang ba ldog par byed pa la sogs pa 'di la sgra'i don la nus pa yod pa ma yin no/_/ci'i phyir zhe na/_de nyams su myong bar 'gyur ba yin du zin kyang ste/_sgra'i don de ni rnam par rtog pa'i bdag nyid can yin pa'i phyir rang rig pas nyams su myong bar 'gyur
[\[241a.7\]]kyang de med pa ste/_grang ba la zlog par byed pa la sogs pas de med pa'i phyir ro/_/de bas na zhes bya ba de'i phyir skyes bu'i don byed par 'dod pa de ni mi nus pa la ste/_don byed pa de mi nus pa'i sgra'i don la gus pas rjes su sbyar zhing gus par byed par 'gyur ba rigs pa ma yin no/_/'dod ldan rnams
[\[241b\]]
[\[241b.1\]]kyi ste 'khrig par 'dod pa rnams kyis ma ning gzugs bzang ba dang gzugs mi bzang ba yongs su brtag pa la gus par mi 'gyur ro/_/gang yang 'di skad du slob dpon gyis brtags pa'i chos zhes bya ba la sogs pa gsungs pa la/_mu stegs byed kyis kun du brtags pa'i phyi rol gyi gtso bo
[\[241b.2\]]nyid la sogs pa mi dmigs pa chos yin no zhes slob dpon gyis bshad na/_khyod kyis sgra'i don dngos po nye bar len pa can nyid du mi dmigs pa chos su rnam par gzhag pa de ltar na 'gal ba med ces bya ba 'di ni 'dri ba po'i bsam pa'o/_/'dod pa gcig pa bstan pa'i phyir rtog pa'i zhes bya ba la
[\[241b.3\]]sogs pa smos te/_rtog pa'i shes pa'i yul nyid kyi phyir/_gtso bo la sogs pa'i rnam par rtog pa'i snang ba'i rnam pa sgra'i don ni brtags pa yin par 'dod kyi/_mu stegs byed kyis kun brtags pa'i phyi rol gyi gtso bo la sogs pa ni ma yin no/_/dngos po la rten par byed pa ni dngos po
[\[241b.4\]]rten te/_dngos po'i nye bar len par byed pa can nyid yin na/_der ma grub pa ni mi dmigs pa'o/_/sgra'i don 'di dngos po'i nye bar len pa med pa can du bsgrub par bya ba'i rtags su gyur pa'i chos su rigs par smra ba'i slob dpon phyogs kyi glang pos bshad pa yin no/_/gzhan dag ni
[\[241b.5\]]bshad pa yin zhes bya ba bud med kyi rtags 'chad de/_dngos rten ma grub bshad pa yin/_/zhes bya bar sbyar ro/_/ci zhig bshad ce na/_chos te sgrub par byed pa'i chos so/_/rtog pa'i zhes bya ba la sogs pas 'chad par byed pa la/_de ni zhes bya ba ni sgra'i don to/_/dngos rten ma grub ces bya
[\[241b.6\]]ba'i rnam par 'grel pa ni/_dngos po la brten pa mi dmigs pa zhes bya ba yin no/_/gzhan gyis tshad ma gsum zhes bya ba la sogs pa smras pa la/_tshad ma gsum log pa zhes bya ba mngon sum dang rjes su dpag pa dang lung log pa na dngos po med par ma grub pa yin no zhes bshad pa gang yin
[\[241b.7\]]pa de/_tshad ma gzhan log pa na zhes bya ba mngon sum dang rjes su dpag pa log pa na yul la sogs pas bskal pa'i dngos po dag ni log par mi 'gyur ro/_/ci'i phyir zhe na/_mngon sum dang rjes su dpag pa de dag ni ma lus pa'i yul can nyid ma yin pa'i phyir ro/_/lung gis ni ci zhig kyang
[\[242a\]]
[\[242a.1\]]ma khyab pa med de zhes bya ba ni thams cad la khyab par byed pa de log pa ste/_lung gi log pa de ji ltar go bar byed pa ma yin te/_bskal pa can dag gis med pa go bar byed pa kho na yin no zhes bsams pa'o/_/slob dpon gyis 'dir zhes bya ba la sogs pa smos te/_rtsod pa 'di
[\[242a.2\]]la bshad zin to/_/ci zhig bshad ce na/_lung dag tu zhes bya ba la sogs pa smos so/_/ci'i phyir nye bar sbyar bar ma byas she na/_skabs su bab pa nyid ma yin pa'i phyir te/_skyes bu'i don dpyad pa'i skabs la nye bar sbyar ba nyid ma yin pa'i phyir ro/_/bstan bcos skabs dang 'brel med dang /_/
[\[242a.3\]]dbang po las 'das rtags can min/_/zhes bya ba'i skabs su bshad zin to/_/gal te 'o na ci'i phyir yang phyogs snga mar byas she na/_lung ni phyi rol gyi don la tshad ma nyid yin pa bsal ba'i phyir ro/_/sngar ni khas blangs nas tshad mar bshad pa de nyid tshad ma nyid ma yin par bsgrub pa'i phyir
[\[242a.4\]]gzhan yang zhes bya ba la sogs pa smos te/_sgra rnams dngos po ste rang gi mtshan nyid dang lhan cig tu/_med na mi 'byung nyid med phyir/_/sgra de la don grub min te phyi rol gyi dngos po nges pa ma yin no/_/'o na de gang dag la tshad ma yin zhe na/_de dag ces bya ba la sogs pa smos te/_smra ba po brjod
[\[242a.5\]]par 'dod pa'i don 'ga' zhig rnam par gnas pa ston par byed pa ste go bar byed pa yin no/_/de bshad par bya ba'i phyir/_sgra ni zhes bya ba la sogs pa la/_dngos po ji lta ba bzhin du zhes bya ba ni rang gi mtshan nyid ji lta ba bzhin du'o/_/gang gi phyir zhes bya ba ni dngos po ji lta ba bzhin du 'jug
[\[242a.6\]]pa'i phyir sgra de dag la don gyi rang bzhin te/_dngos po ngo bo nyid nges par gyur na sgra de dag ni smra ba po brjod par 'dod pa la rag lus pas 'jug pa can dag ste/_de la rag lus pa skye ba can zhes bya ba'i don to/_/de med na mi 'byung ba ste/_rjod par byed pa med na mi 'byung ba'o/_/de nyid ces bya
[\[242a.7\]]ba brjod par 'dod pa kho na ni go bar byed pa yin par 'gyur gyi phyi rol gyi rang gi mtshan nyid kyi ni ma yin no/_/sgra dag ni brjod par 'dod pa'i go bar byed pa yin yang de'i phyi rol gyi rang gi mtshan nyid med par mi 'byung ba de bas na/_sgra rnams dang dngos po dag lhan cig 'brel pa yod pa yin no zhe na/_de'i phyir
[\[242b\]]
[\[242b.1\]]skyes bu zhes bya ba la sogs pa smos te/_don ji lta ba bzhin te dngos po ji lta ba bzhin du 'gyur ba'i ngang tshul gang la yod pa de la de skad ces bya'o/_/nyes pa zad pa brtse ba dang ldan pa ni don ji lta ba bzhin du 'gyur ba can yin pa'i phyir/_skyes bu'i 'dod pa thams cad ces bya ba smos so/_/gal te
[\[242b.2\]]don la rag lus pa med kyang sgras don go bar 'gyur ro zhe na/_de la rag lus pa med pa'i zhes bya ba la sogs pa smos te/_dngos po de la rag lus pa med pa'i rang bzhin gyi sgra'i bdag nyid can gyi dngos po gang la yod pa zhes bya bar tshig rnam par sbyar ro/_/gang la rag lus pa med pa ni
[\[242b.3\]]gzhan de'i go bar byed pa ma yin no zhes bya bar sbyar ro/_/gal te phyi rol gyi dngos po la sgra tshad ma nyid yod pa ma yin na/_'on kyang gang 'di yid ches tshig ni mi slu ba spyi las te gang dang gang nyes pa zad pa'i tshig de dang de ni mi slu ba yin te/_dper na 'dus byas thams cad ni skad cig ma zhes bya ba la
[\[242b.4\]]sogs pa lta bu'o/_/shin tu lkog tu gyur pa'i don la nyes par zad pa'i tshig 'di yang yin no/_/de bas na 'di yang mi slu ba yin no zhes bya ba de lta na nyes pa zad pa'i tshig ni mi slu ba spyi las rjes su dpag pa nyid yin pa de ltar na/_slob dpon gyi lung ni phyi rol gyi don la rjes su dpag pa nyid du gsungs
[\[242b.5\]]pa yin no/_/ji ltar zhes bya ba la sogs pa 'dis ni khas blangs la gnod par smras pa'o/_/skyes bu 'di zhes bya ba la sogs pas ni lan 'debs par byed de/_'di skad du slob dpon gyis dngos su tshad ma nyid du brjod pas lung rjes su dpag pa nyid du gsungs pa ni ma yin gyi/_'on kyang skyes
[\[242b.6\]]bu'i 'jug pa la ltos nas bstan pa yin no/_/gang gi phyir skyes bu 'jug par 'dod pa 'di lung gi tshad ma la ma brten par gzhag par nus pa ma yin no/_/ci'i phyir zhe na/_'bras bu mngon sum du 'gyur ba ma yin pa lkog tu gyur pa gang dag la yod pa de dag la ste/_la la dag gis 'jug
[\[242b.7\]]pa dang ldog pa zhes bya bas ci rigs par sbyar ro/_/'tsho ba la sogs pa'i sems pa'i khyad par ldog pa'i mtho ris la sogs pa'i 'bras bu nyid kyis phan yon chen po thob pa'i phyir dang /_'tshe ba la sogs pa'i sems pa la sogs pa'i khyad par dag gis 'jug pa'i dmyal ba la sogs pa nyid
[\[243a\]]
[\[243a.1\]]kyis ngan song chen po thos pa'i phyir ro/_/'di la yang dngos po'i stobs kyis zhugs pa'i gzhan sgrub par byed pa'i tshad ma yod pa ma yin na/_gang gi lung ltos pa med par tshad ma gzhan la 'jug par 'gyur zhing /_gnod pa can yang yod pa ma yin la gang la ltos par
[\[243a.2\]]'gyur gnod pa can med pa nyid na de yod pa la zhes bya ba la sogs pa smos te/_ji skad du bshad pa'i 'jug pa dang ldog pa las 'bras bu 'dod pa dang mi 'dod pa yod pa la 'gal ba ma mthong ba'i phyir ro/_/'di lung gi dbang gis 'jug par 'dod pa de bas na/_'jug par bya ba yod na 'di ltar
[\[243a.3\]]lung yongs su brtags nas 'jug pa yin pa'i phyir/_slob dpon gyis lung brtags nas tshad mar gsungs so/_/bstan bcos thams cad yongs su brtags pa'i dbang du byas pa ma yin gyi/_'on kyang de yang zhes bya ba la sogs pa la/_de yang zhes bya ba ni bstan bcos so/_/tshig
[\[243a.4\]]gi don dag phan tshun 'brel pa'i phyir 'brel pa dang /_bsgrub par bya ba'i phyir nus pa 'bras bu sgrub par byed pa'i rjes su mthun pa'i thabs gang yin pa de ni rjes su mthun pas thabs te/_'brel pa yang de yin la rjes su mthun pa'i thabs kyang yin pas na zhes bya ba ni khyad par gyis bsdus pa'o/_/
[\[243a.5\]]gzhan dag ni 'brel pa'i sgra ni dbang du byed pa'i rkyen gyi mtha' can yin par brjod de/_de yang /_ngag gi tshig don 'brel pa med/_/ces bya ba dbang du byed pa sgrub pa yin par blta bar bya'o/_/de ltar na ngag gi sgra dang gzhi mthun par 'gyur ro/_/gal te de lta bur gyur pa yin yang skyes bu'i
[\[243a.6\]]don ni rjod byed yin pa de'i tshe/_ngag yongs su brtags pas dbang du byas pa yin no/_/ji skad du bshad pa'i rang bzhin de las gzhan pa yongs su brtags pas dbang byas min no/_/'brel pa ni zhes bya ba la sogs pas 'chad par byed de/_ngag rnams gtso bo dang gtso bo ma yin pa
[\[243a.7\]]nyid kyis/_sgrub pa dang dgag pa dang btang snyoms su bya ba'i don gcig la sdud pa ste/_'phrod par byed pa des phan 'dogs par byed pa ste/_ston par byed pa ni ngag rnams kyis 'brel pa yin no/_/gang dag bsdur med pa yang yin zhe na/_se'u bcu zhes bya ba la sogs pa smos te/_
[\[243b\]]
[\[243b.1\]]se'u bcu dang /_khur ba drug dang 'khar gzhong dang /_pags pa dang /_sha zhes bya ba de lta bu la sogs pa'i ngag rnams so/_/de dag ni don gcig la bsdur med pa yin te/_phan tshun ma 'brel pa'i phyir ro/_/de lta ma yin na zhes bya ba 'brel pa nyid yin na 'chad pa po ste bstan bcos byed pa mi mthun
[\[243b.2\]]pa ste 'brel pa med pa brjod pa nyid ston par 'gyur ro/_/skyes bu 'bras bu 'dod pa 'bras bu gang la thabs nus pa med pa yod pa de ni thabs nus pa med pa can no/_/bstan bcos gang la de lta bur gyur pa'i 'bras bu yod pa de ni dpyad par bya ba'i phyir gus par mi 'gyur ro/_/de yang rjes su mthun pa thabs
[\[243b.3\]]zhes bya ba de'i chos mi mthun pa nyid kyi sgo nas rnam par 'grel pa'o/_/bstan bcos gang la skyes bu'i don gyi 'bras bu yod pa de la de skad ces bya'o/_/de las gzhan pa skyes bu'i don gyi 'bras bu med pa can dpyad par bya ba'i phyir gus par mi 'gyur ro/_/thabs nus pa med pa can gyi 'bras bu can gyi
[\[243b.4\]]dpe ni dug zhi bar bya ba'i phyir zhes bya ba la sogs pa yin te/_gal te 'di ltar klu'i rgyal po 'jog po'i spyi gtsug na yod pa'i rin po ches rgyan byas na 'di dug gzhi bar byed do zhes bya ba de yang bsgrub par mi nus pa yin no/_/skyes bu'i don gyi 'bras bu med pa can gyi dpe ni/_bya rog gi so brtag pa lta bu'o
[\[243b.5\]]zhes bya'o/_/de bzlog pa de ji skad du bshad pa'i gsum po de dag bzlog nas so/_/sdud pa dang ldan pa zhes bya ba 'dis ni 'brel pa dang zhes bya ba de dang /_thabs nus pa can dang zhes bya ba 'dis ni rjes mthun thabs zhes bya ba bshad pa yin no/_/'brel pa la sogs pa gsum dang bral ba
[\[243b.6\]]gzhan la gus par bya ba nyid ces bya ba dad pa ni'o/_/de ni zhes bya ba la sogs pa ji skad du bshad pa'i yon tan gsum dang ldan pa'i bstan bcos de ni yongs su brtag par byas pas na slu ba bsten par mi 'gyur ro/_/slu ba bsten pa med pa'i bstan bcos de la 'jug pa na skyes bu mdzes par
[\[243b.7\]]'gyur ro/_/bstan bcos 'di'i mi slu ba yang gang zhe na/_mthong ba dang zhes bya ba la sogs pa smos te/_don gyi sgra dang po ni brjod pa yin la gnyis pa ni yul brjod pa yin pa de bas na/_don ni mthong ba dang ma mthong ba'i dngos po mngon sum dang rjes su dpag pa'i yul gyi don de dag la go
[\[244a\]]
[\[244a.1\]]rims bzhin du mngon sum dang rjes su dpag pas gnod pa med pa bstan bcos 'di'i mi slu ba zhes bya ba 'di yin no/_/ci dngos po'i stobs kyis zhugs pa'i rjes su dpag pa kho nas gnod pa byed pa yin nam zhe na/_ma yin no zhes bstan pa'i phyir rnam pa gnyis kyang zhes bya
[\[244a.2\]]ba smos te/_dngos po stobs kyis zhugs pa dang lung la brten pa zhes bya ba'i don to/_/mngon sum gyis zhes bya ba la sogs pas 'chad par byed de/_bstan bcos la mngon sum du 'dod pa ste/_mngon sum nyid du khas blangs pa'i don dag la de bzhin nyid du 'gyur ba ste mngon sum du 'gyur ba ni
[\[244a.3\]]mngon sum gyis gnod pa med pa'o/_/dper na zhes bya ba la sogs pas rang gi grub pa'i mtha' la mngon sum du 'dod pa'i don phung po lngas bsdus pa ston par byed do/_/sngon po la sogs pa zhes bya ba 'dis gzugs la sogs pa yul lnga bstan to/_/'dis ni gzugs kyi phung po bshad pa yin no
[\[244a.4\]]bde ba dang sdug bsngal zhes bya ba ni tshor ba'i phung po ste/_nyams su myong ba gsal ba nyid kyi phyir bde ba dang sdug bsngal gzung gi 'dir btang snyoms kyang blta bar bya'o/_/rgyu mtshan ni skyes bu la sogs pa'i rtags de 'di nye bar mtshon par byed pa'o/_/'dis ni 'du shes kyi phung po'o/_/'dod chags
[\[244a.5\]]la sogs pa smos pas 'du byed kyi phung po'o/_/sogs kyi sgras ni zhe sdang dang gti mug la sogs pa gzung ngo /_/blo smos pas ni rnam par shes pa'i phung po'o/_/sngon po la sogs pa dang bde ba dang sdug bsngal dang rgyu mtshan nye bar mtshon par byed pa dang 'dod chags la sogs pa dang blo dang zhes bya ba ni
[\[244a.6\]]zlas dbye ba'o/_/bstan bcos la mngon sum du 'dod pa de dag ni mngon sum kho na yin te/_sngon po la sogs pa dag ni mig gi rnam par shes pa la sogs pa'i mngon sum nyid yin pa'i phyir ro/_/bde ba la sogs pa dag kyang rang rig pa'i mngon sum nyid yin pa'i phyir ro/_/rang rig pa'i mngon
[\[244a.7\]]sum yang 'og nas bsgrub par 'gyur ro/_/de ltar mngon par 'dod pa ma yin pa dag ni mngon sum du 'dod pa ma yin pa'i don kyang mngon sum nyid ma yin te/_mngon sum gyis gnod pa med pa zhes bya ba'i skabs yin no/_/mngon sum du 'dod pa ma yin pa dag kyang dper na zhes bya ba la sogs
[\[244b\]]
[\[244b.1\]]pas bstan to/_/gzhan dag gis mngon sum nyid du bstan pa gang dag yin pa de dag ni sangs rgyas pa'i grub pa'i mtha' mngon sum dag ma yin te/_rnam par dpyad par gyur pa'i de dag kyang mngon sum nyid ma yin pa kho na'o/_/bde ba la sogs pa ste sdug bsngal dang gti mug gang dag la sgra la
[\[244b.2\]]sogs pa'i ngo bor zhen pa'i ngang tshul gang yin pa de dag ni mngon sum nyid ma yin no/_/nang gi dga' ba dang yongs su gdung ba'i ngo bo bde ba dang sdug bsngal du myong bar 'gyur gyi/_gzhan sgra la sogs pa'i ngo bo zhen pa'i bde ba la sogs pa'i ngo bo 'ba' zhig ma yin no/_/de ltar grangs can gyi 'dod
[\[244b.3\]]pa spong ba'i sgo nas bshad nas/_bye brag pa la sogs pa'i 'dod pa spangs pa'i phyir rdzas dang zhes bya ba la sogs pa smos te/_rdzas ni yan lag can gyi ming ngo /_/las ni 'degs pa la sogs pa'o/_/spyi ni yod pa nyid dang ba lang la sogs pa'o/_/sogs pa'i sgras ni rnam par phye ba la sogs pa gzung
[\[244b.4\]]ngo /_/sngon po la sogs pa'i yul ma gtogs par gzhan mngon sum nyid du yod pa ma yin te/_de ma gtogs par mi dmigs pa'i phyir dang spyi mngon sum nyid ma yin pa ni bshad zin to/_/rdzas la sogs pa dag kyang le'u gsum pa las ston par 'gyur ro/_/dngos po'i stobs kyis zhugs
[\[244b.5\]]pa'i rjes su dpag pa ni lung la ltos pa med pa'i rjes su dpag pa yin te/_de'i yul nyid du 'dod pa dag la de bzhin du 'gyur pa ste/_rjes su dpag pa'i yul du 'gyur ro/_/de'i yul du 'dod pa rjes su dpag pas gnod par byed pa ni dper na zhes bya ba la sogs pa smos te/_de yang 'og nas
[\[244b.6\]]le'u gnyis pa las ston par 'gyur ro/_/rjes su dpag par bya ba ma yin pa dag ni de ltar 'gyur te zhes bya ba ni rjes su dpag par bya ba ma yin pa nyid do/_/gang dag ce na/_dper na bdag la sogs pa lta bu'o zhes bya ba smos te/_sogs pa'i sgras ni gtso bo dang dbang phyug la sogs pa gzung ngo /_/
[\[244b.7\]]de dag ni gang gi rjes su dpag par bya bar 'gyur ba'i rtags cung zhig kyang yod pa ma yin no/_/re zhig rang bzhin gyi rtags ni ma yin te de'i rang bzhin nyid ni bsgrub par bya ba'i rang bzhin nyid yin pa'i phyir ro/_/'bras bu'i rtags kyang ma yin te rtag pa dag gi 'bras bu mi rung ba'i phyir ro/_/
[\[245a\]]
[\[245a.1\]]dngos po stobs kyis zhugs pa'i tshad ma gnyis kyis lung rnam par dag pa'i dus phyis tshad ma khas len pa can gyi bstan bcos kyi chos can rnam par gzhag nas/_snga phyi 'gal ba rjes su dpag pa'i phyir/_gang gi tshe khyad par dpyod pa la 'jug pa de'i tshe lung la ltos pa'i
[\[245a.2\]]rjes su dpag pa ste/_lung la ltos pa'i rjes su dpag pa de la gnod pa med pa zhes bya ba'i skabs yin no/_/de la gnod pa med pa yang ci 'dra ba zhig ce na/_dper na 'dod chags zhes bya ba la sogs pa smos te/_'dod chags la sogs pa'i ngo bo ste/_'dod chags dang /_zhe sdang dang /_gti mug gi
[\[245a.3\]]rang bzhin chos ma yin pa khas blangs pa dang /_de las byung ba ste 'dod chags la sogs pas kun nas bslangs pa'i lus dang ngag gi las chos ma yin pa khas blangs nas/_de spangs pa ste chos ma yin pa de bsal ba'i phyir khrus dang me la sbyin sreg la sogs pa dang /_'bab stegs kyi khrus kyis
[\[245a.4\]]sdig ba zad par 'gyur zhing /_gang gi ched du me la mar la sogs pa'i sbyin sreg byas pas sdig pa zad par 'gyur ro zhes bya ba de lta bu la sogs pa ma bstan to/_/sogs pa'i sgras ni zas gcod pa la sogs pa gzung ngo /_/de ltar na khrus la sogs pas sdig pa ldog par byed pa ma yin te/_sdig
[\[245a.5\]]pa'i nye bar len pa 'dod chags la sogs pa dang 'gal ba med pa'i phyir ro/_/gang zhig gang gi rgyu la gnod pa mi byed pa de ni de'i gnod pa can ma yin te/_dper na bad kan can gyi nad la mngar ba dang bsil ba dang snum pa'i rdzas dag gnod pa can ma yin pa dag lta bu'o/_/khrus la sogs pa ni
[\[245a.6\]]sdig pa'i rgyu la gnod pa byed pa ma yin no zhes bya ba ni khyab par byed pa 'gal ba dmigs pa'o/_/bshad ma thag pa'i mngon sum dang rjes su dpag pa rnam pa gnyis kyis yongs su gcod par nus te/_yongs su gcod par nges pa'i gnod pa med pa'i mtshan nyid can gyi rnam par dag pa
[\[245a.7\]]de ni mi slu ba yin no/_/nyes pa zad pa'i tshig de ni mi slu bar mtshungs pa'i phyir te/_ci ltar mngon sum dang rjes su dpag pas mi slu pa'i don yongs su gcod par nus pa la nyes pa zad pa'i tshig mi slu ba de ltar shin tu lkog tu gyur pa yang yin te/_nyes pa zad pa'i chog nyid yin pa'i phyir ro/_/de
[\[245b\]]
[\[245b.1\]]bas na don la mi slu ba nyes pa zad pa'i tshig gi mtshan nyid can gyi rtags las byung ba'i blo ni rjes su dpag pa nyid du slob dpon gyis brjod do/_/yul gang la zhe na/_'di'i lkog tu gyur pa'i yul la zhes bya ba smos te/_bstan bcos 'di'i lkog tu gyur pa zhes bya ba shin tu lkog tu gyur pa'i yul te spyod yul
[\[245b.2\]]la yang ngo /_/de yang go skabs med de rnam pa gzhan gyis shin tu lkog tu gyur pa la 'jug pa med pa'i phyir ro/_/'jug pa yod na de ltar 'jug par bya'o/_/de lta bur gyur pa zhes bya ba la sogs pas 'chad pa la/_de dang 'di zhes bya ba ni ming thams cad pa gnyis kyis ni chod pa dang thag nye ba'i tshig
[\[245b.3\]]yin te/_'di skad du slob dpon phyogs kyi glang pos bstan pa'i rjes su dpag pa nyid can de dang /_kho bo cag gis 'brel pa dang ni rjes mthun thabs zhes bya ba la sogs pas rnam par dpyad par bya ba 'di ni zhes ston par byed do/_/de nyid kyi phyir de lta bur gyur pa'i zhes bya ba smos te/_'brel
[\[245b.4\]]pa la sogs pa'i yon tan ldan pa zhes bya ba'i don to/_/mngon sum dang rjes su dpag pas go bar bya ba'i dngos po de la mi slu bar mtshungs pa'i rgyu'i phyir ma mthong bar 'khrul pa med pa can te/_nyes pa zad pa'i tshig mngon sum dang rjes su dpag pas go ba ma yin pa'i don te yul nyes pa
[\[245b.5\]]zad pa'i tshig las byung ba'i rtogs pa ni mi slu ba'i rjes su dpag par bya ba yin no/_/ci'i phyir zhe na/_de la brten pa nyid kyi phyir te nyes pa zad pa'i tshig la brten pa nyid kyi phyir ro/_/de las gzhan pa'i rtogs pa dang 'dra ba ste/_shin tu lkog tu gyur pa las gzhan pa ste/_mngon sum dang rjes su dpag pas go
[\[245b.6\]]bar bya ba'i yul rtogs pa lta bu'o/_/sbyor ba yang gang dang gang ji skad du bshad pa'i lung gi khyad par la brten pa'i rtogs pa de dang de ni mi slu ba can yin te/_dper na mngon sum dang rjes su dpag pas go bar bya ba'i don ma lus par rtogs pa lta bu'o/_/shin tu lkog tu gyur pa'i don rtogs pa yang
[\[245b.7\]]ji skad du bshad pa'i lung gi khyad par la brten pa yin no zhes bya ba ni rang bzhin gyi gtan tshigs so/_/mngon sum dang rjes su dpag pas go bar bya ba'i gnas bshad pa gang yin pa de nyid kyis gnas gsum pa bshad pa yin no zhes gang la nges pa yin/_de bas na 'dir shin tu lkog tu gyur pa'i
[\[246a\]]
[\[246a.1\]]rtogs pa yang ji skad du bshad pa'i lung gi khyad par la brten pa zhes bya ba gtan tshigs la the tshom za ba'i ma grub par 'gyur ro zhe na/_nyes pa 'di ni med de/_re zhig bstan pa thag nye ba can gyi nyan pa po gang yin pa de dag ni ston pa gcig gis gnas gsum pa yang bstan
[\[246a.2\]]par 'gyur ba na/_mngon sum nyid du khong du chud pa'i phyir/_de lta bas kyang nyes pa zad par byas pa las kyang yin te/_nyes pa zad pa'i tshig gi mtshan nyid can yin pa'i phyir ro/_/de skad du bcom ldan 'das kyis mdo sde la sogs pa 'jug pa ste/_'dus byas thams cad ni skad cig ma/_chos
[\[246a.3\]]thams cad ni bdag med pa/_mya ngan las 'das pa ni zhi ba'o zhes bya ba'i chos rnam pa gsum la lugs las bzlog pa med pa gang yin pa de ni/_nga 'das nas kyang khyed cag gis sangs rgyas kyi bka' nyid du gzung bar bya'o zhes gsungs so/_/gnas gsum pa yang chos nyid lugs las ldog pa med
[\[246a.4\]]par gnas pa yin te/_skad cig ma dang bdag med pa la sogs pa med pa dang ldan pa'i gnas gsum pa bstan pa'i phyir dang /_chos nyid dang 'gal ba'i nyes pa zad pa'i tshig lo khas ma blangs pa'i phyir ro/_/gal te nyes pa zad pa'i tshig gi mtshan nyid nyes pa zad par byas pa de nyid yin no zhes gang las
[\[246a.5\]]nges she na/_rigs pa dang ldan pa nyid kyi phyir ro/_/gang gi phyir yul thams cad la rigs pa dang ldan par smra ba po yin pa de nyid ni 'jug par 'dod pa yid ches par bya ba yin te/_zhar la 'ongs pas chog go/_/shin tu lkog tu gyur pa'i don la ji skad du bshad pa'i don la mi slu ba des na/_ji skad du
[\[246a.6\]]bshad pa'i lung la brten pa'i blo'i sgras rab tu bshad pa can yin du zin kyang ste/_gang la sgra las byung zhing skye ba yod pa zhes bya bar tshig rnam par sbyar ro/_/sgra las byung ba 'dra bar zhes bya ba ni ji ltar sgra las byung ba'i rkyen gzhan tsam ston par byed pa de bzhin du blo 'di ni bsam pa nyid ston par byed
[\[246a.7\]]pa ni ma yin no/_/de ltar mngon sum dang rjes su dpag pas rtogs pa'i don la bstan ma thag pa'i tshul du mi slu ba'i phyir rjes su dpag pa yang yin te/_skyes bu 'jug par 'dod pa'i bsam pa'i dbang gis so/_/blang bya dang ste nyon mongs pa thams cad spangs pas mya ngan las 'das pa dang
[\[246b\]]
[\[246b.1\]]dor bya ni sdug bsngal thams cad do/_/de dag gi de nyid ni phyin ci ma log pa'i ngo bo ste/_sdug bsngal gyi bden pa dang 'gog pa'i bden pa zhes bya ba'i don to/_/blang bar bya ba dang dor bar bya ba'i de kho na nyid thabs dang bcas par 'jug pa gang yin pa de ni thabs bcas so/_/dor bar bya ba'i thabs ni kun
[\[246b.2\]]'byung gi bden pa'o/_/blang bar bya ba'i thabs ni lam gyi bden pa'o/_/blang bar bya ba dang dor bar bya ba de nyid thabs dang bcas par bcom ldan 'das kyis bstan pa 'di ni dngos po'i stobs kyis 'ongs pa'i tshad mas rab tu nges pa ste rab tu grub pa'i rgyu'i phyir ro/_/bcom ldan 'das kyis bstan
[\[246b.3\]]pa'i bden pa bzhi'i mtshan nyid can gyi gtso bo'i don las mi slu ba ste/_bden pa bzhi'i don gyi gtso bo de khong du chud pas mya ngan las 'das pa thob pa'i phyir ro/_/gtso bo'i don la slu ba med pa de'i phyir shin tu lkog tu gyur pa'i don gzhan la bcom ldan 'das kyi bka' las skyes pa'i shes pa ni rjes su
[\[246b.4\]]dpag pa yin no/_/'ang gi sgra ni rab tu dbye ba snga ma la ltos nas rnam par rtog pa'i don to/_/blang bar bya ba dang dor bar bya ba dag gi thabs ni de'i thabs te/_blang bar bya ba dang dor bar bya ba'i thabs zhes bya ba ni zlas dbye ba'o/_/des bstan pa dag la ste/_yid ches pa des bstan pa de dag la
[\[246b.5\]]rjes su dpag pas brtags pas na yang phyin ci log med cing de kho na bzhin yin pa ni mi slu ba yin te/_dper na sdug bsngal la sogs pa'i 'phags pa'i bden pa bzhi po dag le'u gnyis pa las 'chad par 'gyur ba'i tshul te dpyad pa lta bu'o/_/de dang 'di ni zhes bya ba ni bcom ldan 'das kyis gong
[\[246b.6\]]du bstan pa de dang de ni rnam par 'chad pa nyid kyi phyir bden pa bzhi'i mtshan nyid can 'di'o/_/ji lta bur 'gyur zhe na/_skyes bu'i don la nye bar mkho ba can te/_skyes bu'i don ni mya ngan las 'das pa yin la/_de nye bar mkho ba ni rgyu nyid de/_de gang la yod pa de ni skyes bu'i don la nye bar mkho ba can no/_/
[\[246b.7\]]de nyid kyi phyir goms par bya bar 'os pa ste/_mngon par sbyar bar 'os pa ni mi slu ba'i phyir mngon sum dang rjes su dpag pas go bar bya ba ma yin pa'i yul gzhan la yang kho na bzhin du khas blang bar bya ba zhes bya ba mi slu bar khas blang bar bya ba'i phyir ni ma yin te/_gtso bo ma yin pa'i don la slu ba'i
[\[247a\]]
[\[247a.1\]]phyir rtag pa ni ma yin no zhes bya ba'i don to/_/ci'i phyir zhe na/_'gal ba med pa'i phyir te/_skyes bu'i gtso bo'i don la tshad mas slu ba med pa can la gnod pa med pa'i phyir ro/_/gnas gsum pa la khas blangs pa'i mi slu ba'i tshig ni skyes bu'i don gyi skabs dang 'gal ba cung zad kyang
[\[247a.2\]]yod pa ma yin no/_/bden pa bzhi phyin ci ma log par ston par mdzad pa ni gtso bo'i don la 'jig rten slu ba ma yin te/_gtso bo'i don la skyes bu ma bslus pas gnas gsum pa la yang 'chad pa po yang dgos pa med par ldog par ston pa gang yin pa de ni 'bras bu med pa'i phyir ro/_/gal te
[\[247a.3\]]skyes bu gtso bo'i don la slu bar byed pa yin la/_gzhan la phan pas 'jug pa dbang po las 'das pa'i don mthong ba can yin na/_gdon mi za bar 'ga' zhig la gzhan mi slu bar 'gyur ba yin pa de'i dbang po las 'das pa'i don mthong ba nyid ni nges par nus pa ma yin no/_/de bas na rigs pas
[\[247a.4\]]bgrod par bya ba'i skyes bu'i don la mi slu ba yin gyi mi shes pa nyid kyis na shin tu lkog tu gyur pa la slu bar yang 'gyur ro zhe na/_nges par mi nus pa can gyi don 'di nyid ni bden te/_'on kyang skyes bu'i 'jug pa la ltos nas de ltar rnam par gzhag pa yin no/_/de nyid bstan pa'i phyir de dang zhes bya ba
[\[247a.5\]]la sogs pa smos pa la/_rnam pa gnyi gas kyang zhes bya ba ni tshigs su bcad pa gnyis bstan pa rnams so/_/de dang de go skabs med pas lung ni rjes su dpag pa nyid du brjod pa yin no zhes bya bar sbyar ro/_/rjes su dpag pa'i rgyu nyid yin pa'i phyir rjes su dpag pa nyid yin zhes bya bar blta bar
[\[247a.6\]]bya'o/_/lung la 'jug pa yod na de lta bu'i lung gi 'brel pas 'jug par bya ba'i don kho na nyid la mi slu bar byed pas ni ma yin no/_/de ltar na ste/_bshad pa'i rnam pas kyang lung la brten pa'i shes pa nyes pa med pa ma yin te skyon dang bcas pa yin no/_/ci'i phyir zhe na/_sgra dag ni don rnams la
[\[247a.7\]]med na mi 'byung ba nyid ma yin te/_'brel pa med pa'i phyir ro zhes bya ba ni/_sgra rnams dngos dang lhan cig tu/_/med na mi 'byung nyid med phyir/_/zhes bya ba la sogs pas bstan zin to/_/skyes bu'i phul du byung ba nyid ni nyes pa zad pa nyid la sogs pa'o/_/de la ltos pa'i tshig gang yin pa de
[\[247b\]]
[\[247b.1\]]ni ji bzhin don du gzhan gyis shes te/_rab tu shes par 'gyur ro/_/don ji lta ba bzhin du dngos po ji ltar gnas pa de bzhin du mthong ba ste shes pa ni don ji lta ba mthong ba'o/_/gang la de dang bar byas pa'i rtse ba dang 'dod chags dang bral ba la sogs pa yod pa de ni don ji lta ba bzhin du mthong
[\[247b.2\]]ba la sogs pa'o/_/de nyid yon tan yin te/_de dang ldan pa'i skyes bu ni nyes pa zad pa'o/_/des byas pa ni nyes pa zad pa des sbyar ba ste/_lung ni mi slu ba zhes bya'o zhes bya ba ni gzhan dag gi'o/_/grub pa'i mtha' smra bas gal te zhes bya ba la sogs pa smos te/_bshad ma thag pa'i don
[\[247b.3\]]gang yin pa de nyid ni kho bo cag 'dod pa kho na yin te/_kho bo cag ni de lta bur gyur pa spong bar ni mi byed do/_/'on kyang gal te don ji lta ba bzhin du mthong ba la sogs pa'i mtshan nyid can gyi phul du byung ba de skyes bus nges par shes par nus na de yang shes par mi nus so/_/rtog pa zhes bya ba la
[\[247b.4\]]sogs pas 'chad par byed de/_rtog pa sngon du gtong ba thams cad ni lung ngam lung ma yin pa tshol bar byed pa ste dpyod par byed do/_/lung ma yin pa btang nas lung gi sgo nas 'jug pa can te/_lung gi don la nan tan du byed par 'dod pa yin gyi/_phongs pa ste chags pas ni ma yin no/_/'jug pa
[\[247b.5\]]'dod pa can de nyid kyang ji ltar zhes bya ba la sogs pas ston par byed do/_/ji ltar yang zhes bya ba ni srid par gyur pa'o/_/'di la zhes bya ba ni lung las so/_/nan tan du byas pa ste/_mngon sum byas pa'i don shes nas 'jug pa na don dang ldan par 'gyur te/_'bras bu dang ldan par 'gyur ro/_/de ltar skyes
[\[247b.6\]]bu tshol bar byed pa na mthong bar nus pa can te nges pa mngon sum dang rjes su dpag pas shes par bya ba'i don gang yin pa de la/_mngon sum dang rjes su dpag pa dag gis gnod pa med pa ni slu ba med pa ste/_de nyid rkyen de dmigs pa des mngon sum dang rjes su dpag pas shes par bya ba ma yin pa'i
[\[247b.7\]]don gzhan dag la yang 'jug nus par 'gyur ro/_/ci'i phyir zhe na/_'jig rten gyi tha snyad ni de ltar phal che ba can nyid kyi phyir ro/_/de ltar zhes bya ba ni yul gcig la mi slu ba mthong bas 'jig rten pa'i tha snyad gang la gzhan la 'jug pa phal che ba yod pa de la de skad ces bya'o/_/gal te skyes bu
[\[248a\]]
[\[248a.1\]]nyes pa zad pa gang yin pa de'i tshig las 'jug par bya'o zhes de ltar 'dod pa de'i tshe/_skyes bu yongs su brtags nas 'jug par khas len par 'gyur ba na mi 'jug pa kho nar 'gyur ro 'jug pa nyid du mi 'gyur ro/_/ci'i phyir zhe na/_de lta bur gyur pa'i don ji lta ba bzhin
[\[248a.2\]]du mthong ba la sogs pa'i yon tan dang ldan pa'i skyes bu de shes par mi nus pa nyid kyi phyir ro/_/'jug pa med par brgal ba yin gyi/_don ji lta ba bzhin du mthong ba la sogs pa'i yon tan dang ldan pa'i skyes bu dag mi 'dod pa'i phyir yang ma yin no/_/de lta bur gyur pa nyid ni yod pa ma yin no
[\[248a.3\]]zhes kho bo cag 'dod pa kho na yin te/_de dag kyang bden pa smra ba yin no/_/ci'i phyir zhe na/_don ji lta ba bzhin du mthong ba la sogs pa'i yon tan dang ldan pa'i skyes bu de 'dra ba dag ni phyin ci ma log par ston pa'i phyir te/_dngos po ji ltar gnas pa bzhin du ston par mdzad pa nyid kyi phyir ro/_/
[\[248a.4\]]de lta bur gyur pa'i skyes bu shes par mi nus pa yang /_ci'i phyir zhe na/_tshad ma rnams ni zhes bya ba la sogs pa smos te/_skyes bu 'di ni 'di ltar nyes pa dang ldan pa'am/_min te nyes pa dang ldan pa ma yin te 'on kyang nyes pa med pa can ni zhes bya ba ni de ltar te/_gzhan nyes pa med kyang rtogs dka'
[\[248a.5\]]zhes ni gzhan gyis shes nyes med kyang zhes bya ba de la ltos nas rtogs dka' ba'i zhes bya ba bud med kyi rtags tshig gcig par bstan te/_gzhan nyes pa zhes bya ba de la ltos nas rtogs dka' zhes bya ba rnam par bsgyur la skyes pa'i rtags kyis mang po'i tshig rnam par sbyar bar bya'o/_/ci'i
[\[248a.6\]]phyir zhe na/_gzhan gyi yon tan dang nyes pa nges par byed pa dag gi/_tshad ma rnams ni rnyed dka'i phyir te/_thob par dka' ba nyid kyi phyir ro/_/skyes bu dag ces bya ba la sogs pas 'chad par byed de/_skyes bu gang dag la yang dag pa dang log par 'jug pa'i lus dang ngag gi las kyi mtshan nyid
[\[248a.7\]]can yod pa de dag ni yang dag pa dang log par 'jug pa can yin no/_/sems las byung ba ni sems las byung ba ste/_yon tan dang skyon dag go/_/sems las byung ba'i yon tan snying rje dang 'dod chags dang bral ba dang rtogs pa la sogs pa'i rgyu dag las yang dag par 'jug pa can dang /_
[\[248b\]]
[\[248b.1\]]sems las byung ba'i skyon zhe sdang la sogs pa'i rgyu las log par 'jug pa can yin no zhes bya ba'i don to/_/dgongs pa 'ga' zhig gis blo sngon du song ba can gyi bsam pa log par ston pa las/_lus dang ngag gi las la yang dag par log par 'jug pa can dag ma yin no zhes bsams pa'o/_/
[\[248b.2\]]de yang zhes bya ba gzhan dag gi sems las byung ba'i yon tan dang skyon dbang po las 'das pa ste/_mig gi dbang po la sogs pa dag las shin tu 'das pa de bas na mngon sum gyis yongs su gcad par bya ba ma yin no/_/rjes su dpag par bya bar 'gyur na yang rang bzhin gyi rtags kyis ni ma
[\[248b.3\]]yin te/_rang bzhin nyid ni bsgrub par bya ba nyid yin pa'i phyir ro/_/'on kyang rjes su dpag pas rang ste yon tan dang skyon gyi rang bzhin las byung zhing skyes pa'i lus dang ngag gi las gang la yod pa'i 'bras bu'i rtags des rjes su dpag par bya ba dag yin na/_de yang yod pa ma yin te/_gang gi
[\[248b.4\]]phyir lus dang ngag gi mtshan nyid can gyi tha snyad kyang phal cher mang du blo sngon du gtong ba zhes bya ba so sor brtags pa bsam pa las rnam pa gzhan du yang bya bar nus te/_'di ltar 'dod chags dang bcas pa yin yang 'dod chags dang bral ba bzhin du bdag nyid ston par byed cing 'dod chags dang bral ba yang
[\[248b.5\]]'dod chags dang bcas pa bzhin du ston par byed do/_/ci'i phyir zhe na/_tha snyad dag ni skyes bu'i 'dod pas 'jug pa can nyid yin pa'i phyir ro/_/gang la skyes bu'i 'dod pas 'jug pa yod pa zhes bya bar tshig rnam par sbyar ro/_/gal te skyes bu'i 'dod pas 'jug pa can yin pa de ltar na yang ci'i
[\[248b.6\]]phyir rnam pa gzhan byed ce na/_de dag kyang zhes bya ba smos te/_skyes bu gang dag la tha snyad 'dogs par 'jug pa can yin pa de dag kyang bsam pa sna tshogs pa nyid de/_'dod pa tha dad pa can yin pa'i phyir ro/_/de bas na ji ltar 'dod pa bzhin du tha snyad la 'jug pa'i phyir/_yon tan dang skyon
[\[248b.7\]]las byung ba'i tha snyad dag ni tha dad pa'i nges pa yod pa ma yin no/_/de bas na zhes bya ba ni de'i phyir te/_rjes su dpag pa'i skyes bu 'di ni gtan tshigs 'chol ba ste/_gtan tshigs 'khrul pa'i phyir skyes bu nyes pa zad pa nges pa med pa yin no/_/ji ltar lung byed pa po'i rtogs par 'gyur te ma
[\[249a\]]
[\[249a.1\]]yin no zhes bya ba ni mjug bsdu ba'o/_/mi 'dod pa'i phyir ni ma yin te de 'dra ba ni phyin ci ma log pa ston pa'i phyir ro zhes bya ba la sogs pas nyes pa ma lus pa zad par 'dod pa zhes bya ba de khas blangs nas srid pa'i tshad ma bstan pa'i sgo nas de bsgrub par 'dod pa'i phyogs snga
[\[249a.2\]]ma ci ste gang zhes bya ba la sogs pas 'god par byed do/_/gang nyes pa med pa ni nyes pa dang bral pa ste/_/de 'dra ba'i skyes bu yod pa nyid ma yin nam zhe na/_yod do zhes bstan pa'i phyir 'grib pa zhes bya ba la sogs pa smos te/_gnyen po'i phyogs mngon sum du 'gyur ba na 'grib pa ste ma
[\[249a.3\]]bsags pa dang /_gnyen po'i phyogs mngon sum du ma gyur pa na phul du byung ste/_nye bar bsags pa bstan pa'i 'dod chags la sogs pa'i dngos po gang yin pa de dag 'grib pa dang phul du byung ba bsten pa dag go/_/de dag kun mi mthun phyogs dang bcas pa nyid phyir te/_gang gi mngon
[\[249a.4\]]sum du gyur pa dang mi 'gyur ba 'grib pa dang phul du byung ba brten pa de dag de nyid mi mthun pa'i phyogs te gnod pa can yin no/_/de dang bcas pas 'jug pas na mi mthun phyogs dang bcas pa ste/_de'i dngos po yin pa de nyid kyi phyir ro/_/gnod pa can dang bcas pa nyid kyi phyir zhes bya ba'i don
[\[249a.5\]]to/_/gnod pa byed pa can gang gis nyes pa dag gi mi mthun pa'i phyogs dang bcas pa nyid kyis gnod pa can de goms pa yang dang yang du rgyun mi 'chad par skyes pa las bdag gyur pas te/_der 'dod cing de'i bdag nyid du gyur pa nyid de gnod pa can gyi bdag nyid du gyur pa de'i phyir/_
[\[249a.6\]]nyes pa'i gnyen po'i phyogs kyi bdag nyid du gyur pa'i rgyud la lar zag pa 'dod chags la sogs pa zad cing nyams par 'gyur ro/_/nyes pa thams cad kyi gnod pa can ni/_bdag med pa'i shes pa yin no zhes le'u gnyis pa las ston par 'gyur ro/_/de bas na de lta bur gyur pa'i skyes
[\[249a.7\]]bu ni 'dod pa ma yin gyi/_skyes bu ston pa po zag pa zad pa de yang shes par dka' ba yin no zhes de tsam zhig smra'o/_/nyes pa ni zhes bya ba la sogs pas tshig le'ur byas pa'i don ston pa yin te/_nyes pa ni 'dod chags la sogs pa'o/_/ci lta bur gyur pa zhig ce na/_'grib pa dang phul du
[\[249b\]]
[\[249b.1\]]byung ba'i chos can te/_khyad par du byed pa dang mi byed pa'i rang bzhin can du yod pa mi mthun pa'i phyogs zil gyis gnon pa khyad par du byed pa dang mi byed pa ste/_/mi mthun pa'i phyogs kyis byas pa'i zil gyis non cing gsal ba gang yin pa de'i khyad par du byed pa dang mi byed pa sgrub par byed
[\[249b.2\]]cing go bar byed do/_/'grib pa'i chos can gyis mi mthun pa'i phyogs zil gyis gnon pa'i khyad par du byed pa sgrub par byed cing gnod pa can gyis zil gyis gnon pa'i khyad par du byed pas nyes pa dag 'grib pa'i phyir ro/_/phul du byung ba'i chos can gyis zil gyis gnon pa'i khyad par du byed pa sgrub
[\[249b.3\]]par byed de/_gnod pa can gyis zil gyis gnon pa smos pas de dag phul du byung ba'i chos can nyid yin pa'i phyir ro/_/me la sogs pa dang 'dra bar zhes bya ba la sogs pa'i sgras ni grang ba dang dro ba'i reg pa la sogs pa gzung ngo /_/dper na me la sogs pa dag ni chu la sogs pa gnod pa can khyad
[\[249b.4\]]par du gyur pa dang /_khyad par du gyur pa med pa yod na 'phel ba dang 'grib pa'i chos can dag gis go rims bzhin du chu la sogs pa zil gyis gnon pas khyad par du gyur pa dang khyad par du gyur pa med pa sgrub par byed pa de dang 'dra'o/_/'dod chags la sogs pa dag ni phyi rol gyi don la rag las pa yin
[\[249b.5\]]la/_phyi rol gyi dngos po yang dpyad par mi nus pa ma yin nam/_bcad par mi nus pa de'i phyir nyes pa dag bcad par mi nus pa yin zhe na/_de'i phyir de dag ni zhes bya ba smos pa la ni'i sgra ni gang gi phyir gyi don to/_/'dod chags la sogs pa de dag ni rnam par rtog pa las byung ba can dag ste/_tshul bzhin
[\[249b.6\]]ma yin pa yid la byed pa'i mtshan nyid can gyi rnam par rtog pa las skyes pa de dag la zhes tshig rnam par sbyar ro/_/'di ltar tshul bzhin ma yin pa yid la byed pa med pa'i phyi rol gyi don yod na yang 'dod chags la sogs pa skye bar mi 'gyur la/_de sngon du bya ba yod na don med par yang skye bar 'gyur
[\[249b.7\]]ba de bas na/_rjes su 'gro ba dang ldog pa'i rjes su byed pa'i phyir 'dod chags la sogs pa ni rnam par rtog pa las byung ba can yin no/_/gang gi phyir rnam par rtog pa las byung ba de'i phyir ji skad du bshad pa'i mtshan nyid can gyi rnam par rtog pa nye bar len pa yod na yang /_bdag med par
[\[250a\]]
[\[250a.1\]]ston pa'i mtshan nyid can gyi yad kyi yon tan 'ga' zhig goms pa la nang gi nye bar len pa la gus pa med par khyad par du gyur pa med pa ste/_'phel ba med pa can du 'gyur ro zhes bya ba'i don to/_/de skad du re zhig 'di ltar gnyen po'i phyogs shin tu gsal ba med pa'i phyir/_nyes
[\[250a.2\]]pa'i rgyu rnam pa thams cad du gcad pa med pa de lta na yang /_gnyen po'i phyogs goms pas nus pa nyams par byas pa can gyi zhu nye bar len pa las khyad par du gyur pa med par byed de nyung zhing ches nyung bar 'gyur ro 'dis ni gtan tshigs bshad pa yin no/_/gang gi tshe ji skad du bshad pa yin gyi yon tan
[\[250a.3\]]bsgoms pa rab kyi mthar phyin pa la gnas pas gsal por gyur pa de'i tshe/_de gsal ba na ste/_yid kyi yon tan gsal ba na yod na'o/_/'di rgyu mtshan gyi bdun pa'o/_/rjes su 'gro ba ni nyon mongs pa'i sa bon te/_'di las nyes pa dag skye ba'i phyir rjes su 'gro ba zhes bya'o/_/'jig pa gang
[\[250a.4\]]la rjes su 'gro ba yod pa ma yin pa de ni rjes su 'gro ba med pa can gyi 'jig pa'o/_/nyes pa gang dag la chos de yod pa de dag ni rjes su 'gro ba med pa can gyi 'jig pa'i chos can te/_bag chags dang bcas pa'i 'jig pa'i chos can zhes bya ba'i don to/_/me la sogs pa dang 'dra ba ste/_dper
[\[250a.5\]]na me la sogs pa ni chu la sogs pa mi mthun pa'i phyogs shin tu khyad par gyur pa yod na/_shin tu 'jig pa'i chos can yin pa de dang 'dra'o/_/sbyor ba yang gang dang gang nye ba las khyad par du gyur pa med pa'i chos can de dag ni de shin tu 'phel bar gyur pa na de dag zil gyis gnon pa'i phyir rjes su
[\[250a.6\]]'gro ba med pa can gyi 'jig pa'i chos can yin te/_dper na me la sogs pa ni chu la sogs pa zil gyis gnon pa 'phel ba lta bu'o/_/nyes pa dag kyang bdag med pa mthong ba nye ba las kyang nyes pa khyad par du gyur pa med pa'i chos can yin no zhes bya ba ni rang bzhin gyi gtan tshigs so/_/
[\[250a.7\]]gang gi phyir de lta yin pa rgyu de bas na nyes pa cung zad kyang med par 'gyur ro/_/nyes pa med pa zhes bya ba la sogs pa gzhan gyi yin te/_nyes pa med pa 'ga' zhig kyang yod pa ma yin no zhes bya ba'i don to/_/ci'i phyir zhe na/_'di ltar zhes bya ba la sogs pa smos pa la/_'di ltar zhes bya ba ni
[\[250b\]]
[\[250b.1\]]rnam par dbye ba ltar bcos pa'i tshig gi phrad yin te/_gang gi phyir zhes bya ba ni don 'di la 'jug go/_/nyes pa'i bdag nyid du 'gyur ba'i mi mthun pa'i phyogs skye ba dang 'dra bar zhes bya ba ni/_ji ltar thog ma med pa'i dus nas goms pa'i phyir skyes bu nyes pa'i bdag nyid du gyur pa'i mi mthun pa'i phyogs
[\[250b.2\]]skye ba ste/_bdag med par mthong ba skye ba de bzhin du nyes pa'i mi mthun pa'i phyogs kyi bdag nyid du gyur pa nyid yod na yang rkyen ji lta ba bzhin te byed pa'i rgyu thag nye ba ji lta ba bzhin du nyes pa yang 'byung ba yin no/_/_ji ltar nyes pa'i bdag nyid du gyur pa la yang lam gyis gnod par 'gyur ba de ltar/_nyes pa'i
[\[250b.3\]]bdag nyid du gyur pa'i gnyen po'i phyogs la nyes pa gnod par gyur te gnyis ka 'gal bar 'dra ba nyid kyi phyir ro//_//bam po nyi shu rtsa bzhi pa/_nyes pa 'di ni med do zhes bya ba la sogs pas lan 'debs par byed de/_'tshe ba med pa ni 'khor ba'i nye bar 'tshe ba thams cad dang bral
[\[250b.4\]]ba'i phyir ro/_/'di la mi rtag pa la sogs pa'i rang gi mtshan nyid kyi don gyi yul yang dag pa 'di phyin ci ma log pas na yang dag pa'i don no/_/yang dag pa'i don smos pa yang lam gyi sems kyi rang bzhin no/_/yang dag pa'i don smos pa ni sems kyi don yin te/_de la sgro btags pa'i rnam pas 'jug
[\[250b.5\]]pa de ni 'khrul pa yin no/_/de yang sems kyi rang bzhin ma yin pa de nyid kyi phyir nyes pa ni glo bur ba dag yin te/_sgro btags pa'i rnam pas 'jug pa nyid kyi phyir ro/_/re zhig goms par ma byas pa'i lam gyi gnas skabs la yang lam gyi sems ni tshad ma'i grogs nyid yin pa'i phyir rang bzhin nyid du rigs na ci
[\[250b.6\]]goms par byas pa'i lam la yang ma yin/_de yang le'u gnyis pa las/_sems 'di ngo bo nyid kyis ni/_/'od gsal dri ma glo bur ba/_/de yi rang bzhin thog ma nas/_/nus med pa'ang phyis nus med/_/ces bya ba la sogs pas gsal bar byed par 'gyur ro/_/'tshe ba med par yang de yin la yang dag pa'i
[\[250b.7\]]don sems la/_de lta bur gyur pa yang de yin la/_rang bzhin yang yin pas na zhes bya ba ni las 'dzin pa'i snying po can gyi las 'dzin pa'i bsdu ba'o/_/nye bar 'tshe ba med pa yang dag pa'i don sems kyi rang bzhin nyes pa'i gnyen por gyur pa ni yang dag pa'i don nyid du goms pa'i phyir dang bdag
[\[251a\]]
[\[251a.1\]]nyid du gyur pa thob pa'i phyir phyin ci log ste/_ji skad du bshad pa gsum pa'i mtshan nyid dang bral ba rnam par 'tshe ba dang yang dag pa'i don ma yin pa dang rang bzhin ma yin pa'i nyes pa dag gis mi ldog ste/_lam goms par gyur pa zil gyis mnan pas nyes pa dag mi 'byung
[\[251a.2\]]ngo zhes bya ba'i don to/_/ci'i phyir zhe na/_'bad du zin kyang zhes bya ba la sogs pa smos te/_de ni lam goms par gyur pa can la nyes pa bskyed pa'i phyir rtsol ba nyid yod pa ma yin pa de lta na yang khas blangs nas brjod par bya'o/_/nyes pa bskyed pa'i phyir 'bad du zin kyang /_blo ni de
[\[251a.3\]]phyogs 'dzin phyir ro/_/nyes pa'i gnyen po'i phyogs su gyur pa yon tan dang ldan pa bdag med pa'i lam de'i phyogs 'dzin pa'i phyir te/_nyes pa bskyed pa'i rtsol ba bzlog nas yon tan gyi phyogs 'dzin pa nyes pa'i gnyen po'i phyogs kho na la 'bad rtsol byed pa'i phyir ro zhes bya ba'i don to/_/
[\[251a.4\]]re zhig dang por rang bzhin 'chad par byed de/_rang bzhin te bdag med pa'i mtshan nyid ni skyes bu'i gnyen po'i phyogs la gnas pa'i 'bad rtsol med par zlog par byed par nus pa ma yin no/_/gtsang sbra can thod pa can la 'dod pa dang 'dra'o zhes bya ba ni/_dper na gtsang sbra can du gyur nas thod pa can du gyur pa gang yin pa
[\[251a.5\]]de'i gtsang sbra can gyi gnas skabs las 'dod pa gang yin pa de la 'bad rtsol med par ldog mi nus pa de dang 'dra'o/_/lam gyi rang bzhin bzlog pa'i phyir 'bad rtsol byed pa na yang thob pa'i rang bzhin yon tan thob pa dang ldog pa'i rang bzhin skyon mthong bar byas pa yin no/_/skyon mthong ba de yang mi mthun pa'i
[\[251a.6\]]phyogs kyi bdag nyid can du gyur pa ste/_skyon gyi gnyen po'i phyogs kyi goms pa can gyi skyes bu'i nyes pa'i gnyen po'i phyogs la yod pa ma yin no/_/de bzhin du yon tan mthong ba de yang mi mthun pa'i phyogs goms pa can gyi skyon dag la yod pa ma yin no/_/ci'i phyir gnyen po'i phyogs la yang nyes pa mthong ba
[\[251a.7\]]yod pa ma yin zhe na/_de ni zhes bya ba la sogs pa smos te/_gnyen po'i phyogs de ni nye bar 'tshe ba med pa nyid yin pa'i phyir ro/_/gang la rnam par 'tshe ba rnam pa gsum med pa'i phyir lam ni rnam par 'tshe ba med pa nyid yin no/_/'di ltar sems rnam par 'ching ba'i rgyu ni nyes pa'i rnam par 'tshe ba yin te/_gang gis
[\[251b\]]
[\[251b.1\]]sems rnam par bcings pa na yang dag pa'i don mthong ba la mi 'jug pa dang /_lus dang sems kyi gdung ba'i rgyu ni sdug bsngal dang yid mi bde ba'i rnam par 'tshe ba dang zag pa dang bcas pa'i bde ba rab tu zhi ba nyid ma yin pas de'i nye bar longs spyod pa na ro myong ba nyid kyis skyo ba'o/_/de la rnam par 'tshe ba
[\[251b.2\]]dang po med pa ni nyes pa ma lus pa spangs pa'i phyir zhes bya ba smos te/_'dod chags la sogs pa'i nyes pa thams cad spangs shing bral ba'i phyir ro/_/kun nas dkris pa zhes bya ba la sogs pas gnyis pa med par ston to/_/'dod chags la mngon du rgyu ba ni kun nas dkris pa'o/_/kun nas dkris pa dang
[\[251b.3\]]skye ba ni kun nas dkris pa dang skye ba dag ste/_de dag la rag lus pa'i sdug bsngal gang yin pa de dang bral ba'i phyir ro/_/'dod chags la sogs pa'i skye ba'i tshe lus dang sems yongs su gdung ba'i mtshan nyid can gyi sdug bsngal gang yin pa de ni kun nas dkris pa la rag lus pa'o/_/skye
[\[251b.4\]]ba dang rga ba dang na ba'i sdug bsngal ni skye ba la rag lus pa'o/_/rnam par 'tshe ba gsum pa med pa ni rab tu zhi ba'i bde ba zhes bya ba la sogs pa smos te/_rab tu zhi ba ni 'dod chags la sogs pa dang bral ba'i mtshan nyid can gyi mya ngan las 'das pa'o/_/de'i zag pa med pa'i bde ba gang yin
[\[251b.5\]]pa de'i ro myang ba de la skyo ba med pa ste/_rgyab kyis phyogs par mi byed pa'i phyir ro/_/yang dag pa'i don can ma yin pa ni yang dag pa'i yul can ma yin pa ste/_'dod chags la sogs pa'i ngo bo'o/_/'dis ni phyi rol gyi rgyu mtshan med par bstan to/_/'o na de ji ltar skye ba yin zhe na/_nye bar len pa'i stobs
[\[251b.6\]]las byung ba can zhes bya ba smos te/_phyin ci log gi rnam par rtog cing bag chags kyi stobs las byung ba can no/_/de lta bur gyur pa de ni 'dod chags la sogs pa'i sa bon gyi rnam par shes pa'i rgyu la phyin ci log tu gyur pa'i phyir te/_'dod chags la sogs pa las bzlog pa'i mtshan nyid can gyi gnyen po'i
[\[251b.7\]]phyogs yongs su gzung ba'i phyir mi 'gyur ro/_/phyin ci log gi rnam par sgro btags nas 'jug pa'i nyes pa dag ni yang dag pa'i don 'dzin pa gnyen po'i phyogs gnod pa can yongs su gzung ba'i phyir skye bar mi 'gyur ro zhes bya ba'i tha tshig go/_/yang dag pa'i don can te/_phyin ci ma log pa'i
[\[252a\]]
[\[252a.1\]]yul can ni mi 'gyur ba ma yin te 'gyur ba kho na yin no/_/ci'i phyir zhe na/_dngos po'i stobs kyis skye ba'i phyir te/_ji ltar gnas la sogs pa'i dngos po'i nus pa bskyed pa'i phyir ro/_/re zhig nyes pa'i bdag nyid can du gnas na yang mi rtog pa la sogs pa yang dag pa'i rnam par
[\[252a.2\]]'dzin pa'i tshad ma dag gis gnyen po'i phyogs kyi lam skyed par byed na/_'on kyang lhag mthong goms pa la gnas pa lta ci smos/_'dod chags la sogs pa'i nyes pa yang dag pa'i don ma yin pa can te/_bden pa'i don can ma yin pa yang dag pa'i don can gnyen po'i phyogs kyi bdag nyid
[\[252a.3\]]can du 'gyur ba ste/_rang bzhin du 'gyur ba gang yin pa de la gnod pa byed par mi 'gyur ro/_/gang gi phyir de lta yin pa de bas na nyes pa spangs pa can dag gi nyes pa yang skye ba ma yin no/_/nyes pa skyed par byed pa'i 'bad rtsol yod na yang blo ni yon tan gyi phyogs 'dzin pa'i rgyu'i phyir 'dod chags la
[\[252a.4\]]sogs pa'i gnyen po'i phyogs nyid las rtsol bar byed pa ste/_rab tu brtson par byed pa'i phyir ro/_/gang zhe na/_rtogs pa dang ldan pa'i ste/_re zhig nyes pa'i bdag nyid can du gnas na yang rigs pa dpyod par byed pa'o/_/khyad par du ste phul du byung bar skyon med pa'i bdag nyid can te/_gnyen
[\[252a.5\]]po'i phyogs kyi bdag nyid la gnas pa yon tan dag la rtsol ba byed pa'i phyir ro/_/'dod chags la sogs pa'i nyes pa de dag skyed par byed pa ni skyed par byed pa'i rgyu ste 'di las skye zhing 'byung ba'i phyir ro/_/nyes pa'i rgyu gang gis gnyen po'i phyogs goms pa las de'i bdag nyid du gyur pas
[\[252a.6\]]nyes pa spong bar 'gyur ba yang gang zhe na/_nyes pa'i zhes bya ba la sogs pas nyes pa'i rgyu smos te/_nyes pa'i rnam pa thams cad dag ste/_nyes pa'i rigs ni 'jig tshogs lta bas skye ba yin te/_bdag dang bdag gir mngon par zhen pa dag las byung ba yin no/_/lung las nyon mongs pa dag ni ma
[\[252a.7\]]rig pa'i rgyu can du gsungs pa ma yin nam/_de la ji ltar gnod pa ma yin te/_de ma rig ces bya ba smos te/_'jig pa'i tshogs su lta ba de nyid ma rig pa yin pa de bas na 'gal ba yod pa ma yin no/_/go rims gang gis nyes pa rnams 'jig tshogs su lta ba las skye ba yin zhe na/_der chags
[\[252b\]]
[\[252b.1\]]zhes bya ba smos te/_bdag dang bdag gi nyid du mngon par zhen pa can gyi yul de la der chags pa ste bdag gir chags pa'o/_/bdag dang bdag gir chags pa de las zhe sdang la sogs pa 'byung zhes bya ba ni go rims yin no/_/nga ma yin zhes bya ba la sogs pas 'chad par byed pa la/_nga ma
[\[252b.2\]]yin zhes bya ba ni bdag gi rnam pa 'gog pa'o/_/nga'i ma yin zhes bya ba ni bdag gi ba'i rnam pa 'gog pa ste/_bdag med pa'i rnam pa dang bdag gi med pa'i rnam par skyes bu lta ba'o/_/'dzin pa med pa zhes bya ba ni bdag dang bdag gi nyid dang de'i rjes su 'dzin par byed pas kun du brtags pa'i
[\[252b.3\]]'dzin pa ni yongs su 'dzin pa ste/_de med par yul 'ga' zhig la yang chags pa med do/_/rjes su chags pa med pa ste/_bdag dang bdag gi la sogs pa'i chags pa med pa 'ga' zhig la yang zhe sdang med de/_rjes su chags pa med pa de med pa'i phyir ro/_/gal te ji ltar zhe na/_bdag
[\[252b.4\]]dang zhes bya ba la sogs pa smos te/_bdag dang bdag gi la nye bar gnod pa med pa can te/_mi mthun par gnas pa med pa'i ngang tshul can bar ma'i phyogs la de med pa'i phyir te/_zhe sdang med pa'i phyir ro/_/nye bar gnod pa 'joms par byed pa zhes bya ba ni/_bdag dang bdag gir 'dzin pa nye bar gnod
[\[252b.5\]]pa ste/_'tshe ba gang yin pa de 'joms par byed cing de 'gog par byed pa mdza' bo'i phyogs la de med pa'i phyir te/_zhe sdang med pa'i phyir ro/_/'on kyang bdag dang bdag gir chags pa'i yul du gyur pa la 'gal bar gnas pa mi mthun par 'jug pa gang yin pa de la zhe sdang yod pa yin pa de bas na/_bdag dang
[\[252b.6\]]bdag gir chags pa med par zhe sdang med pa yin no/_/de bas na zhes bya ba la sogs pas mjug sdud par byed de/_gang gi phyir de lta yin pa de bas na/_de dag gis kyang zhes bya ba dang bdag gir 'dzin pa dag gis chags pa skyed par byed do zhes tshig rnam par bsgyur nas sbyar ro/_/'dod chags
[\[252b.7\]]des zhe sdang la sogs pa skyed cing skrun par byed do/_/'on kyang bdag tu lta ba dang bdag gir lta ba de dag gi rgyu gang yin zhe na/_rnam pa mtshungs pa zhes bya ba la sogs pa smos te/_rigs mtshungs pa ni bdag tu lta ba de nyid de/_de goms te thog ma med pa'i dus nas yang dang yang du skye
[\[253a\]]
[\[253a.1\]]ba dang /_de'i bag chags de las skyes pa'i bdag tu lta bas bdag gir 'dzin pa skyed par byed do/_/de bas na nyon mongs pa thams cad ni 'jig tshogs su lta ba las skyed pa yin no/_/grub pa'i mtha' las 'jig tshogs su lta ba de nyid kyang mi shes pa ste ma rig pa'o zhes
[\[253a.2\]]gsungs so/_/gang gis ji ltar 'jig tshogs su lta ba kho na ma rig pa yin pa de'i phyir/_'dod chags la sogs pa nyes pa rnams kyi gtso bo'i rgyu ni gti mug yin te/_mdo las nyon mongs pa thams cad ni ma rig pa'i rgyu can yin zhes gsungs so/_/mdo gzhan las nyes pa rnams kyi rgyu ni
[\[253a.3\]]'jig tshogs su lta ba yin par gsungs so/_/ci'i phyir zhe na/_de spangs pa na ste/_'jig tshogs su lta ba spangs pa na nyes pa rnams spangs pa'i phyir ro/_/sangs rgyas bcom ldan 'das kyis gti mug de ni nyes pa'i rgyu ste/_nyes pa'i byed rgyur gsungs so/_/ci'i phyir zhe na/_rmongs pa med pa ste/_
[\[253a.4\]]mi shes pa dang bral ba la nyes pa dag ni skye ba'i phyir ro/_/phyogs gzhan dag tu ni 'jig tshogs su lta ba nyes pa'i rgyur gsungs pa yin no/_/gti mug dang 'jig tshogs su lta ba'i rgyu de dang de nyid rgyu'i gtso bor bstan pa yin na 'gyur gyi rgyu tsam bstan pa la ni ma yin no/_/ci'i phyir zhe na/_dbang
[\[253a.5\]]po dang yul dang tshul bzhin ma yin pa yid la byed pa'i tshogs du ma las skye ba can gyi nyes pa gang yin pa de dag ni gti mug dang 'jig tshogs su lta ba gcig las skyes pa 'gal ba'i phyir ro/_/de bas na rgyu gzhan yod na yang gtso bo gzung nas gti mug dang 'jig tshogs su lta ba dag rgyu nyid du gsungs pa
[\[253a.6\]]yin no zhes khong du chud par bya'o/_/gal te gti mug kyang gzhan yin zhing 'jig tshogs su lta ba yang gzhan yin la/_de dag kyang gtso bo yin pa de'i tshe/_gti mug dang 'jig tshogs su lta ba gnyi ga'i gtso bo yin na ni re re bstan pa ste/_la lar gti mug dang la lar 'jig tshogs su lta ba
[\[253a.7\]]bstan pas zhes bya ba'i tha tshig go/_/mdzes pa la brten pa ma yin pa ste/_'chad pa po mkhas pa nyid ma yin par ston par byed ces bya ba'i tha tshig go/_/gang gi tshe de dag gi rang bzhin dbye ba ma yin pa de'i tshe/_gti mug gi sgra dang 'jig tshogs su lta ba'i sgra rnam pa gnyis ka yang don gcig
[\[253b\]]
[\[253b.1\]]gis rnam grangs su bstan pas gtso bo la 'gal ba med do/_/'jig tshogs su lta ba gtso bo yin pa yang nyes pa de dag gi nye bar len pa nyid de rgyu nyid kyis yin no/_/de nyid kyang 'das ma thag tu bstan cing le'u gnyis pa las ston par 'gyur ro/_/'jig tshogs su lta ba de spangs pa na nyes pa rnams spangs
[\[253b.2\]]pa'i phyir gtso bo yin no/_/gang gi phyir de lta yin pa de bas na/_'jig tshogs su lta ba las skye ba can gyi nyes pa gang yin pa de rnams ni 'jig tshogs su lta ba de'i gnyen po'i phyogs bdag med pa mthong ba de goms pa las spangs pa yod par 'gyur ro/_/skyes bu ched du bya ba nyes pa zad pa can
[\[253b.3\]]rtogs dka' ba ste/_khong du chud par dka' ba de nyes pa zad pa gang gis bstan pa las 'jug par 'dod pa can 'dis rtogs pa ste/_des bstan pa'i don nan tan du byed par 'gyur ro/_/skyes bu la brten pa can te skyes bu'i rgyu can gyi tshig ni lung ma yin no/_/ci'i phyir zhe na/_bshad ma thag pa'i tshul
[\[253b.4\]]gyis lung byed pa po rtogs dka' ba nyid de khong du chud par dka' ba nyid kyi phyir ro/_/yang na rtogs pa ni bsam pa yin te/_'dod chags la sogs pa'i nyes pa yod pa de la zhes tshig rnam par sbyar ro/_/bsam pa dka' ba nyid kyi phyir ro zhes bya ba'i don to/_/tshig rnams log pa nyid kyi rgyu
[\[253b.5\]]nyes pa rnams skyes bu la brten phyir te/_log pa'i don gyi 'dod chags la sogs pa'i rgyu nyes pa gang yin pa de rnams kyis te/_'di ni byed pa po'i drug pa yin no/_/rten par byed pas na brten pa ste skyes bu la brten pa'o/_/skyes bu la zhes bya ba ni las kyi drug pa'o/_/de bas na don ni log
[\[253b.6\]]pa nyid kyi rgyu nyes pa rnams kyis skyes bu yongs su gzung ba nyid kyi phyir zhes bya ba 'di yin no/_/yang na nyes pa rnams zhes bya ba las kyi drug pa yin te/_nyes pa rnams skyes bu la brten phyir te/_skyes bu rnams kyis yongs su gzung ba'i phyir ro/_/skyes bus ma byas pa'i tshig ni bden pa'i
[\[253b.7\]]don can yin te/_log pa nyid kyi rgyu nyes pa med pa'i phyir ro zhes bya ba ni la la ste dpyod pa po rjod par byed do/_/skyes bus byas pa'am ma byas pa'i lung thams cad ni 'khrul par mi srid pa ma yin te/_'khrul pa ste slu ba gang la srid cing dogs pa yod pa zhes bya bar tshig rnam par sbyar ro/_/
[\[254a\]]
[\[254a.1\]]'on kyang skyes bus byas pa kho na 'khrul pa srid pa kho na yin no/_/ci'i phyir zhe na/_'khrul pa'i rgyu ste/_slu ba'i rgyu nyes pa rnams ni skyes bu la brten pa nyid kyi phyir ro/_/skyes bus ma byas bden don can/_/zhes bya ba gang yin pa de ni gzhan dag gi yin te/_skyes bus ma byas
[\[254a.2\]]pa'i ngag la skyes bu ldog pas de la brten pa'i nyes pa ldog pa nyid kyi rgyu rnams med pa yin la/_rgyu med pas ni 'bras bu med pa ste ldog pa nyid med pa sgrub par byed pa'i phyir bshad ma thag pa'i tshul gyis skyes bus ma byas bden don can yin no/_/de skad du smra ba'i dpyod pa de nyid la gzhan gyi sgo
[\[254a.3\]]nas bstan bcos mdzad pa nyid kyis bstan to/_/ci zhig brjod ce na/_tshig rnams zhes bya ba la sogs pa smos te/_tshig rnams bden pa nyid kyi rgyu yon tan de rnams ni skyes bu la brten pa'i phyir te/_skyes bus ma byas pa'i ngag la skyes bu ldog pas bden pa nyid kyi rgyu yon tan log pa'i
[\[254a.4\]]phyir 'bras bu bden pa nyid kyang ldog pas skyes bus ma byas pa'i ngag log pa'i don du ci'i phyir mi 'gyur zhes gzhan dag rjod par byed do/_/ji ltar zhes bya ba la sogs pas 'chad par byed de/_'dod chags la sogs pa dang ldan pa'i skyes bu brdzun du smra ba de ltar brtse ba ste/_snying rje'i bdag
[\[254a.5\]]nyid can du gyur pa'i chos nyid kyang yin no/_/stsogs pa'i sgras ni shes rab dang dad pa la sogs pa gzung ngo /_/de dag dang ldan pa bden pa smra ba mthong ngo /_/de bas na zhes bya ba ni de'i phyir ro/_/ji ltar tshig ni skyes bu la brten pa'i phyir log pa'i don nyid yin pa de ltar bden pa'i don yang
[\[254a.6\]]skyes bu la brten pa yin pa'i phyir/_skyes bu log pa na bden pa'i don de yang ldog par byed do/_/yang gi sgra ni ldog pa'i don yang zhes bya ba yin no/_/skyes bus ma byas pa don med par 'gyur ro/_/ci ste bden pa'i don log pa de lta na yang don med par mi 'dod pa de'i tshe bden pa'i don can
[\[254a.7\]]nyid dam phyin ci log pa ste/_log pa'i don can nyid du 'gyur te/_don gyis bden pa'i don can ldog pa na rnam pa gzhan med pa'i phyir ro/_/bsam pa 'dis kyang log pa'i don ci min zhes bya ba'i tshig le'ur byas pa bshad pa yin no/_/gzhan du na ni don med pa nyid du thal bar 'gyur ro/_/
[\[254b\]]
[\[254b.1\]]'dod par ni 'gyur na skyes bu la ltos pas sgra rnams don dang ldan pa ni ma yin gyi/_'on kyang ngo bo nyid kyis yin no zhe na/_sgra rnams kyi zhes bya ba la sogs pa smos te/_ngo bo ste rang bzhin gyis don dang ldan pa ma yin no/_/ci'i phyir zhe na/_brda brdas byas pa skyes bus byas pa nyid ma yin te/_'di ltar
[\[254b.2\]]skyes bus legs par byas pas don gsal bar byed pa yod du zin kyang /_rig byed ni skyes bus byas pa nyid yin par mi 'gyur ro zhes bya bar bsams pa'o/_/de ltar yang don shes byed pa dag gi rgyu ste/_don gsal bar byed pa'i rgyu brda ni rang nyid kyis don rtogs pa'i phyir ro/_/de yang brda ni skyes
[\[254b.3\]]bu la brten pas te/_skyes bu'i 'dod pa'i rjes su byed kyi dngos po ji lta ba bzhin gyi dbang gis 'jug pa ma yin pa'i phyir/_tshig rnams skyes bus byas min yang ste/_khas len pa na brda skyes bu'i 'dod pa rjes su 'jug pa las de phyir log pa nyid du srid/_'di zhes bya ba la sogs pas 'chad par
[\[254b.4\]]byed de/_rig byed 'di skyes bus ma byas pa nyid du brtags pas ci zhig bya ste/_dgos pa cung zad kyang yod pa ma yin no zhes bya ba'i don to/_/ci'i phyir zhe na/_brda gang las te/_gang gi phyir brda las skyes bus ma byas pa'i ngag ni don rtogs pa ste/_don gsal bar byed pa'i brda de skyes bus byas pa yin
[\[254b.5\]]pa de'i phyir phyin ci log ste/_brdzun par yang 'gyur te rang dbang can nyid yin pa'i phyir ro/_/de bas na tshul khrims sgrub par byed pa ste/_rgyu mtho ris 'di la yod pa de ni tshul khrims sgrub par byed pa can yin no/_/de ltar gyur pa yang de la mtho ris kyang yin pas na de skad ces bya'o/_/rig byed kyi tshig
[\[254b.6\]]gang yin pa de dang de la skyes bu 'di ni mngon par 'dod pa'i don las brda rnam pa gzhan gyis phyin ci log tu 'gyur te/_don phyin ci log pa nyid byed par 'gyur ro/_/rgyu des na don ci lta ba bzhin ma yin pa yang ston par byed pa srid pa'i phyir de nyid ston pa yin te/_skyes bus byas pa dag la skyes
[\[254b.7\]]bus byas pa ni skyes bus nyes pa las 'khrul pa srid pa can yin no zhes bshad zin to/_/skyes bu rnams kyis sgra rnams don dang lhan cig 'brel pa ma byas su zin kyang /_sgra'i rang gi ngo bo dang 'dra bar rig byed pa'i sgra rnams don dang 'brel pa yin na yang skyes bus ma byas pa yin no zhe na/_
[\[255a\]]
[\[255a.1\]]'brel pa skyes bus ma byas min na zhes bya ba smos te/_rig byed pa'i sgra rnams don dang lhan cig 'brel pa gang yin pa de ni skyes ma byas pa nyid du khas len na/_don rtogs pa ni brda rig pa med par rtogs par 'gyur te/_brda shes pa ni brda'i rig pa'o/_/de gang la
[\[255a.2\]]med pa de ni brda rig pa med pa ste/_brda mngon par mi shes pa can zhes bya ba'i don to/_/de ltar ni 'gyur na zhes bya ba la sogs pas 'chad pa la sgra gang dag la skyes bus ma bskyed cing 'brel pa ma byas pa yod pa de dag la de skad ces bya'o/_/sgra de dag ni don rnams la skyes bu dag gi rang
[\[255a.3\]]bzhin du gnas pa'i don las phyin ci log pa ma yin par 'gyur te/_'khrul pa'i rgyu byed pa ma yin no/_/phyin ci ma log pa'i rgyu de bas na skyon yod pa ste/_slu ba'i mtshan nyid can gyi nyes pa yod pa ma yin no/_/grub pa'i mtha' smra bas da ni zhes bya ba la sogs pa smos te/_da ni zhes bya ba ni 'brel
[\[255a.4\]]ba skyes bus byas min na brda la dgos pa ci zhig yod de/_cung zad kyang yod pa ma yin no/_/gang las zhes bya ba la sogs pa la/_gang las don rtogs pa de nyid ni sgra dang don dag gis 'brel pa yin no/_/gal te don rtogs pa'i rgyu'i 'brel pa ste/_skyes bus ma byas pa yin pa de'i tshe/_skyes
[\[255a.5\]]bu 'di ni ngo bo nyid kyis grub pa'i 'brel pa can gyi sgra las don rtogs par byed pa na sgron ma la sogs pa dang 'dra bar brda la ltos pa med pa nyid yin no/_/rig byed pa'i sgra las kyang don rtogs pa'i phyir skyes bu brda la ltos bde bas na/_sgra rnams don te gdams pa las yin te/_sgra de las don rtogs
[\[255a.6\]]pa ste/_don khong du chud pa'i phyir ro/_/lus kyi brda la sogs pa lta bu ste/_lus kyi 'gyur ba dang mig 'dzums pa la sogs pa ni lus kyi brda'o/_/dper na de la brda las don 'ga' zhig rtogs pa de dang 'dra'o/_/gang gi tshe rang bzhin nyid kyis sgra rnams rab tu gsal bar byed par 'gyur ba de'i tshe/_
[\[255a.7\]]brda la ltos par mi 'gyur ba de bas na/_sgra rnams ni ngo bo nyid kyis don rtogs par rung ba nyid ma yin gyi/_'on kyang rjes su mthun par yang rung ba nyid yin te/_sgra rnams ni sgra ji lta ba bzhin du 'jug pa nyid du rung ba nyid yin no/_/gal te ji ltar rtogs par 'gyur snyam na/_brda ste gdags pa'i
[\[255b\]]
[\[255b.1\]]tshe skyes bu de'i gang la sbyar bar 'dod pas sgra rnams ji ltar 'dod pa bzhin du brdar byas shing brtsams pa nyid kyi phyir ro/_/gal te yang ngo bo nyid kyis grub pa ni don 'ga' zhig la sgra rnams 'gyur ba de'i tshe/_kho bo nyid kyis grub pa dag la skyes bu 'dod pa'i dbang gis te/_ji ltar 'dod pa bzhin du
[\[255b.2\]]brdas don bstan par mi rung ba'i phyir ro/_/de bas na ngo bo nyid kyis don med pa yin te/_de dag kyang don med pa can du gyur par skyes bus legs par byas pa ste/_skyes bu'i brda las don dang ldan par 'gyur gyi/_ngo bo nyid kyis don gsal bar byed par nus pa ni sgron ma la sogs pa dang 'dra bar skyes
[\[255b.3\]]bu'i brda la ltos par 'gyur ba ni ma yin no/_/ci ste don med pa can du ma gyur cig snyam pas rig byed pa'i sgra rnams ni skyes bus legs par byas pa nyid du 'dod pa de'i tshe skyes bus byas pa nyid du 'gyur ro/_/gang gi phyir sgra de dag kyang de dag gis legs par byas pa ste/_skyes bus legs par byas
[\[255b.4\]]pa kho na skyes bus byas pa nyid du rigs kyi skyes bu las skyes pa ni ma yin no/_/ci'i phyir zhe na/_skyes bu'i brda de nyid las don las 'khrul pa ste slu ba'i phyir ro/_/'di ni mi slu ba'i phyir skyes bus ma byas par 'dod do/_/gal te ma skyes pa yang skyes bus legs par byas pa las 'khrul par
[\[255b.5\]]dogs na ma skyes pa nyid kyis skyes bus ma byas pa nyid ni don med pa yin te/_'di ltar skyes bus legs par byas pa nyid las sgra rnams ni skyes pa dang ma skyes pa dag gis log pa dang bden pa'i don can du mi 'gyur ro/_/de ltar na skyes pa yang rnam pa gzhan du brdar byas pas zhes bya ba log
[\[255b.6\]]pa'i don can nyid dang 'gal bas dngos po ji lta ba bzhin du brdar byas shing brdar btags pas/_de las gzhan pa'i skyes bu'i chos dang 'dra ba ste/_dper na sgra las gzhan pa skyes bu'i chos mig 'byed pa dang 'dzums pa la sogs pa'i ngo bo nyid kyis don med pa can yin na yang /_dngos po
[\[255b.7\]]ji lta ba bzhin du skyes bu brdar byas pa mi slu ba yin pa de dang 'dra bar 'gal ba med pa can te/_'khrul pa med pa yin no/_/ji ste 'khrul pa yod par ma gyur cig snyam pas skyes bus legs par byas pa mi 'dod pa de'i tshe/_bya rog gi skad la sogs pa dang 'dra bar don med pa can du 'gyur
[\[256a\]]
[\[256a.1\]]ro/_/de bas na zhes bya ba la sogs pa smos pa la/_de bas na zhes bya ba de'i phyir skyes bu 'di ldog pas rang gis byas pa'i brda las byung ba can te/_gang la skyes pa yod pa'i don gyi blo ste don du spobs pa de ldog par 'gyur ro/_/de bas na zhes bya ba ni de'i phyir te/_de ldog pa ste ldog pa'i
[\[256a.2\]]don can gyi rgyu mtshan gyi skyes bu de log pas gang las bden pa'i don can nyid yin te/_'on kyang don med pa can kho nar 'gyur ro/_/ci ste yang skyes pa kho na skyes bus byas pa nyid yin gyi/_brdas byas pa ma yin na ste/_dag la 'brel pa ni skyes bus ma byas pa ma yin te/_rgyal mtshan gyi rtags
[\[256a.3\]]la sogs pa dang 'dra'o zhes bya bar dgongs so/_/'dod par ni 'gyur na sgra dang don dag gis 'brel pa ni skyes bus ma byas pa nyid kho na yin te/_de yang rtogs pa la brten pa ma yin pa de'i phyir skyes bus brda la ltos pa yin no zhe na/_rtogs pa la brten pa ma yin na zhes bya ba smos te/_don
[\[256a.4\]]rtogs pa la brten pa ma yin pa yang ci ltar na 'brel pa yin te/_rtogs pa la brten pa nyid ni sgra dang don dag gis 'brel pa yin gyi/_de lta ma yin na gang yang rung ba'i tshig dang don dag gi 'brel par 'gyur ro/_/ci ste 'dod mod kyi/_don rtogs pa'i rgyu kho na 'brel pa yin zhing skyes bus ma
[\[256a.5\]]byas pa yang yin la/_de la yang brdas gsal bar byas nas don rtogs pa yin no zhe na/_brdas zhes bya ba la sogs pa smos pa la/_brda'i rgyus 'brel pa de dag gsal bar bya ba yin na brda las gzhan 'brel pa'i don rtogs pa don med par 'gyur te nus pa med par 'gyur ro/_/'brel pa yod na
[\[256a.6\]]yang zhes bya ba la sogs pas 'chad par byed de/_'brel pa yod na yang gsal bar byed pa med na ste/_rab tu gsal bar byed pa med na rtogs pa'i rgyu ma yin no/_/brdas 'brel pa 'dis gsal bar byed pa yin no/_/'on te 'brel pa de brda las don rtogs pa grub pa yin la/_grub pa yod na
[\[256a.7\]]de la nye bar gnas pa'i ngang tshul gang la yod pa de ni/_grub pa nye bar gnas pa can rgyu ma yin pa 'bras bu med pa can gso zhing yongs su skyong bas ci zhig bya/_'bras bu med pa nyid bstan par bya ba'i phyir/_'brel pa zhes bya ba la sogs pa smos te/_'brel pa'i bya ba ni don rtogs pa skyed
[\[256b\]]
[\[256b.1\]]par byed pa ste/_shes pa skyed par byed pa de tsam mo/_/rtogs pa skyed par byed pa de ni brda kho nas byas zin pa'i phyir 'brel pa ni 'bras bu med pa can yin no/_/gal te rtogs pa la rung ba ma yin pa ste/_sgra nus pa med pa'o/_/brda ste tha snyad kyi nus pa ma yin pa'i phyir sgra'i rung ba nyid 'brel pa yin no
[\[256b.2\]]zhe na/_de bas na ci sgra 'brel pa yin pa ni bla ste/_de nyid 'brel pa can yin zhing de nyid 'brel pa yin pa ni rigs pa dang ldan pa ma yin no/_/gal te rung ba nyid 'brel pa ma yin par khas blangs nas ci'i phyir sgra'i rang bzhin nyid 'brel par khas len par 'gyur zhe na/_rgyu dang zhes bya ba la sogs
[\[256b.3\]]pa smos te/_rgyu dang 'bras bu'i rung ba nyid dang 'dra bar sgra'i nus pa'i ngo bo kho na rung ba nyid yin gyi/_de las gzhan pa ni ma yin no/_/'bras bu med pa'i rgyu'i rung ba nyid gang yin pa de ni dper na rgyu'i bdag nyid du 'gyur ba de dang 'dra bar sgra'i rung ba nyid dam/_yang na rgyu dang 'bras bu dag gi rung ba nyid ces blta
[\[256b.4\]]bar bya ste/_'di nyid kyis 'di ni 'bras bu yin no zhes bya ba'i 'bras bu'i rung ba nyid do/_/'di'i 'di nyid rgyu yin no zhes bya ba 'di'i rgyu'i rung ba nyid de'i de yang de dag gi bdag nyid du gyur pa kho na'o/_/ci ste 'brel pa can nyid 'brel pa'i rang bzhin thob par ma gyur cig snyam pas gal te rung ba nyid de sgra de
[\[256b.5\]]las don gzhan yin pa de'i tshe/_don gzhan du 'gyur ba'i rung ba nyid 'di'i sgra'i zhes bya ba'i sgra dang rung ba dag gi 'brel pa brjod pas ci zhig bya/_gzhan du na sgra'i rung ba nyid 'di zhes bya ba grub par mi 'gyur ro/_/gal te tha dad pa'i rung ba nyid dang gang yin pa de la sgras phan 'dogs par byed pa yin
[\[256b.6\]]te/_sgras rung ba nyid la phan 'dogs par byed ces bya ba'i don to/_/sgras bskyed par bya ba nyid yin pa de'i phyir sgra'i rung ba nyid ces brjod par rung ba yin no zhes bsams pa'o/_/sgras rung ba nyid la phan btags pa ma yin no/_/ci'i phyir zhe na/_rtag pa nyid de rung ba nyid ni phul du byung du med pa nyid kyi
[\[256b.7\]]phyir ro/_/ci ste rung ba nyid la yang sgras tha dad pa nyid kyis phan 'dogs par byed pa de'i tshe/_sgras byas pa'i phan 'dogs par byed pa dang rung ba nyid kyis 'brel pa gang yin pa zhes brjod par bya'o/_/ci ste phan 'dogs pa dang rung ba de dag la yang phan 'dogs par byed pa gzhan yod pa de'i tshe/_de la
[\[257a\]]
[\[257a.1\]]yang ji skad bshad pa'i rnam pas phan 'dogs par byed pa gzhan dang gzhan rtogs pa na/_shin tu thal bar 'gyur ba'i phyir ro/_/thug pa med pa des na tha dad pa la phan 'dogs pa ma yin no/_/de ltar phan 'dogs par ma grub pa nyid ni rung ba nyid dang lhan cig 'brel pa'i
[\[257a.2\]]'brel pa ma grub pa yin no/_/'on kyang rung ba nyid tha dad pa la phan 'dogs par byed pa na/_sgra dang rang gi ngo bos phan 'dogs par byed kyi gzhan gyi ngo bos ni ma yin te/_sgra ni phan 'dogs pa'i byed pa nyid ma yin par thal bar 'gyur ba'i phyir ro/_/de'i tshe rung ba nyid la yang sgra'i ngo bo nyid kyi rung ba nyid
[\[257a.3\]]de/_sgra'i rang bzhin nyid kyis don la rtogs pa bskyed par rung bar ci'i phyir mi 'dod/_ji ltar rung ba nyid la phan 'dogs par byed par 'dod pa de ltar rung ba bdag nyid gyur pas don rtogs pa kho na byed pa yin no zhes 'dod par bya'o/_/brgyud pas ci zhig bya zhes bya ba'i tha tshig go/_/de bas na rung ba nyid
[\[257a.4\]]ces bya ba'i 'brel pa tha dad pa 'ga' zhig kyang yod pa ma yin te/_de ni don rtogs pa'i rgyu ma yin gyi brda kho na las don rtogs pa'i phyir ro/_/'o na sangs rgyas pa khyed kyi yang brda ni ji ltar sgra dang don dag gi 'brel pa yin/_ci ltar na mi 'gyur te/_skyes bu rnams la 'jug pa'i phyir te/_
[\[257a.5\]]don 'di'i sgra rjod par byed pa yin no zhes bya ba'i bsam pa rjod par byed pa ni brda yin la/_de yang skyes bu rnams la 'jug par 'gyur gyi/_sgra dang don dag la ni ma yin te/_chos ni gzhan gyi 'brel pa ma yin te/_rta'i chos pa lang dag ma yin pa bzhin no/_/slob dpon gyis brda 'ba' zhig 'brel
[\[257a.6\]]pa ma yin par ma zad kyi/_sgra dang don dag gi 'brel pa gzhan don dam pa pa yang yod pa ma yin no zhes bstan pa'i phyir ma 'dres pa zhes bya ba la sogs pa smos te/_'di ltar dngos po rnams kyi rang gi ngo bo 'dres pa'am/_gzhan gyi dbang ngam phan tshun ltos pa'i 'brel par 'gyur grang na/_ma 'dres
[\[257a.7\]]pa phan tshun tha dad pa rnams la de'i ngo bo ma 'dres pa'i mtshan nyid can gyi 'brel pa yod pa ma yin te/_de dag tha dad pa med par thal bar 'gyur ba'i phyir te/_gcig nyid du 'gyur ba'i phyir ro/_/de bzhin du grub pa rnams te/_rang gi ngo bo mthar phyin pa rnams la gzhan gyi dbang gi mtshan nyid can gyi 'brel
[\[257b\]]
[\[257b.1\]]pa 'ga' zhig kyang yod pa ma yin te/_grub pa la gzhan gyi dbang mi rung ba'i phyir ro/_/phan tshun ltos pa can gyi 'brel pa yang yod pa ma yin pa ni/_ltos pa med pa'i phyir zhes bya ba smos te/_grub pa ni gzhan thams cad la ltos pa med pa'i phyir ro/_/de yang 'brel pa rtag pa las rgyas par bshad zin pa'i
[\[257b.2\]]phyir 'dir ma spros so/_/'o na gal te sgra dang don dag gi 'brel pa yod pa ma yin na/_ji ltar sgra byung ba rjes su dpag pa'i nang du 'du bar 'gyur zhing /_de'i tshe brda la yang dgos pa ci zhig yod par byed ce na/_de'i phyir don gyi khyad par zhes bya ba la sogs pa smos te/_don gyi khyad par ni smra ba po'i rnam
[\[257b.3\]]par rtog pa'i blo la gnas pa de ston par byed cing brjod par 'dod pa des 'phangs shing bskyed pa'i ngag gis rang gi rgyud la snang ba'i don te/_tshig rang gi rgyu brjod par 'dod pa de la snang ba ston cing gsal bar byed do/_/rtogs pa po gang la ston par byed ce na/_'di las 'di'i zhes shes pa'i ste/_
[\[257b.4\]]brjod par 'dod pa 'di las tshig 'di 'ongs pa yin no zhes rtogs pa gang yin pa de la'o/_/phyir ni de ltar te/_brjod par 'dod pa'i mtshan nyid can gyi rang gi ngo bo dang ngag gi rnam par rig byed dag ni skyed par bya ba dang skyed par byed pa'i ngo bo'i 'brel pa yin te/_blo skyed par byed pa dang sgra
[\[257b.5\]]bskyed par bya ba yin pa'i phyir ro/_/de bas na sgra las rtogs pa ni med na mi 'byung ba'i phyir te/_bskyed par bya ba dang bskyed pa'i ngo bo yin pa de bas na/_blo la yod pa'i don med na sgra mi 'byung ba yin la/_med na mi 'byung ba'i rgyu'i phyir sgra las don rtogs par 'gyur ro/_/de bas na ji
[\[257b.6\]]ltar na sgra las don rtogs pa dang /_ji ltar sgra las 'byung ba'i shes pa rjes su dpag pa'i nang du 'du bar 'gyur zhes bshad pa gang yin pa de lan btab pa yin no/_/de'i tshe brda la dgos pa ci zhig yod ce na zhes smras pa gang yin pa de la yang de gsal bar byed pa ni zhes bya ba la
[\[257b.7\]]sogs pa smos te/_de gsal bar byed pa ni med na mi 'byung ba gsal bar byed pa brda yin te/_'dis gsal bar byed pa'i phyir ro/_/ji skad du rjod par byed de/_ji skad du bshad pa'i sgra dang don dag gis 'brel pa ni ldog par mi byed de/_de med na mi 'byung ba'i mtshan nyid can gyi 'brel pa
[\[258a\]]
[\[258a.1\]]khas blangs pa'i phyir ro/_/'on kyang gang zhig don dam pa'i 'brel pa don gzhan 'dod pa de bkag pa yin no/_/de las zhes bya ba ni brda las shes par byed pa ste/_don rtogs par byed pa'i yan lag ni med na mi 'byung ba'i mtshan nyid can gyi 'brel pa grub
[\[258a.2\]]pa'i phyir ro/_/'brel pa gsal bar byed pa'i phyir brda la nye bar btags nas 'brel pa'i tha snyad du byas pa yin te/_phyogs la lar 'brel pa'i tha snyad du byas pa la 'gal ba med do zhes bya ba khong nas dbyung ngo /_/brda de nyid kyang yongs su 'brel pa ni ma yin no/_/ji skad
[\[258a.3\]]du bshad pa'i mtshan nyid can gyi 'brel pa las gzhan nyid sgra dang don dag gis 'brel pa rtag pa nyid yin pa ni bla ste/_des ni tshig ste sgra rnams don gcig la nges pa yod na brda'i dbang las kyang gang la sgra 'di ma nges pa de la don gzhan rtogs par mi 'gyur khong du chud par mi
[\[258a.4\]]'gyur ro/_/ci'i phyir zhe na/_gang gi phyir don gcig la so sor nges pa'i 'brel pa des 'brel pa med pa'i don rtogs par rigs pa ni ma yin no/_/ci'i phyir zhe na/_'brel pa de ni don med pa can du thal bar 'gyur ba'i phyir ro/_/'dod par mi 'gyur na 'brel pa des 'brel pa med
[\[258a.5\]]pa'i don rtogs pa nyid yod pa ma yin no zhe na/_'dod pa'i dbang gis zhes bya ba la sogs pa smos te/_skyes bu 'dod pa'i dbang gis brdar byas pa can gyi sgra thams cad kyis don thams cad gsal bar byed pa ste/_rab tu gsal bar byed par mthong ngo /_/gal te don gcig la
[\[258a.6\]]sgra ni dngos su 'brel pa ma yin gyi/_'on kyang don du ma la sgra 'ba' zhig gis don de dang de la gnas pa tsam byed do zhe na/_don du ma dang zhes bya ba la sogs pa smos te/_don du ma dang mngon par 'brel par sgras khas len na don du ma la so sor nges pa'i rig byed pa'i sgra gang gi
[\[258a.7\]]tshe don gcig la nges pas brda byed pas mngon par gsal bar byed pa de'i tshe mngon par 'dod pa'i don kho na byed kyi/_gzhan 'gal ba nyid ni ma yin no zhes nges pa yod pa ma yin pa de bas na/_'gal ba gsal bar byed pa srid de/_mngon par 'dod pa'i don las 'gal ba'i don
[\[258b\]]
[\[258b.1\]]gsal bar byed pa srid par 'gyur ro/_/ci ste zhes bya ba la sogs pas 'chad par byed de/_don gcig la so sor nges pa yin na brda'i dbang gis don du ma ston par byed pa mthong ba dang 'gal ba de bas na mthong ba de dang 'gal bar ma gyur cig snyam pas sgra thams cad don thams cad
[\[258b.2\]]kyi rjod par byed pa yin no/_/de ltar na zhes bya ba la sogs pas 'gal ba gsal bar byed pa srid pa ston par byed de/_ji ltar thams cad thams cad kyi rjod par byed par 'dod pa de ltar 'di la yang 'dod par bya ste/_don thams cad ni 'bras bu thams cad kyi sgrub par byed pa ma
[\[258b.3\]]yin no zhes bya ba'i rigs la thob pa nyid kyi phyir ro/_/rigs la ni rgyu dang zhes bya ba la sogs pa smos te/_rgyu dang 'bras bu so sor nges pa nyid kyi phyir ro/_/de las te rigs pa de yod na so so'i nges pa khyad par can gyi dngos po sgrub par byed pa'i rgyu mngon par 'dod pa'i don mtho ris la
[\[258b.4\]]sogs pa gang la yod pa de'i yul du gyur pa la/_sgra ni 'dod pa'i don mngon par gsal bar byed pa nyid de mngon par 'dod pa'i don nyid mngon par gsal bar byed pa brda byed pas byas pa yin no zhes bya ba de gang las yin/_sgra khyad par lta bu zhig ce na/_bsgrub par bya ba dang sgrub par
[\[258b.5\]]byed pa thams cad kyi thun mong ste/_bsgrub par bya ba 'bras bu thams cad dang /_bdag nyid ji lta ba bzhin du sgrub par byed pa'i rgyu rang gi mtshan nyid gang yin pa de dag ni rjod par byed pa nyid du thun mong du gyur pa'o/_/'di skad du me la sbyin sreg sbyin par bya'o zhes bya ba la sogs pa'i sgra
[\[258b.6\]]ni don thams cad kyi rjod par byed pa yin na yang /_gang me la sbyin sreg gi sgras bstan pa'i don 'ga' zhig po de nyid ni sgrub par byed pa ma yin te/_thams cad thams cad kyi sgrub pa ni ma yin no zhes bya ba la sogs pa bkag pa nyid kyi phyir ro/_/de la khyad par can gyi don 'ga' zhig ni
[\[258b.7\]]mtho ris sgrub par byed pa yin te/_rang bzhin nyid yin pa'i phyir ro/_/de la don 'ga' zhig dngos po'i gnas thams cad kyis mtho ris grub par byed pa nyid la brda'i rnam pa 'dis/_me la sbyin sreg gi sgra gsal bar byed pa yin nam/_ci mtho ris dang 'gal ba'i don gzhan la
[\[259a\]]
[\[259a.1\]]yin zhes blo dman pa the tshom du 'gyur ro zhes bstan par 'gyur ro/_/me la sbyin sreg sbyin zhes bya ba la sogs pa la/_me la mar la sogs pa 'dzud pa nye bar mtshon pa tsam gyi ngag gi don de ni mtho ris grub par byed pa nyid tshad ma ma yin gyi/_lung las grub pa yin na
[\[259a.2\]]yang de ni du ma can nyid yin pa'i phyir yid ches pa ma yin no/_/de skad du me'i sbyin sreg las mtho ris thob pa 'gal du zin kyang blo dman pa'i phyir 'dis shes par mi 'gyur ro zhes 'chad par 'gyur ro/_/sgra de brjod par bya ba thams cad la ma nges par 'gyur ba don 'ga' zhig la nges pa
[\[259a.3\]]skyes bu ste skyes bu'i brda las thob par 'gyur ro/_/skyes bu des kyang mi shes pa'i phyir/_don 'gal ba yang brda byed par 'gyur ro zhes bshad zin to/_/'di ltar 'gal ba gsal bar byed pa 'ba' zhig ni ma yin gyi/_rig byed skyes bus ma byas pa nyid kyi 'dod pa gang yin pa de yang /_
[\[259a.4\]]kun du rtog pa yang don med par 'gyur/_ci ltar yang zhes bya ba'i tshogs pa 'di ni mngon par 'dod pa'i don la sems pa'o/_/don ma tshol ba ste mi 'dod pa dang ma 'dres pa'i 'dod pa'i don kho na skyes bus ma byas pa'i sgra dag la rtogs pa'i phyir 'dod pa dang mi 'dod pa 'dres mar byed
[\[259a.5\]]pa skyes bus rgyur 'tshol ba gsal ba ste/_rig byed pa dag las phyi rol du byas pa yin no/_/de ltar gnas pa de las skyes bu rnams kyis ci 'dra ba ste/_skyes bus byas pa nyid du mngon par 'dod pa'i sgra rnams rjod par byed pa'i sgra 'ga' zhig la rab tu sbyar ba 'chol bar 'gyur ba ste/_
[\[259a.6\]]'khrul par 'gyur ba de 'dra ba nyid skyes bus ma byas par mngon par 'dod pa'i sgra rnams kyang /_don thams cad dang thun mong du 'gyur ba yod na 'ga' zhig la skyes bu de rnams kyi 'dod pa'i rgyu can gyi brda 'dod pa ji lta ba bzhin du nges pas byas pa yin no/_/ci'i phyir zhe na/_skyes
[\[259a.7\]]bu de rnams la de kho na nyid yongs su shes pa med pa'i phyir ro/_/gal te rig byed pa'i sgra ni ngo bo nyid de rang bzhin gyis mngon par 'dod pa'i don la nges pa nyid yin pa de bas na skyes bus legs par byas pa'i nyes pa yod pa ma yin no zhe na/_de lta yin na rigs pa'i sgra ni don
[\[259b\]]
[\[259b.1\]]gsal bar byed pa na bstan pa la rag las pa med par 'gyur na/_rag las par yang 'gyur ba yin te/_ngo bo nyid de dag las don rtogs pa med pa'i phyir ro/_/gal te yang ngo bo nyid kyis so sor nges par 'gyur ba yin pa de'i tshe gang du don 'ga' zhig dus gcig gi tsher rdar byas pa yang
[\[259b.2\]]rnam pa 'ga' zhig gis de las brda rnam pa gzhan gyis don gzhan ston par mi 'gyur na/_rab tu gsal bar byed pa yang yin pa de bas na ngo bo nyid kyi don gcig la nges pa ma yin no/_/gal te yang ngo bo nyid kyi don gcig la nges pa yin na ni don gcig la so sor nges pa med pa'i phyir/_
[\[259b.3\]]rig byed pa'i ngag rnams la 'chad pa po rnams kyi 'chad pa po'i rnam par rtog pa ste/_'chad pa'i khyad par gzhan dang gzhan gang yin pa 'dir yang mi 'gyur na/_'gyur ba gang yin pa de bas na/_de bas gzhan pa'i skyes bus byas pa'i ngag dang 'dra bar byed pa'i sgra rnams ni don
[\[259b.4\]]gcig la nges pa nyid ma yin no/_/'chad pa'i khyad par yang yod pa yin te/_rig byed pa'i ngag rnam par rtog par nus pa can yin te/_don sna tshogs pa nyid du rnam par rtog pa nus pa yod pa 'di la yod pa'i phyir ro/_/rnam par rtog pa nus pa can rig byed pa'i ngag de la ston pa
[\[259b.5\]]ste/_'chad pa gang yin pa de'i 'dod pa la mi slu ba med pa yin te/_'di yang 'ga' zhig tu'am gzhan dag tu 'gyur ro zhes bya ba nges pa med pa'i phyir ro/_/phyir te gtan tshigs kyis skyes bus ma byas pa nyid ni don med pa can nyid du 'gyur te/_de brtags su zin kyang 'khrul pa'i
[\[259b.6\]]dogs pa mi ldog pa'i phyir ro/_/rig byed pa'i sgra rnams don dang lhan cig 'brel par 'dod pa gang yin pa des kyang /_'brel pa yang rnam par gzhag pa'i phyir gtan tshigs brjod par bya'o/_/gang dag gi zhe na/_tha dad pa rnams kyi ste sgra dang don dag gi rang bzhin rnams kyi'o/_/rang
[\[259b.7\]]bzhin tha dad pa can nyid yin pa'i phyir de'i bdag nyid kyi mtshan nyid can gyi 'brel pa yod pa ma yin no zhes bstan pa'i phyir phyi rol gyi zhes bya ba la sogs pa smos te/_phyi rol gyi don bum pa dang snam bu la sogs pa ni sgra'i ngo bo ma yin zhing rang bzhin ma yin te/_sgra ni bum pa dang snam bu
[\[260a\]]
[\[260a.1\]]la sogs pa'i ngo bor 'gyur na sgra'i rang bzhin nyid nyams par thal bar 'gyur ba'i phyir ro/_/sgra ni don rnams ni ngo bo ma yin te/_don rnams ni sgra'i rang bzhin du gyur pas bum pa la sogs pa'i rang bzhin nyid nyams par thal bar 'gyur ba'i phyir ro/_/tha dad pa
[\[260a.2\]]med pa'i bdag nyid can gang gis med na mi 'byung ba nyid du 'gyur ba ste/_med na med par 'gyur ro/_/gnas skabs tha dad pa yang zhes bya ba ni ldog pa'i bye brag la brten nas bsgrub par bya ba dang sgrub par byed pa tha dad pa yang ngo /_/ci 'dra bar zhe na/_byas pa nyid dang mi rtag pa nyid dag
[\[260a.3\]]ni ldog pas tha dad pa yin na yang bdag nyid gcig nyid kyis med na mi 'byung ba nyid yin pa de dang 'dra'o/_/de las byung ba'i mtshan nyid can gyi 'brel pa yang yod pa ma yin no zhes bstan pa'i phyir/_sgra de dag kyang zhes bya ba la sogs pa smos so/_/de nyid ni sgra rnams kyi de las
[\[260a.4\]]byung ba'i mtshan nyid kyi 'brel par gyur nas brjod par 'dod pa la brten pa'i don nam phyi rol gyi don las 'gyur grang na/_re zhig phyogs dang po ni ma yin te/_'di ltar rig byed pa dag gi sgra de brjod par 'dod pa las skye ba can du 'dod pa yang ma yin no/_/brjod par 'dod pa las skyes
[\[260a.5\]]shing 'byung ba gang la yod pa zhes tshig rnam par sbyar ro/_/ci'i phyir zhe na/_rtag pa nyid du khas len pa'i phyir ro/_/skye ba med pa can te 'byung ba med pa can yin na yang brjod du 'dod pas gsal bar bya ba dag ma yin te/_rtag pa nyid nyams pa'i phyir ro/_/gsal bar bya ba ma yin na yang /_
[\[260a.6\]]bskyed par bya ba nyid yin par 'gyur ro zhes gong du bshad zin to/_/phyogs gnyis pa yang ma yin te/_don la rag las pa ma yin no zhes bya ba smos te/_phyi rol gyi don la rag las pa nyid ma yin te/_rtag pa nyid kyi phyir ro/_/gzhan dag gis ni gzhung gcig tu byas nas 'chad par
[\[260a.7\]]byed de/_gang gi phyir brjod par 'dod pa las skye ba can yang ma yin zhing /_des gsal bar bya ba yang ma yin pa de'i phyir/_rnam pa gnyi ga ltar na don la rag las pa ma yin te/_phyi rol gyi dngos po la lhos pa ma yin no/_/brjod par 'dod pa'i sgo nas don rnams la sgra sbyor ba'i phyir/_don
[\[260b\]]
[\[260b.1\]]yod na de bstan par 'dod pa de las sgra 'byung ba'i phyir ro/_/de bas na zhes bya ba ni ngag nye bar dgod pa'am de'i phyir gyi don to/_/de zhes bya ba ni 'brel pa med pa'o/_/de'i rjes su 'gro ba'i don gyi rjes su 'gro ba yod par 'gyur ba sgra de dag gis ji ltar bsgrub par 'gyur/_ji lta bur gyur
[\[260b.2\]]pa zhig ce na/_de la so sor nges pa bsgrub par bya ste/_don de la sgra rnams kyi de'i bdag nyid de las byung ba dag gi 'brel pa so sor nges pa gang yin pa des bsgrub par bya'o/_/don gang la rag las pa med pa de ni sgrub par byed pa'i rigs pa ma yin no//_//bam po nyi shu
[\[260b.3\]]rtsa lnga pa/_don bshad zin pa tshigs su bcad pas sdud par byed de/_skyes bus legs par byas pa la ltos pa'i sgra rnams ni bden pa'i don can nam log pa'i don dag yin la/_skyes bu de dag gis rig byed pa'i sgra rnams ni legs par ma byas par khas len pa de bas na/_skyes bus
[\[260b.4\]]legs par ma byas pa ste/_gtan tshigs su gyur pas rig byed pa'i sgra rnams ni bden pa'i don can nam brdzun pa'i don can nyid de/_rnam pa kun du don med par 'gyur/_don med par gsal ba'i phyir skyes bus legs par byas pa khas len par byed na/_skyes bu spong bas log pa'i don can
[\[260b.5\]]ldog pas sems la dri ma med par byas nas/_yang legs par byas pa 'dod pas dri ma de nyid phyir 'jog par byed pa'i phyir/_dngos su glang po khrus 'drar 'gyur te/_glang po che ni dri ma bsal bar bya ba'i phyir khrus byas nas yang 'dam gyis bdag nyid la gos par byed do/_/gzhan yang
[\[260b.6\]]sgra dang don dag gi 'brel pa yod par 'gyur na/_rtag pa'am mi rtag par 'gyur te/_dngos po la rnam pa gzhan med pa'i phyir ro/_/gal te mi rtag pa yin na de la yang brtag pa gnyis bya ste/_skyes bu'i 'dod pas 'jug pa can yin te/_brkyang bskum la sogs pa dang 'dra bar skyes bu'i
[\[260b.7\]]'dod pa'i dbang gis 'byung bar 'gyur ba'am/_mi 'jug pa can yin te/_'di ni myu gu la sogs pa dang 'dra bar skyes bu'i 'dod pa'i dbang gis 'jug pa ma yin/_de la mi rtag pa yin na gal te skyes bu la rag las pa ma yin pa de'i tshe/_de ni skyes bu la rag las pa ma yin pa nyid
[\[261a\]]
[\[261a.1\]]yod na/_yul la sogs pa gyur pa ste/_yul la sogs pa rnam pa gzhan nyid du gyur pas so/_/sogs pa'i sgras ni dus dang gnas skabs gzung ngo /_/skyes bu'i bsam pa ji bzhin du ste skyes bu gang gis ji ltar bstan par 'dod pa de ltar sgra des ston par
[\[261a.2\]]mi 'gyur zhes bya bar sbyar ro/_/ci'i phyir zhe na/_skyes bus ston par 'dod pa yod na yang rag lus pa med pa'i sgra ni 'ga' zhig tu yang mi rung ba'i phyir te/_skyes bus sbyar ba 'ga' zhig tu yang mi nus pa nyid kyi phyir ro zhes bya ba'i don to/_/ri bo la sogs pa dang 'dra ba ste/_dper
[\[261a.3\]]na ri bo la sogs pa skyes bu la rag las pa ma yin pa dag ni 'dod pa yin du zin kyang ji ltar 'dod pa bzhin du sbyor ba nus pa ma yin pa de dang 'dra'o/_/yul la sogs pa gzhan du gyur pa bsam pa ji lta ba bzhin du ston pa ni mthong ste/_yul gzhan la sogs pa la don gzhan pa can gyi sgra de nyid
[\[261a.4\]]ni/_yul la sogs pa don gzhan du ston pa dmigs pa'i phyir ro/_/de bas na skyes bu rnams la 'brel pa rag las pa med pa ma yin no/_/'brel pa mi rtag pa skyes bu la rag las pa nyid ma yin pa de'i nyes pa bshad ma thag pa gang yin pa'i nyes pa 'di nyid ni 'brel pa rtag pa'i yang
[\[261a.5\]]skyon yin no/_/ci'i phyir zhe na/_'brel pa de'i rtag pa'i ngo bo ste/_rten pa'i rang bzhin yul la sogs pa gzhan du gyur pas gzhan du gyur pa mi rung ba'i phyir te/_nam mkha' dang 'dra bar rnam pa gzhan nyid du mi rung ba'i phyir ro/_/gal te don gcig la nges par 'brel par gyur na nyes
[\[261a.6\]]pa 'dir 'gyur mod kyi/_'on te don thams cad la 'brel pa mtshungs par gnas pa yin no zhe na/_gnas skabs zhes bya ba la sogs pa smos te/_'brel pa'i gnas skabs la don rtogs par gyur pa'i don thams cad la mtshungs shing 'dra ba yin te/_'dod pa'i don gang yin pa de la
[\[261a.7\]]so sor nges pa med pa'i phyir ro/_/de nyid la nges pa med pa'i phyir/_don thams cad dang thun mong du gyur pa de las mngon par 'dod pa'i don gyi khyad par rtogs par mi 'gyur ba'i phyir/_don du ma dang 'brel pa can gyi sgras kyang skyes bus legs par byas pa las 'dod pa'i don la so sor
[\[261b\]]
[\[261b.1\]]nges pa ston pa yin no zhes khas blang bar bya'o/_/de yang snga ma bzhin te/_don du ma dang mngon 'brel na/_/'gal ba gsal bar byed pa srid/_/ces bya ba la sogs pa des thar par 'gyur ba bshad zin to/_/re zhig de ltar 'brel pa rtag pa dang mi rtag pa dag skyes bu la rag las pa
[\[261b.2\]]nyid ma yin pa'i skyon bshad zin to/_/'brel pa skyes bu'i 'dod pas 'jug pa yin na yang skyes bus byas pa nyid yin pa'i phyir 'khrul par dogs par 'gyur te/_skyes bu 'khrul pa'i rgyu khas len pa'i phyir ro/_/'brel pa rtag pa nyid kyi skyon gzhan ni gzhan yang zhes bya ba la sogs pa smos te/_
[\[261b.3\]]brjod par bya ba'i don 'brel pa can rnams mi rtag phyir/_de dag 'jig pa can yin na de la brten pa 'brel pa yang 'jig pa yin pa de ltar na/_'brel pa la rtag yod ma yin/_/gzhan la brten pa zhes bya ba la sogs pas 'chad par byed/_gzhan la brten pa can 'brel pa yin te/_'brel
[\[261b.4\]]pa 'di la gzhan la brten pa yod pa'i phyir ro/_/ni'i sgras ni nges par gzung ba'o/_/ci'i phyir zhe na/_'brel pa can la 'brel pa rag las pa med pa yin na 'brel pa can de dag gi 'brel pa nyid mi rung ba'i phyir ro/_/rta ba lang dang 'dra bar ltos pa med pas don 'ga' zhig de dang ldan par mi 'gyur
[\[261b.5\]]ro/_/sgra dang don gyi 'brel pa'i rten de yang mi rtag pa yin te/_don rnams mi rtag pa nyid kyi phyir ro/_/rten de zhig cing nyams pa dang /_'brel pa brten pa yang zhig par 'gyur te/_sgron ma 'jig pa na de la brten pa'i 'jig pa lta bu'o/_/de lta ma yin na ste/_gal te rten 'jig pa na yang
[\[261b.6\]]brten pa mi 'jig pa 'dod pa de'i tshe/_rten du mngon par 'dod pa de la 'brel pa brten par mi 'gyur ro/_/gang zhig gang 'jig pa na mi 'jig pa de ni de la brten par rigs pa ma yin te/_dper na bum pa 'jig pa na snam bu mi 'jig pa lta bu'o/_/rten 'jig pa na 'jig par 'gyur ba
[\[261b.7\]]de bas na 'brel ba rtag pa ma yin no/_/de'i rten gyi don yang brjod par bya ste zhes bya ba ni 'brel pa de'i 'brel pa can ci'i rten yin zhes rten brjod par bya'o/_/rten gyi don ni phan 'dogs pa'i don yin na de la yang 'di la yod pa ma yin no/_/ci'i phyir zhe na/_'brel pa rtag pa la phan gdags su med pa
[\[262a\]]
[\[262a.1\]]nyid kyi phyir te/_phul du byung bar byar med pa nyid kyi phyir ro/_/phan 'dogs par mi byed pa'i rten du mngon par 'dod pa yang rten ma yin par 'gyur ro/_/gal te/_'brel pa can rnams mi rtag phyir/_/'brel pa la rtag yod ma yin/_/zhes gang bshad pa gsal bar brjod par
[\[262a.2\]]bya bar 'gyur na skyon der 'gyur te/_'on kyang rigs brjod par bya ste/_rigs rtag pa de brjod par bya ba nyid yin pa'i phyir/_'brel pa can zhig pas 'brel pa mi rtag pa nyid kyi skyon yod pa ma yin no zhe na/_ma yin te zhes bya ba la sogs pas 'gog par byed de/_lan ni de ltar yin na gal te
[\[262a.3\]]rigs brjod par bya ba grub na rigs ni brjod par bya ba ma yin te/_de brjod pa la dgos pa'i phyir ro zhes bya ba ni ci nas skyes bu don byed par nus pa shes nas de bsgrub phyir/_'jug par 'gyur zhes don rnam la/_/rjod par byed pa sbyor bar byed/_/de la rigs don byed rung min/_/zhes bya ba gzhan
[\[262a.4\]]sel ba'i skabs su dpyad cing brtags zin to/_/brjod pa thams cad la rigs med pa'i rgyu'i phyir/_rigs brjod pa mi rung ba'i phyir ro/_/gang la rigs med pa yin zhe na/_'dod rgyal zhes bya ba la sogs pa smos te/_phyi rol gyi rgyu mtshan med par sgra sbyor bar 'dod pa na 'dod rgyal nyid de/_
[\[262a.5\]]pha rol gyi rgyu mtshan med par gsal ba rnams la sbyor bar byed ces bya ba'i don to/_/lha sbyin la sogs pa'i sgra gsal bar brjod pa rnams la/_sgra rnams kyi 'jug pa rnam pa bzhis ston la gang yin pa de dag gi 'dod pas 'di skad du/_rigs kyi sgra dang /_yon tan gyi sgra dang /_byed pa'i sgra
[\[262a.6\]]dang /_'dod rgyal gyi sgra zhes brjod do/_/'dir lha sbyin la sogs pa spyi'i sgra brjod par bya ba yod pa ma yin no/_/gal te rnam pa thams cad du rigs brjod pa de'i tshe thams cad du rigs brjod par khas len pa na khyad par gzhan spangs pa ste/_gsal ba gzhan yongs su btang nas gsal ba gzhan
[\[262a.7\]]mngon par 'dod pa 'ga' zhig la 'jug par mi rung ba'i phyir ro/_/spyi brjod pa na khyad par gzhan spangs nas khyad par gzhan la 'jug par rigs pa ma yin no/_/ba lang gsad par mi bya zhes brjod pa na/_gsal ba 'ga' zhig yul du byed pa ni ma yin gyi/_'on kyang bye brag med par
[\[262b\]]
[\[262b.1\]]thams cad kho na yin no/_/khyad par gzhan 'ga' zhig la 'jug pa yang mthong ste/_'di ltar ba'i bdag pos khugs shig ces brjod pa na/_bdag po gzhan dang ldan pa'i bor nas ba rnam par nges pa ded nas 'ongs par 'gyur ba de bas na thams cad du rigs brjod par bya ba ma yin no/_/
[\[262b.2\]]gang gi phyir de ltar ngo bo nyid kyis tha dad pa dag gi 'brel pa don dam pa pa mi 'thad pa de'i phyir rjes su 'gro ba dang ldog pa can gyi zhes bya ba yod pa dang ldan pa'i dngos po ste/_'bras bu mngon par 'dod pa'i rgyur mngon par 'dod pa yod pa dang med pa'i sgo nas/_yod pa dang med pa gang yin pa de dag
[\[262b.3\]]ni 'brel pa pa yin te/_bskyed par bya ba dang skyed par byed pa'i dngos po nyid ni tha dad pa rnams kyi 'brel ba yin no zhes bya ba'i don to/_/gang gi phyir de lta yin pa rgyu de'i phyir rgyur gyur pa don rnams dang lhan cig 'bras bu'i bdag nyid can gyi sgra rnams kyi 'brel pa de byed pa po skyes bu'i blo
[\[262b.4\]]ste shes pas legs par byas shing rnam par gzhag pa yin no/_/don yod na sgra yod pa'i phyir dang med na mi sbyor ba'i phyir don yod pa dang med pa'i sgo nas sgra yod pa dang med pa gang yin pa de dag la brten nas blos don dang sgra dag gi 'brel pa rnams gzhag pa yin no zhes bya ba ni ngag
[\[262b.5\]]gi don to/_/de nyid yod pa dang zhes bya ba la sogs pas 'chad par byed de/_don gyi sgo nas sgra yod pa dang med pa gang yin pa de dag la brten nas/_rang bzhin gyi 'brel pa can gyi don dang sgra dag ma 'dres su zin kyang thog ma med pa'i dus nas tha snyad la goms pa las skyes bu la 'dres par
[\[262b.6\]]snang ba ste/_rnam par rtog pa'i blo la snang bar 'gyur ro/_/phyir ni gtan tshigs kyi dngos po rnams kyis 'dres pa dang 'brel pa ni skyes bus byas pa yin te/_tha snyad kyi bag chags kyi stobs kyis gzhag par 'gyur ba nyid kyi phyir ro/_/'brel pa don dam par yod par 'gyur ba khas
[\[262b.7\]]len pa la skyon gzhan bstan pa'i phyir/_gzhan yang zhes bya ba la sogs pa smos te/_brjod par bya ba nyid du 'dod pa'i rten zhig pa las 'brel pa zhig par gyur pa na/_de'i rjod par byed pa nyid du 'dod pas 'brel pa med pa can gyi sgra de yang /_'di la 'brel pa med pa de ltar na de'i
[\[263a\]]
[\[263a.1\]]dngos po ste/_'brel pa med pa'i phyir/_'di ni snga na med pa'i brjod par bya ba dang 'brel pa ma yin no/_/de ni brjod par bya ba dang sngar ngo bo nyid kyis 'brel par rnam par gzhag pa gang yin pa de ni/_rten zhig pa las zhig par 'gyur la 'brel pa gzhan ni yod pa ma yin
[\[263a.2\]]pas na med pa dang 'brel par mi 'gyur ro/_/gal te brjod par bya bar mngon par 'dod pas gsal bya rnams mtha' yas pa can yin pa'i phyir/_gsal ba re re zhig na yang gsal ba gzhan srid pas/_'brel pa zhig pa ma yin no zhe na/_gdon mi za bar 'brel pa zhig par khas blang bar
[\[263a.3\]]bya'o/_/de lta ma yin na gsal ba 'brel pa'i rten du mi 'gyur te/_zhig na yang 'brel pa la 'jig pa med pa'i phyir ro/_/skyes shing 'byung ba zhes bya ba ni sngar ma byung ba yin te/_gang dang gang dag skyes pa de rnams la re zhig skyes pa las sngar 'brel pa gnas pa ma yin te/_gnyi ga
[\[263a.4\]]la gnas pa ni 'bral ba can med par gnas par mi rung ba'i phyir ro/_/'brel pa gnas pa med pa de'i phyir de dag ni 'brel pa can ma yin par 'gyur ba de bas na brjod par bya ba ma yin par yang 'gyur ro/_/gal te yang de la 'brel pa gnas pa med pa de ltar na yang don de rnams dang
[\[263a.5\]]lhan cig 'brel pa skye bar 'gyur ba de bas na skyon 'di med do zhe na/_de la yang zhes bya ba la sogs pa smos te/_skyes shing byung ba'i dngos po de yang 'brel pa don dang lhan cig skyes pa na ste rtogs par 'gyur/_sgra rnams la ni rang bzhin dag_/rnam par ldog par mi rigs so/_/gang
[\[263a.6\]]'di phyis don dang lhan cig 'brel pa skyes par 'gyur na/_sgra la sngar de dang 'brel pa can gyi rang bzhin nyid yod pa ma yin te/_'brel pa med pa'i phyir ro/_/phyis 'gyur ro zhe na/_sgra rnams kyi rang bzhin rnam par bzlog par gyur na de yang rtag pa nyid kyi phyir mi rigs so/_/ci ste zhes bya
[\[263a.7\]]ba la sogs pas 'chad par byed de/_sngar 'brel pa can zhig nas sgra gang la 'brel pa zhig yod pa de la don gzhan te phyir 'byung ba la 'brel pa med cing bral ba'am/_de bzhin du don rnams te/_phyis 'byung ba rnams brjod par bya ba yin par ma gyur cig snyam pas skyes shing 'byung ba'i
[\[263b\]]
[\[263b.1\]]don 'brel pa dang ldan pa skye bar 'gyur ba de'i tshe/_'brel pa skyes bus zin kyang sgra la mi 'gyur te/_'brel pa de dang ldan par mi 'gyur ro/_/ci'i phyir zhe na/_phyis skyes pa de dang 'brel pa med pa can gyi rang bzhin gyi sgra de ni ste/_sgra la sngar yang 'brel pa med pas de dang 'brel pa'i rang bzhin
[\[263b.2\]]can nyid yod pa yin no zhes brjod par mi nus so/_/sgra ni rtag pa nyid kyi phyir 'brel pa med pa can gyi rang bzhin ldog pa yod pa ma yin pa de bas na/_rang bzhin bzlog pa med pa ste/_sngar 'brel pa med pa'i rang bzhin can yin pa dor ba med pa'i de'i ngo bo mi rung ba'i phyir te/_'brel pa de dang
[\[263b.3\]]'brel pa can gyi ngo bo mi rung ba'i phyir ro/_/de bas na sgra 'brel pa can ma yin par 'gyur zhes bstan to/_/ci ste sgra phan 'dogs par byed pa ma yin pa yang 'brel pa'i rten du 'gyur ba de bas na/_'dir don dang lhan cig ces bya ba la sogs pa smos pa la/_gzhan las grub pa zhes bya ba ni
[\[263b.4\]]sgra las gzhan pa'i don las grub pa sgra phan 'dogs pa med pa la de mi rten pa'i phyir ro/_/ci ste sgra ni 'brel pa skyed pa la lhan cig byed pa nyid du 'dod pa de'i tshe/_sgra de yang de skyed par byed pa'i lhan cig byed pa nyid de/_'brel pa skyed par byed pa'i lhan cig byed pa nyid yin na sgra'i nus pa
[\[263b.5\]]nyid rtag tu skyed par thal bar 'gyur ba ste/_dus thams cad du 'brel pa skyed par thal bar 'gyur ro/_/ci'i phyir zhe na/_ltos pa med par thal bar 'gyur ro/_/ci ltar gzhan la lhan cig byed pa la ltos pa med pa yin zhe na/_sgra rtag pa la yang lhan cig byed pa rnams kyis phan
[\[263b.6\]]gdags su med pa'i phyir ro/_/gal te sngar 'brel pa skyed pa la 'di nus pa med pa yin pa de bas na rtag tu 'brel pa skyed pa ma yin no zhe na/_nus pa med pa yin na yang zhes bya ba la sogs pa smos te/_sngar 'brel pa skye ba la nus pa med pa yin na yang /_phyis kyang 'brel pa'i dus su
[\[263b.7\]]yang nus pa yod pa ma yin no/_/ci'i phyir zhe na/_sngar gyi nus pa med pa'i rang bzhin mi 'dor ba'i phyir ro/_/don dam pa'i 'brel pa'i skyon gang yin pa 'di ni rnam brtags te/_blo la snang ba yod pa ma yin no/_/dngos po zhes bya ba la sogs pas 'chad pa la skyes bu goms pa ste/_rnam
[\[264a\]]
[\[264a.1\]]par rtog pa'i blo de la snang ba'i ngang tshul gang la yod pa de ni skyes bu goms pa la snang ba can no/_/de nyid kyi phyir de la ltos pa'i mtshan nyid can te/_blo de la goms pa la ltos pa'i rgyu mtshan 'ga' zhig gis sbyar ba'i rgyu mtshan can de yang /_skyes bus byas pa'i 'brel pa
[\[264a.2\]]yin gyi/_dngos po 'dres pa la ltos pa can ni ma yin zhing /_dngos po rnams 'dres shing gcig tu gyur pa de la ltos pa can du 'gyur ba ma yin te/_dngos po thams cad kyi rang bzhin tha dad pa'i rang gi ngo bor gnas pa'i phyir ro/_/'on kyang skyes bu des rtag tu zin kyang rang bzhin te/_bdag nyid
[\[264a.3\]]gzhan du bsgyur ba med pa ste/_'brel pa can ma yin pa'i rang bzhin bstan pa ma gsal zhing /_gzhan 'brel pa can gyi rang bzhin byas pa med pa 'ga' zhig las zhes bya ba ni gang gi de lta bur gyur pa'i bag chags yongs su smin pa las so/_/rang nyid kyis dpyad nas zhes bya ba ni 'di la 'brel pa ma
[\[264a.4\]]yin no zhes sbyor bar byed pa'i phyir te/_skyes bu'i tha snyad goms pa'i phyir rtag pa nyid du mngon par 'dod pa de dag kyang de ltar 'gyur te/_skyes bus nye bar btags pa'i 'brel pa can du 'gyur na yang de tsam gyis snga ma'i gnas skabs 'brel pa med pa can gyi rang bzhin las 'jig pa'i chos can ma
[\[264a.5\]]yin no/_/'di skad du blos kun du brtags pa'i 'brel pa de ni kun du brtags pa dag rtag pa yin du zin kyang 'gal ba yod pa ma yin pa de bas na/_de nyid brten par bya bar rigs kyi don dam par ni ma yin no zhes bstan par 'gyur ro/_/rten zhig pas zhes bya ba la sogs pa gzhan gyi bsam pa
[\[264a.6\]]la dogs par byed pa yin te/_gang du rten nyams pa'i rgyus brten pa 'jig pa'i phyir 'brel pa mi rtag pa yin no zhes bshad pa gang yin pa de la ste/_sun 'byin pa 'di la gal te rten ni 'jig na yang 'brel pa ni 'jig min rtag phyir rigs dang 'dra zhes bya ba brjod de/_'di ltar 'brel
[\[264a.7\]]pa ni rigs rtag pa nyid kyi phyir ro/_/rten zhig na yang mi 'jig pa de dang 'dra'o zhes bya ba ni len yin no/_/de la yang sun 'byin pa smos te/_rtag rnams te/_rigs la sogs pa 'gyur ba med par mngon par 'dod pa rnams la rten gyi nus pa gang /_cung zhig kyang byed pa med pa gang gis rten
[\[264b\]]
[\[264b.1\]]de 'dod pa yin/_'di skad du zhes bya ba la sogs pas tshig le'ur byas pa'i don 'chad par byed pa la/_thos mod kyi zhes bya ba 'di ni rab tu grags pa tsam de ni dngos po med pa can yin no zhes bstan pa'i phyir/_rigs rtag pa de yang gsal ba rnams la brten pa yin na yang /_rten dang lhan
[\[264b.2\]]cig 'jig pa yin no zhes thos mod kyi/_'on kyang rigs la sogs pa rtag pa rnams la rten gyis byas pa'i phan 'dogs pa'i rten gyi nus pa ma mthong na/_gang gis na 'di rten mngon par 'dod pa'i rten yin/_ci'i phyir zhe na/_byas pa ste grub pa'i rang bzhin la byed pa med pa'i phyir dang /_
[\[264b.3\]]rten byed pa po ma yin pa yang mi ltos pa nyid kyi phyir ro/_/gal te rigs dang 'brel pa ni rten las gsal ba ste/_mngon par gsal ba dmigs su rung ba nyid du 'gyur ba de nyid rten gyis byas pa'i phan 'dogs pa'i rgyu yin pa de bas na dngos po la rten zhes bya'o zhe na/_lan du shes pa zhes bya
[\[264b.4\]]ba la sogs pa smos te/_shes pa skyed byed lhan cig byed/_sgron ma la sogs pa la rgyu rnams tshogs par 'gyur ba las te/_yul rung ba'i gnas skabs las so/_/de skyed par ni rung nyid phyir te/_rang dang rjes su mthun pa'i rnam par shes pa skyed pa'i nus pa dang rjes su mthun pa'i phyir
[\[264b.5\]]ro/_/rigs pa shes pa ste rigs pa la mkhas pas gsal bya bum sogs kyi/_gsal ba skye ba la yang 'dod/_/khyad med 'gyur ba med rnams kyi ste/_gsal ba dag las shes pa skyer rung ba nyid skye bar mi byed/_rigs la sogs pa gsal bya dag rtag pa nyid kyi phyir ro/_/rigs
[\[264b.6\]]la sogs pa de rnams kyi gsal byed rang gi don ci byas te phan gdags pa cung zad kyang yod pa ma yin no/_/gang gi phyir rigs la sogs pa de dag gsal byed des gsal ba ste mngon par gsal bar 'dod/_lhan cig byed pa ste zhes bya ba la sogs pas 'chad par byed de/_lhan
[\[264b.7\]]cig byed pa snang ba ste/_sgron ma la sogs pa las so/_/ci lta bur gyur pa zhe na/_nye bar len pa la ltos pa las te/_bum pa la sogs pa skad cig ma snga ma ni shes pa bskyed pa'i nus pa med pa yin la/_bum pa la sogs pa'i skad cig ma'i nus pa ni nye bar len pa'i rgyu yin te/_de la
[\[265a\]]
[\[265a.1\]]ltos pa las rang gi yul la shes pa skyed par rung ba'i skad cig ma gzhan skye ba kho na bum pa la sogs pa mngon par gsal ba ma yin no/_/de lta ma yin na gal te sgron ma la sogs pa las shes pa skyed par rung ba nyid bum pa la sogs pa thob par mi 'gyur ba de'i tshe
[\[265a.2\]]de la phan 'dogs pa ste/_sgron ma la phan 'dogs pa dag shes pa bskyed par thal bar 'gyur ba'i phyir ro/_/ci ste sgron ma la sogs pas sngar gsal ba nus pa med pa ni nus pa byed par 'dod pa de'i tshe/_nus pa byed pa sgron ma la sogs pa ni bum pa la sogs pa la shes pa skyed par
[\[265a.3\]]byed pa nyid yin pa'i phyir ro/_/ci'i phyir zhe na/_nus pa de ni de'i bdag nyid can nyid de/_gsal ba'i bdag nyid can yin pa'i phyir ro/_/de skyes pas bum pa la sogs pa nyid bskyed par 'gyur ro/_/ci ste nyes pa der ma gyur cig snyam pas/_sgron ma la sogs pas byas pa'i
[\[265a.4\]]nus pa ni gsal bya las don gzhan nyid du 'dod pa de'i ste/_nus pa'i don gzhan du khas len na ni bum pa la sogs pa'i dngos po la sgron ma la sogs pa phan 'dogs par byed pa ma yin par thal bar 'gyur ba'i phyir ro/_/gzhan la byas pa ni gzhan la phan btags par 'gyur ba ma
[\[265a.5\]]yin te/_shin tu thal ches pa'i phyir ro/_/gang yang sgron ma la sogs pa'i nus pa don gzhan yin pa des kyang bum pa la sogs pa'i shes pa bskyed pa'i phyir dus thams cad du nus pa kho na gzung bar bya ba yin pas/_rang gi yul la shes pa bskyed pa ma yin pa bum pa la sogs pa dag ni
[\[265a.6\]]mi 'dzin par 'gyur ro/_/bum pa la sogs pa 'dzin par 'dod pa de'i tshe/_yang snang ba la ltos pa med pa can 'dzin par thal bar 'gyur ba'i phyir te/_snang ba la ltos pa med pa'i bum pa la sogs pa 'dzin pa thob par 'gyur zhes bya ba'i don to/_/gal te ji ltar na snang ba la ltos pa med
[\[265a.7\]]pa yin zhe na/_ltos pa med pa ni zhes bya ba la sogs pa smos te/_bum pa la sogs pa snang ba la ltos pa med pa thob pa gang yin pa de ni bdag nyid la phan 'dogs pa med pa ste/_sgron ma la sogs pas bum pa la sogs pa'i bdag nyid la phan 'dogs pa med pa'i phyir ro/_/nus pa
[\[265b\]]
[\[265b.1\]]tha dad pa yin na bum pa la sogs pa dag cung zad kyang phan 'dogs pa ma yin no/_/de bas na zhes bya ba ni de'i phyir ro/_/gsal bya 'di dag ni rang gi yul la rnam par shes pa skyed par byed pa'i phyir te/_de'i rgyu mtshan zhes bya ba'i don to/_/gzhan bum pa la sogs pa yang ltos par gyur pa
[\[265b.2\]]na/_de las zhes bya ba gzhan las rang gi ngo bo phul du byung ba ste/_shes pa skyed par rung ba'i rang gi ngo bo bdag gir byed do/_/rgyu des na sgron ma la sogs pa 'di'i gsal byar mngon par 'dod pa de dag bskyed par bya ba kho na yin no/_/gal te bskyed par bya ba la ci'i phyir gsal bya zhes
[\[265b.3\]]de ltar ston par byed ce na/_shes bya'i zhes bya ba la sogs pa smos te/_gsal byed sgron ma la sogs pa las shes pa'i ngo bo ste/_gzung ba'i ngo bo thob pa ste/_rnyed pa'i rgyu'i phyir ro/_/gdon mi za bar de'i yul can gyi shes par 'gyur ba de bas na/_shes pa'i dbang gis te 'bras bu'i
[\[265b.4\]]khyad par du brjod pa kun nas 'dzin pa'i shes pa ni/_'bras bu'i khyad par du brjod pa gsal bya la sogs pa'i sgras kun nas ma bzung ba'i shes pa can gyi 'bras bu rnams las khyad par du bya ba'i phyir/_gdon mi za bar shes pas gzung bar bya ba gang yin pa de bskyed par bya ba yin du zin
[\[265b.5\]]kyang gsal bya zhes brjod do/_/de ltar gyur pa yin pa gang yin pa de ni 'bras bu nyid ces brjod de/_de ltar rab tu grub pa'i don du gsal bya brjod pa yin no zhes bya ba'i tha tshig go/_/de ltar rigs dang 'brel pa la sogs pa dag ni zhes bya ba ni rigs dang 'brel pa dang /_de dag dang por
[\[265b.6\]]byas pa gang la yod pa de dag ni rigs dang 'brel pa la sogs pa dag go/_/sogs pa'i sgras ni gzhan rtag pa la mngon par 'dod pa'i rten yang yongs su gzung ngo /_/rten du 'dod pa rnam pa 'ga' zhig gis phan gdags par bya ba ma yin pa nyid yin pa'i phyir ro/_/phan 'dogs
[\[265b.7\]]par byed pa ma yin pa des de ltar/_gsal bar rigs pa ma yin no zhes bya bar sbyar ro/_/gal te yang sgra dang don dag gi 'brel pa dngos po nyid yin par 'gyur ba nyid yin pa de'i tshe/_'brel pa dngos po nyid yin na yang 'brel pa can dag las 'brel pa ni tha dad phyir te/_'brel pa zhes
[\[266a\]]
[\[266a.1\]]bya ba dngos po gsum skye bar 'gyur la/_de yang gal te dmigs pa'i mtshan nyid kyir gyur pa de'i tshe/_tha dad phyir blo sna tshogs 'gyur pa ste/_don gsum dmigs pa nyid kyis so/_/'brel pa zhes bya ba la sogs pas 'chad par byed de/_sgra dang don dag gi
[\[266a.2\]]'brel pa de yang dngos por 'gyur na/_des par sgra dang don dag las tha dad pa dang tha dad pa med pa las 'das pa ste brgal ba ma yin no/_/de nyid dang gzhan nyid las dngos po rnam pa gzhan mi srid pa'i phyir ro/_/de bas na gal te 'brel pa can dag las de tha dad pa yin pa de'i tshe/_de las gzhan
[\[266a.3\]]ma yin te/_gang gi phyir ngo bo ste rang bzhin dngos po yin na rang bzhin de'i ngo bo nyid ma yin pa nyid de/_de nyid ma yin pa ni gzhan nyid yin no zhes ngo bo der gyur pa ma yin pa ni gzhan nyid las ma 'das pa'i phyir ro zhes bya ba'i skabs su bshad zin to/_/'brel pa de yang mig gis gzung bar bya
[\[266a.4\]]ba yin na/_rang gi blo ste 'brel pa la dmigs pa can gyi blo las de las gzhan pa dag las ngo bo tha dad pa can zhes bya ba'i 'brel pa gzhan pa de las ngo bo tha dad pa can de nyid 'brel pa'i bdag nyid can yin te/_'brel pa can gyi ngo bor snang ba med pa zhes bya ba'i don to/_/ji ltar na de ltar 'gyur ba ste/_de
[\[266a.5\]]las gzhan pa dag las ngo bo tha dad pa can du ji ltar 'gyur/_ci'i phyir zhe na/_gnas skabs kyi don la snang ba tha dad pa med pa ste bye brag med cing khyad par med pa dang /_ma mthong ba gang yin pa de dag ni snang ba tha dad pa med pa dang /_ma mthong ba dag ste go rims bzhin du tha dad pa dang yod pa nyid bzlog pa
[\[266a.6\]]dag gi brten pa can nyid yin pa'i phyir ro/_/tha dad pa bzlog pa ni tha dad pa med pa ste/_de mthong ba dang tha dad pa med pa rten yin zhing /_yod pa nyid bzlog pa ni med pa yin te/_snang ba ma mthong ba rten pa yin no/_/gang las khyad par dmigs pa gang yin pa de las gzhan ma yin te/_snang du zin
[\[266a.7\]]kyang mi dmigs pa gang yin pa de ni yod pa ma yin no zhes bya ba'i don to/_/de lta ma yin pa gang zhig gang las don gzhan yin no zhes khas len pa dang /_snang ba de las tha dad pa med pa dang /_ma mthong ba yod pa ma yin pa la/_gal te tha dad pa dang yod pa nyid du brtags pa de'i tshe/_de dag gis
[\[266b\]]
[\[266b.1\]]gnas pa ste/_tha dad pa med pa dang ngo bo med pa dag gi gnas skabs ni med par thal bar 'gyur ro/_/'di ltar gal te snang ba tha dad pa med pa dang ma mthong ba de dag ni gnas 'di'i rgyu mtshan yin na/_tha dad pa med pa dang ngo bo med pa dag ni sgrub par byed par 'dod pa ma yin pa de'i tshe/_de'i gnas
[\[266b.2\]]skabs rgyun chad par 'gyur ro/_/gal te 'brel pa ni dbang po las 'das pa nyid yin pa'i phyir tha dad pa blo la mi snang du zin kyang dbang po la sogs pa dang 'dra bar ji skad du bshad pa'i skyon yod pa ma yin te ji ltar mig la sogs pa'i dbang po gzugs la sogs pa las tha dad pa blo la snang ba med pa de lta na
[\[266b.3\]]yang /_tha dad pa yod pa de dang 'dra bar 'brel ba yang 'gyur zhes bya ba'i don to/_/ma yin te zhes bya ba la sogs pas 'gog par byed de/_'brel pa dbang po las 'das pa ma yin no/_/ci'i phyir zhe na/_dbang po las 'das pa'i 'brel pa de las don mi rtogs par thal bar 'gyur ba'i phyir ro/_/
[\[266b.4\]]ci'i phyir zhe na/_rab tu ma grub pa ste rang gi ngo bor ma nges pa ni shes par byed pa nyid ma yin pa'i phyir/_gang zhig gang na lhan cig 'brel pa ma bzung ba de'i sgo nas de rtogs par rigs pa ma yin no/_/de ltar ni 'gyur na gsal bar byed pa thams cad ni rang gi bdag nyid kyi shes pa la ltos nas/_gsal ba'i
[\[266b.5\]]don gsal bar byas pa ma yin gyi/_'on kyang dbang po dang 'dra ba thag nye ba tsam gyis yin no zhe na/_thag nye ba tsam gyis zhes bya ba smos te/_yod pa tsam gyis don shes par bya ba nyid yin par khas len na ni sgra dang don gyi 'brel pa la blo ma byang ba rnams kyis kyang don 'di rjod par byed pa don 'di'i yin no zhes rtogs par
[\[266b.6\]]'gyur ro/_/'dod par ni 'gyur na 'brel pa tha dad par dmigs pa nyid ni yod pa de yang mngon sum las 'das pa ma yin gyi/_'on kyang rjes su dpag pa las yin no zhe na/_de'i phyir rjes su dpag pa las zhes bya ba la sogs pa smos te/_'brel pa rjes su dpag pa las rtogs pa ma yin
[\[266b.7\]]no/_/ci'i phyir zhe na/_rtags med pa'i phyir te 'brel pa sgrub par byed pa'i rtags ni cung zad kyang yod pa ma yin no/_/'bras bur gyur pa'i don khong du chud par brtags pa yin par brjod na/_de yang 'brel pa grub pa sngon du song ba can yin na de grub pa med par yod pa ma yin pa'i phyir rtags ma yin
[\[267a\]]
[\[267a.1\]]no/_/dpe ma grub pa'i phyir yang rjes su dpag pa las rjes su grub pa ma yin no/_/brjod par bya ba dang rjod par byed pa'i mtshan nyid can gyi 'brel pa log par rtogs pa de lta bur gyur pa'i 'brel pa 'ga' zhig kyang grub pa med na gang zhig dper 'gyur/_ci'i phyir zhe na/_dpe nyid du bstan
[\[267a.2\]]par 'gyur ba de yang dbang po las 'das pa'i rgyu nyid kyis sgrub par byed pa la ltos pa'i phyir ro/_/sgrub par byed pa yang yod pa ma yin te/_de yang dpe ma grub pa'i phyir ro/_/gal te dbang po la sogs pa dag la yang ste/_dbang po las 'das pa nyid du yod pa dag la/_sgrub par byed pa rjes
[\[267a.3\]]su dpag par byed na/_dpe dang bral ba de dang de la mtshungs pa yin no zhe na/_mtshungs pa ma yin no/_/ci'i phyir zhe na/_dbang po la sogs pa de dag ni rnam pa gzhan gyi rjes su dpag pa'i phyir te/_dbang po mngon sum ma yin pa rnams kyi ngo bo 'ga' zhig 'dis sgrub par mi byed na gang gis skyon
[\[267a.4\]]mtshungs par 'gyur/_'on kyang snang ba la sogs pa 'ga' zhig yod pa na rjes su 'gro ba dang /_ldog pa dang ldan pa ste/_yod pa dang med pa dang ldan pa zhes bya ba'i don te/_mig 'dzums pa la sogs pa'i gnas ni ldog pa dang ldan pa yin la/_bzlog pa'i gnas skabs ni rjes su 'gro ba dang ldan pa'o/_/
[\[267a.5\]]shes pa ni mngon sum 'bras bur gyur pa'o/_/de lta bur gyur pa'i 'bras bu'i shes pa des de tsam la mi 'byung ba can te/_gang yod pa dag la yang med par ma mthong ba de tsam las mi 'byung ba can te/_mi skye ba'i bdag nyid sgrub par byed do/_/de las ldog pa la ltos pa ste/_ji ltar rgyu thag nye
[\[267a.6\]]bar gyur pa las ldog pa'i rgyu la ltos pa sgrub par byed do/_/rgyu gzhan 'ga' yang yod pa ma yin pa de bas na/_ji skad du bshad pa'i rigs pas 'bras bu'i sgo nas dbang po grub pa yin no/_/'dir dpe yang myu gu la sogs pa rgyu ma tshang ba'i mi 'byung ba can dag yin no/_/'di ltar
[\[267a.7\]]'brel pa ni mig la sogs pa dang 'dra bar 'bras bu ldog pa'i sgo nas rjes su dpag pa ma yin te/_'brel pa de ma grub na 'brel pa'i 'bras bu shes pa nyid med pa'i phyir ro/_/gal te sgra dang don nyid 'brel pa rjes su dpog pa'i rtags yin no zhe na/_de la zhes bya ba la sogs pa smos te/_
[\[267b\]]
[\[267b.1\]]'brel pa de la ni sgra dang don gyi ngo bo ste/_rang bzhin rtags ma yin no/_/ci'i phyir zhe na/_sgra dang don dag ni thams cad rung ba nyid kyi phyir te/_sgra thams cad ni don thams cad kyi brjod par rung ba nyid kyi phyir dang /_don thams cad ni sgra thams cad kyi brjod par bya ba nyid du rung ba'i phyir ro/_/
[\[267b.2\]]don gyi khyad par rtogs pa'i rgyu mtshan ni 'brel pa yin la/_don gyi khyad par rtogs pa la brten pa'i 'brel pa ni sgra dang don ma nges pa dag las rtogs pa med pa'i phyir ram/_rtogs na khyad par med par 'brel pa med pa thams cad rtogs par 'gyur ba'i phyir don thams cad rtogs par 'gyur ro/_/_
[\[267b.3\]]de ltar yang ma yin pa de bas na sgra dang don dag las 'di rtogs pa ma yin no/_/gal te sgra dang don dag las 'brel pa'i khyad par dang lhan cig 'ga' zhig tu 'brel pa grub par 'gyur ba de'i tshe/_'brel pa'i khyad par rtogs par 'gyur na/_'brel pa'i khyad par gyi sgra dang don la rgyu mtshan med pa
[\[267b.4\]]can nyid la 'brel pa'i khyad par rtogs par 'dod na/_'brel pa rtogs pa de rgyu mtshan med pa can yin par 'dod na de'i khyad par rtogs pa nges pa dang 'dra ba ste/_'brel pa'i khyad par rtogs pa'i nges pa dang 'dra bar sgra rnams kyis don bstan pa na yang rgyu mtshan med pa can du ci'i phyir mi 'dod/_sgra
[\[267b.5\]]dang don gyi rang bzhin can gyi rtags de ni 'brel pa thams cad go bar 'gyur ro/_/de nyid kyi phyir khyad par med pa nyid du don thams cad rtogs par 'gyur ro/_/thams cad kyis te skyes bus bzung ba'i brda dang ma bzung ba'i brdas don thams cad rtogs par 'gyur ro/_/de bas na ji skad du bshad pa'i
[\[267b.6\]]rigs pas 'brel pa grub pas don rtogs pa'i rgyu'i phyir/_skyes bu 'ga' zhig gis don rtogs pa'i phyir yang dag pa'i man ngag ste/_gzhan gyi man ngag la ltos par mi 'gyur ro/_/gal te sgra yan gar ba ni 'brel pa bstan pa'i phyir rtag pa nyid ma yin gyi 'on kyang man ngag dang bcas pa'i
[\[267b.7\]]sgra ni rtag pa nyid yin no zhe na/_de bas na da ni brgyud pa 'dis ci zhig bya ste/_yang dag pa'i man ngag dang de las sgra rtags nyid dang de las don rtogs pa zhes bya ba brgyud pa 'dis ci zhig bya/_yang dag pa'i man ngag la ltos par sgra yan gar ba don dam pa'i 'brel pas stong pa de nyid don shes
[\[268a\]]
[\[268a.1\]]par byed par ci'i phyir mi byed de/_gang gi 'brel pas gzhan rnam par rtog par byed/_sgra de yang gang la bsam pa can gyis te/_don gang zhig brjod pa'i bsam pa can gyi skyes bus rab tu sbyor bar byed pa brda'i dus su mthong gi gzhan du mi mthong ste zhes bya ba ni brjod par 'dod
[\[268a.2\]]pa'i don las ldog par sbyor ba ni mi mthong ngo /_/'dis ni rjes su 'gro ba dang ldog pa bshad pa de ltar na/_ji skad du bshad pa'i mthong ba dang ma mthong ba dag las du ba la sogs pa dang 'dra bar don de rtogs pa skyed par byed do/_/mthong ba dang ma mthong ba dag gis bstan pa sgra dang don dag gi med na mi
[\[268a.3\]]'byung ba zhes bya ba de nyid 'brel pa yin no/_/don rtogs pa bskyed pa 'di la yang ji skad du bshad pa'i med na mi 'byung ba'i 'brel pa ma rtogs par/_gzhan don dam pa'i 'brel pa'i nus pa ma mthong zhing /_'brel pa'i don gzhan de bsgrub pa'i thabs te/_bsgrub pa'i rtags kyang cung zad
[\[268a.4\]]tsam yang ma mthong ngo /_/de ltar re zhig 'brel pa tha dad pa'i skyon dag bshad nas/_tha mi dad par khas len pa'i skyon ni ci ste zhes bya ba la sogs pa smos te/_gal te sgra dang don dag gi 'brel pa gzhan nyid ma yin pa de'i tshe/_'brel pa can de dag las 'brel pa tha dad min na/_'brel pa
[\[268a.5\]]can sgra dang don 'ba' zhig de nyid yin pa de ltar na/_'brel pa zhes bya ba gang yang med do/_/gal te 'o na de nyid dang gzhan nyid dang bral ba'i 'brel pa yin no zhe na/_'di las zhes bya ba la sogs pa smos te/_de nyid dang gzhan nyid kyi rnam par rtog pa 'di las/_dngos po gzhan yod pa ma
[\[268a.6\]]yin te dngos po yang ngo bo med pa'i phyir/_de nyid dang gzhan nyid las 'das pa yin no/_/gnas skabs zhes bya ba la sogs pas 'chad par byed de/_gnas skabs gzhan ni zhes bya ba ni rang bzhin gzhan gyi gnas skabs na'o/_/ngo bo tha dad pa'i rgyu can nyid yin pa de ni rang bzhin sna
[\[268a.7\]]tshogs pa'i rgyu can yin pa'i phyir ro/_/gang yang tha dad pa'i ngo bo can ni ma yin gyi 'on kyang de'i ngo bo nyid can te/_'brel pa'i ngo bo kho nar 'dod pa 'brel pa zhes bya ba'i dngos po de nyid yin par 'gyur te/_'brel pa can gyi rang bzhin kho nar 'gyur gyi gzhan ni ma yin no/_/sna tshogs pa nyid
[\[268b\]]
[\[268b.1\]]ma yin du zin kyang khyod kyis byas pa dang mi rtag pa nyid tha dad par gzhag par byas pa yang ma yin zhe na/_sngar bshad pa'i zhes bya ba la sogs pa smos te/_chos tha dad pa kun du brtags pa yin pa'i phyir ro/_/sngar bshad pa'i rim pas zhes bya ba ni gzhan sel bar byas pa'i ldog pas byas pa'i tha dad pa'i
[\[268b.2\]]rten can gyis so/_/ldog par byas pa'i tha dad pa rtogs pas byas pa de yang gcig la 'gal ba med pa yin gyi/_dngos po tha dad pa ni gcig la 'gal ba med pa ma yin te/_'on kyang 'gal ba kho na yin no/_/gcig la don dam par sna tshogs pa nyid mi rung ba'i phyir ro/_/tha dad pa dang tha dad pa
[\[268b.3\]]med pa ma gtogs pa/_dngos po rnam pa gzhan ni med do/_/ci'i phyir zhe na/_dngos po de ni ngo bo ste rang bzhin gyi mtshan nyid can nyid yin pa'i phyir ro/_/ngo bo yang rnam par rtog pa de las ma 'das pa'i phyir te/_tha dad pa dang tha dad pa med pa'i rnam par rtog pa las ma 'das pa'i phyir ro/_/gzhan
[\[268b.4\]]yang ngo bo nyid kyi dngos po'i ngo bo tha dad phyir/_ngo bo 'dres pa la sogs pa'i mtshan nyid can gyi de kho na nyid kyi 'brel pa ni med kyi/_'on kyang 'brel pa rtogs pas byas pa yin zhes bya ba ni/_sngar yod pa dang med pa de dag la brten nas ma 'dres su zin kyang /_tha snyad la goms pa'i skyes bu la 'dres
[\[268b.5\]]par snang ba'i phyir ro zhes bya ba la sogs pas bshad zin to/_/gang gi phyir 'dres pa'i mtshan nyid can gyi 'brel pa ni dngos po ma 'dres pa ste mtshan nyid tha dad pa rnams la yod pa ma yin no/_/sgra'am don rnams kyi ngo bo 'dres pa las don gzhan nyid ni 'brel pa'i dngos po gsum pa yin no
[\[268b.6\]]zhe na/_de dag gi zhes bya ba la sogs pa smos so/_/dngos po yod par gyur pa don gzhan la rag lus pa ste/_'brel pa can la rag lus pa dngos po gzhan gyi 'brel par ji ltar 'gyur/_ci ste yang 'gyur na ngo bo yang 'dres pa kho na 'brel pa yin na/_de yang 'brel pa'i rgyu rdzas gzhan
[\[268b.7\]]gsum pa yod na 'gyur ro zhes bstan par bya ba de'i phyir/_rdzas ni zhes bya ba la sogs pa smos te/_rdzas zhes bya ba don gzhan dngos po gsum pa ji ltar na gzhan gyi 'brel pa yin zhes sbyar bar bya ste/_'brel pa'i rgyu'i 'brel pa'i ngo bor 'dres pa'i rgyur ji ltar 'gyur zhes bya ba'i
[\[269a\]]
[\[269a.1\]]don to/_/dngos po yod pa gzhan la rag lus pa'i 'brel pa zhes bya ba 'di ni/_dngos po gsum pa kho na 'brel pa yin no zhes bshad zin to/_/rdzas 'brel par 'gyur zhes bya ba 'dis ni dngos po gsum pa la ni ngo bo 'dres pa'i rgyu nyid du bshad de/_'brel pa ni ngo bo 'dres pa'i
[\[269a.2\]]rgyu yin no/_/'di gnyi ga yang mi rigs so/_/de la dang por rung ba ston te/_yod pa grub pa gzhan la ltos par mi 'gyur ba zhes bya ba grub pa la thams cad du 'dod pa nyid kyi phyir ro/_/ltos pa med par rang brgyud pa de lta bur gyur pa de ni gzhan gyi 'bral pa ma yin no/_/rung ba yin pa gnyis pa ni
[\[269a.3\]]rdzas zhes bya ba la sogs pa smos te/_rdzas zhes bya ba rang bzhin brjod pa ste/_dngos po gzhan kho na brjod pa yin na/_de ji ltar 'brel pa can gyi rang bzhin gyi dngos po gzhan la 'dres par 'gyur te/_'dres pa'i rgyur ji ltar 'gyur zhes bya ba'i don to/_/rang bzhin gzhan yod pa nyid kyis gzhan
[\[269a.4\]]'brel pa can gyi rang bzhin 'dres pa ma yin no/_/gal te ma 'dres pa can te 'brel pa zhes bya ba'i 'brel pa med pa dang 'dres par 'gyur mod kyi 'dres pa can te 'brel pa dang 'dres par 'gyur ro zhe na de nyid de ltar ma yin no/_/ci'i phyir zhe na/_'brel pa 'dres par 'gyur ba gang gis 'brel pa can
[\[269a.5\]]de dag la 'dres par 'gyur ba'i 'brel pa zhes bya ba de nyid 'brel pa can de dag dang 'dres par ma grub pa'i phyir ro/_/de bas na zhes bya ba la sogs pa la/_gal te don 'brel pa can gzhan dag don gzhan gsum pa dang 'dres par gyur pa de'i tshe/_thams cad gsum pa 'ga' zhig dang 'dres
[\[269a.6\]]par thal bar 'gyur te/_khyad par med pa'i phyir ro/_/'brel pa mngon par 'dod pa dang /_gzhan ni dngos po gzhan dang 'brel pa can nyid du khyad par cung zhig kyang yod pa ma yin no/_/gzhan yang re zhig dpyod pa la yi ge ste/_dngos po yod pa gang yin pa de dag don med pa can yin no/_/de
[\[269a.7\]]bas na de dag rjod par byed pa ma yin pa de'i phyir/_de la brjod par bya ba dang rjod par byed pa'i 'brel pa gnas pa ma yin no/_/'o na tshig la sogs pa don dang bcas pa can nyid yin pa'i phyir de la 'brel pa gnas par 'gyur ro zhe na/_tshig sogs kun brtags zhes bya ba smos so/_/sogs pa'i
[\[269b\]]
[\[269b.1\]]sgras ni ngag kun du brtags pa yin te/_yi ge bkod pa kho na tshig dang ngag kun du brtags pa de ni rjod par byed par 'gyur ro/_/blos kun nas brtags pa'i tshig dang ngag de yang /_dngos med la ste dngos po med pa'i rang bzhin la ji ltar don dam par te/_dngos po'i rang bzhin gyis brjod
[\[269b.2\]]par bya ba dang rjod par byed pa'i mtshan nyid can gyi 'brel pa 'di ni gnas par gyur pa yin te ma yin no/_/rjod par byed pa ni zhes bya ba la sogs pas 'chad par byed de/_rjod par byed pa ni tshig gi yan lag ste/_'brel pa zhes bya ba'i rgyus de dang ldan te/_'brel pa dang ldan par 'gyur na'o/_/yi ge yod
[\[269b.3\]]de snang du zin kyang rjod par byed pa ma yin te/_don med pa can nyid yin pa'i phyir ro/_/de bas na zhes bya ba ni de'i phyir te/_yi ge de dag la brjod par bya ba dang rjod par byed pa'i 'brel pa yod pa ma yin te/_de dag la gnas pa ste/_rjod par byed pa ma yin pa'i yi ge de dag 'brel pa gnas pa yod
[\[269b.4\]]na/_'brel pa rjod par byed pa'i rang gi ngo bo gang yin pa de nyams par thal bar 'gyur ba'i phyir ro/_/rjod par byed pa ma yin pa dag la gnas pa ni rje khol gyi 'brel pa dang 'dra bar rjod par byed par 'gyur bar rigs pa ma yin no/_/gal te bkod pa'i khyad par te mthar gyis pa'i khyad par gyis yi ge nyid rjod par
[\[269b.5\]]byed pa yin pa de bas na/_ji skad du bshad pa'i skyon 'di yod pa ma yin no zhe na/_de nyid ni de lta ma yin te/_'di ltar yi ge rnams las bkod pa don gzhan nyid ma yin pa'am/_don gzhan nyid du 'gyur grang na/_de la phyogs dang po ni yi ge rnams las bkod pa ni don gzhan ma yin pa nyid kyi
[\[269b.6\]]rgyus tha dad pa med pa nyid kyi phyir te/_bye brag med pa nyid kyi phyir ro/_/gang zhig gang las don tha dad pa med pa de ni/_de las rang bzhin tha dad pa can du mi 'gyur ro/_/de bas na yi ge'i bdag nyid can gyi bkod pa de'i ngo bo can no zhes bya ba'i ngo bo gang yin pa de las bkod pa gzhan 'tsho zhes
[\[269b.7\]]bya ba de yang /_yi ge rnams las khyad par med pa'i phyir don rtogs pa mtshungs par 'gyur ro/_/'on te yi ge rnams las bkod pa tha dad pa yin no zhe na/_de'i phyir don gzhan nyid yin na zhes bya ba la sogs pa smos te/_yi ge rnams las bkod pa don gzhan nyid yin na yang 'og nas
[\[270a\]]
[\[270a.1\]]'gog par 'gyur ro/_/de bas na zhes bya ba ni ngag nye bar dgod pa'am de'i phyir gyi don te/_yi ge rnams rjod par byed pa nyid ma yin na yang tshig la sogs pa rjod par byed pa yin par 'gyur ro snyam na/_tshig la sogs pa de ni ci yang mi rung ngo /_/ci'i phyir zhe na/_yi
[\[270a.2\]]ge rnams las tshig la sogs pa de tha dad pa dang tha dad pa med pa dag kyang 'gal ba'i phyir ro/_/tha dad pa yin na ni snang ba tha dad par dmigs par 'gyur la/_mi snang ba nyid yin na yang rjod par byed pa nyid ma yin te/_ma bzung bar shes par byed pa nyid du mi rung ba'i phyir ro/_/tha dad pa med
[\[270a.3\]]pa yin na yang yi ge nyid dang 'dra bar brjod pa nyid ma yin par thal bar 'gyur ro/_/gang gi phyir de ltar yi ge rnams las tshig la sogs pa tha dad pa dang tha mi dad pa 'gal ba de bas na/_tshig la sogs pa dngos por gyur pa ma yin no/_/dbang po'i rnam par shes pa khyad par can te/_
[\[270a.4\]]yi ge bkod pa 'dzin pa la gsal ba'i rna ba'i rnam par shes pa de'i rjes su 'jug pa zhes bya ba des nyams su myong ba'i sgo nas 'ongs pa/_rigs mthun pa'i bag chags rigs gcig pa'i rnam par rtog pa'i nus pa nye bar len pa rnam par rtog pa gang la yod pa de la de skad ces bya'o/_/
[\[270a.5\]]rigs mthun pa'i bag chags kyi nye bar len pa can yang de yin la rnam par rtog pa yang yin pa de bas na zhes bya ba ni khyad par gyi bsdu ba'o/_/de la snang ba'i tshig dang ngag la gcig tu snang bas snang bar 'gyur ba na/_gcig tu 'khrul cing rnam par 'khrul par 'gyur ro/_/'di skad du rna
[\[270a.6\]]ba'i rnam par shes pa khyad par can gyi phyis 'byung ba'i yid rnam par shes pa rtogs pa dang bcas pa/_tshig dang ngag la gcig tu sgro 'dogs par byed do zhes ston par 'gyur ro/_/'khrul pa'i dbang gis sgro 'dogs pa de nyid kyi phyir/_tshig la sogs pa gcig tu snang ba can de yang
[\[270a.7\]]log pa kho na yin no/_/ci'i phyir zhe na/_de ltar snang ba can gyi tshig la sogs pa don dam par gcig dang du ma nyid du mi rung ba'i phyir ro/_/re zhig tshig la sogs pa gcig ma yin no/_/ci'i phyir zhe na/_blos yi ge bkod pa du ma rim par 'dzin par mi rung ba'i phyir ro/_/gcig nyid
[\[270b\]]
[\[270b.1\]]yin na ni blo gcig nyid kyis thams cad du gzung bar 'gyur ro/_/gcig la bzung ba ma bzung ba'i rang bzhin mi rung ba'i phyir ro/_/gal te blo gcig gis tshig la sogs pa 'dzin pa yin no zhe na/_de ni ci zhig gis zhes bya ba la sogs pa smos te/_tshig la sogs pa de ni blo gcig gis
[\[270b.2\]]gzung bar bya ba ma yin te/_yi ge'i tshogs go rims ji lta ba bzhin du 'dzin pa'i phyir ro//_//bam po nyi shu rtsa drug pa/_re zhig yi ge gcig rdzogs pa'i dus na blo du ma 'das pa yin na/_yi ge mang po rnams la lta ci smos zhes bstan pa'i phyir yi ge gcig ces bya ba
[\[270b.3\]]la sogs pa smos te/_yi ge gcig 'dzin pa'i dus na blo du ma 'gag pa'i phyir ro/_/ci'i phyir zhe na/_blo rnams ni skad cig ma yin pa'i phyir ro/_/de lta ni bden na/_dus ji srid tshig la sogs pa 'dzin pa'i dus de srid ni skad cig ma gcig yin pa de bas na/_blo gcig kho nas tshig
[\[270b.4\]]la sogs pa 'dzin par 'gyur ro zhe na/_skad cig ma ni zhes bya ba la sogs pa smos te/_skad cig ma ni dus ji srid kyi rdul phra rab gzhan las 'das pa dus de srid pa nyid yin pa'i phyir te/_skad cig ma ni cha dang bral ba'i dus can yin
[\[270b.5\]]pa'i phyir ro/_/skad cig ma ni cha dang bral ba'i dus can gyi mthar thug pa'o/_/de yang rdul phra rab gcig las 'das pa'i dus can kho na yin par rigs so/_/ji skad bshad pa'i dus las skad cig ma lhag pa yin par khas len na ni/_cha can te skad cig ma char che ba la dus kyi mtha' mi rung
[\[270b.6\]]ba'i phyir ro/_/yi ge shin tu tshad chung ba gcig kyang skad cig ma du mas rdzogs pa yin no zhes bstan pa'i phyir/_rdul phra rab tu ma 'das pa can de 'das pa'i mig 'byed pa gang la yod pa de ni rdul phra rab du ma 'das pa can gyi mig 'byed pa de dang dus mtshungs pa can nyid yin
[\[270b.7\]]pa'i phyir/_a la sogs pa'i yi ge zung du ste shin tu tshad chung ba yongs su rdzogs pa yin no/_/gal te ji ltar nyams su myong ba'i shes pa yi ge bkod pa'i tshig la sogs pa la 'jug pa de lta na yang yi ge'i go rims nyams su myong ba'i stobs las dran pa gang yin pa de ni tshig la sogs
[\[271a\]]
[\[271a.1\]]pa bkod pa med pa 'dzin to zhe na ma yin no/_/de ci'i phyir zhe na/_ji ltar nyams su myong ba bzhin du dran pa'i phyir ro/_/ji ltar sgra'i go rims bzhin du nyams su myong ba ji ltar dran pas kyang yin te/_de ltar dran pa yang rim gyis 'byung ba can yin pa de lta na/_de'i dus
[\[271a.2\]]can te nyams su myong ba'i dus can kho na yin no/_/ji ltar nyams su myong ba'i go rims bzhin du yin pa de ltar sgra rjes su dran pa'i go rims kyang srog chags thams cad kyi rang rig pa'i ngo bo can nyid yin pa de ltar na/_nyams su myong ba dang 'dra ba'i go rims 'di la khyad par brtags pa
[\[271a.3\]]med do/_/de bas na nyams su myong ba'i dran pa'i go rims dag gi khyad par rtogs pa med pa'i phyir ro/_/dran pa gcig gis tshig dang ngag 'dzin pa ma yin no/_/tshig la sogs pa du ma yang ma yin te/_ci'i phyir zhe na/_blo la tha dad pa med par blo la tha dad par mi snang ba'i phyir te/_tshig dang
[\[271a.4\]]ngag gi rnam pa can gyi blo la tha dad pa med par gcig nyid du snang ba'i phyir ro/_/blo la snang ba'i dbang gis gcig nyid dang du ma nyid rnam par 'jog par 'gyur te/_blo la tshig la sogs pa snang ba gcig gi ngo bo can nyid yin pas tshig dang ngag gcig go zhes gcig nyid du sgro 'dogs pa'i
[\[271a.5\]]rnam par rtog pa skye ba'i phyir ro/_/re zhig yi ge rnams kyi bkod pa'i sgo nas nyams su myong ba'i blo skye zhing /_de la gcig tu snang ba yod pa ma yin la dran pa yang ji ltar nyams su myong ba bzhin skye bar 'gyur zhing de yang gcig par 'dzin pa ma yin no zhes bshad pa ma yin nam de la gang la tshig
[\[271a.6\]]dang ngag tha dad pa med par snang ba'i blo gzhan ci zhig yod ce na/_de la kha cig ni nyams su myong ba dang dran pa go rims bzhin du skyes nas phyis 'byung ba can gcig tu zhen pa'i blo skye ba'i dbang du mdzad nas de skad du bshad par 'dod do/_/dper na/_gzhan dag sgra yis bsgos pa'i sa bon
[\[271a.7\]]can/_/tha ma'i sgra dang bcas par ni/_/yongs smin skye ba can gyis ni/_/blo la ming dag nges par byed/_/ces bya ba lta bu'o/_/de lta bur gyur pa'i blo'i dbang gis kyang phyi rol la tshig dang ngag gi gcig pa nyid khas blang bar rigs pa ma yin te/_gcig tu sgro 'dogs pa'i blo de ni
[\[271b\]]
[\[271b.1\]]'khrul pa nyid kyi phyir ro/_/gzhan dag ni blo las zhes lnga pa brjod do/_/tshig dang ngag gi rnam pa can gyi rnam par rtog pa'i blo la tshig dang ngag dag tha dad pa med par snang ba'i phyir te/_blo gcig las tha dad pa med pa'i phyir ro zhes bya ba'i don to/_/blo gcig las tha dad pa med pa yin na ni ji ltar na
[\[271b.2\]]du mar 'gyur zhe na/_de'i du ma nyid de tshig la sogs pa'i du ma nyid ni 'og nas 'gegs par 'gyur ba nyid phyir ro/_/de zhes bya ba ni gcig dang du ma nyid du mi rung ba de'i phyir/_tshig la sogs pa dngos po ma yin no/_/yang na de ni zhes bya ba ni tshig la sogs pa dang sbyar te/_tshig la sogs pa ni dngos
[\[271b.3\]]po ma yin te/_gcig nyid dang du ma nyid mi rung ba'i phyir ro zhes bya bar dgongs so/_/ci'i phyir zhe na/_dngos po de'i rnam par rtog pa de las ma 'das pa'i phyir te/_gcig dang du ma'i rnam par rtog pa las ma 'das pa'i phyir ro/_/gzhan gyis 'dod pa'i sgra dang don dag gi 'brel pa dngos
[\[271b.4\]]po yin na yang /_de ji ltar de'i rten can du 'gyur te/_tshig dang ngag dngos por 'gyur ba ma yin pa de'i rten can du 'gyur/_gang la tshig dang dag de'i rten yod pa zhes bya bar tshig rnam par sbyar ro/_/ci'i phyir zhe na/_tshig la sogs pa med pa nyid kyi phyir rten du bya bar mi rung ba'i phyir ro/_/de ltar na
[\[271b.5\]]zhes bya ba rten du gyur par bya ba med pa yin na 'brel pa brten pa ma yin par 'gyur ro/_/de ltar rten med pa can nyid yin pa de'i phyir 'brel pa ma yin par 'gyur te/_'brel pa ni rtag tu gzhan dbang nyid yin pa'i phyir ro/_/gang gi phyir de ltar yin pa de bas na sgra dang don dag gi 'brel pa ni rang
[\[271b.6\]]bzhin can nyid ma yin no/_/de'i bsam pa can gyis zhes bya ba la sogs pas sgra dang don dag gi 'brel pa ci 'dra bar rigs pa dang ldan pa yin pa de ston par byed do/_/de'i bsam pa can gyi zhes bya ba ni don ston par byed pa'i bsam pa can gyi sbyor ba ste/_nang gi g.yo 'gul la sogs pa gang yin pa
[\[271b.7\]]de las byung ba'i sgra'o/_/de ni rigs pa dang ldan pa'i stobs kyis bshad do/_/mngon par gsal ba'i sgra ni gzhan gyi bsam pa'i sgo nas de skad du bshad do/_/der 'khrul pa med pa zhes bya ba ni don bstan pa'i bsam pa la 'khrul pa med pa'i phyir ro/_/sgra'i 'brel pa 'di ni de kho na nyid de
[\[272a\]]
[\[272a.1\]]don bstan pa la 'khrul pa med pa nyid yin te/_don bstan pa'i bsam pas sgra sbyor ba'i phyir ro/_/sgra'i 'byung ba dang mngon par gsal ba de yang don bstan pa la 'khrul pa med pa la brten pa ste/_'khrul pa med pa'i rgyu mtshan de yang skyes bu'i sbyor bas byas pa nyid kyi phyir skyes
[\[272a.2\]]bus byas pa yin pas na/_sgra dang don dag gi 'brel pa ni skyes bus byas pa kho na yin no/_/de'i sgo nas te ji skad du bshad pa'i 'brel pa'i sgo nas ni/_don rtogs pa la nges pa yin pa de ltar na/_sgra rnams skyes bus ma byas pa nyid yin par brjod par 'gyur ba na yang de nyid 'khrul pa ste bla ba yin
[\[272a.3\]]te/_skyes bus byas pa'i 'brel pa ni 'khrul pa'i rgyur khas len pa'i phyir ro/_/de ltar na skyes bus ma byas pa nyid du rtog pa ni don med pa yin no zhes bya bar dgongs so/_/dpyod pa pa rnams kyis rig byed kyi ngag rnams skyes bus ma byas kyang 'dod lo/_/rig byed kyi rtsom pa po rnams byed pa
[\[272a.4\]]po rnams mi dran phyir te/_rtags kyi phyir ro/_/gang 'di zhes bya ba la sogs pas 'chad par byed de/_don mang po dag gis byed pa po mi dran pa de tsam gyis ma byas pa dag ma yin te/_dper na khron pa rnying pa la sogs pa lta bu'o/_/de ltar na gtan tshigs 'khrul pa'i phyir/_rig byed pa'i ngag
[\[272a.5\]]rnams byed pa po mi dran pa'i phyir skyes bus ma byas pa 'di ni rigs pa'i tshul can ma yin pa rgyal dpog pas rjod par byed do/_/de ltar yang de lta bu'i rnam pa'i dngos po 'di la yang rjes su brjod pa yod do/_/'di la ci zhig brjod par bya ste/_gcig tu de ltar ngan pa mun khyab byed/_de ltar na re
[\[272a.6\]]zhig byed pa po mi dran pa'i phyir skyes bus ma byas pa nyid du smra ba'i rgyal dpog gang yin pa de nyid shes rab 'tshal ba de 'dra ba ste/_shin tu rmongs pa ji ltar skye zhing 'byung snyam pas/_kho bo cag gi sems ngo mtshar dang rjes su brtse ba dang bcas par 'jug pa'i phyir ro/_/sems ngo mtshar dang
[\[272a.7\]]rjes su brtse ba dang bcas pa'o/_/thob pa can yin du zin kyang de dang 'dra ba'i ma rig pas rnam par 'tshe ba'i phyir ro/_/ngo mtshar dang bcas pa dang ma rig pa'i 'ching ba brten pos sems can rnams gdung bar byed pa'i phyir rjes su brtse ba dang bcas pa'o/_/'di la 'dir gzhan dag kyang
[\[272b\]]
[\[272b.1\]]ste/_da ltar de'i gzhung gi rjes su 'brang ba rtog pa dang ldan pa snyam sems pa de ni 'di ltar yin no zhes rjes su rjod par byed pas/_srid pa ste 'gro ba brtse ba med cing snying rje med pas gnod pa can du mun pa gang gis gnod pa de ni/_srid pa brtsab med pas gnod pa can ngan pa mun pa khyab pa yin
[\[272b.2\]]no/_/'dir mi shes pa nyid la ngan par brjod par rigs kyi srog chags ni ma yin no/_/'di ltar srog chags de skad du smra na yang phan 'dogs pa ste/_phan pa thob par 'dod pa de/_des slu bar byed cing 'khrul par byed pa la nyes pa ci zhig yod/_'on kyang nyes pa 'di ni mi shes pa kho na yin no/_/
[\[272b.3\]]ci'i phyir de ltar smra ba de yang shes rab 'tshal ba yin snyam na/_'di ltar sgrub par byed pa 'di ni ma grub pa dang ma nges pa can yin pas so/_/de la ma grub pa'i dbang du mdzad nas/_'di ltar zhes bya ba la sogs pa smos te/_bde bar gshegs pa pa dag gis rig byed kyi byed pa po brgyad la
[\[272b.4\]]sogs pa dran no/_/sogs pa'i sgras ni mi thung mi thung lha dang /_sna tshogs bshes gnyen la sogs pa'o/_/gzegs zan te bye brag dag gis dbyig gi snying po can ni tshangs pa ste/_rig byed kyi byed pa por dran par byed do/_/de bas na byed pa po mi dran pa ma grub pa yin no/_/gal te
[\[272b.5\]]bde bar gshegs pa pa dag dang gzegs zan de dag rig byed kyi byed pa po dran pa smra ba de log par smra ba yin pa de bas na gtan tshigs grub pa yin no zhe na/_da ni rig byed las gzhan pa'i sgra gang skyes bus byas pa yin te/_'ga' zhig kyang skyes bus byas pa med do zhes bya ba'i don to/_/
[\[272b.6\]]de ltar zhes bya ba ni byed pa po dran par smra ba log pa po nyid yin no/_/de nyid gsal bar bya ba'i phyir/_gzhon nu 'byung ba can zhes bya ba la sogs pa smos te/_gang gi tshe gzhon nu 'byung ba can la sogs pa'i gzhung nag mo'i 'bangs la sogs pa bdag gam gzhan rtsom pa po yin
[\[272b.7\]]par ston par byed pa de'i tshe/_khyed cag gi log par smra ba yin te/_khyed cag ni rtsom par byed pa ma yin no zhes de ltar gzhan dag spong bar byed par 'gyur ro/_/gal te gzhon nu 'byung ba can la sogs pa de la byed pa po spong ba la khas blangs pas gnod pa ste/_gzhon nu 'byung ba can la
[\[273a\]]
[\[273a.1\]]sogs pa skyes bus byas pa nyid kyi phyir ro zhe na/_byed pa po mi dran pa 'di nyid skyes bus ma byas par khas blangs pa'i yan lag ste/_sgrub par byed pa de yang gzhon nu 'byung ba can la sogs pa la yod pa yin no zhes bya ba ji skad du bshad pa'i rigs pa 'dis ji ltar na gzhon nu
[\[273a.2\]]'byung ba can la sogs pa skyes bus byas par 'dod pa ma yin nam/_gang la gang gis gnod pa yin/_ci ste rigs pa mtshungs pa yin du zin kyang gzhon nu 'byung ba can la sogs pa spong ba khas blangs pa dang 'gal bar 'dod na/_khas blangs pas gnod pa de rig byed smra ba gzhan la yang
[\[273a.3\]]rig byed kyi ngag rnams kyi rtsom pa po spong bar mtshungs pa kho na yin no/_/gal te rig byed smra ba de'i ma byas pa nyid 'dod pa yin pa'i phyir/_byed pa po skyon yang med pa ste/_khas blangs pa la gnod pa'i skyon yod pa ma yin no zhe na/_rig byed smra ba 'di'i rig byed skyes bus ma byas pa yin no
[\[273a.4\]]zhes 'dod cing khas blangs pa 'di tshad ma med pa can te/_tshad ma dang bral ba lung mtshon pa'i rgyu mtshan gyi brtag pa gang las thog ma nas yod par 'gyur/_de ltar rig byed skyes bus ma byas pa nyid du khas len pa na/_byed pa po mi dran par tshad mar 'chad pa de la skyon bstan ma thag pa yin
[\[273a.5\]]pa de ltar na/_'di ni tshad ma med pa can 'dod pa yin te/_ci ste tshad ma med par rig byed smra bas rig byed skyes bus ma byas pa nyid du khas len pa de'i tshe glo bur du 'dzin pa can te/_rigs pa med par 'dzin pa can gyi dpyod pa pa 'di yang /_skyes bus ma byas pa nyid la sogs pa 'ga'
[\[273a.6\]]zhig tu sgrub par byed pa ste/_tshad ma la ltos pas ci zhig bya/_gang gis skyes bus byas pa dang skyes bus ma byas pa dpyod pas zhes bya bas skyes bus byas pa dang skyes bus ma byas pa nyid sgrub par byed pa nye bar dgod pas bdag nyid dub par byed do/_/rigs ma yin pa 'dzin pa gang
[\[273a.7\]]yin pa de ni thams cad du de kho na bzhin du 'jug par 'gyur na/_'ga' zhig la tshad ma 'god pa'i sgo nas bdag nyid sdug bsngal bar byed pas ci zhig bya zhes bya ba ni bsdus pa'i don to/_/de nyid kyi phyir rig byed skyes bus ma byas pa nyid du tshad ma med pa can de nyid 'dod pa'i gtan
[\[273b\]]
[\[273b.1\]]tshigs kyis rig byed smra ba'i rig byed kyi byed pa po spong ba la khas blangs pas gnod pa med par 'dod na de las gzhan pa ste/_dpyod pa pa de las gzhan pa'i skyes bu gzhon nu 'byung ba can la sogs pa skyes bus byas pa nyid du 'dod pas/_de byed pa po spong ba khas blangs pa la yang gnod pa med
[\[273b.2\]]par mtshungs pa'i phyir klan ka btsal du med do/_/de la spong ba la khas blangs pa la yang gnod pa yin no zhes bya ba klan ka 'di yod pa ma yin no zhes bya ba'i don to/_/phul du byung ba mthong ba med pa can zhes bya ba la sogs pa la skyes bus byas pa dang skyes bus ma byas pa nyid du mngon par 'dod
[\[273b.3\]]pa'i ngag rnams rnam pa de lta bur te/_byed pa po mi dran pa'i phyir zhes bya ba de lta bu la sogs pa skyes bus ma byas pa nyid du sgrub par byed pa rnams ni phul du byung ba mthong med can zhes bya bar sbyar ro/_/de ltar na skyes bus byas pa byed pa du ma byed pa po dus ring por 'das pa can dag kyang byed
[\[273b.4\]]pa po dran pa med pa yod pa de ltar na/_gang las rig byed kyi ngag rnams phul du byung ba mthong ba de yod pa ma yin te/_gang rig byed la skyes bus ma byas pa rnams la byed par mi nus pa can gyi rnam pa 'ga' zhig kyang yod pa ma yin no/_/skyes bu'i 'bras bu'i sgra'i chos rnams ni 'bras
[\[273b.5\]]pu'i chos rnams te/_skyes bu'i rjes su 'gro ba dang ldog pa'i rjes su byed pa can nyid la sogs pa 'bras bu'i chos de rnams las khyad par mthong ba can ma yin no/_/ji ltar skyes bus byas pa skyes bu'i rjes su 'gro ba dang ldog pa'i rjes su byed pa can yin pa de ltar rig byed pa'i yin na yang de
[\[273b.6\]]bzhin du phul du byung ba mthong ba can du 'gyur na rig byed kyi sgra 'ga' zhig las phul du byung ba ste/_skyes bus ma byas pa'i mtshan nyid can khas len zhing gzhan la ni ma yin pas na/_khas blangs pa la sgrub par byed pa cung zhig kyang yod pa ma yin pa de ltar na/_rig byed smra ba 'di'i
[\[273b.7\]]'jug pa rigs pa med pa ste tshad ma med pa kho na yin no/_/de bas na 'di ltar ji skad du bshad pa'i rnam pas byed pa po mi dran pa'i phyir zhes bya ba ni gtan tshigs ma grub pa yin no/_/'dir ma nges pa yang yin no zhes bstan pa'i phyir byed pa'i zhes bya ba la sogs pa smos te/_man ngag
[\[274a\]]
[\[274a.1\]]gcig nas gcig tu brgyud pa ni yang dag pa'i man ngag go/_/byed pa'i yang dag pa'i man ngag ste/_skyes bus byas pa nyid kyi yang dag pa'i man ngag rgyun chad pa n+ya gro la rnam thos zhes bya ba la sogs pa'i sgra gang dag la yod pa de dag ni byed pa'i yang dag pa'i
[\[274a.2\]]man ngag rgyun chad na/_'dis ni byed pa po nyid mi dran pa can bstan to/_/byas pa ni skyes bus byas pa'o/_/de bas na skyes bus byas pa'i ngag la yang byed pa po mi dran pa gnas pa'i phyir gtan tshigs ma nges pa yin no/_/gal te byed pa'i yang dag pa'i man ngag rgyun chad pa can gyis
[\[274a.3\]]byas pa de 'bad rtsol dang ldan pa'i skyes bus 'di dag byas pa yin no zhes dmigs pa de bas na/_gtan tshigs mi mthun pa'i phyogs la gnas pa can ma yin no zhe na/_de ni de ltar ma yin no/_/ci'i phyir zhe na/_'bad rtsol dang ldan du zin kyang byed pa po dran par mi byed par nges pa'i phyir ro/_/_
[\[274a.4\]]'bad rtsol yod du zin kyang gdon mi za bar byed pa po dmigs pa med pa'i phyir the tshom kho na yin no/_/gzhan yang skyes bus ma byas par mngon par 'dod par gzhan la yang sgra'i byed pa po dmigs pa med pa'i phyir mi dmigs pa dang /_'di'i byed pa po dmigs pa'i phyir dmigs
[\[274a.5\]]pa ni tshad ma gang las kyang nges pa med do/_/'on kyang gzhan gyis bstan pa las so/_/ci lta bur gyur pa zhe na/_yid ches par bya ba ma yin pa ste/_tshad ma can ma yin pa las so/_/de lta bur gyur pa'i bstan pa las dad par byed pa po dmigs pa dang mi dmigs pa nges par rigs pa nyid
[\[274a.6\]]ma yin pa'i phyir ro/_/gal te rig byed kyi ngag rnams ni kho bos byas pa dag yin no zhes de skad du smra ba mi dmigs pa des na rig byed kyi ngag rnams byed pa po med par nges pa yin no zhe na/_de ni ma yin no/_/ci'i phyir zhe na/_sgra rnams bdag nyid kyis byas pa la yang bsnyon pa mthong
[\[274a.7\]]ba'i phyir ro/_/sgra'i bdag nyid kyis byas su zin kyang /_kho bos de dag ma byas so zhes de ltar bsnyon par byed pa ste/_rjod par byed pa mthong ngo /_/de la ci 'dis de dag byas pa'am spyi gzhan gyis zhes nges pa la brten pa ste/_mtha' la brten pa mi nus pa'i phyir ro/_/de bas na de
[\[274b\]]
[\[274b.1\]]ltar byed pa po mi dran pa'i phyir zhes bya ba'i gtan tshigs 'dis ma grub pa dang ma nges pa dag gi sgo nas sun phyung ba yin no/_/da ni rig byed skyes bus ma byas pa nyid du rab tu bsgrub pa'i phyir gzhan gyis smras pa'i gtan tshigs gzhan dag kyang sun dbyung ba'i phyir nye bar dgod par byed de/_ji ltar
[\[274b.2\]]skyes bu 'di ste/_rig byed 'don pa de lta bas gzhan las thos pa med par rig byed 'di'i yi ge dang tshig gis bkod pa'o/_/de yang yi ge'i bkod pa ni tshig yin la tshig gi bkod pa ni ngag yin te/_'don pa'i phyir brjod nus med do/_/de
[\[274b.3\]]ltar gzhan la yang ste rig byed kyi byed pa por mthong bar 'dod pa de yang gzhan gyis bstan pa la ltos pa yin la/_de yang gzhan gyis zhes bya ba thog ma med pa nyid kyi skyes bus ma byas pa nyid du grub pa zhes bya ba 'ga' smra'o/_/dang po nyid du mngon par 'dod pa'i rig byed 'don pa ni
[\[274b.4\]]rig byed 'don par byed pa nyid yin pa'i phyir/_rig byed 'don pa sngon du song ba can yin te/_da ltar ba'i rig byed 'don par byed pa dang 'dra'o zhes bya ba ni sbyor ba'o/_/de skad du smra ba de yang gang byed pa po mi dran pa'i phyir zhes bya ba der bshad pa de nyid lan yin no/_/de ltar bshad ma
[\[274b.5\]]thag pa'i rnam pas de ni skyes bus ma byas pa yin na/_gang skyes bus ma byas pa yin par 'gyur te/_gzhan gzhon nu 'byung ba can la sogs pa 'don par byed pa sngon du song ba can nyid yin pas na thog ma med pa can nyid du rab tu grub pa'i phyir ro/_/de la gal te rab tu sgrub par
[\[274b.6\]]byed pa khas blangs pa la gnod pa yin no zhe na/_'di nyid khas blangs pa'i yan lag ces bya ba la sogs pa nas klan ka btsal du med do zhes bya ba'i bar thams cad brjod par bya ste/_de dag bsdu ba'i phyir sogs pa'i sgras rab tu sbyar ro/_/thal ches pa nyid du bstan pa'i phyir de ltar na zhes bya
[\[274b.7\]]ba la sogs pa smos te/_skyes bu gzhon nu 'byung ba can la sogs pa'i gzhung du bkod pa gzhan dag tu yang dag pa'i man ngag dang bral ba ste/_man ngag med pa gzhan rnams kyis brjod pa ci mthong na ste cung zad kyang mthong ba med par ro/_/rgyu gang gis de yang ste rig byed las gzhan pa'i
[\[275a\]]
[\[275a.1\]]sgra'o/_/de ltar zhes bya ba ni skyes bus ma byas par ci'i phyir rjes su dpog ste rjes su dpog par mi byed/_da ltar ba rnams zhes bya ba la sogs pas 'chad par byed de/_da ltar ba rnams man ngag med par klog par mi nus pa las gzhan du skyes bus ma byas pa
[\[275a.2\]]nyid kyi rten cung zad kyang yod pa ma yin te/_skyes bus ma byas pa nyid du bsgrub pa'i rgyu mtshan no/_/gzhan gyi man ngag med par rig byed klog par nus pa med pa de ltar na/_rig byed kyi ngag rnams skyes bus ma byas pa nyid du 'dod do/_/man ngag med par klog par mi nus pa de ni
[\[275a.3\]]gcig gis te/_skyes bu 'ga' zhig gis sbyar ba'i gzhung skyes bus byas pa nyid du mngon par 'dod pa gzhan la yang 'don par byed pa gzhan gyi dang mtshungs so/_/de'i rjes su 'brangs nas zhes bya ba ni man ngag med par klog par mi nus pa skyes bus ma byas pa nyid kyi rtags kyi
[\[275a.4\]]sgo nas ngag gi rjes su 'brang bar byed pa des/_'jig rten pa'i sgra thams cad de ltar zhes bya ba skyes bus ma byas pa nyid rjes su dpog cing rjes su dpyod pa'am 'ga' zhig kyang ma yin te khyad par med pa'i phyir ro/_/ci ste gzhan gyis 'jig rten pa'i sgra rnams skyes bus ma byas pa
[\[275a.5\]]nyid du 'dod na/_de la skyes bus ma byas pa nyid du rjes su dpog pa na khas blangs pa la sogs pa'i skyon yod do zhe na/_de ni zhes bya ba la sogs pa smos te/_'jig rten pa'i ngag de ni de ltar zhes bya ba skyes bus ma byas pa nyid du mi 'dod pa nyid kyis zhes bya ba la sogs pa'o/_/sogs
[\[275a.6\]]pa'i sgras ni khas blangs pa la gnod pa la sogs pa gzung ngo /_/'dod pa ni de'i rten nyid yin pa'i phyir te/_skyes bus ma byas pa nyid du sgrub par byed pa'i rten nyid yin pa'i phyir zhes bya ba la sogs pa de ma thag tu bshad zin to/_/gzhan yang rigs gang ste/_rdzas su mtshungs pa'i rigs
[\[275a.7\]]gang yin pa rgyu gang la rjes su mtshungs pa'i ldog pa grub pas/_rgyu ma mthong ba can gzhan la gang gi rigs can nyid du bye brag med par rgyu de las grub pa yin no zhes de dag yang dag par shes so/_/ci dang 'dra bar zhe na/_me shing bzhin te/_dper na shing las me gcig mthong ba de
[\[275b\]]
[\[275b.1\]]dang mtshungs pa'i rang bzhin can rgyu ma mthong ba can gzhan yang de dang mtshungs pa'i rgyu can nyid yin pa kho nar yang dag par shes pa lta bu'o/_/rgyu zhes bya ba la sogs pas 'chad par byed de/_rgyu ma mthong ba'i phyir te/_de'i rgyu ma mthong ba zhes bya ba de tsam gyis rgyu med pa can zhes bya
[\[275b.2\]]ba ma yin no/_/dngos po rgyu ma mthong ba can yin na yang ste/_de dag gi rgyu ma mthong bar yod pa zhes bya bar tshig rnam par sbyar ro/_/dngos po de lta bur gyur pa yin na yang de las gzhan pa rgyu mthong ba can dag gis rang bzhin tha dad pa nyams su myong ba med pa ste/_rang bzhin mtshungs pa
[\[275b.3\]]can zhes bya ba'i don to/_/de lta bu rnam pa zhes bya ba rgyu mtshungs pa can yang dag par rjes su dpog par 'gyur ro/_/'di ltar 'jig rten pa'i sgra dang mtshungs pa'i chos can rig byed pa'i sgra rnams kyang 'jig rten pa dang 'dra bar skyes bu'i rgyu can du 'gyur ba'am/_'ga' zhig kyang
[\[275b.4\]]ma yin no zhes bya ba 'di ni bsdus pa'i don to/_/ci ste rgyu'i ngo bo rang bzhin ldog tu zin kyang de'i ngo bo ste/_rgyu mthong ba can skyes bus byas pa'i sgra dang mtshungs pa'i ngo bo rig byed pa'i sgra gang gi tshe ldog pa ma yin par 'dod pa de'i tshe/_'bras bu'i chos las 'das pa ste/_'bras bu'i
[\[275b.5\]]chos 'di'i rgyur mngon par 'dod pa gang yin pa ldog pa yin na/_gang gi tshe rgyu log tu zin kyang 'bras bu mi ldog pa de'i tshe/_de'i 'bras bu'i chos las 'das par 'gyur ro/_/'bras bu'i chos las 'das pa de'i phyir skyes bu de las ngag cung zad kyang 'gyur ba med pas/_'jig rten
[\[275b.6\]]pa'i sgra cung zhig kyang de ltar te/_skyes bus byas pa nyid du brjod par bya ba ma yin par 'gyur ro/_/ci ste 'jig rten pa dag gi las rig byed pa dag gi bye brag yod pa yin te/_khyad par gang gis 'jig rten pa kho na'i skyes bus byas pa yin gyi rig byed pa'i ni ma yin par 'dod do zhe na/_
[\[275b.7\]]de'i phyir ngo bo'i zhes bya ba la sogs pa smos te/_rig byed pa rnams dang thun mong ma yin pa'i skyes bus byas pa dag gi ngo bo'i bye brag bstan par bya ba yin na ni ngo bo'i bye brag gang kho nas skyes bu zhes bya ba rgyu de'i rjes su byed par 'gyur ro/_/khyad par 'di lta bu dang ldan pa ni skyes
[\[276a\]]
[\[276a.1\]]bus byas pa yin la/_de dang bral ba yang skyes bus ma byas pa yin no zhes de nyid bstan pa'i phyir/_gang gis zhes bya ba la sogs pa smos te/_khyad par gang gis rig byed skyes bus ma byas pa nyid du 'dod pa dang /_'jig rten pa mi 'dod pa ni 'dod pa phyin ci log tu mi 'gyur ba
[\[276a.2\]]dag ste/_go rims bzhin du skyes bu nyid dang /_skyes bus ma byas pa nyid du mi 'gyur na/_rig byed pa dag gis 'jig rten pa dag gi las gang yang skyes bus byas par mi nus pa can du khyad par cung zad kyang yod pa ma yin te/_khyad par thams cad ni skyes bu dag gis byas par nus pa can nyid
[\[276a.3\]]yin pa'i phyir ro/_/de bas na skyes bu'i ngag rnams kyis sbyar ba la sogs pa'i bye brag can du mtshungs pa nyid kyi phyir/_rig byed pa'i sgra dag kyang skyes bus byas pa kho na yin no/_/dngos po rnams kyis tha dad pa ni rgyu tha dad pas byas pa'i phyir ro/_/ci ste ngag rnams tha dad pa med pa'i rgyu
[\[276a.4\]]skyes bu gang yin pa de ni rig byed la log tu zin kyang skyes bus byas pa'i sgra dang rig byed pa dag gi mtshungs pa nyid du khas len par byed pa de'i tshe/_rgyu'i rang bzhin ldog pa las kyang ste/_ngag rnams tha dad pa med pa'i rgyu skyes bu gang yin pa de'i rang bzhin gang yin pa de ldog pa las so/_/
[\[276a.5\]]'di ni ma gus pa brjod par 'dod pa'i drug pa yin te/_tha dad pa med pa nges pa'i rgyu'i rang bzhin ldog pa ma gtogs par yang rig byed pa'i dngos po rnams skyes bus byas pa'i ngag rnams dang tha dad pa med par mtshungs pa nyid du khas len pa na 'jig rten pa de dag gi tha dad pa skyes bus
[\[276a.6\]]byas pa'i khyad par de ni go bar 'gyur te/_skyes bu med par yang rig byed pa rnams la yang khyad par yod pa'i phyir ro/_/de ltar na 'ga' zhig tu yang ldog par mi 'gyur te/_thams cad du thams cad kyi tshe bdag nyid thams cad 'gyur na de ltar ni ma yin no/_/de bas na rang bzhin
[\[276a.7\]]gang las skyes pa can te/_gang la gang las skyes pa yod pa zhes tshig rnam par sbyar te/_gang las 'byung ba mthong ngo zhes bya ba'i don to/_/de'i rgyu ma mthong ba can gzhan la yang tha dad par mi byed pa ste/_rgyu mthong ba can gyi 'bras bu dang tha dad par nyams su myong ba med par rang gi
[\[276b\]]
[\[276b.1\]]bdag nyid de/_rang gi ngo bo nyid kyis de'i 'bras bu ste/_gang las byung ba mthong ba de'i 'bras bu nyid las 'das pa ma yin no/_/ci dang 'dra bar zhe na/_shing dang me bzhin shing dang me ni shing dang me ste/_de dang mtshungs shing de dang 'dra'o/_/dper na rgyu ma mthong ba can gyi me yang rgyu shing
[\[276b.2\]]mthong ba can gyi me dang tha dad pa med par nyams su myong ba yin te/_shing gi 'bras bu nyid las ma 'das pa de dang 'dra'o zhes bya ba'i don to/_/rigs de las 'jig rten pa dang rig byed pa'i ngag gang dag gi khyad par ma bstan pa ste/_khyad par bstan par yang mi nus so/_/ci'i phyir zhe na/_
[\[276b.3\]]de las 'bras bu mtshungs pa mthong ba'i phyir te/_'bras bur gyur pa'i 'jig rten pa'i dang mtshungs shing 'dra ba nyid du mthong ba'i phyir ro/_/de ltar na 'jig rten pa dag gi 'bras bu'i chos gang yin pa de dag rig byed pa dag la yang mthong ngo /_/de bas na khyad par de ltar ma bstan
[\[276b.4\]]par 'jig rten pa dag las tha dad par rig byed pa dag gi skyes bus ma byas pa nyid du bsgrub par bya ba'i phyir/_gtan tshigs rab tu spros pa gang de dag thams cad 'khrul pa yin te ma nges pa dag yin no/_/dper na zhes bya ba la sogs pa smos so/_/yang de la 'bras bu mtshungs pa mthong ba'i
[\[276b.5\]]phyir zhes bya ba'i don 'di rnam pa gzhan du 'chad par byed de/_ji ltar da ltar rig byed 'don par byed pa sngon du song ba can yin pa de ltar thog ma nyid du mngon par 'dod pa'i dbyig gi snying po la sogs pa rig byed 'don par byed pa yang rig byed 'don pa sngon du song ba can yin pa de ltar na rig byed
[\[276b.6\]]'don par byed pa'i mtshan nyid can gyi 'bras bu mtshungs par mthong ba'i phyir/_gtan tshigs rab tu spro ba gang ste/_rgyas par bstan pa de dag thams cad 'khrul pa yin/_dper na thog mar 'gron pos btang ba'i me bskyed pa'i bye brag ma mthong ba can yang me gzhan gyi rgyu mtshan can
[\[276b.7\]]yin gyi/_gtsub shing gtsubs pa sngon du song ba can ni ma yin te zhes bya ba ni dam bcas pa'o/_/ci'i phyir zhe na/_'gron pos btang ba'i me nyid yin pa'i phyir ro/_/ci 'dra ba zhe na de ma thag pa'i me bzhin te/_me gzhan las kun 'byung bar 'gyur pa'i me lta bu'o/_/'khrul pa nyid
[\[277a\]]
[\[277a.1\]]du bsgrub pa'i phyir 'di nyid ji ltar na zhes bya ba la sogs pas rtsod pa dgod par mdzad de/_me gzhan sngon du song ba can dang gtsub shing gtsubs pa sngon du song ba can gyis ci ltar 'gron pos btang ba'i 'khrul pa yin/_me sngon du song ba can nyid ci'i phyir mi 'dod/_me
[\[277a.2\]]las byung bas zhes bya ba la sogs pas ma 'khrul pa smra ste/_'bar ba las byung ba'i nus pa la brten nas 'gron pos btang ba'i me'i rgyu gzhan gtsub shing gtsubs pa spong bar byed do/_/dang po yang 'gron pos btang ba'i me ni gtsub shing gis gtsubs ba sngon du song ba can ni ma yin no/_/ci'i
[\[277a.3\]]phyir zhe na/_gal te zhes bya ba la sogs pa smos te/_gal te me 'di me med par 'gyur na gzhan la yang ste/_de ltar ba'i 'gron pos btang ba'i me'i gnas su mngon par 'dod pa la yang me med par 'gyur ro zhe na/_de la ste sgrub par byed pa de yang ma nges pa nyid du brjod do/_/ci ltar zhe na/_me
[\[277a.4\]]dang cig shos las byung ba dag ste/_me las byung ba gang yin pa dang /_cig shos gtsub shing gtsubs pa las byung ba gang yin pa de dag la me'i spyi phan tshun gnod par bya ba dang /_gnod par byed pa dag med pa nyid kyi phyir/_'dir me yang yin la me gzhan sngon du song ba can yang ma yin
[\[277a.5\]]pa la 'gal ba ci zhig yod/_de ltar na gnod par bya ba dang gnod par byed pa nyid yod na yang /_me las byung ba can gyi me'i ngo bo ni gzhan dag la yang 'gyur te/_gtsub shing gtsubs pa las kyang 'gyur ro zhes bya ba'i don to/_/ci'i phyir zhe na/_me dang cig shos las byung ba 'gal ba'i chos nyid dag
[\[277a.6\]]me'i spyi'i don gcig la phan tshun gnod par bya ba dang gnod par byed pa med pa nyid du srid pa'i rgyu'i phyir ro/_/'gron pos btang ba'i me las byung ba can de'am/_rig byed 'don par byed pa la sogs pa gzhan ni gcig la so sor nges pa ste/_sngon du song ba can nam/_rig byed 'don par byed
[\[277a.7\]]pa sngon du song ba can yang yin no zhes bya ba 'gal ba med pa'i phyir de ltar dgongs pa yin no/_/'don par byed pa la sogs pa skyes bus ma byas pa nyid du sgrub par byed pa'i gtan tshigs ni 'khrul pa yin te/_'gal ba med pa'i phyir ro/_/rig byed 'don par byed pa yang yin
[\[277b\]]
[\[277b.1\]]la/_rig byed 'don par byed pa'i sngon du song ba can yang ma yin no zhes bya ba gang yin pa 'di la 'gal ba ci zhig yod de/_dper na da ltar ba dag bdag nyid rtsom par byed la/_tshangs pa la sogs pa yang byed pas gcig la so sor nges pa yod pa ma yin pa lta bu dang dper na me 'ga' zhig me sngon du song ba
[\[277b.2\]]can yin la/_'ga' zhig gtsub shing gtsubs pa sngon du song ba can yin pas na gcig la so sor nges pa lta bu'o/_/me las byung ba can nyid dang gtsub shing gtsubs pa las byung ba can gyi chos gnyis po de ni phan tshun 'gal ba ma yin nam/_ci ste me gcig la gnas pa na gang gis 'gal ba'i
[\[277b.3\]]chos gnyis gcig la gnas pa brjod ce na/_brjod par bya ste/_'on kyang phan tshun tha dad pa can te/_gcig la gcig spangs pa'i ngo bo can gyi chos gnyis me las byung ba can dang /_gtsub shing gtsubs pa'i mtshan nyid can 'jug cing gnas pa de yang dngos po'i spyi ste/_me'i spyi de la
[\[277b.4\]]'gal ba med do zhes brjod par bya ba'i gnas skabs tha dad pa can gyi me'i khyad par me las byung ba can nam/_gtsub shing gtsubs pa las byung ba can nyid la ni 'gal ba med par mi brjod do/_/'on kyang de las 'gal ba yod pa kho na yin no/_/ci'i phyir zhe na/_cha med pa'i bdag nyid la ste
[\[277b.5\]]cha med pa'i rang bzhin la de nyid dang de nyid ma yin pa 'gal ba'i phyir ro/_/me las byung ba can ni sngon du song ba can nyid dang /_de sngon du song ba can ma yin pa nyid ni 'gal ba yin la/_gtsub shing las byung ba can dag kyang de sngon du song ba can nyid dang de sngon du song ba can ma yin pa nyid ni
[\[277b.6\]]'gal ba yin zhing /_'gron pos btang ba'i me'i spyi la ni gnyi ga 'gal ba med do zhes bstan pa'i phyir ro/_/'gron pos zhes bya ba la sogs pa smos te/_'gron pos btang ba'i me ste/_'gron pos btang ba'i me'i spyi la me dang cig shos kyis bskyed pa ste/_me las byung ba dang gtsub
[\[277b.7\]]shing gtsubs pa las byung ba ni gnod bya gnod byed ma yin no/_/ci'i phyir zhe na/_'gron pos btang ba'i me tsam de ni mes bskyed pa med pa ste/_me las byung ba ma gtogs par gtsub shing gtsubs pa las kyang srid pa gang yin pa de med pa'i phyir te/_me med par gzhan la yang srid
[\[278a\]]
[\[278a.1\]]pa'i phyir ro zhes bya ba'i don to/_/me las byung ba can ci 'dra mthong ba de lta bur gyur pa gzhan la yang me las byung ba can du 'gyur gyi/_khyad par med par me thams cad la ni ma yin no/_/ci'i phyir zhe na/_rgyu tha dad pas tha dad pa can gyi me de la khyad par spong bar te/_
[\[278a.2\]]gtsub shing gtsubs pa las byung ba'i khyad par bsnyon par byed mi nus pa nyid kyi phyir ro/_/me la rgyus byas pa'i khyad par yod pa yin pa de bas na/_khyad par yod pa can te/_gang la rgyus byas pa'i khyad par yod pa de ni khyad par yod pa can yin la/_de yang de'i gnas skabs nyid la nges
[\[278a.3\]]pa med pa'i phyir ro/_/me las byung ba'i mtshan nyid can gyi gnas skabs la nges pa yod pa ma yin pa'i phyir ro zhes bya ba'i don to/_/gal te gang yang thog mar 'gron pos btang ba'i me med par yang 'gyur na ni gzhan dag la yang ste/_mes stong pa'i phyogs dag las 'gyur ro zhes bya ba smos so/_/
[\[278a.4\]]de la lan rjod par byed de/_gal te gtsub shing gtsubs pa'i mtshan nyid can gyi tshogs pa gang gis 'gron pos btang ba'i me de btang bar 'gyur ba na tshogs pa de 'gyur te/_mes stong pa'i sa phyogs gzhan dag la yang 'gron pos btang ba'i me nyid 'gyur ba yin no/_/'di skad du me med
[\[278a.5\]]pa'i phyir thog mar 'gron pos btang ba'i me med par 'gyur ba ma yin gyi/_'on kyang rang nyid kyis gtsub shing gtsubs pa'i tshogs pa med pa'i phyir ro zhes bstan par 'gyur ro/_/gal te yang tshogs pa de yod pa bstan nas de med pa ste/_de med na med pa ston par 'gyur ro/_/ji skad du
[\[278a.6\]]bshad pa'i tshogs pa yod par bstan pa de la me yod par ston par 'gyur ba de'i tshe me ni me sngon du song ba can kho na nyid yin par 'gyur na/_de ltar ni ma yin no/_/de bas na 'gron pos btang ba'i me thams cad ni me sngon du song ba can du grub pa ma yin no/_/ji ltar 'gron pos btang ba'i me thams
[\[278a.7\]]cad sngon du song ba can nyid du bsgrub par bya ba la gtan tshigs 'khrul pa yin pa de ltar rig byed 'don par byed pa thams cad ni rig byed 'don pa sngon du song ba can nyid du bsgrub par bya ba la gtan tshigs 'khrul pa yin no zhes bstan pa'i phyir/_de bas na zhes bya ba la sogs pa smos te/_gang gi
[\[278b\]]
[\[278b.1\]]phyir da lta yin pa de bas na/_de ltar ba rig byed byed pa'i nus pa dang bral ba gcig gis 'don par byed pa gzhan sngon du song ba can te/_lung ston pa'i skyes bu sngon du song ba can mthong ba gzhan sngon du song ba can de lta bu'i ngo bor dbyig gi snying po la sogs pa 'don par byed pa thams cad kyi yang sgrub
[\[278b.2\]]par byed pa ma yin no/_/ci'i phyir zhe na/_dbyig gi snying po la sogs pa 'don par byed par 'dod pa de la rnam pa gzhan du ste/_gzhan sngon du song ba can med par mi srid pa gang yin pa de ni med pa'i phyir ro/_/gzhan sngon du song ba can med par yang bdag nyid kyis sbyar ba yod pa'i phyir ro zhes
[\[278b.3\]]bya ba'i don to/_/dbyig gi snying po la sogs pa ni rig byed rtsom pa'i nus pa yod pa'i phyir/_da ltar ba nus pa dang ldan pa gang yin pa de ni de byed pa ste/_rig byed byed pa gang yin pa de la spobs pa gang yin pa de dang bral ba de ltar bdag nyid kyis byas nas/_rig byed 'don pa med pa'i rnam pa de lta
[\[278b.4\]]bu la ste/_rig byed byed pa'i nus pa'i blo dang bral ba zhes bya ba'i don to/_/skyes bu de ltar gyur pa'i rig byed 'don pa gang yin pa de ni de lta bur gyur pa ste/_'don par byed pa gzhan sngon du song ba can gyi phyir ro/_/de lta bur gyur zhes bya ba rig byed byed pa'i nus pa dang bral ba'i 'don
[\[278b.5\]]par byed pa gang yin pa de la de ltar brjod par bya bar 'gyur gyi khyad par srid pa can gyi yin no/_/skyes bu phul du byung ba yod pas bdag nyid kyis byas nas 'don par byed pa'i phyir khyad par srid pa can gyi 'don par byed pa de yang /_bye brag med pa ste 'don par byed pa thams cad 'don par
[\[278b.6\]]byed pa can gzhan sngon du song ba can yin no zhes brjod pa na/_khyab pa ma grub pas 'khrul pa nyid yin pa'i phyir/_mdzes pa thob pa ma yin te/_brjod par 'dod pa'i bsgrub par bya ba sgrub par byed pa ma yin pa'i phyir/_sgrub par byed pa mdzes pa gso ba ma yin no zhes bya ba'i don to/_/
[\[278b.7\]]gzhan gyis ji ltar zhes bya ba la sogs pa smos te/_rig byed kyi ngag rnams bdag nyid kyis brtsams nas 'don par byed pa de ji ltar khyad par srid pa yin te ma yin no zhes bsams pa'o/_/ci'i phyir zhe na/_gang gi tshe zhes bya ba la sogs pa la/_gang gi tshe skyes bu de dag ces bya ba rig
[\[279a\]]
[\[279a.1\]]byed kyi byed pa po nyid du mngon par 'dod pa'i tshangs pa la sogs pa dag kyang /_rig byed rtsom pa'i nus pa med pa yin te skyes bu nyid yin pa'i phyir da ltar ba'i nus pa med pa'i skyes bu dang 'dra'o slob dpon gyis 'di la yang zhes bya ba smos te/_sbyor ba 'di la yang skyes bu dang nus
[\[279a.2\]]pa dag la zhes bya ba rig byed byed pa'i nus pa dang skyes bu la phan tshun 'gal ba cung zad kyang mthong ba med do/_/de bas na tshangs pa la sogs pa dag la skyes bu nyid gtan tshigs nyid du bshad pa la 'gal ba med pa nyid kyi phyir rig byed byed pa'i nus pa ma bsal ba yin no/_/gang gi phyir mi 'gal
[\[279a.3\]]ba bsgrub pa can te/_mi 'gal ba bsgrub pa mi dmigs pa'i sbyor ba gang la yod pa zhes bya ba go bar byed pa nyid yin pa'i phyir gzhi tha dad pa'i 'bru mang po'o/_/yang na sgrub pa'i sgra ni bsgrub par bya ba yin pas na sgrub pa ste las sgrub par byed pa yin te/_mi dmigs pa'i sbyor ba gang la mi
[\[279a.4\]]'gal ba bsgrub pa yod pa zhes bya ba ni gzhi mthun pa kho na nyid yin no/_/de lta bur gyur pa'i mi dmigs pa'i sbyor ba ni go bar byed pa ma yin no/_/gal te rig byed byed pa'i nus pa dang skyes bu nyid la 'gal ba yod pa kho na yin no zhe na/_dbang po las 'das pa nyid la ni zhes bya ba la
[\[279a.5\]]sogs pa smos te/_dbang po las 'das pa shin tu lkog tu gyur pa dag la ni 'gal ba rtogs pa dag ni/_'gal ba rtogs pa yod pa ma yin te/_lhan cig mi gnas pa'i mtshan nyid can dang /_phan tshun spangs te gnas pa'i mtshan nyid can gyi 'gal ba rnam pa gnyi ga yang de la mi rung ba'i
[\[279a.6\]]phyir ro/_/tshangs pa la sogs pa rig byed byed pa'i nus pa yang dbang po las 'das pa yin no/_/de bas na 'dir 'gal ba rnam pa gnyi ga yang 'gal bar mi rtogs so/_/skyes bu gang yin pa de ni rig byed la nus pa ma yin te/_dper na da ltar ba'i skyes bu lta bu'o zhes bya ba'i sbyor ba 'di la
[\[279a.7\]]yang sbyor ba snga ma las te rig byed 'don par byed pa ni rig byed 'don par byed pa sngon du song ba can yin te/_da ltar ba rig byed 'don par byed pa lta bu'o zhes bya ba'i sbyor ba snga ma de las ma nges pa nyid du tha dad pa ma yin te/_gang gis 'don par byed pa la khyad par yod pa la gnod par 'gyur/_
[\[279b\]]
[\[279b.1\]]gang yang gal te thog ma'i skyes bu'i rig byed bdag nyid kyis byas nas 'don par byed par nus par gyur na yang /_da ltar bas kyang nus par 'gyur ro zhe na/_'dir lan brjod par bya ste/_skyes bu rnams la khyad par med pa yin na ni bshad ma thag pa der 'gyur na/_skyes bu rnams la khyad par med
[\[279b.2\]]pa de yang bsgrub par dka' ba ste/_bsgrub par nus pa ma yin te/_gnod pa can ma yin pa'i phyir ro/_/de bas na gang la skyes bu gcig la nus pa med pa de la skyes bu thams cad nus pa med pa yin te/_skyes bu nyid du mtshungs pa'i phyir ro zhes bya ba'i sgrub par byed pa 'di la yang 'don
[\[279b.3\]]par byed pa nyid la sogs pa snga ma bzhin du rtags skyes bu nyid ni 'khrul pa yin no/_/ci'i phyir zhe na/_skyes bus byas pa nyid du mngon par 'dod pa ba ra ta la sogs pa yang da ltar ba'i skyes bu rnams la nus pa med pa yin na yang rgyas pa la sogs pa 'ga' zhig la skyes bu phul du byung ba'i nus
[\[279b.4\]]pas grub pa'i phyir ro/_/gang gi phyir de ltar yin pa de bas na rgyu rnams 'byed par byed pa ste/_'di'i rgyu ni 'di yin la 'di'i ni 'di ma yin no zhes rnam par 'byed par byed pa don rnams kyi rang bzhin gyi khyad par bstan par bya'o/_/ci lta bur gyur pa dag gi zhe na de las byung ba can te/_rgyu de las de'i
[\[279b.5\]]rgyu can ma yin pa zhes bya ba'i don to/_/rang bzhin gyi khyad par bstan par bya ste/_de dang 'dra ba'i rang bzhin ni rgyu de las byung ba can dang rgyu de las byung ba can ma yin pa dag ni de dang 'dra ba ma yin no zhes de ltar rang bzhin sna tshogs pa nyid bstan par bya zhing /_de dang de las byung ba can ma
[\[279b.6\]]yin pa rnam par 'byed pa gang gis shes par 'gyur/_de med na ste rang bzhin gyi khyad par med na thams cad de'i bdag nyid can du 'gyur ba ste/_de dang mtshungs pa'i rgyu'i rang bzhin can du 'gyur ro/_/'ga' zhig kyang ma yin te/_de'i rgyu can gyi rang bzhin te/_sgra thams cad skyes
[\[279b.7\]]bus byas par 'gyur ba'am 'ga' zhig kyang ma yin no zhes bya ba'i don to/_/'dod par gyur na 'jig rten pa dang rig byed pa dag gi rang bzhin gyi khyad par ni skyes bus byas pa nyid du nges pa yod pa yin no zhe na/_de'i phyir 'di la zhes bya ba la sogs pa smos te/_'gro ba 'di la'am sgra'i
[\[280a\]]
[\[280a.1\]]sbyor ba 'di la 'jig rten pa dang rig byed kyi ngag dag skyes bus byas pa dang skyes bus ma byas pa nyid du rnam par 'jog par byed pa'i rang gi ngo bo sna tshogs pa nyid ni ma mthong ngo /_/rnam pa de lta bu'i rang bzhin gyi khyad par de la yod pa ma yin pa 'jig rten pa dang rig byed pa'i
[\[280a.2\]]ngag de dag mtshungs pa nyid de 'dra ba'i ngo bo kho na'i yi ge'i go rims kyi mtshan nyid can mthong ba'i phyir 'jig rten pa dang rig byed kyi ngag gcig pa'i skyes bu'i byas pa nyid dam skyes bus ma byas pa nyid rnam par 'byed cing tha dad par 'jog par byed pa na skyes bu la 'khrul par dogs pa'i
[\[280a.3\]]brjod pa can du byed do/_/skyes bu gang la 'khrul par dogs pa brjod pa de la de skad ces bya'o/_/gang gis byed ce na/_de'i rang bzhin srid pa des te/_'jig rten pa dang rig byed pa'i dag srid pa'i yi ge dang tshig bkod pa'i mtshan nyid kyi spyi des so/_/skyes bus byas pa nyid du mtshungs
[\[280a.4\]]pa'i chos can gyi rig byed ni skyes bus ma byas pa nyid du brjod pa na/_'di brdzun du smra ba can du 'gyur ro zhes bya ba'i tha tshig go/_/rig byed dang rig byed ma yin pa dag la de nyid kyi mtshan nyid can te/_rig byed dang rig byed ma yin pa'i rang bzhin gyi mtshan nyid la rig byed pa'i sgra rnams ni
[\[280a.5\]]rig byed kyi rang bzhin gyi phyir dang /_'jig rten pa dag ni rig byed ma yin pa'i rang bzhin nyid yin pa'i phyir khyad par yod pa ma yin nam/_de bas na ji skad du bshad pa'i khyad par gyis go rims bzhin du 'jig rten pa dang rig byed pa'i ngag dang /_skyes bus byas pa nyid dang /_skyes bus ma
[\[280a.6\]]byas pa nyid du 'gyur ro zhes bsams pa'o/_/slob dpon gyis yod pa bden te zhes smos te/_ji skad du bshad pa'i khyad par yod pa ni bden te/_khyad par de 'dra ba ni 'jig rten pa dang rig byed pa dag gi ngag dang /_skyes bus byas pa dang skyes bus ma byas pa nyid du rnam par sgrub par
[\[280a.7\]]byed pa ma yin no/_/gang gi phyir 'jig rten pa dang rig byed pa dag 'ba' zhig kho na'i khyad par ma yin no/_/'o na ci yin zhe na/_kha bya'i gna' gtam dang cig shos dag la yang ma yin te zhes bya ba smos te/_kha bya ste lo rgyus mkhan dag gis byas pa'i gna' gtam dang /_cig shos
[\[280b\]]
[\[280b.1\]]yid ches par mngon par 'dod par byas pa la de 'dra ba'i khyad par yod pa yin no/_/de tsam gyis rang nyid kyi tha snyad kyi don du rang gi lo rgyus kyis bye brag gsal bar byed pa'i rang nyid kyi brdas tha snyad du byas pa nye bar btags pa'i ming gi khyad par gyis ni rig byed skyes bus byas pa la
[\[280b.2\]]gnod pa ma yin no/_/ci'i phyir zhe na/_'jig rten pa gzhan dag la yang rang nyid kyis nye bar sbyar ba ming tsam gyi khyad par gyis skyes bus ma byas pa nyid du thal bar 'gyur ba'i phyir ro/_/gal te rig byed kyi ngag dag la yi ge dang tshig bkod pa mthong ba gang yin pa de 'dra ba'i sbyor ba skyes
[\[280b.3\]]bus rnam pa thams cad du byed par mi nus par 'gyur ba'am byas pa ste/_yi ge dang tshig gi bkod pa rig byed kyi rjes su byed pa grub pa'i ngo bo la/_skyes bus ma byas pa'i brda thos pa tsam las/_'di skyes bu tsam gyis byas pa 'phangs pa ma yin no zhes rnam par 'byed par 'gyur na/_rig byed
[\[280b.4\]]de skyes bus ma byas par gsal ba yin gyi/_de lta ma yin na gang las rigs mi mthun pa nyid khong du chud par 'gyur ro/_/de ltar 'gyur ba ni bden na/_skyes bu dag gis sngags ji ltar 'dod pa'i don sgrub par byed pa dang mi ldan pa de bas na/_rig byed ni skyes bus ma byas pa nyid yin no zhe na/_gal te
[\[280b.5\]]de ltar 'gyur na ni de ltar 'gyur ba yin no/_/'on kyang sngags kyang skyes bus byas pa kho na yin no zhes de ni 'og nas skabs su bab pa dang rnam par dpyad par bya'o/_/gzhan yang sngags zhes bya ba gzhan cung zad kyang yod pa ma yin no/_/'o na ci yin zhe na/_bden pa dang zhes bya ba la
[\[280b.6\]]sogs pa la/_yang dag pa ji lta ba bzhin du ston pa ni bden pa yin pa la dbang po dang yid thul ba ni dka' thub yin no/_/de dag gi mthu ni dug bcom pa la sogs pa'i nus pa ste/_gang la de yod pa de dag ni bden pa dang dka' thub kyi mthu dang ldan pa'o/_/bden pa dang dka' thub kyi
[\[280b.7\]]mthu dang ldan pa'i skyes bu de dag ni 'dod pa'i don sgrub par byed pa ste/_rgyur gyur pa'i tshig gang yin pa de nyid sngags yin no/_/de 'dra bar gyur pa'i sngags kyi mtshan nyid kyi tshig de dang de ni da ltar nyid kyang skyes bu rnams la snang ba kho na yin no/_/ci'i phyir zhe na/_bdag nyid ji lta ba bzhin du
[\[281a\]]
[\[281a.1\]]bden pa'i byin gyi rlabs kyi stobs las me dang dug la sogs pa rengs par byed pa ste/_'joms par byed pa'i nus pa mthong ba'i phyir ro/_/bden pa la sogs pa dang ldan pa 'dod pa'i don sgrub par byed pa'i tshig gi mtshan nyid can gyi sngags 'ba' zhig byed pa ni ma
[\[281a.2\]]yin gyi/_'on kyang da ltar yang ri khrod la 'ga' zhig rang gi nges pa la gnas pa dug la sogs pa sel ba'i nus pa dang ldan pa'i sngags byed pa'i phyir skyes bu sngags byed pa'i nus pa dang ldan pa nyid yin no/_/rig byed ma yin pa ni rig byed las gzhan pa dag go/_/sangs rgyas pa'i zhes
[\[281a.3\]]bya ba la sogs pa'i sgras ni 'ongs pa nyid dang /_nam mkha' lding dang dbang phyug chen po la sogs pa'i sngags dang sngags kyi rtog pa dag mthong ba'i phyir ro/_/rig sngags kyi yi ge rnams ni rig byed skyed par byed pa'i sngags so/_/de sgrub par byed pa'i cho ga ston par byed pa'i sngags kyi rtog pa
[\[281a.4\]]yin no/_/sangs rgyas pa la sogs pa'i sngags dang rtog pa de dag kyang skyes bus byas pa ste/_skyes bus brtsams pa yin pa de'i phyir/_'jig rten pa dag gi las rig byed pa dag gi rang bzhin tha dad pa yod pa ma yin no//_//bam po nyi shu rtsa bdun pa/_de ltar na rig byed pa
[\[281a.5\]]la sogs pa sngags dang rtog pa dag kyang skyes bus ma byas pa nyid du 'dod cing /_sangs rgyas la sogs pa'i sngags dang rtog pa de la skyes bus ma byas pa nyid du rtogs pa na/_ji ltar na da skyes bus ma byas pa'i dag thams cad bden par 'gyur te/_'on kyang log pa'i don can du yang 'gyur
[\[281a.6\]]ro/_/'di ltar sangs rgyas pa dang cig shos pa dag gis zhes bya ba la sogs pa la/_sangs rgyas pa'i sngags dang rtog pa las 'tshe ba dang /_'khrig pa'i 'dod chags dang /_bdag tu lta ba la sogs pa ste/_sogs pa'i sgras brdzun du smra ba la sogs pa mngon par mtho ba ma yin pa'i rgyu ste/_
[\[281a.7\]]sdug bsngal gyi rgyur gsungs so/_/cig shos te sangs rgyas pa ma yin pa'i sngags las 'tshe ba la sogs pa de dag rnams gzhan du ste/_mngon par mtho ba'i rgyur brjod do/_/gal te sngags dang rtog pa thams cad skyes bus ma byas pa yin par 'gyur ba de'i tshe/_'gal ba brjod pa'i ngag
[\[281b\]]
[\[281b.1\]]gnyis skyes bus ma byas pa gcig la ji ltar bden par 'gyur zhe na/_de ltar mi 'gyur na sangs rgyas pa'i sngags dang rtog pa las 'tshe ba la sogs pa'i sgra rnams rab tu ma grags pa'i don gzhan gang yin pa de ni rig byed pa'i sngags dang rtog pa 'gal ba med pa yin no zhe na de'i phyir/_de la
[\[281b.2\]]zhes bya ba la sogs pa smos te/_sangs rgyas pa'i sngags dang rtog pa de la rab tu grags pa'i don las gzhan du rtogs na/_don gzhan du rtogs pa de ni sangs rgyas pa ma yin pa'i rig byed pa'i sngags dang rtog pa gzhan la yang mtshungs pa'i phyir sngags dang rtog pa thams cad la don gzhan du
[\[281b.3\]]yongs su rtogs pa srid pas don la nges pa med pa'i phyir te/_don gtan la ma phab pa'i phyir des bstan pa'i don 'ga' zhig kyang rtogs shing nan tan du byas par mi 'gyur ro/_/de ltar na zhes bya ba don nges par nan tan du byas pa med pa na/_skyes bus ma byas pa'i ngag yod du zin kyang
[\[281b.4\]]skyes bu'i don la nye bar mkho ba ma yin no/_/gal te sangs rgyas pa la sogs pa'i sngags la sogs pa ma yin par 'gyur ro zhe na/_sangs rgyas pa zhes bya ba la sogs pa smos te/_sangs rgyas pa la sogs pa dag gi sngags nyid ma yin na de las gzhan pa la yang ste/_sangs
[\[281b.5\]]rgyas pa la sogs pa dag gi sngags de las gzhan pa rig byed pa'i sngags kyang sngags nyid du bsgrub pa'i phyir mna' chu btung dgos par 'gyur te/_gang gis sangs rgyas la sogs pa dag gi sngags nyid ma yin pa dang /_rig byed la sogs pa'i sngags nyid du 'gyur ba'i rigs pa ni
[\[281b.6\]]cung zad kyang yod pa ma yin no/_/sangs rgyas pa la sogs pa'i sngags ma yin no zhes bya ba'i mngon sum dang 'gal ba ma yin te/_'di ltar sangs rgyas pa la sogs pa dag gi sngags kyis kyang dug gi las la sogs pa byed pa mthong ba ste/_dug gi las la sogs pa byed pa
[\[281b.7\]]mthong ba des sangs rgyas la sogs pa'i sngags de la sngags nyid du bkag pa med de dug la sogs pa'i las byed pa'i sgo nas rig byed pa dag gi yang sngags nyid du rnam par gzhag pa'i phyir ro/_/sangs rgyas pa la sogs pa'i sngags rnams dug la sogs pa'i las byed pa la bsnyon
[\[282a\]]
[\[282a.1\]]bar mi nus te/_mthong ba nyid kyi phyir ro/_/de la bsnyon na ni de la yang mtshungs pa nyid kyi phyir ro/_/rig byed pa'i ngag rnams dug la sogs pa sel bar nus pas dag gzhan las khyad par can yin pa ni bla ste/_de tsam gyis de rtag pa nyid du rigs pa ni ma
[\[282a.2\]]yin no/_/gang gi phyir phyag rgya dang dkyil 'khor dang bsam gtan dag gis kyang zhes bya ba la phyag rgya ni srog chags dag gi sor mo rnams kyi dbyibs so/_/dkyil 'khor ni lha la sogs pa bkod pa'i khyad par ro/_/bsam gtan ni nam mkha' lding la sogs pa sems pa ste/_phyag rgya
[\[282a.3\]]dang dkyil 'khor dang bsam gtan zhes zlas dbye ba'am/_phyag rgya dang dkyil 'khor dang phyag rgya la sogs pa bya'o/_/de dag gi yi ge med pa can te sgra med pa'i rang bzhin can dag gis dug la sogs pa sel bar byed pa la sogs pa'i mtshan nyid can gyi las rnams byed par 'gyur te/_
[\[282a.4\]]phyag rgya dang dkyil 'khor dang bsam gtan de dag ni skyes bus ma byas par rigs pa ma yin no/_/de ltar ni 'gyur na phyag rgya la sogs pa yi ge med pa'i rang bzhin rnams la skyes bu rnams kyi dug la sogs pa sel bar byed pa la sogs pa'i nus pa med pa'i nus pa yod pa yin gyi/_yi
[\[282a.5\]]ge dang tshig gi go rims can gyi sngags la ni ma yin/_de bas na sngags rnams kyis dug la sogs pa sel bar byed pa la sogs pa'i nus pa skyes bus byas pa ma yin no zhe na/_de'i phyir de dag gi zhes bya ba la sogs pa smos te/_phyag rgya la sogs pa de dag gi byed pa yod na/_skyes bu ste
[\[282a.6\]]bden pa dang dka' thub kyi mthu dang ldan pa rnams la yi ge 'god par byed pa 'gal ba ci zhig yod de/_khyad par med pa'i phyir ro/_/de bas na skyes bu de dag gi byed pa nus pa med par ni cir yang mi rung ste/_gang gis skyes bu dag gi nus pa med pa phul du byung ba nye bar bstan pas 'jig
[\[282a.7\]]rten pa dag gi las rig byed pa dag gi rang bzhin tha dad pa rtogs par 'gyur ro/_/gal te sangs rgyas pa dang cig shos dag gi sngags dang rtog pa skyes bus byas pa gnyis po bden pa las byung ba can bden pa ston pa'i skyes bu las skyes pa de dag kyang /_da ni ji ltar na bden pa las byung
[\[282b\]]
[\[282b.1\]]ba can sangs rgyas pa dang cig shos kyi sngags dang rtog pa de dag phan tshun 'gal ba dag tu mi rigs par 'gyur te/_gcig la 'tsho ba la sogs pa dag ni mngon par mtho ba ma yin pa'i rgyu nyid dang gzhan dag tu bstan pa'i phyir ro/_/de dag ni zhes bya ba la sogs pas ni lan 'debs par byed de/_
[\[282b.2\]]sngags dang rtog pa de dag ni thams cad du bden pa las byung ba can dag ma yin na/_gang gis 'di la 'gal ba yin/_'on kyang skyes bu mthu dang ldan pa'i dam bcas pa'i mtshan nyid can dag la yang sngags dang rtog pa de dag 'gyur te/_skyes bu mthu dang ldan pas yi ge dang tshig bkod pa
[\[282b.3\]]'di goms par byed pa dang de'i cho ga rjes su sgrub par byed pa gang yin pa de'i ji ltar dam bcas pa'i don bdag gis bsgrub par bya'o snyam pa'i dam bcas pa gang yin pa de'i mtshan nyid can dag la yang sngags dang rtog pa dag 'gyur ro/_/de bas na gzhan du smra ba yin du zin kyang mthu
[\[282b.4\]]dang ldan pas sngags dang rtog pa dag byas pa'i phyir 'gal ba yod pa ma yin no/_/gal te bden pa med pa'i phyir mthu de nyid gang las yin zhe na/_mthu de ni 'gro ba dang grub pa'i khyad par dag las kyang 'gyur ba ste/_bsod nams bya ba la sogs pas bsdus pa'i 'gro ba'i khyad par de dang 'dra
[\[282b.5\]]ba rnyed pa'am/_sngags grub pa'i khyad par gang gis de dang 'dra ba'i mthu dang ldan par 'gyur ro/_/gal te sngags skyes bus byas pa yin pa de'i tshe/_skyes bu nyid yin pa'i phyir/_skyes bu thams cad ci'i phyir sngags mi byed de/_byed pa yang ma yin no/_/de bas na mngon par 'dod pa'i skyes
[\[282b.6\]]bu dag gis kyang sngags ma byas so zhes bsams pa'o/_/de zhes bya ba la sogs pa ni grub pa'i mtha' smra ba yin te/_sngags de dag byed pa'i sgrub par byed pa bden pa dang dka' thub dang mthu la sogs pa gang yin pa de dang bral ba'i phyir thams cad sngags byed pa ma yin no/_/gal
[\[282b.7\]]te bden pa dang dka' thub la sogs pa sngags byed pa'i rgyu de dang 'dra ba dag dang skyes bu ldan par 'gyur ba de'i tshe sngags byed pa nyid du 'gyur ro/_/gzhan yang skyes bu snyan dngags byed pa'i spobs pa dang ldan pa byed pa'i phyir de byed pa'i spobs pa dang bral ba'i skyes bu thams cad kyang
[\[283a\]]
[\[283a.1\]]skyes bu nyid du mtshungs pa'i phyir snyan dngags brjod par 'gyur ro/_/'ga' zhig kyang mi byed na gzhan 'ga' zhig kyang mi byed pa de dang 'dra ba ste/_skyes bu snyan dngags byed pa'i nus pa med pa dang 'dra ba de ltar na rigs pa de dag ni snga nas med pa yin no/_/sngags byed
[\[283a.2\]]pa'i zhes bya ba la sogs pa ni gzhan gyi yin te/_sngags byed pa sgrub par byed pa dang bral ba'i skyes bu dag sngags mi byed pa ni bden te/_'on kyang sngags byed pa'i sgrub par byed pa bden pa dang dka' thub la sogs pa'i tshogs pa de nyid kyang skyes bu 'ga' zhig la yang ma mthong ste/_skyes bu
[\[283a.3\]]thams cad ni chos mtshungs pa can nyid kyi rgyu'i phyir ro/_/'dir zhes bya ba la sogs pa ni grub pa'i mtha' smra ba yin te/_brgal ba 'dir lan bshad zin to/_/ci zhig bshad zin ce na/_sngags zhes bya ba la sogs pa la/_tshig dam bcas pa zhes bya ba ni zlas dbye ba'o/_/bden pa la sogs pa dang
[\[283a.4\]]ldan pa'i skyes bu rnams kyi 'dod pa'i don grub par byed pa'i tshig dang /_de bzhin du 'gro ba la sogs pa dang ldan pa'i skyes bu khas blangs pa'i mtshan nyid can gyi dam bcas pa las sngags zhes bya ba gzhan cung zad kyang med do/_/bden pa dang dka' thub dang 'gro ba dang grub pa'i
[\[283a.5\]]khyad par gyi mtshan nyid de dag kyang skyes bu 'ga' zhig la mthong ngo /_/de ltar ni 'gyur na gang dang gang skyes bu yin pa de ni sngags byed pa'i sgrub par byed pa dang bral ba yin te/_dper na lam po che'i skyes bu lta bu'o/_/sngags byed par 'dod pa'i skyes bu 'di yang skyes bu yin no zhe
[\[283a.6\]]na/_de bas na 'di la yang skyes bu thams cad de dang bral ba ste/_sngags byed pa'i sgrub par byed pa de dang bral ba de ltar yang nges pa yod pa ma yin te/_sngags skyed pa'i sgrub par byed pa de yod cing srid pa'i skyes bu dang lhan cig 'gal ba med pa'i phyir ro/_/gal te sngags byed pa'i sgrub
[\[283a.7\]]par byed pa'i rang bzhin mi dmigs pa nyid kyi phyir skyes bu rnams la med par nges pa yin no zhe na/_lkog tu gyur pa'i zhes bya ba la sogs pa smos te/_lkog tu gyur pa'i rang bzhin can dag ste/_gang la dbang po las 'das pa'i rang bzhin yod pa de dag ni shin tu lkog tu gyur pa zhes bya ba'i
[\[283b\]]
[\[283b.1\]]don to/_/mi dmigs pa ni med par nges pa'i gtan tshigs ma yin no/_/gal te bdag nyid la sngags byed pa'i sgrub par byed pa dran pa la sogs pa dag mi dmigs pas gzhan dag la yang med par nges pa yin no zhe na/_dran pa dang zhes bya ba la sogs pa smos te/_dran pa ni 'das pa'i skye bo
[\[283b.2\]]la sogs pa dran pa'o/_/blo ni gzhan gyi sems pa'o/_/so sor rig pa ni dngos po mthong ba'i de kho na nyid mthong ba'o/_/bden pa ni rnam pa gzhan du ma yin par smra ba nyid do/_/nus pa ni mthu'i rang bzhin no/_/dran pa dang blo dang /_so sor rig pa dang /_bden pa dang nus pa zhes bya ba ni
[\[283b.3\]]zlas dbye ba'o/_/thams cad la 'gyur ba ste/_skyes bu'i rgyud thams cad la 'gyur ba ma yin te/_gang gis de dag bdag nyid la ma mthong bas gzhan la yang spong bar 'gyur ba gang gis sngags byed pa'i sgrub par byed pa dang bral ba'i skyes bu rnams la nges par 'gyur ro/_/'di ltar de sgrub
[\[283b.4\]]par byed pa'i yang dag pa'i man ngag gi khyad par dang 'dra ba ste/_ji skad du bshad pa'i dran pa la sogs pa dag 'dis sgrub par byed pas na sgrub par byed pa ste/_skyed par byed pa'i rgyu gang yin pa de'i yang dag pa'i man ngag gdams ngag de'i khyad par gyi bye brag yid ches pa'i lung 'ga' zhig
[\[283b.5\]]la yod pa yin gyi thams cad la ma yin pa de dang 'dra bar yon tan gzhan sgrub par byed pa dag kyang yod par 'gyur ro/_/sgrub pa sgrub par byed pa zhes bya ba ni dngos po grub par byed pa yin te/_sgrub par byed pa'i sgra ni grub pa'i tshig yin no/_/rgyu dran pa la sogs pa'i 'bras bur gyur pa'i
[\[283b.6\]]yon tan gzhan dran pa la sogs pa de dag sgrub par byed pa ste/_grub pa dag kyang skyes bu 'ga' zhig la yod par 'gyur ro/_/ji ltar de sgrub par byed pa'i yang dag pa'i man ngag skyes bu 'ga' zhig la yod pa de ltar nan tan du sgrub pa las/_dran pa la sogs pa dag kyang 'ga' zhig
[\[283b.7\]]la yod par 'gal ba med do zhes bya ba'i tha tshig go/_/gal te dran pa la sogs pa de dag sgrub par byed pa yod par 'gyur na/_ci'i phyir mi snang zhe na yong du zin kyang zhes bya ba la sogs pa smos te/_yod pa ste snang du zin kyang rgyud gzhan la brten pa'i yid kyi yon tan skyes bu tsam gyis
[\[284a\]]
[\[284a.1\]]mthong bar nus pa ma yin no/_/gang gi phyir yod du zin kyang mthong bar mi nus pa de nyid kyi phyir rgyud gzhan la yod pa yid kyi yon tan ma mthong ba las bsnyon du med pa spang du med do/_/gal te skyes bu rnams la yid kyi yon tan thun mong ma yin pa skye ba na gnod pa can yod
[\[284a.2\]]do zhe na/_skyes bu rnams zhes bya ba la sogs pa smos te/_skyes bu rnams la yid kyi yon tan skye bar 'dod pa 'gal ba yod pa ma yin na gang gis de las gzhan pa'i yon tan phul du byung ba'i yon tan gang zhig med par 'gyur/_gal te skyes bu nyid la sogs pa'i chos gnod par byed
[\[284a.3\]]pa yin zhe na/_de ni ma yin no/_/ci'i phyir zhe na/_rgyud gzhan la yod pa'i gnod par bya ba yon tan de ni skyes bu tsam gyis ma mthong bas/_skyes bu nyid la sogs pa'i chos dang gnod par bya ba dang gnod par byed pa'i ngo bo ma grub pa'i phyir ro/_/gnod par byed pa nyid ma yin pa'i phyir dor bar bya ba
[\[284a.4\]]ma yin no/_/bshad ma thag pa 'dis ni don thams cad mkhyen pa gang yin pa de 'gog pa dang /_sogs pa smos pas 'dod chags dang bral ba la sogs pa'i lan nges par brjod cing lan btab pa yin te/_dper na smra ba nyid la sogs pa'i rtags kyis thams cad mkhyen pa nyid la
[\[284a.5\]]sogs pa dag spong ba ma yin pa lta bu'o/_/'dod chags dang bral ba la sogs pa spong ba de la yang skyes bus de lta bur gyur pa 'dod chags dang bral ba la sogs pa'i yon tan dang ldan pa ma yin no zhes bya ste/_/mi 'gyur bar ro zhes bya bar rigs pa ste tshul yin no/_/skyes bu ji lta bur
[\[284a.6\]]gyur pa zhig ce na/_de sgrub par byed pa'i yang dag pa'i man ngag med pa 'di ci 'dra ba ste/_gang de la sgrub par byed pa'i yang dag pa'i man ngag 'dod chags dang bral ba la sogs pa sgrub par byed pa'i man ngag med pa zhes bya bar tshig rnam par sbyar ro/_/'dod chags dang bral ba la sogs pa
[\[284a.7\]]sgrub par byed pa'i thabs dang bral ba gang yin pa de 'dod chags dang bral bar mi 'gyur ro zhes bya ba de ltar rigs pa ma yin no zhes bya ba'i don to/_/shes par byed pa ma mthong ba can de'i rang bzhin can la ma yin no zhes bya bar yang ma yin pa ste/_gang las 'dod chags dang bral ba la
[\[284b\]]
[\[284b.1\]]sogs pa'i rtags shes par byed pa ma mthong ba de ni shes par byed pa ma mthong ba tsam gyis de'i rang bzhin can ma yin na/_'dod chags dang bral ba la sogs pa'i yon tan dang mi ldan pa'i rang bzhin can du 'gyur ro zhes bya ba yang brjod par rigs pa ma yin te/_shes par byed pa mi dmigs pa
[\[284b.2\]]tsam gyis shes par bya ba med pa ni rigs pa ma yin no/_/ci'i phyir zhe na/_don 'ga' zhig yod du zin kyang rtags su gyur pa'i 'bras bu rtsom pa med pa'i phyir ro/_/bsam pa zhes bya ba dbang po las 'das pa'i don rnams kyi 'bras bu yin pa de lta na yang rang bzhin gyis bskal pa 'di rnams kyi
[\[284b.3\]]'bras bu 'di yin no zhes mthong bar mi nus pa nyid kyi phyir ro/_/de bas na sngags byed pa'i bsgrub par bya ba dang bral ba ni gcig la ji lta ba de bzhin du thams cad la zhes de ltar nges pa can du nus pa ma yin no zhes bya bar gnas so/_/gang gi phyir de yin pa de bas na 'don par byed pa ni 'don par byed pa
[\[284b.4\]]gzhan sngon du song ba can yin no zhes bsgrub par bya ba la/_'don par byed pa'i phyir zhes bya ba'i rtags ni 'khrul pa yin te/_skyes bus byas pa b+ha ra ta 'don par byed pa yang 'don par byed pa nyid yod pa'i phyir ro/_/rig byed kyi khyad par du byas pa'i phyir skyon med pa yin te/_gzhan gyis bsam
[\[284b.5\]]pa ni 'don par byed pa tsam ni rtags ma yin na gang gis na de ltar 'gyur/_'on kyang rig byed khyad par can 'don par byed pa ni 'don par byed la gzhan sngon du song ba can bsgrub par bya ba yin zhing /_de la rig byed 'don par byed pa yin pa'i phyir zhes bya ba gtan tshigs khyad par can dang bcas pa ni mi
[\[284b.6\]]mthun pa'i phyogs la 'jug pa ma yin no/_/rig byed 'don par byed pa zhes bya ba la sogs pa ni grub pa'i mtha' smra ba'i yin te/_rig byed 'don par byed pa la phul du byung ba yang ci zhig yod na gang gis rig byed 'don par byed pa rnams gzhan gyis zhes bya ba bdag gis sbyar nas 'don par mi
[\[284b.7\]]byed pa yin na phul du byung ba nyid du cung zad kyang yod pa ma yin no/_/de bas na rig byed 'don par byed par 'gyur ba dang /_'don par byed pa gzhan sngon du song ba can ma yin pa zhes bya ba 'gal ba med pa'i phyir de nyid 'khrul pa yin no/_/'di ltar mi mthun pa'i phyogs te 'don par byed pa
[\[285a\]]
[\[285a.1\]]gzhan sngon du song ba can ma yin pa dang lhan cig byed kyi khyad par 'gal ba med pa mi mthun pa'i phyogs 'di las gtan tshigs ldog par byed pa ma yin no/_/ci'i phyir zhe na/_rig byed nyid dang 'don pa gzhan sngon du song ba can ma yin pa 'gal ba med pa dag ni/_rig byed kyi
[\[285a.2\]]ngag gcig la srid pa'i phyir rig byed 'don par 'gyur ba yang yin la/_'don par byed pa gzhan sngon du song ba can ma yin pa zhes bya ba 'di la 'gal ba ci zhig yod/_skyes bu da ltar ba rnams 'don par byed pa'i phyir te/_'don par byed pa gzhan sngon du song ba can nyid kyi sgo nas 'don
[\[285a.3\]]par byed pa'i phyir ro/_/gzhan gyis bstan pa med par 'don par mi nus pa nyid kyi phyir ro zhes bya ba'i don to/_/de'i lan ni b+ha ra ta 'don par byed pa la yang thal bar 'gyur ba'i phyir te/_de yang da ltar pa dag gzhan gyis bstan pa'i sgo nas 'don par byed pa'i phyir de yang dang po nyid du mngon
[\[285a.4\]]par 'dod pa'i 'don pa byed pa gzhan sngon du song ba can yin pas na rig byed dang 'dra bar skyes bus ma byas pa yin par 'gyur ro zhes bshad zin to/_/gal te rig byed 'don par byed pa yin na ni rig byed 'don par byed pa sngon du song ba can yin te/_byed pa po ma mthong ba'i phyir ro zhe na/_'di
[\[285a.5\]]yang spangs zin pa ste/_byed pa'i yang dag pa'i man ngag rgyun chad pa can gyis byas pa yang mthong ngo zhes bya ba la sogs pas gong du gsal ba yin no/_/gal te de ltar rig byed kyi byed pa po ma mthong ba de ltar sngon yang med pa yin no zhes nges par nus pa ma yin te/_gang gi phyir ma mthong ba
[\[285a.6\]]tsam med pa go bar byed pa nyid kyi phyir/_rig byed 'don par byed pa nyid kyi phyir zhes bya ba'i gtan tshigs 'di 'khrul pa kho na yin no/_/de bas na rig byed kyi khyad par 'don par byed pa'i gtan tshigs phul du byung ba la brten par mi 'gyur ba ste/_mi 'gyur ba'i phyogs dang 'gal ba med
[\[285a.7\]]pas khyad par can du byed par 'gyur ba ma yin zhing mi mthun pa'i phyogs las ma log pa'i phyir khyad par bzung du zin kyang ma bzung ba dang mtshungs pa yin no/_/gang gi phyir khyad par ma bzung ba dang mtshungs pa yin pa de'i phyir/_gang cung zad rig byed 'don par byed pa de dag thams cad ni
[\[285b\]]
[\[285b.1\]]rig byed 'don pa gzhan sngon du song ba can yin no zhes bya ba la/_rig byed kyis khyad par du byas pa gtan tshigs yin du zin kyang khyab par ma grub pa yin te/_bzlog pa la gnod pa can gyi tshad ma med pas rig byed 'don par byed pa thams cad de lta bu'i ngo bor ma grub pa'i phyir te/_'don par byed
[\[285b.2\]]pa sngon du song ba can nyid ma grub pa'i phyir ro/_/de'i rgyu mtshan can te 'don par byed pa gzhan gyi rgyu mtshan can bdag nyid 'don par byed par nus pa med pa ci 'dra ba mthong ba de ni de ltar zhes bya ba 'don par byed pa gzhan sngon du song ba can kho na zhes bya bar 'gyur ro/_/bdag nyid 'don
[\[285b.3\]]par byed par nus pa med par 'don par byed pa gang yin pa de'i khyad par mthong ba ste/_glen pa la sogs pa'i mtshan nyid can de dor bar zhes pa glen pa la sogs pa'i rgyu mtshan 'don par byed pa ji ltar yongs su mthong ba'i khyad par can de dor zhing de'i rgyu mtshan gzhan sngon
[\[285b.4\]]'don pa'i rgyu mtshan nyid kyis rig byed 'don par byed pa nyid kyi spyi smos pa ni nus pa dang mi nus pa thams cad rig byed 'don pa ni 'don par byed pa gzhan sngon du song ba can yin te/_rig byed pa nyid du mtshungs pa'i phyir ro zhes bya ba ni 'khrul pa nyid yin no/_/bsreg za sgrub pa ste me grub
[\[285b.5\]]pa las rdzas sngon po dang 'dra'o/_/me bsgrub par bya ba la du ba sngon po'i khyad par mthong ba gang yin pa de dor zhing rdzas sngon po'i spyi rjod par byed pa na/_ci ltar me la 'khrul pa yin pa de dang 'dra'o zhes bya ba'i don to/_/bshad ma thag pa'i 'khrul pa nyid du bstan pa 'dis na tshig la
[\[285b.6\]]sogs pa ste/_sogs pa'i sgras ni skyes bu nyid dang lag pa la sogs pa dad ldan pa la sogs pa'i gtan tshigs ji ltar 'khrul pa yin pa bzhin du lan btab pa yin no/_/bsgrub par bya ba gang la zhe na/_'dod chags la sogs pa sgrub par byed pa la ste/_'dod chags dang zhe sdang la
[\[285b.7\]]sogs pa de dag la 'dod chags pa las byung ba'i tshig gi khyad par ci 'dra ba mthong ba de dor zhing /_rjod par byed pa nyid kyi spyi brjod pa ni 'khrul pa yin pa'i phyir ro/_/rig byed 'don par byed pa 'di 'don par byed pa sngon du song ba can sgrub par byed pa yin pa yang bla ste/_kho bo cag
[\[286a\]]
[\[286a.1\]]shin tu zhen pas ci zhig bya/_'on kyang de ltar byas nas kyang rig byed ni/_rnam kun thog med grub 'gyur te/_/thog ma spangs pa nyid tsam grub pa'i phyir ro/_/da ltar skyes min rten can min te/_skyes bus ma byas pa nyid du yang grub par mi 'gyur ro/_/ci ste thog ma med pa nyid yin pa
[\[286a.2\]]de'i phyir skyes bus ma byas pa nyid du 'don na de'i tshe/_thog ma med pa nas 'jug pa nyid yin pa de'i phyir/_'jig rten gyi tha snyad gzhan yang mi min rten can du 'gyur te/_skyes bus ma byas pa nyid du 'gyur ro/_/skyes bu bdag nyid kyis brtags pa ste nye bar brtags nas 'don par byed pa'am/_gzhan slob
[\[286a.3\]]dpon las 'don par byed pa na/_byed pa'i bya ba med pa can gyi skyes bu de dag gi sgra rang nyid sgrogs par byed pa ste/_rang gi ngo bo gsal bar byed pa ma yin no/_/de bas na skyes bu'i bya ba'i sgo nas rig byed kyi sgra de dag sgrogs pa'i phyir/_de las gzhan pa'i ngag dang 'dra bar skyes bus byas pa nyid du 'gyur ro/_/
[\[286a.4\]]bdag nyid sgogs par byed pa gang gis skyes bus ma byas pa nyid du 'gyur te/_gal te de dag rang nyid sgrogs par byed par 'gyur ba de'i tshe/_skyes bus ma byas pa nyid du 'gyur na de yang yod pa ma yin no/_/skyes bus ma byas pa nyid yin par yang 'gyur te/_gal te skyes bu dag las sngar yod pa nyid du
[\[286a.5\]]rig byed grub par 'gyur na rig byed skyes bus ma byas par 'grub par 'gyur mod kyi/_'on kyang skyes bu dag las sngar gnas pa nyid du rig byed de nyid ma grub pa yin no/_/skyes bu rnams la thog ma nyid yod la/_rig byed thog ma dang ldan pa nyid ma yin na de grub par 'gyur ro/_/'don par byed pa thog ma med
[\[286a.6\]]pa can de yang 'don par byed pa gzhan sngon du song ba can nyid du bsgrub pa na/_skyes bu rnams thog ma can nyid yin pa de'i tshe yang /_dang po'i skyes bu 'don par byed pa gzhan sngon du song ba can te/_'don par byed pa gzhan sngon du song ba can du mi 'grub bo/_/ci'i phyir zhe na/_'don pa po gzhan med
[\[286a.7\]]pa'i phyir ro/_/de'i dang po'i 'don par byed pa ste/_rig byed de'i dang po'i 'don par byed pa po bdag nyid kyis brtags nas rig byed 'don par byed pa'i phyir rig byed kyi byed pa por 'gyur ro/_/de bas na zhes bya ba de'i phyir rig byed 'don par byed pa'i mtshan nyid can 'di ni gcig gi tha dad las 'don
[\[286b\]]
[\[286b.1\]]par byas nas gzhan 'don par byed pa de ltar na snga ma snga ma mthong bas 'jug pa yin pas na skyes bu'i tha snyad thog ma med pa can du 'gyur gyi/_skyes bus ma byas pa nyid ni ma yin no/_/ci dang 'dra ba zhe na/_byis pas rdul gyi rtsed mo dang 'dra bar te/_byis pa de dag gis rdul gyi rtsed mo ji ltar snga mas
[\[286b.2\]]mthong ba 'jug pa nyid kyi phyir/_skyes bu'i tha snyad thog ma med pa can yin pa de dang 'dra'o/_/sogs pa'i sgras ni zas la sogs pa gzung ngo /_/gal te rig byed ni thog ma med pa can nyid yin pa'i phyir skyes bus ma byas pa nyid yin no zhe na/_thog ma med pa nyid kyi phyir zhes bya ba la sogs pa smos
[\[286b.3\]]te/_thog ma med pa nyid kyi phyir rig byed ni skyes bus ma byas pa nyid du khas len na/_da ni rig byed las gzhan pa shin tu mang po skyes bus ma byas pa nyid thob ste thog ma med pa nyid kyi phyir ro/_/de nyid ni de ltar na zhes bya ba la sogs pa bstan pa'i phyir/_kla klo la sogs tha snyad dang ste/_rang gi rigs kyi
[\[286b.4\]]rim pa las 'ongs pa ma bag mar len pa la sogs pa'i mtshan nyid can dag ni thog ma med pa nyid kyi phyir rig byed dang 'dra bar skyes bus ma byas pa nyid du 'gyur ro/_/sogs pa'i sgras ni thog ma med pa'i 'phags pa'i tha snyad gzhan yang gzung ngo /_/de bzhin du med par smra ba'i tshig rnams ni ste/_chos dang
[\[286b.5\]]chos ma yin pa dang 'jig rten pha rol la sogs pa la skur pa 'debs par 'jug pa rnams thog med phyir na de bzhin 'gyur te/_skyes bus ma byas pa nyid du 'gyur ro/_/gal te de dag gi thog ma nyid ji ltar yin zhe na/_sngon legs byas pa'i rgyun phyir ro zhes bya ba la sogs pa smos te/_sngon du byas pa'i dbang
[\[286b.6\]]gis rgyun gyis 'jug pa'i phyir zhes bya ba'i don to/_/kla klo tha snyad ces bya ba la sogs pas 'chad par byed de/_kla klo'i tha snyad kyang thog ma med pa can yin no zhes bya bar sbyar ro/_/de dag kyang gang zhe na/_ma bag mar zhes bya ba la sogs pa smos te/_pha shi nas bu phos ma bag mar blang bar bya'o zhes
[\[286b.7\]]bya ba ni kla klo la la dag gi tha snyad yin no/_/sogs pa'i sgras ni 'khor ba las thar bar byas pa'i phyir rgan rabs gsad par bya'o zhes bya ba la sogs pa'i tha snyad gzung ngo /_/'di tsam gyis ni kla klo'i tha snyad rnam par bshad pa yin no/_/sogs pa'i sgras gzung ba gzhan ni 'dod pa'i dga' ston zhes bya ba
[\[287a\]]
[\[287a.1\]]la sogs pa gsungs te/_'dod pas nye bar mtshon pa'i tshes bcu gsum gyi dus ston ni 'dod pa'i dga' ston no/_/'dir yang sogs pa'i sgras ni bu la sogs pa'i btsa' ston pa la sogs pa yang thog ma med pa can yin no/_/med par smra ba dag ste/_'jig rten rgyang 'phen pa dag gi tshig
[\[287a.2\]]kyang sbyar ro/_/ji lta bur gyur pa zhig ce na/_snga na med pa dang 'jig rten pha rol la sogs pa la skur par byed pa dag ste/_chos dang chos ma yin pa snga na med pa dang /_'jig rten pha rol la skur bar byed cing spong bar byed pa de dag kyang thog ma can yin no zhes brtags par bsgyur nas sbyar ro/_/ji ltar na kla klo'i tha snyad la
[\[287a.3\]]sogs pa gzhan dag kyang thog ma med pa nyid can yin zhe na/_de dag ni zhes bya ba la sogs pa smos te/_tha snyad de dag dang med par smra ba de dag ces bya ba ma ning dang ma ning ma yin pa las/_lus pa gcig gi tshig can du 'gyur ba'am 'byung ba yin no/_/de bas na don ni kla klo'i tha snyad dang med par smra ba'i tshig
[\[287a.4\]]de dag ni sngon 'byung ba can gyi skyes bu gzhan rnams kyi legs par ma bsgos pa ste/_blo ma sbyangs pa can da ltar ba dag 'jug par mi 'gyur gyi/_'on kyang blo ma sbyangs pa can du 'gyur ro zhes bya ba 'di yin no/_/de dag kyang gzhan dag gis yin la de dag kyang gzhan dag gis yin pa'i phyir thog ma med pa
[\[287a.5\]]nyid du 'grub po/_/snga na med pa'i snyan dngags la sogs pa gang yin pa de dag kyang gzhan gyis byas pa'i legs par byas pa kho na 'jug cing /_des byas pa'i tha snyad kyang thog ma med pa can yin no zhes bstan pa'i phyir bdag nyid kyi zhes bya ba la sogs pa smos te/_re zhig bdag nyid kyi spobs pa ste gang dag
[\[287a.6\]]gis rang nyid kyi blos bkod pa'i snyan dngags la sogs pa'i mtshan nyid can gyi tha snyad brdar byed pa'i skyes bu de dag kyang gzhan las mdor bsdus pa dang rgyas pa ltar thos pa de la rnam par rtog pa gang yin pa de dag gis bsdus pa na sbyar ba ste/_sde tshan du byas zhes bya ba'i don to/_/rnam pa de nyid kyis gzhung
[\[287a.7\]]la sogs pa 'jug pa'i rgyu'i phyir ro/_/bdag nyid kyi spobs pas gzhung brtsams su zin kyang dngos su gzhan sngon du song ba can nyid yin no/_/gal te 'o na ji ltar na de dag gzhan sngon du song ba can ma yin pa nyid du bstan zhe na/_de ni zhes bya ba la sogs pa smos te/_snyan dngags la sogs pa de
[\[287b\]]
[\[287b.1\]]ni gzhan sngon du song ba can ma yin no zhes brjod do zhes bya ba 'di dang sbyar ro/_/gzhan sngon du song ba can ma yin gyi/_'on kyang lha sbyin la sogs pa 'di nyid kyis byas pa brjod do zhes bya ba'i don to/_/ci'i phyir zhe na/_ston pa 'ga' zhig las don gyi rnam pa cung zad 'ongs pa'i phyir de ston par byed pa gcig ni
[\[287b.2\]]rgyun gyis med pa'i phyir ro/_/re zhig ji skad du bshad pa'i rnam pas bdag nyid kyi spobs pas bkod pa'i gzhung yang don dam par gzhan sngon du song ba can kho na yin na/_phal cher ji ltar mthong ba bzhin du 'jug pa can te/_gang dag la gzhan dag las ji ltar mthong ba bzhin du 'jug pa de dag la de skad ces bya'o/_/
[\[287b.3\]]yang dag pa dang log par 'jug pa can dag ste/_'jig rten gyi tha snyad gang dag la yang dag par log par 'jug pa yod pa de dag la de skad ces bya'o/_/de la yang dag par 'jug pa can ni mchod par bya ba la mchod pa la sogs pa'o/_/log par 'jug pa can ni 'dod pa dang nye bar ldan pa la sogs
[\[287b.4\]]pa dag ste/_de dag ni gsal ba kho nar gzhan sngon du song ba can yin no zhes bya ba'i don to/_/'di la 'khrul par dogs pa ni thog ma zhes bya ba la sogs pa smras te/_thog ma'i rtog pa ni dang po'i rtog pa dag ste/_de rnams la mthong ba med par tha snyad rnams las phyis 'jug par 'dod pa
[\[287b.5\]]ma yin nam/_de dag gi snga ma rnams las tha snyad dmigs pa ma yin te/_de dag nyid thog ma nyid yin pa'i phyir ro zhe na/_ma yin te zhes bya ba la sogs pas lan 'debs par byed do/_/legs par byas pa gzhan gyis bsgoms pas te/_sngon gyi skye ba'i rgyun rnams sngar mthong ba'i tha snyad kyis
[\[287b.6\]]bag chags su bsgos pa'i dang por brtags pa'i skyes bu de dag kyang rkyen ji lta ba bzhin te/_lhan cig byed pa thag nye ba ji lta ba bzhin du sad cing 'jug pa'i phyir/_de dag kyang gzhan sngon du song ba can ma yin pa dag ma yin no/_/gal te thog ma med pa can nyid yin pa'i phyir kla klo la sogs pa'i tha
[\[287b.7\]]snyad skyes bus ma byas pa nyid du 'gyur ro zhe na/_phyin ci log dang phyin ci ma log pa thams cad gang gi tshe/_rig byed dang 'dra bar skyes bus ma byas pa de'i tshe/_tha snyad thams cad thog ma med pa tsam de dang 'dra ba'i skyes bus ma byas pa nyid grub na'ang yon tan ci zhig 'gyur te cir yang mi rung ngo /_/
[\[288a\]]
[\[288a.1\]]de ltar na rnam pa gang gis mi slu ba'i phyir skyes bus ma byas pa nyid du 'dod kyi rigs kyi chos bsrung ba'i phyir ni ma yin na/_gang gis skyes bus ma byas pa de ni slu bar byed pa la la dag la ste/_'jig rten gyi tha snyad gang dag la yod pas skyes bus ma byas pa nyid de/_phyin ci ma log pa nyid sgrub par
[\[288a.2\]]byed pa ma yin pa ni 'khrul pa'i phyir skyes bus ma byas pa nyid kyi brtags pa des ci zhig bya/_de ltar 'jig rten pa dang rig byed pa'i ngag thog ma med pa can nyid yin pa'i phyir skyes bus ma byas pa nyid du mtshungs par 'gyur ba nyid du zin kyang /_gal te rigs pa las 'das nas rig byed kyi ngag skyes bus ma
[\[288a.3\]]byas pa nyid du 'dod pa de'i tshe/_rig byed kyi ngag dag kho na skyes bus ma byas pa yin na yang de'i brjod par bya ba'i don rnams la the tshom dag kyang yin te/_/skyes bus ma byas pa nyid du rtog pa na yang the tshom kho nar 'gyur ro/_/ci'i phyir zhe na/_don ni 'dus byas khyad par rnams te/_rig byed kyi don
[\[288a.4\]]'chad par byed pa'i slob dpon dag gi rtog pa dag go/_/khyad par rnams mthong ba'i phyir ro/_/gal te zhes bya ba la sogs pas 'chad par byed de/_skyes bus ma byas pa nyid yin na yang de'i don spobs pa ste/_gal te rig byed kyi ngag gis 'jug par 'dod pa can gyi rig byed kyi ngag gi don la
[\[288a.5\]]dmigs pa can gyi blo la bdag nyid ji lta ba bzhin du so sor nges pa bskyed par 'gyur ba de'i tshe/_phyin ci log pa'i don srid pa med pa'i phyir yid ches par 'gyur te/_skyes bus yid ches pa rnyed par 'gyur na/_de ni yod par ma yin te/_'di ji ltar 'don pa bzhin du sgro 'dogs pa dang skur pa 'debs
[\[288a.6\]]pa dag gis te/_don la lhag par 'jog pa dang don gzhan la bsnyon par byed ces bya ba'i don to/_/nges brjod kyi bstan bcos kyi tha snyad du byed pa na nges brjod pa'o/_/sogs pa'i sgras ni brda sprod pa la sogs pa gzung ngo /_/rig byed kyi ngag rnams tha dad par byed pa ste/_don sna tshogs su byed pa
[\[288a.7\]]mthong ngo /_/'chad pa tha dad pas brtags pa'i don rig byed kyi ngag rnams la yod pa ma yin no zhes bya ba yang log pa yin te/_gang gi phyir 'chad pa po tha dad pas nye bar byas pa'i phan tshun 'gal ba'i don de rnams kyang rig byed kyi ngag de dag la ni 'thad par 'gyur ba nyid ma yin te/_srid par 'gyur
[\[288b\]]
[\[288b.1\]]ro zhes bya ba'i don to/_/sgra de dag ni 'chad pa po tha dad pas nye bar brtags pa'i don thams cad rjod par byed pa ni srid pa'i phyir ro/_/rigs pa dang 'gal ba la sogs pa yang dbang po las 'das pa dag la mi 'jug pa'i phyir ro/_/de bas na re zhig rang gi don dag la the tshom za ba'i phyir rig byed kyi ngag
[\[288b.2\]]rnams la yid ches pa nyid med do/_/rig byed kyi ngag rnams ni bdag nyid don dang ldan pa ma yin gyi/_'on kyang brda'i dbang gis yin te/_gang zhig gang la 'jug par byed pa de ni don des don dang ldan pa yin no zhes bya ba'i don to/_/don la 'jug pa ste rjod par byed pa nyid dang 'jug pa ni brda gtso bo yin te/_
[\[288b.3\]]brda la rag las pa'i rgyu'i phyir ro/_/ngag gcig la yang brda ji lta ba bzhin du don gyi rnam par rtog pa du ma srid pa'i phyir the tshom kho na yin no/_/rang bzhin dang rkyen gyi rjes su 'brangs nas rig byed kyi ngag dag bshad pa'i phyir de dag kyang don nges pa can nyid yin pas na/_rig byed kyi ngag rnams don gyi
[\[288b.4\]]rnam par rtog pa du ma srid pa ma yin no zhes bya ba yang log pa yin no/_/ci'i phyir zhe na/_rang bzhin dang rkyen rnams ni don du ma brjod pa srid pa'i phyir ro/_/rang bzhin gcig ni don du ma dag rjes su brjod pa yin pa de bzhin du rkyen dag kyang yin pa'i phyir de'i gnas skabs can kho na yin te/_bsam pa
[\[288b.5\]]ji lta ba bzhin du byas pa tha dad pa'i phyir the tshom za ba kho na yin no/_/de ltar ni 'gyur na grags pa la brten nas rig byed kyi don nges pa'i phyir sgro 'dogs pa dang skur pa 'debs pa dag gis bshad pa'i khyad par gyis de'i don the tshom za ba ma yin no zhes bya ba de yang snying po yod pa ma yin no/_/ci'i phyir
[\[288b.6\]]zhe na/_grags su zin kyang gcig nyid du bdag nyid du khas mi len pa ste/_khas ma blangs pa'i phyir ro/_/'di ltar mtho ris dang lha'i bu mo la sogs pa'i sgra 'jig rten pa la don gzhan nyid du grags la/_dpyod pa pa rnams ni don gzhan nyid du don dang ldan par brjod mod kyi/_'on kyang ma grags pa'i
[\[288b.7\]]sgra mang ba nyid kyi phyir ro/_/'jig rten la ma grags pa'i sgra nyid gang dag yin pa de dag nyid rig byed la mang du mthong ba de bas na de la grags pa'i dbang gis nges pa ma yin no/_/de la de'i don te/_ma grags pa'i sgra'i don nges par byed pa la skyes bu'i 'chad pa pos bstan pa la rag lus pa'i phyir
[\[289a\]]
[\[289a.1\]]ro/_/des bstan pa ni skyes bus bstan pa ste/_de'i 'dod pa'i rjes su 'jug pa'i phyir te/_skyes bu'i 'dod pa'i rjes su 'jug pa'i phyir/_rig byed kyi don rnams nges pa med pa kho na yin te/_/gzhan yang rig byed smra ba 'di skyes bus ma byas pa nyid du sgrub na/_yi ge rnams sam
[\[289a.2\]]ngag sgrub par byed par 'gyur grang na ste/_gang gi rnam par rtog pa nyid kyis tshig rtog pa nyid kyi phyir/_rnam par rtog pa gnyis nye bar bkod pa yin no/_/yi ge'i rnam par rtog pa'i dbang du mdzad nas de la zhes bya ba la sogs pa smos te/_'jig rten pa'i yi ge dag las rig byed pa dag gi/_yi ge rnams
[\[289a.3\]]gzhan las khyad par med phyir/_yi ge rnams la ma byas pa nyid du sgrub par byed na 'bras bu cir 'gyur te cir yang mi 'gyur ro/_/'jig rten pa'i zhes bya ba la sogs pas 'chad par byed de/_gang gi phyir 'jig rten pa dang rig byed pa'i ngag dag gis yi ge dag tha dad pa ma yin no/_/'o na ci'i phyir zhe na/_ji
[\[289a.4\]]ltar rig byed pa'i yi ge a la sogs pa med par de ltar 'jig rten pa'i yang yin te/_gcig nyid du ngo shes pa nyid kyi phyir ro/_/ngo shes pa yod du zin kyang /_gal te 'jig rten pa dag las rig byed pa tha dad pa de'i tshe/_'jig rten pa dag las rig byed pa dag gi tha dad par khas len pa na 'jig
[\[289a.5\]]rten pa dang rig byed pa dag gi yi ge dag tha dad pa yod du zin kyang ngo shes pa yod pa na/_gnyi ga la yang gcig gi rnam pa can gyi shes pa thams cad skye pa de'i phyir/_tha dad du zin kyang ngo shes pa la khyad par med pa'i phyir ro/_/ngo shes pa de las gcig nyid ma grub par thal bar 'gyur ba'i phyir te/_
[\[289a.6\]]ngo shes pa'i shes pa mtshan nyid 'dra ba can las rig byed kyi ngag gis ngag thams cad la yi ge rnams gcig nyid du 'dod par grub par mi 'gyur ro/_/ji skad du bshad pa'i rnam pas ngo shes pa 'khrul pa'i phyir ro zhes bya ba ni bsdus pa'i don yin no/_/de bas na rig byed so so'i ngag yi ge du ma'i ngo bo
[\[289a.7\]]yin pa'i phyir byas pa dag las khyad par cung zad kyang med do zhes bya bar dgongs so/_/khyad par rtogs pa med pa'i phyir te/_gal te 'jig rten pa de dag gi las rig byed pa'i yi ge tha dad par 'gyur ba de bas na/_de dag khyad par dang bcas par rtogs par 'gyur na de ltar yang ma yin te/_khyad
[\[289b\]]
[\[289b.1\]]par rtogs pa med pa rgyu de'i phyir ro/_/rig byed pa'i yi ge rnams ma grub pa yin te/_'jig rten pa dag las rig byed dag gi khyad par ma grub po zhes bya ba'i don to/_/de bas na 'jig rten dang rig byed dag gi yi ge du ma'i ngo bo yin no zhes bya ba de ltar gnas so/_/ci ste 'jig rten pa dag gi las rig byed
[\[289b.2\]]rnams khyad par yod pa kho na yin mod kyi de yang de'i bye brag bzung du zin kyang phyis 'byung ba gcig gi rnam pa sgro 'dogs pa 'khrul pa can gyi ngo shes pas bsgribs pa de nyid kyi phyir ma nges pa yin no zhe na/_de'i phyir ngo shes pa las rtogs pa med par thal bar 'gyur ba'i phyir zhes bya ba smos te/_bum pa la
[\[289b.3\]]sogs pa dag gi skad cig ma re re tha dad par 'dzin pa nyid du zin kyang de la ngo shes pa 'khrul pa skye bar 'gyur ba de bas de la yang ngo shes las gcig nyid rtogs pa med par thal bar 'gyur ba'i phyir ro/_/khas blangs nas de skad du bshad nas 'jig rten pa dang rig byed pa dag gi ngag gi yi ge tha dad par
[\[289b.4\]]dpyod pa pa rnams khas mi len to zhes bstan pa'i phyir khas mi len pa'i phyir ro zhes bya ba smos te/_yi ge'i khyad par bdag nyid khas mi len pa'i phyir ro/_/'jig rten dang rig byed kyi yi ge tha dad pa skyes bus ma byas pa nyid du sgrub par byed pa na/_yi ge de dag 'jig rten pa dang rig byed thams cad la
[\[289b.5\]]mtshungs pa'i phyir ro/_/dpyod pa 'dis de ltar skyes bus ma byas pa nyid du sgrub par byed pa la yang yongs su spangs shing lhag mar byas pa ci zhig yod de yi ge'i rnam pa gang zhig skyes bus ma byas pa med cing /_cung zad kyang lhag mar byas par 'gyur ba med do/_/de ltar na 'jig rten dang rig
[\[289b.6\]]byed dag gi yi ge thams cad skyes bus ma byas pa'i rten can du khyad par med pa'i phyir/_'jig rten pa dang rig byed pa'i sgra'i tha snyad thams cad skyes bus ma byas pa nyid yin na thams cad bden pa ma yin pa ste/_thams cad phyin ci log ma yin pa ma yin no zhes bya ba'i don to/_/skyes bus ma byas pa nyid la
[\[289b.7\]]yang don phyin ci log pa srid pa'i phyir ro/_/phyir te gtan tshigs kyi phyir skyes bus ma byas pa nyid du rtogs pa'i yongs su ngal ba don med pa yin no/_/de ltar don phyin ci ma log pa nyid skyes bus ma byas pa nyid yin pa'i phyir/_der rtogs par 'dod pa phyin ci ma log pa dag skyes bus ma byas pa nyid
[\[290a\]]
[\[290a.1\]]yin na de don med par 'gyur ro/_/ci ste zhes bya ba la sogs pas phyogs gnyis pa nye bar dgod pa yin/_ngag skyes bus ma byas par 'dod pa de ni bden pa ma yin te 'di ltar/_ngag ni yi ge las tha dad par yod min te'o/_/ci'i phyir zhe na/_ngag yi ge rnams las tha dad par mi dmigs
[\[290a.2\]]pa'i phyir ro/_/kho bo cag gi zhes bya ba la sogs pas 'chad par byed de/_kho bo cag gis lha sbyin la sogs pa'i tshig dang ngag rnams kyi ste/_lha sbyin la sogs pa'i tshig rnams kyi ngag ba dkar mo skrod cig ces bya ba de lta bu la sogs pa gang yin pa de rnams kyi'o/_/yang na lha sbyin la sogs pa'i
[\[290a.3\]]tshig rnams dang ngag rnams kyi zhes bya ba'i don du blta bar bya'o/_/yi ge da la sogs pa snang ba gang yin pa de ma gtogs par yi ge'i rnam pa can ma yin pa'i tshig dang ngag tu snang ba gzhan gyi blo la ma mthong ngo /_/yi ge gnyis pa snang ba dang 'dra ba ste/_dper na yi ge da gcig snang bar gyur pa na de dang
[\[290a.4\]]dus mtshungs pa nyid kyi yi ge gnyis par snang ba med pa de dang 'dra bar ro/_/yi ge dag las tha dad pa tshig dang ngag snang ba med pa de lta na yang tshig dang ngag yod pa yin la/_da yang yi ge dag las tha dad pa yin no zhe na/_'dzin pa la zhes bya ba la sogs pa smos te/_'dzin pa ste blo la snang bar 'gyur
[\[290a.5\]]ba med na'o/_/ji lta bur gyur pa zhig ce na/_gzung bar 'dod pa ste/_dmigs pa'i mtshan nyid kyir gyur pa yod pa'i phyir nges par yod pa ma yin pa'am/_de bzhin du gzhan yi ge dag las shes par nus pa ma yin no/_/gal te yod pa nyid dgag pas gzhan nyid kyang bkag pa yin/_ci'i
[\[290a.6\]]phyir gzhan zhes smos she na/_de ni bden te/_'on kyang gzhan dag yi ge dag las tshig dang ngag gzhan du yod par 'dod pa de bas na/_gang gi yod pa nyid bstan par dka' ba nyid yin na de'i gzhan pa nyid gang las yin zhes khyad par du bstan pa'i phyir de skad du brjod do/_/rnam pa gzhan bzhin te/_
[\[290a.7\]]dper na rnam pa gzhan ci snang bar gyur pa na de la dmigs pa'i mtshan nyid kyir gyur pa'i rnam pa khyad par gzhan snang ba med pa de kho na bzhin no/_/gal te zhes bya ba la sogs pas gzhan gyi bsam pa'i dogs pa bsu ba yin no/_/gal te yi ge gzhan la mi srid pa can te/_don shes pa'i mtshan nyid kyi
[\[290b\]]
[\[290b.1\]]'bras bu tshig dag tha dad par byed pa go bar byed pa yin no zhe na ste/_'di ltar don rtogs pa'i lha sbyin la sogs pa'i tshig dang ngag rnams las mthong gi/_'di yi ge rnams las ni ma yin te/_de dag so so don med pa can nyid yin pa'i phyir dang /_yi ge gcig yod pa'i dus na yi ge gzhan med pas
[\[290b.2\]]tshogs pa med pa'i phyir ro/_/de bas na tshig dang ngag gang yin pa de las don 'di rtogs par 'gyur ba shes pa yod do zhe na/_'gyur na zhes bya ba la sogs pas 'gog par byed de/_yi ge de dag las don gzhan tshig la sogs pa 'gyur na/_gal te yi ge yod pa de dag la yang don rtogs
[\[290b.3\]]pa'i mtshan nyid can gyi 'bras bu de gnyis par 'gyur na 'gyur ba nyid yin te/_ji srid yi ge tshogs pa don rtogs pa'i phyir ro/_/brdas byas pa'i bsdus pa de tsam gyis don rtogs/_gal te zhes bya ba la sogs pa ni gzhan gyi yin te/_yi ge dag las don rtogs par 'gyur ba ma yin no/_/ci'i phyir
[\[290b.4\]]zhe na/_tshig dang ngag gzhan dag la yi ge de khyad par med pa yin na yang don rtogs pa med pa'i phyir ro/_/gal te yi ge dag las don rtogs par 'gyur ba de'i tshe/_mtsho zhes bya ba'i tshig 'di las don ci 'dra bar rtogs par 'gyur ba nyid do zhes bya ba 'di las kyang 'gyur te/_gnyi ga la yi
[\[290b.5\]]ge dag mtshungs pa'i phyir ro/_/de bzhin du yi ge dang 'dra ba can gyi ngag snga mar 'gyur ba can gyi dag las kyang don rtogs par 'gyur ba bas phyi ma las kyang 'gyur na/_'gyur ba ma yin pa de bas na yi ge dag las don rtogs pa'i mtshan nyid can gyi 'bras bu ma yin no zhe na/_ma yin te zhes bya ba la sogs
[\[290b.6\]]pas lan 'debs par byed de/_yi ge de dag ni ngag gzhan dag la khyad par med par ma grub pa'i phyir ro/_/de ltar na gang gcig gi yi ge gang yin pa de dag nyid ngag gzhan gyi ma yin te/_skyes bu'i 'bad rtsol gyi bye brag gis ngag so so la yi ge tha dad pa kho na 'byung ba'i phyir ro/_/gal te ngag
[\[290b.7\]]gzhan la yang yi ge gcig gi rnam pa can gyi blos yi ge de nyid 'di yin no zhes ngo shes pa yin la/_ngo shes pa'i rtags de las ngag rnams las yi ge'i khyad par yang grub pa yin no zhe na/_de ni de lta ma yin no/_/ci'i phyir zhe na/_ngo shes pa de ni 'khrul pa'i phyir te ngo shes pa ni gzugs
[\[291a\]]
[\[291a.1\]]mtshungs pa lus la sogs pa dngos su ngo bo tha dad pa can rnams la yang 'dra bas 'khrul pa la snang ngo /_/dpe med pa nyid kyi phyir te/_ngo shes pa la dpe nyid med pa'i phyir/_ngo shes par 'gyur ba gnyi ga la grub pa'i dpe gcig yod pa ma yin te/_ngo shes pa ni sngon mthong ba'i dran pa bskyed par
[\[291a.2\]]'gyur ba na/_'ga' zhig gi tshe yang gcig las gyur pa ma yin te/_rtag tu tha dad pa rnams ngo shes pa'i phyir ro/_/de bas na ngag so so la yi ge tha dad pa de dge nyid kyi khyad par las don rtogs pa'i khyad par yin no zhes bya ba der gnas pa yin no/_/gal te yi ge'i khyad par las don 'di rtogs
[\[291a.3\]]pa'i khyad par mi 'dod kyi/_'on kyang yi ge'i khyad par med pa yin na yang de las tha dad pa'i ngag gi khyad par don rtogs pa'i khyad par de nyid ni 'bras bu'i khyad par yin par 'gyur na/_don rtogs pa de yang ngag las 'gyur ro/_/ngag de yang dbang po las 'das pa ste/_yi ge ma gtogs par
[\[291a.4\]]blo'i dbang po la mi snang ba'i phyir ro/_/gang las 'gyur ba ste/_ngag la rtogs par mi 'gyur ro/_/gang gis 'bras bur gyur pa des tshig dang ngag rjes su dpog par 'gyur te/_tshig la sogs pa dmigs par ma gyur pa ni don rtogs pa'i yan lag ma yin no//_//bam po nyi shu rtsa
[\[291a.5\]]brgyad pa/_de ltar mi 'gyur na dbang po dang 'dra bar ngag ma mthong du zin kyang thag nye ba tsam gyis rtogs pa skyed par 'gyur ro zhe na/_de ni 'di ltar ngag thag nye ba tsam gyis rtogs pa skyed par khas len na ni ma byang ba'i yang ste/_skyes bu brda la ma byang bas kyang ngag las don rtogs par 'gyur na/_
[\[291a.6\]]de ltar ni ma yin no/_/de bas na ngag ces bya ba yi ge dag la don gzhan du 'gyur ba cung zad kyang med na gang skyes bus ma byas pa nyid du bsgrub par 'gyur/_de med pa'i phyir te/_ngag med pa'i phyir yi ge 'ba' zhig lhag mar byas par 'gyur ro/_/thams cad la khyad par med cing de dag kyang skyes bus
[\[291a.7\]]ma byas pa nyid du sgrub par byed pa na/_rig byed kyis khyad par du ma byas pa'i ngo bo cin du 'jig pa'i ngag la gnas pa'i yi ge rnams kyang skyes bus ma byas pa nyid du bsgrub par bya ba'i phyogs dang po ste/_yi ge skyes bus ma byas par sgrub pa'i phyogs 'di la yongs su ngal ba don med pa yin no zhes bya
[\[291b\]]
[\[291b.1\]]ba lan btab zin pa yin no/_/gzhan yang yi ge de ga las don gzhan du 'gyur ba'i ngag yod pa ni bla ste/_ngag don gzhan du 'gyur ba de rtogs par 'gyur na/_yan lag du ma'i bdag nyid can nam/_yan lag med pa can du 'gyur grang ste/_rnam pa gzhan mi srid pa'i phyir ro/_/ngag yan lag du ma can
[\[291b.2\]]nyid du rtogs par 'gyur na/_ngag gi bdag nyid du 'gyur ba'i yan lag de dag re re don dang mi ldan pa'am don dang ldan pa can du 'gyur grang na/_de la phyogs dang po la brten nas yan lag ces bya ba la sogs pa smos te/_gal te ngag yan lag du ma'i bdag nyid yin par rtogs pa na ngag gi bdag
[\[291b.3\]]nyid du 'gyur ba'i yan lag de rnams tha dad don med nyid yin no/_/gal te zhes bya ba la sogs pas 'chad par byed de/_ngag de'i yan lag de dag kyang du ma yin na tha dad pa'i rang bzhin te/_ngo bo nyid don med pa can dag yin pa de'i tshe/_yan lag du ma tshogs pa'i yan lag can yang don med pa can de
[\[291b.4\]]dang 'dra'o/_/de bas na don med pa can nyid kyi rjod par byed pa'i ngo bo ma yin pa can gyi yan lag 'dus pa de dngos po can min te/_dngos can te rjod par byed pa'i ngag gi ngo bo ste/_don dang ldan pa zhes bya ba'i tha tshig go/_/sgro btags par 'gyur ba brtags pa seng ge nyid sogs bzhin te/_dper na
[\[291b.5\]]bram ze'i bu sang ge zhes bya ba la sogs pa bram ze'i bu la sogs pa la nye bar btags pa de'i ngo bo can ma yin pa rnams la seng ge nyid la sogs pa sgro btags pa de dang 'dra'o zhes bya ba'i don to/_/don dang ldan pa zhes bya ba'i tha tshig go bas/_'chad par byed de don dang ldan pa'i bdag nyid rjod
[\[291b.6\]]par byed pa'i rang bzhin kho na dag yin no/_/ngag gi yan lag de dag kyang bdag nyid don med pa can gyi yan lag de dag la ngag gi bdag nyid don dang ldan pa des rtogs pas sgro btags par 'gyur ro/_/bram ze'i khye'u la sogs pa la seng ge nyid la sogs pa dang 'dra ba yin pa rgyu'i phyir/_rjod
[\[291b.7\]]par byed pa'i bdag nyid de rtogs pas sbyar ba nyid yin pa'i phyir/_skyes bus byas pa kho na yin no/_/bshad ma thag pa'i nyes par ma gyur cig snyam pas ngag gi yan lag de dag so sor don dang bcas par 'dod pa de'i tshe/_yan lag rnams re re don dang bcas nyid yin na yang /_du ma nyid rtogs log pa yin te/_
[\[292a\]]
[\[292a.1\]]ngag yan lag du ma can nyid du rtogs pa don med pa yin no/_/yan lag gcig kyang don yongs su rdzogs pa can nyid yin pa'i phyir gang gi tshe/_ngag gi don ma lus par rdzogs pa de'i tshe/_de lta bur gyur pa'i yan lag mang po brtags pa dag gis ci zhig bya zhes bya ba'i don to/_/gang gi
[\[292a.2\]]tshe yan lag kyang don dang ldan pa yin pa de'i tshe/_yan lag gcig ni rtogs pas kyang ste/_ngag gi yan lag gcig gzung bas kyang ngag gi don dag rtogs par 'gyur ro/_/don zhes bya ba la sogs pas 'chad par byed de/_sgra'i ngo bo gang la don yongs su rdzogs pa yod pa de la de skad ces bya'o/_/de ltar
[\[292a.3\]]gyur pa'i sgra'i ngo bo ni ngag yin gyi gzhan ni ngag gi mtshan nyid ma yin no/_/ngag tu rtogs pa'i yan lag de dag kyang so so so sor te/_re re de lta bu'i rnam pa zhes bya ba'i don yongs su rdzogs pa can yin te/_ngag gi don rtogs pa skyed par byed ces bya ba'i don to/_/phyir te gtan tshigs kyi yan
[\[292a.4\]]lag so so de dag ngag gi yin par 'gyur ro/_/de ltar yan lag du ma can ni ngag ma yin te/_yan lag du ma dang ldan pa ngag gcig tu mi 'gyur ro zhes bya ba'i don to/_/ngag tu ma thob pa dang ldan par 'gyur ro zhes bya ba'i don to/_/yan lag re re dag rjod par byed pa nyid yin na yan lag gcig
[\[292a.5\]]rtogs pas kyang ngag gi don ma lus par rtogs pa'i phyir yan lag gzhan la nyan par ltos par mi 'gyur ro/_/yan lag gcig rtogs pas kyang ngag gi don rtogs pa yin na ni yan lag de dus la sdod par mi 'gyur ro/_/ci'i phyir zhe na/_cha shas med pa'i bdag nyid can te/_cha shas
[\[292a.6\]]med pa'i rang bzhin can gyi yan lag dag de ni skad cig ma gcig gis rtogs par 'gyur ba'i phyir ro/_/ci'i phyir zhe na/_shes pa gcig skyed pas na yan lag cha med par ma lus par khong du chud pa'i phyir ro/_/de ltar ma yin na zhes bya ba ni gal te shes pa'i skad cig ma gcig gis thams cad 'dzin par mi
[\[292a.7\]]'gyur ba de'i tshe/_bzung ba dang ma bzung ba'i rang bzhin dag gcig pa nyid du 'gal ba'i phyir te/_gcig la gnyis dag mi rung ba'i phyir ro/_ci ste ngag la yan lag du ma nyid du brtags pa nyams par ma gyur cig snyam pas yan lag thams cad cig car thos par 'dod pa de'i tshe/_yan lag thams
[\[292b\]]
[\[292b.1\]]cad cig car thos pa na yang dus kyi tha dad du mi rung ngo /_/yan lag ces bya ba la sogs pas 'chad par byed de/_yan lag gzhan la ltos pa med par yan lag gcig kho na las ngag gi don grub pa'i phyir te/_ngag gi don nges pa'i rgyu'i phyir ngag gi yan lag du ma nyams par ma gyur cig snyam pas ngag gi yan
[\[292b.2\]]lag thams cad cig car thos par 'dod pa de'i tshe yang dus la sdod pa mi rigs pa yin no/_/ci'i phyir zhe na/_yan lag gcig rtogs pa'i dus nyid na yan lag so sor don dang ldan par 'gyur ba thams cad don gcig kho na las de'i don grub pa'i phyir yan lag gzhan ni don med pa can du 'gyur ba'i phyir
[\[292b.3\]]ro/_/de yang bshad ma thag pa kho na yin no/_/yan lag thams cad cig car 'dzin pa la gzhan skyon 'di yod do zhes bstan pa'i phyir cig car zhes bya ba la sogs pa smos te/_cig car thos na yang ste yan lag thams cad cig car 'dzin par khas len pa na don tha dad pa dag la zhes bya ba brjod par bya ba
[\[292b.4\]]so so ngag la yan lag tshogs pa rnams mthong ba'i nus pa med pa can dag gis don dang ldan pa nyid kyang mi 'grub po/_/de ni de ltar 'gyur na gal te yan lag tshogs pa rnams kyi don mthong ba ste/_don rtogs pa'i phyir yan lag tha dad pa rnams kyang don rtogs pa skyed pa'i nus pa yod pa de bas na
[\[292b.5\]]skyon 'di med do zhe na de ni ma yin no/_/ci'i phyir zhe na/_tha dad pa ste/_yan lag so so dag la yod pa ma yin pa'i ngo bo don ston par byed pa'i rang bzhin ni tshogs pa rnams la yang mi srid pa'i phyir ro/_/yan lag tha dad pa'i ngo bo gang yin pa de las gzhan pa'i tshogs pa dag gi don ston par nus pa'i ngo
[\[292b.6\]]bo gzhan 'byung ba de bas na skyon yod pa ma yin no zhe na/_don gzhan gyi skye ba'i phyir ro zhes bya ba smos te/_nus pa med pa'i ngo bo snga ma las don gnas nus pa mi skye ba'i phyir te/_yi ge rnams ni rtag pa nyid kyi phyir zhes bya bar dgongs so/_/gal te mi rtag par smra ba la yang skyon 'di ci'i phyir med ce na/_
[\[292b.7\]]re zhig ces bya ba la sogs pa smos te/_re zhig sgra skye bar smra ba gang yin pa de la bshad ma thag pa'i skyon 'di nyid yod pa ma yin no/_/ci'i phyir zhe na/_sgra skye bar smra ba de'i so sor nus pa med pa'i yan lag rnams kyang skyes bu'i 'bad rtsol la sogs pa'i phan 'dogs pa'i khyad par las tshogs
[\[293a\]]
[\[293a.1\]]pa'i gnas skabs kyi don ston par nus pa'i mtshan nyid kyis phul du byung ba dang ldan pa'i don rtogs pa'i mtshan nyid can gyi 'bras bu'i khyad par la nye bar sbyor ba'i phyir ro/_/rtag par smra ba'i yan lag re re dag gi nang nas yan lag gcig las kyang don rtogs pa'i phyir yan
[\[293a.2\]]lag gzhan du rtogs pa don med pa'i phyir ro/_/re zhig de ltar ngag yan lag dang bcas pa'i skyon bshad nas/_da ni yan lag med pa'i phyogs kyi dbang du mdzad nas ci ste zhes bya ba la sogs pa smos te/_ngag gcig kho na yan lag med par 'gyur ba yin na de la ngag gcig nyid na yang tha dad pa
[\[293a.3\]]med pa ste/_tha dad pa med cing cha med pa'i go rims 'dzin par mi srid phyir dus tha dad pa nyid ni mi rung ngo /_/gang gi phyir gcig la rim bzhin du rtogs par mi rigs so/_/ci'i phyir zhe na/_bzung ba dang ma bzung ba dag tha dad pa med pa'i phyir go rims bzhin du gzung bar 'gyur ba gang yin pa de
[\[293a.4\]]ni bzung ba'i rang bzhin las gzhan ma bzung ba'i rang bzhin yod pa ma yin no/_/gal te ngag dag go rims med par 'dzin par 'gyur ro zhe na/_go rims bzhin du zhes bya ba la sogs pa smos so/_/ci'i phyir zhe na/_ngag thams cad kyi 'chad pa po'i tha snyad kyi dus dang nyan pa po'i thos pa'i dus dang dran
[\[293a.5\]]pa'i dus gang yin pa de ni mig 'dzums pa'i skad cig ma du ma can gyi go rims kyis yongs su rdzogs pa'i phyir ro/_/mig 'dzums pa'i gang la skad cig ma du ma yod pa de ni mig 'dzums pa'i skad cig ma du ma can no/_/de'i go rims kyang rim pa bzhin du skye ba yin te go rims des so sor skyed
[\[293a.6\]]pa'i phyir ro/_/skad cig ma du mar gyur pa'i mig 'dzums pa'i skad cig ma du ma can gyi go rims su 'gyur ba dag dang /_ngag gcig gi tha snyad la sogs pa'i mtshan nyid mtshungs pa nyid kyi phyir ro/_/blo'i skad cig ma gcig gis ngag 'dzin pa ni ma yin gyi/_'on kyang go rims su gyur pa du mas yin
[\[293a.7\]]no zhes bya ba ni bsdus pa'i don to/_/gal te yi ge ngag gi go rims kyis 'di 'dzin pa yin gyi go rims bzhin du ma yin no zhe na/_yi ge'i ngo bo la zhes bya ba la sogs pa smos te/_yi ge'i ngo bo la ma reg pa can te yi ge'i ngo bo las tha dad pa dang blo'i skad cig ma la snang ba can gyi sgra'i bdag nyid ni mi snang
[\[293b\]]
[\[293b.1\]]ba'i phyir ro/_/ci'i phyir zhe na/_yi ge'i go rims kyis rtogs pa'i phyir te/_yi ge'i go rims kho nas ngag rtogs pa'i phyir ro/_/yi ges byas pa'i go rims med pa snang ba ni yang dag par rig pa med pa'o/_/de bas na yi ge'i go rims tsam gyis ngag tha dad par rigs pa ma yin no/_/de khyad
[\[293b.2\]]par med pa yin na yang ste/_yi ge rnams khyad par med par 'dod na yang ngag gi khyad par yi ge'i go rims bzhin du byas pa nyid kyi phyir go rims dang ldan par rtogs pa yin gyi cig car 'gyur ba ni ma yin no/_/gang gi tshe ngag gi yi ge'i go rims kyis byas pa la ltos pa med pa de'i tshe/_yi ge'i go
[\[293b.3\]]rims kyis phan btags pa la ltos pa med pa'i phyir gang ci ltar yang rung ba'i yi ge de dag gi go rims gzhan dag gi go rims de'am/_go rims gzhan dag tu yang rab tu sbyar ba dag gi ngag las rtogs par 'gyur te/_mtsho yod do zhes rab tu sbyar ba na ro yod par rtogs par 'gyur ro/_/yi
[\[293b.4\]]ges phan btags la ltos pa med pa nyid kyi phyir yi ge med pa dag gis kyang ngag rtogs par 'gyur ro/_/yi ge'i phan 'dogs pa la ltos su zin kyang yi ge rnams kyis ngag la phan 'dogs par nus pa ma yin no/_/ci'i phyir zhe na/_go rims dang ldan pa'i yi ge de dag gis ngag gi go
[\[293b.5\]]rims med pa la phan 'dogs par mi rung ba'i phyir ro/_/go rims dang ldan pa dag gis go rims dang ldan pa nyid la phan 'dogs par bya ba yin pa de ltar na phan gdags par bya ba'i go rims dang ldan pa nyid du 'gyur na/_de ltar ni ma yin te/_'di ltar yi ge med par yang dag 'dzin par 'gyur
[\[293b.6\]]ro/_/gal te yi ge go rims dang mi ldan pa nyid dag la phan 'dogs par mi 'gyur ro zhe na/_go rims med pa yang zhes bya ba smos te/_yi ge rnams kyi go rims med par brjod pa ste/_tha snyad du bya bar mi nus pa nyid kyi phyir ro/_/yi ge'i go rims med pa can yang dag la phan 'dogs par byed pa ma
[\[293b.7\]]yin no/_/de bas na 'di ltar go rims med pa dag yin te/_go rims dang ldan pa nyid dang go rims dang mi ldan pa nyid dag las rnam pa gzhan yod pa ma yin pa de ltar na/_rnam pa gzhan med pa'i phyir yi ge dag la phan 'dogs par byed pa ma yin no zhes bya bar gnas so/_/ngag la yi ge dag yod pa ma
[\[294a\]]
[\[294a.1\]]yin te/_ngag gi yi ge'i bdag nyid can ma yin pa gang gis yi ge'i go rims kyis phan btags pa'i phyir ro/_/go rims kyis ngag rtogs pas gcig pa nyid nyams pa yin no/_/'o na ci yin zhe na/_gal te yi ge dag la don gzhan du 'gyur ba sgra'i ngo bo dag ces bya ba gcig po
[\[294a.2\]]nyid ni gsal byed yi ge dag ni go rims dang ldan pas gsal bar byed pas na gsal byed kyi go rims kyi dbang gis ngag gcig po de yang don dam par go rims dang yi ge rnam par 'byed pa dag dang bral du zin kyang /_go rims dang ldan pa dang yi ge rnam par 'byed pa dang ldan par skyes bu la snang ngo zhe na/_
[\[294a.3\]]lan du gsal byed ces bya ba la sogs pa smos te/_gcig la ni rim bzhin du rtogs par mi rigs te zhes bya ba la sogs pas gsal byed kyi go rims dang ldan pas gsal bya ngag go rims med pa spangs zin pa ste lan btab zin to/_/ci'i phyir zhe na/_gcig la gsal ba dang gsal ba ma yin
[\[294a.4\]]pa'i ngo bo ma yin pa ni 'gal ba'i phyir ro/_/gsal ba'i rang bzhin las gzhan gsal ba'i ngo bo khyad par can gcig la yod pa ma yin na gang gis phyis gsal bar byed par 'gyur/_sun 'byin pa gzhan yang bstan pa'i phyir ngag ces bya ba la sogs pa smos te/_ngag gang la yi ge dang cha yod pa ma
[\[294a.5\]]yin pa ste ngag yi ge dang cha med pa can de khas len na skyes bu ma lus par thos pa med na ni lus pa med par ma thos pa ste/_yi ge'i go rims bzhin du mnyan pa'i phyir dum bur nyan par byed ces bya ba'i don to/_/'ga' zhig gi tshe yang dag cha med pa mnyan pa dang rtogs par mi 'gyur ro/_/ci'i phyir
[\[294a.6\]]zhe na/_ngag gcig la cha ste cha shas med pa'i phyir ro/_/gang zhig gang la yod pa ma yin pa de ni de la blo ma 'khrul pas gzung bar bya ba ma yin zhing /_gsal bar byed pa go rims dang ldan pas phan btags pa'i phyir de 'khrul pa yin no zhes brjod par mi nus te/_go rims dang ldan pa de dag
[\[294a.7\]]gi go rims med pa phan 'dogs par mi rung ba'i phyir ro zhes bshad pa nyid kyi phyir ro/_/ci ste go rims dang ldan pa'i gsal byed kyi rjes su byed pa rigs pa ma yin du zin kyang khas len pa de bas na cha med pa mnyan pa yin no zhe na/_yang 'ga' zhig kyang zhes bya ba la sogs pa smos te/_
[\[294b\]]
[\[294b.1\]]skyes bu 'ga' zhig gis cha med pa ste/_cha gzung ba dang bral ba'i ngag ma lus pa mnyan par mi 'gyur te cha rnams ni go rims bzhin du rtag tu thos pa'i phyir rtag tu cha nyid mnyan par 'gyur zhes bya ba'i don to/_/yi ge ma lus pas legs par byas pa gang yin pa de blo gang la yod pa de ni yi ge ma lus pas
[\[294b.2\]]legs par byas pa dang ldan pa'o/_/yi ge tha ma'i de ma thag tu 'byung ba can ni blo tha ma ste ngag cha med pa nges par gzung ngo zhes bya ba'i rtogs pa yang legs pa yin no/_/ci'i phyir zhe na/_ji skad du bshad pa'i yi ge'i ngo bo la ma reg pa can yin te/_yi ge'i ngo bo la reg pa dang bral ba de la ste cha med pa
[\[294b.3\]]zhes bya ba'i don to/_/skyes bu 'ga' zhig kyang 'ga' zhig gi tshe yang rtogs pa med pa'i phyir ro/_/'di ltar blo tha ma la yang dag nges par gzung ba na/_yi ge'i go rims dang ldan pa kho na nges par byed kyi cha med pa ni ma yin no/_/yi ge rnams kyi go rims med par mi 'dzin pa de bas na/_yi ge rnams
[\[294b.4\]]kyang go rims med par rtogs pa med pa'i phyir/_'on kyang go rims kho na bzhin du rtogs pa'i phyir ro/_/gsal byed go rims bzhin du nges par gzung ba'i phyir gang las ngag ces bya ba go rims med pa blo gcig gis gzung bar bya ba yin/_gal te yi ge tha ma rtogs pa'i dus phyis dag ma lus pa nges
[\[294b.5\]]par gzung ba yod do zhe na/_yi ge tha ma zhes bya ba la sogs pa smos te/_yi ge tha ma rtogs pa las phyis te/_yi ge tha ma rtogs par cha med pa gzhan te cha shas med pa'i dum bu med pa zhes bya ba'i don to/_/sgra'i bdag nyid lta bur gyur pa nye bar rtogs pa ma yin no zhes bya bar sbyar ro/_/smra ba po bdag
[\[294b.6\]]nyid 'dis kyang ji skad bshad pa'i sgra'i bdag nyid nges par byed pa ste/_nges par gzung ba ma yin no/_/smra ba po 'di gal te 'di ltar blo tha ma la ngag 'di sgra cha shas rdzogs pa yan gar ba snang bar 'gyur ro zhes kho bos smras pa gal te 'gyur na legs par 'gyur ba de ltar na dge ba 'dod pa na mngon
[\[294b.7\]]par 'dod pa'i don la bsngags pas rmongs pa'i blo can rmi lam bzhin du spyod de gnyid ma log tu zin kyang rmi lam la gnas pa bzhin du bdag nyid la spyod par byed do/_/gal te nyams su myong ba'i shes pas tshig dang ngag go rims med par 'dzin par 'gyur ba ni ma yin gyi/_'on kyang dran pa'i shes
[\[295a\]]
[\[295a.1\]]pas tshig dang go rims med pa gzung ba yin no zhe na/_tshig dang zhes bya ba la sogs pa smos te/_dran par 'gyur ba'i tshig dang ngag gi 'brel pa can gyi yi ge dag kyang tshig dang ngag gi khyad par rnam par 'jog par byed pa na/_yi ge'i go rims kyis khyad par med par go rims
[\[295a.2\]]med pa can gyi blo gcig la nges par 'gyur ba ma yin gyi/_'on kyang nyams su myong ba dang 'dra bar dran pas kyang go rims kho nas yin no zhes bya ba'i don to/_/gal te blo tha ma go rims med pa can la yi ge'i go rims kyi khyad par med par nges par 'gyur ba de'i tshe/_blo go rims med pa can de la yang snga phyi med
[\[295a.3\]]pa'i phyir yi ge cig car snang bar 'gyur bas na/_des byas pa ste yi ge'i go rims dang bral ba'i tshig dang ngag gi khyad par de dag khyad par te bye brag med par gyur to/_/yi ge rnams kyi go rims kyi khyad par snang ba nyid kyi phyir tshig dang ngag dag phan tshun tha dad pa yin no/_/de med na de mi 'gyur ro zhes
[\[295a.4\]]bya ba'i don to/_/yi ge'i go rims dang bral ba'i sgra'i ngo bo gzhan kho na tshig dang ngag tu 'gyur ro zhe na/_yi ge zhes bya ba la sogs pa smos te/_sgra'i ngo bo gang la yi ge'i go rims med pa de ni yi ge'i go rims med pa can gyi sgra'i ngo bo ste/_yi ge dag las gzhan ma mthong ngo zhes yi ge'i ngo bo la ma reg
[\[295a.5\]]pa de'i tshe 'ga' zhig gi tshe rtogs pa med pa nyid dang /_yi ge rnams kyang go rims med pa rtogs pa med pa'i phyir zhes 'das ma thag tu bshad zin pa'i phyir ro/_/gzhan sgra'i ngo bo tshig dang ngag gi bdag nyid can yi ge'i go rims med pa can yod na yang sgra'i ngo bo de mi rtag pa'am/_rtag par 'gyur
[\[295a.6\]]grang na ste dngos po rnam pa gzhan med pa'i phyir ro/_/gal te mi rtag pa yin na/_de'i tshe skyes bu su'i 'bad rtsol gyi rjes su byed pa'i phyir rtsol ba las byung mi rtag na/_de ci skyes bus byas pa min te/_de ltar na skyes bus byas pa yin par 'gyur ro/_/mi rtag pa ni gdon mi za bar mi 'gyur rgyu
[\[295a.7\]]'ga' zhig las skyes pa dang ldan par 'gyur ba yin no/_/ci'i phyir zhe na/_de lta bas na yod pa nyid glo bur ba ste rgyu dang bral ba nyid du khas len na yul la sogs pa nges par mi 'gyur ro/_/sogs pa'i sgras ni dus dang dngos po nges par mi 'gyur te/_thams cad du thams cad kyi tshe dngos por
[\[295b\]]
[\[295b.1\]]'gyur ro zhes gong du bshad zin to/_/ngag de yang skyes bu'i 'bad rtsol las sngar ma dmigs shing phyis yod pa ni 'bad rtsol gyis 'phangs pa byed pa'i yon tan skyes bu gang la yod pa de dag la mthong la gzhan du ste brjod par 'dod pa med pa dang /_byed pa po'i yon tan dang bral ba dag la ma mthong ngo /_/de ltar
[\[295b.2\]]ngag la rjes su 'gro ba dang /_ldog pa'i mtshan nyid can gyi rgyu'i chos skyes bu'i byed pa mthong ba'i phyir skyes bu'i byed pa nyid ngag gi rgyu yin pa de bas na rig byed kyi ngag dag kyang skyes bus byas pa yin par 'gyur ro/_/ci ste ngag de rtag pa yin pa de'i tshe/_ngag rtag pa nyid yin na yang ste/_khas len na'ang
[\[295b.3\]]ngag rtag par ni dmigs par 'gyur ro/_/ci'i phyir zhe na/_rtag pa de la sgrib g.yogs med pa'i phyir te/_sgrib par byed pa med pa'i phyir zhes bya ba'i don to/_/ci ste zhes bya ba la sogs pas 'chad par byed de/_ci ste yi ge'i go rims dang bral ba'i tshig dang ngag gi bdag nyid can gyi sgra'i ngo bo rtag
[\[295b.4\]]pa dang dmigs pa'i rang bzhin can du 'gyur na ste/_gang la dmigs pa'i rang bzhin yod na zhes tshig rnam par sbyar ro/_/dmigs pa de'i rang bzhin rtag pa de ni 'ga' zhig gi tshe yang nyams shing 'grib pa med pa'i phyir rtag tu dmigs par 'gyur ro/_/gang gi phyir gal te shes pa skyed pa'i mtshan
[\[295b.5\]]nyid can gyi nus pa 'ga' zhig las kyang 'pho ba med pa de ltar na de rtag par 'gyur ro/_/ci'i phyir zhe na/_shes pa skyed pa'i nus pa de'i bdag nyid can nyid yin pa'i phyir te/_rtag par mngon par 'dod pa'i sgra'i rang bzhin can nyid yin pa'i phyir ro/_/sgra la shes pa skyed pa don gzhan du 'gyur ba ma yin pa
[\[295b.6\]]de bas na shes pa bskyed pa'i nus pa sgra las don gzhan du 'gyur ba ni don gzhan du gyur pa yin na/_dngos po la phan mi 'dogs par thal bar 'gyur ba'i phyir ro zhes bya ba'i skabs su sngar bkag zin pa nyid kyi phyir ro/_/gal te bsgrib pa'i phyir brtag pa ma dmigs pa yin no zhe na/_dmigs
[\[295b.7\]]pa'i zhes bya ba la sogs pa smos te/_ngag dmigs pa'i bdag nyid can bzung ba'i rang bzhin can la dmigs pa'i sgrib g.yogs su gyur pa cung zad kyang yod pa ma yin te/_de sgrub pa'i tshad ma med pa'i phyir ro/_/khas blangs nas kyang brjod par bya ba ste/_sgrib g.yogs su brtag pa de yod cing snang du zin
[\[296a\]]
[\[296a.1\]]kyang ngo /_/ci lta bur gyur pa'i zhe na/_de'i bdag nyid nyams pa med pa ste sgra brtags pa'i bdag nyid 'pho ba med par nus pa zil gyis mnan par mi rung ste/_shes pa skyed pa'i nus pa zil gyis mnan par mi rung ba'i phyir ro/_/'di ltar sgra'i bdag nyid de phul du byung ba skyed par mi byed na ni
[\[296a.2\]]sgrib par byed pa mngon par 'dod pa cung zhig byed pa zhes bya ba ma yin no/_/don cung zhig mi byed na yang gang la sgrub par byed pa ste shes pa skyed pa'i gags byed pa'am gzhan zhes bya ba rnam pa gzhan gyis gnod par byed pa ste ma yin no zhes bya ba'i don to/_/de ni mang du dpyad zin pa ste de ni sngar rnam par
[\[296a.3\]]dpyad zin to/_/cung zhig mi byed pa yang sgrib par byed pa nyid du mthong ngo zhes brjod pa'i phyir gzhan gyis bum pa zhes bya ba la sogs pa smras te/_bum pa la sogs pa dag la rtsig pa la sogs pa dag gis phul du byung bar ci zhig skyed par byed pa'am/_nus pa phul du byung ba nyams pas ci zhig byed na
[\[296a.4\]]gang gi sgrib par byed par 'dod/_de bas ni ji ltar de dag gi phul du byung ba skyed pa med par yang bum pa la sogs pa dag la sgrib par byed par 'dod pa de ltar sgra rtag pa la cung zhig sgrib par 'gyur ro zhes bsams pa'o/_/de dag ces bya ba la sogs pas lan 'debs par byed pa rtsig pa la sogs pa de
[\[296a.5\]]dag bum pa la sogs pa 'ga' zhig la phul du byung ba ste khyad par can gyi rang bzhin byed pa yin no zhes ni mi smra'o/_/'o na ji ltar sgrib par byed pa zhes brjod ce na/_'on kyang zhes bya ba la sogs pa smos te/_bum pa'i skad cig ma thams cad skyes bu'i dbang po'i shes pa thams cad rgyu ma yin no/_/'o
[\[296a.6\]]na ci yin zhe na/_phan tshun 'dus pa yul dang dbang po dang snang ba rnams ni gcig la gcig khyad par can gyi skad cig ma gzhan skyed pa'i rgyu'i phyir ro/_/de ltar ni 'gyur na phan tshun phul du byung ba ma thob pa can nyid ci'i phyir skyed par mi byed ce na/_de ni ma yin no/_/ci'i phyir zhe na/_phan gdags par
[\[296a.7\]]bya ba ma yin pa ste/_gzhan gyi phul du dbyung ba ma yin pa ni gzhan phan 'dogs par byed pa la ltos pa mi rung ba'i phyir ro/_/gzhan dag gi phul du byung bar bya ba ma yin pa can rtag tu nus pa'i rang bzhin can nam/_nus pa med pa'i rang bzhin can du 'gyur grang na/_de nus pa'i rang bzhin can
[\[296b\]]
[\[296b.1\]]rtag tu 'bras bu skyed par byed pa'am skyed par mi byed pa'am gzhan zhes bya ba nus pa med pa'i rang bzhin can du 'gyur ro zhes sngar bshad zin to/_/yul dang dbang po la sogs pa de dag kyang thogs par byed pa rtsig pa la sogs pa des gang gi tshe chod par ma gyur pa de'i tshe phan tshun 'dogs par byed pa yin no/_/
[\[296b.2\]]ci'i phyir zhe na/_bar du gcod pa med pa can gyi zhes bya ba la sogs pa la/_yul gang du bar du gcod par byed pa yod pa ma yin pa de ni bar du gcod pa med pa can gyi yul lo/_/de'i rung ba nyid de nus pa gang yin pa de'i lhan cig byed kyis yul la sogs pa de dag phan tshun phul du byung ba skyed pa
[\[296b.3\]]nyid kyi phyir ro/_/snang ba la sogs pa de dag la yang rtsig pa la sogs pas byas pa'i bar chad yod na ni bar du gcod par byed pa can gyi yul rung ba nyid kyi mtshan nyid kyi rgyu med par nus pa'i skad cig ma gzhan mi skye ba'i rgyu'i phyir nus pa la sogs pa'i shes pa mi skyed pa yin no/_/gang gi
[\[296b.4\]]phyir 'di ltar skad cig ma rnams ni dus thams cad du rang gi ngo bo gcig gi rjes su 'jug pa ma yin pa de bas na/_sngar 'byung ba'i nus pa dbang po la sogs pa'i skad cig ma rang gi dang kho nas 'gags pa'i phyir sgrib g.yogs rtsig pa yod na yang nus pa'i skad cig ma gzhan skyed par 'dod pa ji skad du
[\[296b.5\]]bshad pa'i rgyu med pas mi skyed pa'i phyir ro/_/shes pa'i rgyu bral ba ste rgyu dang bral ba de bas na rtsig pa la sogs pa yod pa'i yul bum pa la sogs pa'i shes pa mi skyed pa'i phyir/_rtsig pa la sogs pa la sgrib g.yogs zhes bya'o/_/sngar rnam par shes pa skyed par rung ba bum pa la sogs
[\[296b.6\]]pa gegs byed pa'i phyir ni ma yin no/_/ci'i phyir zhe na/_rtsig pa la sogs pa thag nye ba na yod du zin kyang bum pa la sogs pa rung ba'i rang bzhin las ma 'phos pa'i phyir ro/_/nus pa gang yin pa de ni nus pa nyid yin la nus pa med pa gang yin pa de ni gzhan nyid yin te/_rang bzhin gcig la gnas
[\[296b.7\]]pa ni nus pa dang nus pa ma yin par rigs pa ma yin no zhes bya ba'i don to/_/de bas na 'di ltar skad cig ma rnams la ji skad du bshad pa'i rnam pas phul du byung bar byed pa ma yin na yang sgrib par byed par rigs pa yin gyi/_sgra rtag pa la ni ma yin no/_/da ni rtsig pa la sogs pas kyang bum pa la
[\[297a\]]
[\[297a.1\]]sogs pa dag gi phul du byung bar byed do zhes brjod pa'i phyir yang na zhes bya ba la sogs pa smos te/_dngos po bum pa la sogs pa la yod du zin kyang ngo /_/ji lta bur gyur pa dag gi zhe na/_skad cig ma rnams phan tshun phan 'dogs pa ste/_rtsig pa la sogs pas byas
[\[297a.2\]]pa'i phan 'dogs pa yod du zin kyang zhes 'dir don 'di brjod par 'dod pa yin gyi/_lhan cig byed pas phan 'dogs pa la ni cung zad kyang yod pa ma yin no/_/gal te sgrib g.yogs kyis byas pa'i phan btags pa yang yod par 'gyur na ci'i phyir nye bar rtogs pa med/_nye bar rtogs
[\[297a.3\]]par 'gyur ba med na yang yod pa ma yin pa de bas na med pa nyid yin no/_/tshul rol mthong ba rnams kyis nye bar rtogs pa med pa la de med pa ma yin no/_/ci'i phyir zhe na/_rgyu dang rkyen gyi nus pa bsam gyis mi khyab pa nyid kyi phyir ro/_/gang gis shes na thams cad shes pa ma yin te tshu rol mthong
[\[297a.4\]]bas so/_/gang gi phyir de lta yin pa de bas na gal te dbang po dang yul gyi bar na gnas pa'i sgrib g.yogs des dbang po dang yul de dag la rnam par shes pa skyed par byed pa dang shin tu mi mthun pa'i bye brag rnam pa 'ga' zhig gis phul du byung ba can byed du zin kyang ngo /_/yang gi sgras ni srid
[\[297a.5\]]pa yin te 'di la gnod pa can med pa'i phyir ro/_/sgrib g.yogs kyis byas pa'i phan btags pa la rtags kyang yod do zhes bstan pa'i phyir ro/_/sgrib g.yogs kyi bye brag gis zhes bya ba la sogs pa smos te/_rna ba'i dbang po'am sgra'i sgrib g.yogs gang yin pa de'i bye brag gis te/_mang
[\[297a.6\]]po dang nyung ngu'i mtshan nyid can gyis so/_/sgra la sogs pa'i sgra ni gzugs la sogs pa gzung ngo /_/mnyan pa smos pa ni nyams su myong ba nye bar mtshon pa'i phyir ro/_/des ni mig gi rnam par shes pa dag gis gsal ba dang mi gsal ba mthong ba'i phyir ro zhes bya ba'i don to/_/
[\[297a.7\]]de ltar na shes pa la sogs pas chod pa la ni mi gsal gos la sogs pas chod pa la ni mi gsal bar mthong ba yin no/_/gal te sgrib g.yogs srab pa la yang cung zad yin na yang gdon mi za bar gsal bar bsam par bya ba yin nam/_de ltar sgrib g.yogs yod du zin kyang thos
[\[297b\]]
[\[297b.1\]]pa gsal ba yin no zhe na/_'di la skyon yod pa ma yin te/_sgrib g.yogs mthug pa mi gsal ba gang yin pa de la ltos nas gsal ba bstan pa nyid kyi phyir ro/_/gzhan dag ni sgrib g.yogs kyi bye brag gis zhes bya ba sgrib g.yogs yod pa dang med pa la 'chad de/_sgrib g.yogs yod
[\[297b.2\]]pas mnyan pa mi gsal ba med pas gsal ba yin no/_/de lta ma yin na gal te sgrib g.yogs kyis khyad par mi byed pa de'i tshe cung zhig mi byed pa'i sgrib g.yogs de ni thag nye ba gang yin pa de thag nye ba nyid yin du zin kyang thag nye ba ma yin pa dang mtshungs pa'i rgyu'i phyir/_sgra 'di'i sgrib
[\[297b.3\]]g.yogs 'di yin no zhes nye bar sbyar ba ste/_'brel pa ni rnam par rtog pas sprul pa nyid yin gyi dngos po la brten pa can ni ma yin no/_/gal te rnam par rtog pas sgro btags pa yin du zin kyang don byed pa'i rten du 'gyur ro zhe na/_sgro btags pa zhes bya ba la sogs pa smos te/_sgro btags
[\[297b.4\]]pa'i rjes su byed pa'i ngang tshul can te/_rnam par rtog pas sgro btags pa'i don gyi rten can ni don byed pa ma yin te/_de dag ni dngos po la brten pa can yin pa'i phyir ro/_/bram ze'i khye'u zhes bya ba la sogs pas de nyid gzhung 'dzugs par byed do/_/bram ze'i khye'u la mer nye bar btags pa
[\[297b.5\]]las te/_bram ze'i khye'u la me zhes nye bar btags pa las bsgrub par bya ba 'tshed pa'i phyir rten pa ma yin pa lta bu'o zhes bya bar sbyar ro/_/gal te de ltar yin pa de bas na rtogs pa yod du zin kyang dngos po der yongs su 'gyur ba can ma yin pa dag ste/_gang dag la rtogs pas bsgyur ba'i
[\[297b.6\]]yod pa de dag ni des yongs su bsgyur ba can no/_/de med pa'i phyir des yongs su gyur pa ma yin pa can dag go/_/'on kyang rang bzhin ji lta ba bzhin du gnas pa can nyid du 'gyur te/_gang la rang bzhin ji lta ba bzhin du gnas pa yod pa zhes bya bar tshig_/rnam par sbyar ro/_/de bas na zhes bya ba ni de'i phyir ro/_/
[\[297b.7\]]gang gi tshe sgrib g.yogs kyis khyad par du ma byas pa de'i tshe/_sgrib g.yogs yod du zin kyang dbang po la sogs pa dag gis shes par 'gyur na ste/_rnam par shes pa skyed par 'gyur na de ltar yang ma yin no/_/de bas na sgrib g.yogs des byas pa'i khyad par can te bskyed par bya ba khyad
[\[298a\]]
[\[298a.1\]]par can dbang po la sogs pa de ltar shes par 'gyur ro/_/de ltar na sgra rtag pa rnams sgrib g.yogs kyi khyad par 'ga' zhig yod na yang phul du byung ba nyams pa'am/_phul du byung ba skye bar 'gyur ro/_/de bas na zhes bya ba de'i phyir gal te rtag pa de rnams shes pa skyed pa'i rang
[\[298a.2\]]bzhin yin na skyes bu thams cad kyi tshe rang gi yul gyi shes pa thams cad cig car skyed par 'gyur ba'am gal te rnam par shes pa skyed par byed pa ma yin pa de'i tshe/_'ga' zhig gi tshe skyes bu 'ga' zhig rnam par shes pa cung zhig kyang skyed par mi 'gyur bar de nges pa yin no/_/sgra rtag
[\[298a.3\]]pa yang dus thams cad du gal te lhan cig byed pa 'ga' dang bral ba'i phyir na/_mnyan pa med do de ltar ni 'gyur na zhes bya ba la sogs pas 'chad par byed de/_sgrib g.yogs kyi rgyu las skyes bu thams cad kyi rtag tu sgra thams cad ma thos pa ni ma yin mod kyi/_'on kyang sgra rtag pa de dag rtogs
[\[298a.4\]]pa la ste rtogs pa'i rgyu mtshan lhan cig byed pa so sor nges pa 'ga' zhig gis dngos po'i gnas skabs kyis nges pa'i ngo bo cung zad ni yod do/_/lhan cig byed pa de ni 'ga' zhig gir 'gyur ro zhes bya ba sgra de dag 'ga' zhig gi tshe yul 'ga' zhig tu nges par byas pa ste lhan cig byed pas byas
[\[298a.5\]]pa thos pa yin no zhe na/_grub pa'i mtha' smra bas de ltar zhes bya ba la sogs pa smos te/_de ltar zhes bya ba ni khas len pa ste/_de lta yin na zhes bya ba'i don to/_/lhan cig byed pa gzhan ltos yin yang blo ste ltos pa yin du chug na yang mi ldog mod kyi/_'on kyang de ltar yin na ni nges pa dag gi 'gal
[\[298a.6\]]ba yin te/_lhan cig byed pas phul du dbyung ba byas pa can nyid yin pa'i phyir/_sgra ni snga ma'i rang bzhin du gnas pa yin no zhes bya ba'i nges pa 'dir mi 'gyur ro zhes bya ba'i don to/_/kho bo cag ni zhes bya ba la sogs pas 'chad par byed de/_kho bo cag ni rgyu rnams kyi lhan cig byed pa dag
[\[298a.7\]]spong ba ni ma yin mod kyi/_'on kyang rgyu rnams lhan cig byed pa la ltos pa kho na yin no/_/ji lta bur gyur pa zhig la zhe na/_de'i gnas skabs la phan 'dogs par byed pa dag ste/_ji ltar mngon par 'dod pa'i 'bras bu skyed pa'i rang bzhin gyi gnas skabs la phan 'dogs par byed pa la'o/_/
[\[298b\]]
[\[298b.1\]]ci'i phyir zhe na/_lhan cig byed pa de las rnyed pa'i phul du byung ba'i 'bras bu la nye bar sbyor ba'i phyir te 'bras bu bskyed par bya ba byed pa'i phyir ro/_/de ltar na gal te rig byed kyi sgra dag kyang lhan cig byed pa 'ga' zhig la ltos nas 'bras bu ste/_bdag gi yul can gyi shes pa byed par 'gyur na byed la rag ste
[\[298b.2\]]su zhig 'gog par byed/_'on kyang snga ma'i rang bzhin snga ma nyid du gnas pa yin no zhes bya ba der mi 'gyur ro/_/ci'i phyir zhe na/_snga ma'i rang bzhin de ni 'phos pa'i phyir dang ltos par bya ba lhan cig byed pa las rang bzhin gzhan snga na med pa thob pa'i phyir ro/_/gal te yang ltos par bya ba lhan
[\[298b.3\]]cig byed pa las sgras phul du byung ba thob pa med pa de'i tshe/_lhan cig byed pa la ltos pa ma yin no zhes bshad zin to/_/ci ste lhan cig byed pa'i 'bad rtsol las sgras phan 'dogs par byed pa don gzhan du 'gyur ba thob pa yin na zhes khas len pa de'i tshe/_lhan cig byed pas byas pa'i'o/_/
[\[298b.4\]]phan 'dogs sgra las don gzhan nyid yin par khas len na sgra de'i phan 'dogs par byed pa 'di yin no zhes 'brel pa med par ngas bshad zin to/_/sogs pa'i sgras ni gal te 'brel pa grub pa'i phyir lhan cig byed pas byas pa'i phan 'dogs par byed pa las sgras byas pa'i phan 'dogs par rtog
[\[298b.5\]]pa de'i tshe de la yang gzhan dang de la'ang gzhan zhes bya ba'i thug pa med pa'i skyon la sogs pa yang bshad zin to/_/sgra de yang shes bya ma yin pa nyid thob par 'gyur ro/_/ci'i phyir zhe na/_lhan cig byed pas byas don gzhan du 'gyur ba'i phan 'dogs pa nyid las shes pa skyed pa'i phyir ro/_/gang
[\[298b.6\]]gi phyir de lta yin pas sgra de dag rna ba zhes bya ba'i dbang po dang /_don dag phrad pa dang /_bdag nyid ces bya ba de dag ni gzhan la rab tu grags pas bshad pa yin no/_/gzhan zhes bya ba ni 'bad rtsol la sogs pa'o/_/ji lta bur gyur pa la zhe na/_rnam par shes pa skyed pa'i rten rnam par shes pa
[\[298b.7\]]skyed pa'i lhan cig byed pa la'o/_/sgra rtag pa de la lhan cig byed pa thams cad ni nye bar mi sbyor ba'i phyir ro/_/gzhan yang yi ge la sogs pa'i ngo bo'i sgra de dag khyab par byed pa'am khyab par byed pa ma yin par 'gyur grang ste rnam pa gzhan med pa'i phyir ro/_/gal te de dag khyab byed
[\[299a\]]
[\[299a.1\]]min pa de'i tshe sgra de dag ni yul thams cad la ni dmigs par mi 'gyur ro/_/de ltar na yul gcig la gnas pa'i sgra des stong pa'i yul la gnas pa ste/_sgras stong pa'i yul la gnas pa'i skyes bus ji ltar dmigs par 'gyur te/_dmigs pa nyid du mi 'gyur ro/_/dpyod pa
[\[299a.2\]]dag gis 'jig rten pa dang rig byed pa dag gi a la sogs pa gcig yin par khas blangs pa de gal te khyab pa ma yin na yul tha dad pa na gnas pas ji ltar dmigs par te/_dmigs par mi 'gyur ro zhes bya ba'i don to/_/gal te ma phrad pa 'dzin pa'i phyogs la skyon 'di yod pa ma yin te/_sgra
[\[299a.3\]]la phrad pa nyid rna bas 'dzin pa de bas na/_sgras stong pa'i yul la gnas pas kyang sgra 'dzin par 'gyur ba'i phyir thams cad mi dmigs pa'i skyon du 'gyur ba ma yin no zhe na/_de ni de ltar ma yin no/_/ci'i phyir zhe na/_ma phrad pa'i 'dzin pa'i phyogs de la yang shin tu chod pas na gnas pa dmigs pa yod pa ma
[\[299a.4\]]yin no/_/ci'i phyir zhe na/_yul rung ba nyid la gnas pa ste/_sgra de'i gnas pa de'i khyad par can la dbang po ltos pa'i phyir ro/_/ci dang 'dra ba zhe na/_rdo khab len dang sogs pa dang 'dra bas te/_dper na rdo khab len ma phrad par 'dren par byed pa nyid yin na yang /_yul rung ba ma yin pa na gnas pa'i
[\[299a.5\]]lcags 'dren pa ma yin pa de dang 'dra'o/_/sogs pa'i sgras ni sbrul gdug pa la sogs pa dag gis ma phrad pa dag gis sgron ma la sogs pa 'joms par byed pa yin du zin kyang /_shin tu bskal pa'i sgron ma la sogs pa 'joms par byed pa ma yin no zhes bya ba la sogs pa gzung ngo /_/de
[\[299a.6\]]lta ma yin na zhes bya ba ni gang gi tshe sgra yul rung ba nyid na gnas pa de 'dzin par byed pa'i dbang po ltos pa med pa de'i tshe/_yul rung ba nyid la gnas pa khyad par can gyi bye brag gis thos pa gsal ba dang mi gsal ba'i khyad par du mi 'gyur ba'i phyir/_de ni nye bar mtshon pa de yin pa de ltar na thos
[\[299a.7\]]pa dang ma thos pa'i khyad par du mi 'gyur ro/_/de bas na/_gal te de dag khyab byed min/_/thams cad la ni dmigs mi 'gyur/_/zhes bya ba der gnas so/_/de ltar ni ma yin te 'di ltar sgra rnams kyi dmigs pa'i rkyen gnas dang byed pa'i bya ba la sogs pa'i mtshan nyid yod na yang yul thams
[\[299b\]]
[\[299b.1\]]cad la sgra mtshungs par dmigs par 'gyur ba de bas na khyab par byed pa ma yin par yin no/_/ci ste khyab par byed par 'dod pa de'i tshe sgra de dag gal te khyab na thams cad kyis te/_skyes bu thams cad kyi sgra thams cad kyis sgra thams cad cig car dmigs pa dag tu 'gyur ro/_/sgra 'ga' zhig
[\[299b.2\]]yul 'ga' zhig la yang med pa ma yin te/_khyab pa nyid kyi phyir ro/_/phyir te gtan tshigs kyi sgra thams cad cig car dmigs par 'gyur ba yang yul thams cad na gnas pa'i skyes bu dag gis cig car dmigs par 'gyur ro/_/ci'i phyir zhe na/_skyes bu dag dbang po rung ba can nyid yin pa'i phyir dang
[\[299b.3\]]yul sgra rang bzhin can rtag par 'gyur ba khyab par byed pa nyid du thams cad la nye ba'i phyir ro/_/thag nye ba nyid kyi phyir dang rtag pa nyid kyi phyir dang phul du byung ba byar med pa can la gegs med pa'i phyir ro/_/sgra 'dus byas pa dbang po legs par byas pa dmigs pa de bas na ji skad du bshad pa'i skyon du
[\[299b.4\]]mi 'gyur ro zhe na/_'dus byas zhes bya ba la sogs pa smos te/_las byed pa po'i drug pa yin no/_/de bas na don ni sgra 'dus byas pa dbang po legs par byas pas dmigs par khas len pa na ji skad du bshad pa'i skyon du mi 'gyur ro zhes bya ba 'di yin no/_/lan du/_'gyur med gang gis legs par byed/_/
[\[299b.5\]]ces bya ba smos te/_sgra bsgyur du med pa gang gis legs par byed de/_'ga' zhig gis kyang ma yin no/_/de ltar mi 'gyur na zhes bya ba la sogs pas 'chad par byed de/_dus thams cad na sgra thams cad du yod du zin kyang skyes bu thams cad kyis dmigs par 'gyur ba ma yin no/_/ci'i phyir zhe na/_sgra 'dus byas pa
[\[299b.6\]]dbang po legs par byas pa kho nas dmigs pa'i phyir te/_de'i tshe 'dus byas pa dmigs pa'i phyir sgra thams cad dmigs par mi 'gyur zhing thams cad cig car legs par byas pa med pa'i phyir dbang po legs par byas pas dmigs par 'gyur ro zhes bsams pa'o/_/de ltar 'dod pa de la re
[\[299b.7\]]zhig sgra 'dus byas pa ni dmigs pa ma yin no/_/ci'i phyir zhe na/_bsgyur bar bya ba ma yin pa can gyi sgra ni 'dus byas par mi rung ba'i phyir ro/_/mi rtag pa nyid kyi phyir phul du dbyung bar bya ba yod pa can gyi dbang po ni legs par byas par 'gyur ba yin pa de la yang dbang po legs par byas 'gyur na/_
[\[300a\]]
[\[300a.1\]]dbang po legs par byas pa des kyang ma lus par thos par 'gyur te/_sgra ma lus pa dag go/_/de la zhes bya ba la sogs pas 'chad par byed de/_gal te dbang po legs par byas pas dmigs par 'gyur ba'i phyir/_dbang po legs par ma byas pa
[\[300a.2\]]can gyi skyes bus dmigs par mi 'gyur ba de'i tshe thob par byed de/_gang gi tshe dbang po legs par byas pa des sgra thams cad cig car thos par 'gyur ba de ltar na thal bar 'gyur ba snga ma nyid kyis ma log pa yin no/_/yul tha dad pa la ltos pa'i dbang po legs par byas pa'i khyad par
[\[300a.3\]]so sor nges pa nyid yin pa de bas na yul so so la gal te legs byas khyad par las/_dbang po tha dad phyir don gcig nges pa yin te sgra gcig nyid 'dzin pa yin na'o/_/de ltar gyur pa yin na ni/_sgra'i 'dus pa sna tshogs pa ste/_sgra'i tshogs sna tshogs pa'i bdag nyid can gyi sgra ca co ji ltar thos par
[\[300a.4\]]'gyur te/_mi 'gyur na yang mthong ngo /_/ci ste zhes bya ba la sogs pas 'chad par byed de/_dbang po legs par byas pa gang yin pa de dag ni sgra dag la so sor nges pa dag yin te/_legs par byas pa so sor nges pa de la 'ga' zhig gis dbang po legs par byas pas sgra 'ga' zhig 'dzin par byed pa'i
[\[300a.5\]]phyir sgra thams cad cig car thos pa ma yin no zhe na/_de ltar legs par byas pa'i khyad par las rna ba'i dbang po rnams kyis thos pa yin par khas len pas na sgra'i tshogs sna tshogs pa'i ca co thos par mi 'gyur ro/_/de ltar ni 'gyur na ca co'i sgra gcig kho na yin no zhe na/_ca co zhes bya ba la
[\[300a.6\]]sogs pa smos te/_ca co zhes bya ba ni sgra gcig ma yin no/_/ci'i phyir zhe na/_gling bu dang rdza rnga la sogs pa dang snyan dngags dang /_'dod pa dang glu'i rang sgra rang bzhin tha dad pa can dag gis ca co cig car thos pa'i phyir ro/_/rang bzhin tha dad pa can 'dzin pa la yang tha dad pa med pa
[\[300a.7\]]ma yin te gang gi phyir tha dad par rnam par gzhag pa yang rang bzhin tha dad pa la brten pa can nyid yin pa'i phyir ro/_/ci ste de 'dzin par nus pa'i dbang po ci 'dra ba de 'dra ba kho na legs par byed cing /_dbang po legs par byas pa de ji ltar thag nye ba'i sgra 'dzin par byed pa yin gyi/_rang
[\[300b\]]
[\[300b.1\]]bzhin tha dad pa can gyi ca co yang 'dzin par 'gyur ba ma yin no zhes 'dod de/_gal te sgra thag nye ba'i dbang gis legs par byas pa yin pa de lta na ni/_rtag pa dang khyab par byed pa'i phyogs la sgra gang zhig gang la thag nye ba ma yin pa de ni cung zhig kyang yod pa ma yin pa de'i phyir/_sgra
[\[300b.2\]]thams cad cig car thos par 'gyur ba'i thal ba de nyid du 'gyur ro//_//bam po nyi shu rtsa dgu pa/_gal te ca co'i sgra cig car 'dzin pa ma yin gyi/_'on kyang go rims bzhin du yin te/_de la sgra du ma thos pa de dag kyang sgra'i 'jug pa myur ba yin pa de bas na 'jug pa myur ba'i
[\[300b.3\]]rgyu'i phyir go rims bzhin du 'jug pa de dag gi go rims bzhin du 'dzin pa na yang cig car thos pa 'khrul pa yin no zhe na/_gal te de ltar 'jug pa myur ba las cig car thos par 'khrul pa de'i tshe/_gling bu'i sgra ni rgyun go bar byed pa ste/_skad kyi bye brag gang yin pa de dag gis go
[\[300b.4\]]bar byed pa'i yan lag gang yin pa de dag la yang 'jug pa myur ba nyid kyis 'dus pa ste/_gcig tu byed pa'i phyir 'dres par rtogs par byed par 'gyur gyi go bar byed pa'i yan lag 'dres pa med pa'i go rims can gyis ni mi 'gyur ro/_/de ltar na ring ba dang shin tu ring ba'i yan lag
[\[300b.5\]]rnams la yang 'jug pa myur ba nyid kyis cig car thos par 'khrul pa nyid kyi phyir ring po la sogs pas shes par mi 'gyur ro/_/de bzhin du tshig dang ngag myur du brjod pa gzhan dag la yang snga phyi rtogs par mi 'gyur ro/_/'di 'gog par byed pa yang le'u gsum pa'i rnam par shes pa cig
[\[300b.6\]]car 'jug pa dpyod par byed pa las 'chad par 'gyur ro/_/de bas na ca co la yang 'jug pa myur ba nyid kyi sgo nas cig car thos pa 'khrul pa ma yin gyi 'on kyang sgra mang po nyid cig car 'dzin pa nyid yin no/_/dbang po gcig nyid la so sor nges par 'dod pa de'i tshe sgra gcig rtogs shing
[\[300b.7\]]khong du chud pa ni gcig rtogs pa yin la de ni nus pa so sor nges pa'i phyir ca co du ma'i bdag nyid can te sgra'i rang bzhin can thos pa ma yin na thos par yang 'gyur ro/_/de bas na gcig rtogs par so sor nges pa med par de ltar na/_dbang po legs par byas pas gcig car thams cad
[\[301a\]]
[\[301a.1\]]'dzin pa zhes bya ba'i skyon de nyid gnas so/_/de la gal te sgra yan gar te ca co thos 'gyur rjod byed dag pa ma yin no/_/ca co la zhes bya ba la sogs pas 'chad par byed de/_ca co la rjod par byed pa'i yi ge dang tshig dang ngag dag gi thos pa ma yin no/_/ci'i phyir zhe na/_sgra
[\[301a.2\]]tsam yan gar ba dag ste/_rjod par byed pa ma yin pa de dag der thos pa'i phyir ro/_/gal te gcig rtogs par so sor nges pa la sgra tsam ngag kyang ji ltar cig car thos pa yin zhe na/_rjod par byed pa la zhes bya ba la sogs pa smos te/_rjod par byed pa'i sgra la dbang po so sor nges pa'i nus pa
[\[301a.3\]]can la kho bo cag brjod kyi sgra tsam rjod par byed pa ma yin pa dag la ni ma yin no/_/de la zhes bya ba la sogs pas lan 'debs par byed de/_sgra tsam khyad par kho na rjod par byed pa yin te/_sgra tsam de dag las tha dad de don gzhan du 'gyur ba rjod par byed pa sgra'i ngo bo yod de zhes bya ba de ni
[\[301a.4\]]yod par sgrub pa'i tshad ma med pa'i phyir/_'di la shin tu ches dad par bya'o/_/ci'i phyir zhe na/_gang gi phyir kho bo cag gis sgra tsam rjod par byed pa ma yin pa dang /_sgra rjod par byed pa'i ngo bo tha dad pa zhes bya ba sgra tsam las rang bzhin la tha dad par 'gyur ba ma mthong ngo /_/'on kyang dus gcig
[\[301a.5\]]gi tshe ste skad cig ma gcig la yi ge'i go rims thos pa na sgra'i bdag nyid de yi ge'i go rims kyi mtshan nyid kho nar nges so/_/sgra tsam zhes bya ba'am sgra zhes bya ba bstan pa 'di dngos po tha dad pa yod pa ni ma yin no zhes bya bar dgongs so/_/de bas na nges pa sngon du song ba can te/_zhen
[\[301a.6\]]pa sngon du song ba can sgra tsam las bzlog pa'i bdag nyid yongs su bcad cing nges par 'gyur ba med par sgra tsam tha dad pa'i ngo bo yod do zhes bya ba'i tha snyad rgyu med pa can la ji ltar 'jug par 'gyur/_de bas na sgra tsam gyi khyad par nyid yi ge a la sogs pa'i ngo bo'i go rims kyi khyad
[\[301a.7\]]par gyis gnas pa ni yi ge la sogs pa zhes bya ba ste/_yi ge dang pos byas pas gang la yod pa zhes tshig rnam par sbyar ro/_/sogs pa smos pas ni tshig dang ngag la sogs pa gzung ngo /_/gzhan yang zhes bya ba la sogs pa smos te/_gal te sgra tsam ngag las gzhan pa'i rjod par byed
[\[301b\]]
[\[301b.1\]]pa de'i ca co yang thos pa ma yin te/_der sgra tsam rjod par byed pa ma yin pa dag thos pa'i phyir ro zhes bya ba de rjod par byed do/_/ca co de la gang gi tshe mang po dag kha rog par gnas pa'i phyir ro/_/sgra gzhan dag ni gnas pa na skyes bu gcig smra bar byed pa gcig po de'i sgra rjod byed ci ltar thos
[\[301b.2\]]pa yin te de ni de'i tshe nges par gzung ba'i phyir ro/_/rjod par byed pa 'di las sgra tsam tha dad pa'i ngo bo rjod par byed pa de dang lhan cig gam tha dad par ni thos pa ma yin no/_/gal te rjod par byed pa las sgra tsam gzhan yin par 'gyur na/_de yang de'i tshe thos par 'gyur ro/_/gcig brjod pa na sgra
[\[301b.3\]]tsam nyid yod pa ma yin no zhes brjod par mi nus te mang po dag smra ba la yang de med par thal bar 'gyur ba'i phyir ro/_/de bas na ji ltar gcig smra bar byed pa na sgra tha dad pa med par thos pa de dag mang po dag la yin no de bas na rjod par byed pa'i sgra las sgra tsam gzhan ma yin no/_/gal te gcig smra
[\[301b.4\]]bar byed pa na yang rjod par byed pa las tha dad par sgra tsam nges par gzung ba nyid yin no zhe na/_de ni ma yin no/_/gang gi phyir mngon sum gyi don la gzhan gyis bstan pa chen por 'gyur ba ma yin na/_gang gis bdag nyid kyis tha dad pa thos pa med par yang khyod kyi tshig tsam tha dad par thos
[\[301b.5\]]pa de ltar mang po dag la yang rtogs par 'gyur/_de bas na zhes bya ba de'i phyir nyan pa po 'dis smra ba po gzhan dag 'dul bar 'gyur ba na sgra 'ba' zhig ste/_gcig nyid smra bar byed pa na sgra tsam tha dad pa'i don gzhan du 'gyur ba nyid thos pa de'i dmigs pa'i rkyen byed pa yon tan la
[\[301b.6\]]sogs pa sgra dmigs pa'i rkyen dag nus pa med pa nges par byed de/_ci zhig byed pa la zhe na/_de las gzhan pa sgrub pa la ste sgra gcig thos pa las gzhan sgra tsam grub pa la'o/_/ci'i phyir zhe na/_gal te dmigs pa'i rkyen dag gis de dag gis de dag las gzhan pa sgrub pa nus pa dag
[\[301b.7\]]tu 'gyur na de'i tshe de sgrub par byed pa de'i tshe/_sgra dmigs pa'i rkyen des sgrub pa sgra las tha dad pa'i sgra tsam gyi ngo bo de dmigs par 'gyur na dmigs par yang mi 'gyur ro/_/ji ltar smra ba po gcig gis sgra'i dmigs pa'i rkyen dag gis sgra tsam tha dad pa sgrub pa la nus pa med pa de ltar
[\[302a\]]
[\[302a.1\]]mang po dag la yang ngo /_/de bas na sgra smra ba po dag gis rjod par byed pa dag las ca co'i sgra tsam tha dad pa yod pa ma yin pa de nyid bstan par bya ba'i phyir/_de'i rang bzhin can nyid kyi zhes bya ba la sogs pa ste/_sgra tsam dang bral ba sgra gcig skyed pa'i rang bzhin nyid kyi sgra'i
[\[302a.2\]]dmigs pa'i rkyen dag gis mang po dag smras pa dag la yang /_ci ltar sgra'i bdag nyid rang gi 'bras bu gcig pu ma gtogs pa ca co'i sgra tsam 'bras bu gzhan du gyur pa rtsom par 'gyur te/_rtsom pa mi byed ces bya ba'i don to/_/gang gi phyir rgyu tha dad pa med pa ste/_rgyu'i ngo bo gcig nyid
[\[302a.3\]]la 'bras bu tha dad pa ste/_rgyu de nyid kyis 'ga' zhig gi tshe med pa dang 'ga' zhig gi tshe yod pa zhes bya ba de lta bu'i mtshan nyid can rigs pa ma yin no/_/ci'i phyir zhe na/_rgyu tha dad pa la ltos pa med pa'i 'bras bu tha dad pa med pa de ni rgyu med pa can nyid thal bar 'gyur ba'i phyir ro zhes
[\[302a.4\]]sngar bshad zin to/_/ca co'i sgra tsam thos par 'gyur ba yin gyi/_rjod par byed pa'i sgra dag ma yin no zhes bshad pa gang yin pa de yang rigs pa ma yin pa de lta na/_ca co la rjod par byed pa ma thos pa ma yin te/_'on kyang thos pa kho na yin no/_/ci'i phyir zhe na/_ca co smra ba'i tshig dag la
[\[302a.5\]]tshig dang ngag rtogs pa'i phyir ro/_/gzhan yang dbang po gcig rtogs pa/_/yang na nus pa nges pa'i phyir sgra tsam tha dad pa rtogs par ci ltar 'gyur te/_sgra tsam mang po dag 'dzin par 'gyur na/_rjod par byed pa tha dad pa'i rang bzhin dag kyang ma yin no zhes bya ba 'di la nges pa ci
[\[302a.6\]]zhig yod/_de ltar na dbang po nges pa so sor nus pa can de dag gis cig car sgra tsam ngo bo sna tshogs pa can thos pa na'o/_/ci 'dra ba zhig ce na/_sgra so so la nges pa ste sgra las gsal byed nyid du nges pa yin gyi/_sgra dag nyid kyang cig car thos pa ma yin/_de ltar na rjod par byed
[\[302a.7\]]pa'i sgra dag la dbang po de dag gis rgyab kyis phyogs pa ste/_yid byung na gang gis de thos pa byed pa yin/_gal te 'di 'dra ba 'di ni dngos po'i nus pa ma yin te 'di la brjod par bya ba ci zhig yod ce na/_de ni de ltar ma yin te/_'di ltar sgra tsam dag cig car 'dzin pa na
[\[302b\]]
[\[302b.1\]]yang rna bas gzung bar bya ba'i rang bzhin can dag dang yul du rung ba na gnas pa nyid kyi phyir 'dzin pa yin la/_de lta bu'i rnam pa nyid ni rjod par byed pa dag la yang yod pa de ltar na de dag ci'i phyir mi 'dzin/_de bas na yan gar ba 'di ni brtags pa nyid yin no/_/sgra tsam dag ces bya ba la sogs pa
[\[302b.2\]]ni gzhan gyi yin te/_sangs rgyas pas rjod par byed pa'i tshig dang ngag gi ngo bo las tha dad par sgra tsam dag grub pa med do zhes bshad pa gang yin pa ji ltar na mi 'grub ste/_grub pa kho na yin no/_/ci'i phyir zhe na/_tshig las don rtogs pa'i phyir te tshig ste sgra brjod pa las brjod par bya ba
[\[302b.3\]]rtogs pa'i phyir ro/_/don rtogs pa 'di yang sgra tsam dag las mi srid do zhes bstan pa'i phyir/_sgra tsam gyis zhes bya ba la sogs pa smos te/_cha dang bcas pa nyid kyi phyir rang skad cig ma nyid kyi phyir sgra tsam snga phyi can du gyur pa de la sgra tsam gyi cha yi ge gsal bar byed pa shin tu chung ba
[\[302b.4\]]las ni don rtogs pa ma yin te/_re zhig yi ge gcig kyang don dang ldan pa ma yin na de la gsal bar byed pa sgra tsam gyi cha shin tu chung ba lta ci smos/_lhan cig par gyur pa'i sgra'i cha de dag gis de rtogs pa skyed par 'gyur ro zhes bya ba de yang yod pa ma yin te/_gang gi phyir sgra tsam gyi
[\[302b.5\]]cha shin tu chung ba de dus phyis 'byung ba'i ngang tshul can gyi sgra tsam gyi cha dang 'dres par bya ste/_lhan cig pa ni ma yin te skad cig ma nyid ma yin pa'i phyir ro/_/de bas na zhes bya ba de'i phyir tshig dang ngag gi ngo bo rjod par byed pa gang la ma lus pa ste/_rdzogs pa yod pa de ni tshig dang ngag gi ngo bo ma
[\[302b.6\]]lus pa can te/_des bsgrub par bya ba'i don rtogs pa 'di ni sgra tsam dag la yod pa ma yin no/_/ci 'dra ba dag la zhe na/_cha ma lus pa can ma yin pa dag la ste/_sgra tsam gyi cha skye zhing 'byung ba skad cig ma gnyis pa la gnas pa med pa'i phyir cha ma lus pa yang ma yin pa ngag yin pa de nyid kyi
[\[302b.7\]]phyir/_don rtogs pa 'di sgra tsam dag la yod pa ma yin la 'di yang yod pa ma yin pa de bas na/_sgra tsam las tha dad pa gang gis de dag gi rtogs pa skyed par byed pa'i sgra go rims med pa can yod pa de ltar na/_gang la 'bras bur gyur pa'i don rtogs pas go rims med pa can yod
[\[303a\]]
[\[303a.1\]]ces tshig rnam par sbyar te/_cha med pa zhes bya ba'i don to/_/sgra tsam gyi cha go rims dang ldan pa ste rjod par byed pa las tha dad pa grub pa yin te/_gang la cha go rims dang ldan pa yod pa zhes bya ba tshig rnam par sbyar ro/_/de ni ma yin te zhes bya ba la sogs pas 'gog
[\[303a.2\]]par byed de/_bstan ma thag pa de dang de ni yod pa ma yin no/_/ci'i phyir zhe na/_sgra go rims med pa can ni yi ge go rims dang ldan pa gang yin pa de las tha dad pa sngar kho bo cag gis lha sbyin la sogs pa'i tshig dang ngag dag las yi ge da la sogs pa snang ba ma gtogs par blo'i snang
[\[303a.3\]]ba gzhan yang ma mthong ngo zhes bya ba la sogs pa bkag zin pa nyid kyi phyir ro/_/gal te sgra tsam ma lus pa can ma yin pa dag la don rtogs pa med pa'i phyir sgra'i ngo bo go rims med pa can yod pa nyid du rtogs pa de'i tshe/_de ltar rtogs pa na thal ches pa'i phyir ro/_/de ltar na lag pa la
[\[303a.4\]]sogs pa'i brda ji lta ba bzhin du 'gro ba la sogs pa ston par byed pa'i las gang yin pa de dag gi cha gang yin pa de dag ni las kyi cha dag ste/_skad cig gcig pa nyid yin pa'i phyir las kyi cha snga ma dang las kyi cha phyi ma la 'brel pa med pa'i phyir te mi 'thad pa'i phyir dang /_cha gcig ste las kyi
[\[303a.5\]]cha shin tu chung ba gcig las brda ji lta ba bzhin du 'gro ba dang 'ong ba la sogs pa'i mtshan nyid kyi don rtogs par mi 'gyur ba'i phyir de las tha dad pa can te/_las kyi cha dag las gzhan pa lag pa 'debs pa la sogs pa'i brda ji lta ba bzhin ni lag gi brda yin no/_/sogs pa smos
[\[303a.6\]]pas ni don rtogs pa'i phyir ro/_/brda ji lta ba bzhin du mgo g.yob pa la sogs pa gzung ngo /_/de dag brda ji lta ba bzhin du las kyi de dag nyid can gyi ngo bo ma lus pa yang don rtogs pa'i rgyur khas blang bar bya ba yin par 'gyur ro/_/ci dang 'dra bar zhe na sgra dang 'dra bar te/_sgra tsam
[\[303a.7\]]las bzlog pa'i sgra rtogs pa dang 'dra na de ltar yang ma yin no/_/de ltar na ji ltar las kyi cha dag las bzlog pa'i las kyis bdag nyid med pa de ltar sgra tsam gyi cha dag la yang sgra'i bdag nyid tha dad pa yod pa ma yin no/_/'o na ji ltar don ltos par 'gyur zhe na/_de'i phyir bdag nyid
[\[303b\]]
[\[303b.1\]]ces bya ba la sogs pa smos te/_bdag nyid ji lta ba bzhin du gang zhig gang gis byed pa rkan la sogs pa de'i sbyor ba'i bya ba'i rgyu de las bya ba'i tha dad pa'am/_bdag nyid ji lta ba bzhin du byed pa'i sbyor ba'i las kyi rgyu'i sbyor ba las kyi bag chags go rims bzhin du 'byung ba can yin na
[\[303b.2\]]zhes bya ba 'di la yang sbyar bar bya'o/_/ji skad du bshad pa'i yi ge'i rang bzhin nam las kyi cha de dag ni go rims bzhin du rnam par rtog pa'i yul dag gis zhes bya ba ni go rims bzhin du nyams su myong ba'i shes pa'i go rims kyi rjes su 'brang ba'i ngang tshul can gyi rnam par rtog pa ngag
[\[303b.3\]]gi yul du gyur pa brda ji lta ba bzhin du don rtogs pa skyed par byed do zhes bya ba ni rigs pa dang ldan pa yin te/_rigs pa dang ma bral ba nyid kyi phyir ro/_/sgra tsam las bzlog pa'i sgra'i bdag nyid yod pa yang bla ste/_de ltar na yang 'di sgra tsam ngag dang skyon mtshungs pa yin no zhes
[\[303b.4\]]bstan pa'i phyir gzhan yang zhes bya ba la sogs pa smos te/_nyes pa gang dang gang dag gis te/_sgra tsam gyi cha snga ma phyi ma tshogs pa med pa'i phyir zhes bya ba la sogs pas rgyur gyur pa gang dag gis rjod byed min te sgra tsam 'dod pa ste/_dpyod pa pa rnams 'dod de go rims bzhin du 'byung
[\[303b.5\]]ba can gyi/_sgra tsam dag gis gsal ba na sgra tsam las bzlog pa yin du zin kyang /_ji ltar rjod byed de la de med pa ste/_sgra tsam gyi cha las byung ba can gyi skyon du mi 'gyur te/_'gyur ba kho na yin no/_/de ltar na go rims bzhin du 'byung ba'i sgra tsam gyi cha rgyur 'gyur ba dag gis gsal
[\[303b.6\]]ba ste/_rab tu gsal ba'i sgra'i bdag nyid can gyi rjod par byed pas don rjod par byed pas don brjod pa yin gyi/_thag nye ba tsam gyi don ni ma yin no/_/sgra tsam las bzlog pa'i sgra'i bdag nyid de yang sgra tsam de dag gis cig car gsal bar byed pa ma yin no/_/de ci'i phyir zhe na/_sgra tsam
[\[303b.7\]]gyi cha de dag la go rims yod pa'i phyir ro/_/sgra tsam gyi cha gcig gis kyang sgra gsal ba ma yin no/_/ci'i phyir zhe na/_de las gzhan pa ste gsal byed nyid du mngon par 'dod pa'i sgra tsam gyi cha don med par thal ba'i phyir ro/_/'dis kyang sgra tsam gyi cha gcig ni sgra ma lus pa'i
[\[304a\]]
[\[304a.1\]]gsal byed ma yin te/_gang gi phyir yi ge'i cha gcig gi dus na rjod par byed pa'i ngo bo ma lus pa nye bar rigs pa med pa'i phyir ro/_/de bas na sgra tsam gyi cha go rims bzhin du yod pa can dag gis sgra mngon par gsal ba yang go rims bzhin du yin no/_/de'i sgra
[\[304a.2\]]ltar sgra tsam gyi cha gsal bar byed pa snga ma dang phyi ma 'brel pa med pa can de ltar sgra'i cha gsal ba yang yin no/_/'di ltar gang gi tshe phyi ma phyi ma gsal ba yang yin te/_'di ltar gang gi tshe tshogs pa med pa'i phyir ro/_/ci ste gsal byed 'gags su zin kyang gsal ba gang yin
[\[304a.3\]]pa de gsal ba nyid du yod par 'gyur ro/_/de'i tshe gsal byed gcig tu zin kyang cig car gsal ba ma 'gags pa'i phyir rtag tu thos par 'gyur ro/_/gal te cha med pa'i phyir sgra'i bdag nyid can ji ltar go rims bzhin du mngon par gsal ba yin zhe na/_skyon ni gzhan yin
[\[304a.4\]]yang bla ste/_sgra tsam gyi cha re re dmigs pa'i dus na sgra ma lus pa dmigs pa ma yin no zhes bshad zin to/_/de bas na zhes bya ba de'i phyir sgra'i bdag nyid can 'dis ni sgra tsam gyi cha'i go rims yod pa can dag gis go rims bzhin du gsal bar byed pa nyid kyi phyir/_sgra'i bdag nyid
[\[304a.5\]]gang la dmigs pa tshogs shing 'dus pas tshang ba dmigs pa de la'o/_/de lta bur gyur pa'i sgra'i bdag nyid can dag gis dmigs pa tshang bas bsgrub par bya ba'i don te/_rjod par byed pa'i bdag nyid gsal bar byed pa'i mtshan nyid can ji ltar sgrub par 'gyur te/_sgrub pa nyid du mi 'gyur ro/_/
[\[304a.6\]]ci dang 'dra bar zhe na/_sgra tsam dang 'dra bar te/_ji ltar sgra tsam gyi cha dag gis khyed kyi 'dod pas snga ma snga ma phyi ma dang 'brel pa med pa'i phyir don gsal bar byed pa ma yin pa de dag dang 'dra'o/_/shin tu zhes bya ba la sogs pa de nyid kyi gzhung 'dzugs par byed de/_dmigs pas bsgrub par
[\[304a.7\]]bya ba'i don dag la shin tu dmigs su med pa'i yod pa dang med pa dag las khyad par ci zhig yod de/_khyad par cung zhig kyang yod pa ma yin no/_/ji ltar ma lus par dmigs pa can ma yin pa sgra tsam gyi cha skad cig ma dag ni cha phyi ma phyi ma'i gnas skabs na med pa nyid kyi phyir nus pa med
[\[304b\]]
[\[304b.1\]]pa dag yin pa de bzhin du go rims med pa can gyi sgra yod du zin kyang ma lus par dmigs pa can dag gis bdag gir ma byas pas nus pa nyid ma yin no/_/sgra tsam las tha dad par brtags pa'i sgra'i bdag nyid dmigs pa la ltos pa med pa 'di ni/_thag nye ba tsam gyis don rtogs pa sgrub par
[\[304b.2\]]byed pa ma yin na yod tsam gang gis rtogs par 'gyur/_ci'i phyir zhe na/_de ni gsal ba la ltos pa med pa'i phyir ro/_/yod pa dang med pa ste/_sgra'i bdag nyid yod pa dang sgra tsam gyi cha med pa gsal ba go rims bzhin du 'byung ba'i ngang tshul can de yang mtshungs par nye bar sbyor ba ste/_'bras
[\[304b.3\]]bu mtshungs pa'i phyir sgra tsam dag gis sgrub par nus pa ma yin no zhes bya ba don rtogs pa'i mtshan nyid can gyi 'bras bu gang yin pa sgrub par nus pa ma yin no/_/de ltar sgra tsam gyis gsal bar 'gyur ba'i sgra'i bdag nyid de la yang sgrub par mi nus pa de ltar na/_sgra tsam las tha dad
[\[304b.4\]]par brtags pa'i sgra gzhan gyis ci zhig bya/_de bas na yi ge rnams kyang skyes bus ma byas pa ma yin no zhes bya ba ni mjug bsdu ba'o/_/yi ge las bzlog pa ni ngag ma yin gyi 'on kyang gal te yi ge'i rig pa ngag de dag de yang skyes bus ma byas pa yin no zhe na/_de ni min no/_/ci'i phyir zhe na/_
[\[304b.5\]]go rims las yi ge rnams tha dad pa med pa'i phyir ro/_/gal te zhes bya ba la sogs pas 'chad par byed de/_yi ge dag las don gzhan du gyur pa'i sgra'i ngo bo nyid kyi ngag ni skyes bus ma byas pa ma yin no/_/'o na ci yin zhe na/_kho bo cag gi yi ge'i go rims kyi mtshan nyid can ni ngag
[\[304b.6\]]yin te/_de skyes bus ma byas pa nyid du sgrub pa yin no zhe na/_ma yin te yi ge rnams kyi go rims khas len pa na yi ge dag las tha dad pa'i khyad par dmigs par thal bar 'gyur ba'i phyir ro/_/dmigs pa yang med do zhes rang bzhin mi dmigs pa brjod par bya'o/_/ci ste go
[\[304b.7\]]rims su mi snang ba de'i tshe yang go rims de las don rtogs pa med par thal bar 'gyur ba'i phyir ro/_/gal te yang mngon sum gyis go rims tha dad par ma grub pa de lta na yang rjes su dpag pa las grub pa yin no zhes bya ba 'di yang log pa yin no/_/ci'i phyir zhe na/_rtags med
[\[305a\]]
[\[305a.1\]]pa'i phyir te/_go rims de don gzhan du gyur pa nyid du grub pa'i rtags yod pa ma yin no/_/de de ltar na yi ge dag las go rims tha dad pa dang ldan pa yang med pa de'i tshe 'jig rten pa dang rig byed pa'i ngag thams cad las yi ge tsam lus pa'i phyir snga ma bzhin du ste/_
[\[305a.2\]]'dis lhag pa ci zhig byas zhes bya ba la sogs pas thams cad skyes bus ma byas par thal bar 'gyur ba bshad zin to/_/yi ge'i go rims skyes bus ma byas pa nyid du rigs pa yang ma yin no/_/ci'i phyir zhe na/_yi ge de dag rnam par gzhag pa'ang med pa ste/_rnam par gnas
[\[305a.3\]]pa'i rim pa can nyid ma yin no/_/ci'i phyir zhe na/_rnam par gnas pa'i go rims gcig las/_go rims gzhan ni 'gal ba'i phyir ro/_/gal te zhes bya ba la sogs pas 'chad par byed de/_gal te yi ge rnams kyi go rims ma byas pa yin la/_yi ge dag rigs mtshungs pa mang po dag ma yin
[\[305a.4\]]na gang gis rig byed ma yin te/_'ga' zhig rnam par gnas pa'i go rims can du 'gyur 'jig rten pa gzhan ji ltar 'dod pa bzhin du gzhan du 'gyur ba can te/_gang la ji ltar 'dod pa bzhin du gzhan du gyur pa'i go rims gzhan gyis rnam par gnas pa yod ces bya bar tshig rnam par sbyar ro/_/
[\[305a.5\]]'o na ci zhe na/_'jig rten gsum na yi ge a nyid de/_ji ltar yi ge a gcig yin pa de bzhin du yi ge g.yang yin no/_/gang gi tshe gcig nyid yin pa de'i tshe yi ge rnam par gnas pa'i go rims can nyid yin/_a ga ni zhes bya ba nyid du 'gyur gyi ga ga na zhes bya ba ni ma yin no/_/ci'i phyir zhe na/_yi
[\[305a.6\]]ge a dang yi ge a dag ni snga phyi'i ngo bo rnam par gnas pa nyid kyi phyir te/_yi ge a ni yi ge ga las snga ma nyid dang yi ge las phyi mar gnas pa yin no zhes bya ba'i don to/_/ga ga na zhes bya ba 'di las yi ge a ni yi ge ga las phyir 'gyur ba'i go rims gzhan du mi 'gyur ro/_/de nyid bstan
[\[305a.7\]]pa'i rgyu zhes bya ba la sogs pa smos te/_re zhig gang ma byas pa rnam pa 'ga' zhig gis kyang rnam pa gzhan du byar mi btub pa dpyad pa 'di gzhan la dngos po byas pa rnams kyang ngo /_/ci 'dra ba zhig ce na/_rgyu yongs su gyur pa las nges pa dang ldan pa ste/_rgyu yongs su gyur pa rjes su mthun pa'i
[\[305b\]]
[\[305b.1\]]'bras bu skyed par rung ba'i bdag nyid kyi gnas pa gang yin pa de las nges pa'i 'bras bu ni rgyu'i de ma thag pa khyad par can gyi rang bzhin du yod pa nyid du so sor nges pa de gang la yod pa de la de skad ces bya'o/_/de dag gi yang go rims bzlog par bya bar nus pa ma yin no/_/ci dang 'dra bar bya zhe na/_
[\[305b.2\]]dper na sa bon dang myu gu dang lo ma la sogs pa ste/_sa bon gyi phyogs myu gu dang myu gu las sdong po dang /_lo ma dang me tog la sogs pa bzlog tu med pa lta bu'o/_/dper na dus dang lo ma la sogs pa ste/_dus dgun la sogs pa'i mtshan nyid can dang /_byi glang la sogs pa'i lo rnam par
[\[305b.3\]]gnas pa'i go rims nyid lta bu'o/_/sogs pa'i sgras ni gza' dang rgyu skar la sogs pa gzung ngo /_/yi ge'i gnas skabs dang rang bzhin bskyod pa tsam ste/_go rims la sogs pa'i gnas skabs dang rang bzhin ma bskyod pa ma byas pa gang la yod pa zhes tshig rnam par sbyar ro/_/
[\[305b.4\]]rnam pa 'ga' zhig gis te go rims nges par gnas pa dag kyang ci smos te/_snga ma'i gnas skabs dor ba med par rnam pa gzhan du 'gyur ba mi rung ba'i phyir te/_/go rims gzhan gyi gnas skabs la mi rung ba'i phyir ro/_/ji skad du bshad pa'i skyon gnas par bya ba'i phyir du yi ge rnams
[\[305b.5\]]snga ma'i rang bzhin dor bar khas len na yang de rnam par 'jig par thal bar 'gyur ba'i phyir ro/_/re zhig yi ge rnams kyang snga ma'i gnas skabs dor ba med par go rims bzlog pa med pa yin na/_khyad par du go rims rtag pa'i yang ngo /_/tshig so so la yi ge gzhan nyid yin na go
[\[305b.6\]]rims gzhan nyid de dang der 'gyur te/_yi ge rnams rtag pa dang tshig so so la tha dad pa'i phyir ro/_/yi ge snga ma med pa dag tshig so so las 'byung ba'i phyir ro/_/yi ge mang po nyid yin pa de'i phyir rim pa gzhan nyid du 'gyur ro/_/phyogs gnyi ga la yang yi ge mang po nyid bstan gyi/_
[\[305b.7\]]'on kyang phyogs dang po la ni rtag pa rnams la phal cher ngo bo nyid grub pa dang gnyis pa la ni rgyus byas pa zhes bya ba de ni khyad par yin te/_de yang ste gnyi ga yang dpyod pa dag 'dod pa ma yin no/_/de ltar re zhig yi ge rnams kyi go rims khas blangs pas de skad du bshad pa de nyid mi
[\[306a\]]
[\[306a.1\]]srid do zhes bstan pa'i phyir/_gzhan yang zhes bya ba la sogs pa smos te/_yi ge rnams la yul dang dus kyis byas pa'i go rims gang yin pa de ni med de/_khyab pa dang rtag pa brjod pa'i phyir te yi ge rnams khyab par byed pa brjod pa'i phyir yul gyis byas pa go rims
[\[306a.2\]]med cing /_rtag pa nyid du brjod pa'i phyir dus kyis byas pa med de nam mkha' bzhin no/_/yi ge rnams kyi zhes bya ba la sogs pas 'chad par byed de/_yi ge rnams kyi go rims de yang yul gyis byas pa ste dper na grog mo yul phan tshun 'phos te gnas pa dag rgyu ba lta bu'am/_go
[\[306a.3\]]rims dus kyis byas pa ste dper na sa bon dang myu gu la sogs pa gang gi tshe sa bon yin pa de'i tshe myu gu ma yin pa la myu gu yin no zhes bya ba lta bu'o/_/yi ge rnams la yul dang dus kyis byas pa'i go rims rnam pa gnyi ga yang yod pa ma yin te/_yi ge rnams khyad par byed pa'i phyir dang
[\[306a.4\]]rtag pa nyid kyi phyir ro/_/yul gyis byas pa yod pa ma yin te/_yi ge nyid khyad par byed pa nyid yin pa'i phyir ro/_/yul phan tshun spangs nas dngos po rnams 'jug pa ni yul gyi snga phyir gyur pa yin na de lta bur gyur pa'i snga phyi nyid ni yi ge rnams la yod pa ma yin no/_/ci'i phyir zhe na/_
[\[306a.5\]]yi ge thams cad ni khyab par byed pa nyid du yul thams cad la mtshungs pa nyid kyi phyir ro/_/glegs bam la la las ni yul thams cad mtshungs pa nyid kyi phyir zhes 'byung ste/_de la yang yul thams cad mtshungs pa nyid kyi phyir zhes bya ba'i don to/_/ci dang 'dra ba zhe na/_rlung dang
[\[306a.6\]]snang ba bzhin te 'di ni 'jig rten pa'i dpe yin no/_/bstan bcos pa'i ni bdag la sogs pa las zhes bya ba smos so/_/sogs pa'i sgras ni nam mkha' la sogs pa gzung ngo /_/de yang gzhan dag gi 'dod pa'i sgo nas bshad do/_/de bzhin du phan tshun spangs nas 'jug pa dus
[\[306a.7\]]kyis snga phyir 'gyur ba de nyid bstan pa'i phyir gang gi tshe zhes bya ba la sogs pa smos te/_gang gi tshe gcig med pa de'i tshe gzhan yod pa'i phyir dus kyis snga phyir gyur pa de yang yi ge rtag pa dag la yod pa ma yin te/_thams cad kyi tshe yi ge thams cad yod pa'i phyir ro/_/dus
[\[306b\]]
[\[306b.1\]]kyis byas pa'i go rims las yi ge go rims rnam pa gzhan yod pa yang ma yin na yi ge'i snga phyir gyur pa'i ngag gang yin pa de khyed cag gis ci ltar skyes bus ma byas pa sgrub par byed de/_ma yin no zhes bya ba'i don to/_/nyes pa der ma gyur cig snyam pas yi ge mi rtag pa dang khyab byed ma yin par
[\[306b.2\]]rig byed smra bar 'dod na/_de la mi rtag khyab byed ma yin pa'i/_khas len pa'i yang skyon yang sngar ni brjod pa yin/_ci ste zhes bya ba la sogs pas 'chad par byed de/_yi ge'i go rims med pa'i nyes pa der ma gyur cig snyam pas yi ge mi rtag pa dang khyab par byed pa ma yin par rig byed smra bar
[\[306b.3\]]'dod pa ste mi rtag pa nyid kyi phyir dus kyis byas pa'i snga phyir gyur pa dang khyab par byed pa nyid ma yin pa'i phyir yul gyis byas pa yid yin no snyam du sems na/_mi rtag pa dang khyab par byed pa ma yin pa'i phyogs de dag kyang gong du rtsol ba las byung ba mi rtag na/_de ci skyes bus byas pa min
[\[306b.4\]]zhes bya ba la sogs pa dang /_gal te de dag khyab byed min/_/thams cad la ni dmigs mi 'gyur/_/zhes bya ba la sogs pas go rims bzhin du bstsal ba'i phyir lan ma yin no/_/yi ge rnams kyi mngon par gsal ba de'i gsal ba'i go rims kyang ngag min/_ci'i phyir zhe na/_rtag pa'i
[\[306b.5\]]gsal ba bstsal phyir ro/_/yi ge'i zhes bya ba la sogs pas 'chad par byed de/_yi ge dag gi ngo bo go rims ngag ma yin na ngag gi skyon 'dir 'gyur/_'o na ci yin zhe na/_de dag gi gsal ba ste yi ge'i ngo bo gsal ba'i go rims gang yin pa de dag yin no/_/de nyid bstan pa'i
[\[306b.6\]]phyir de ni zhes bya ba la sogs pa smos te/_gsal ba de ni bdag nyid ji lta ba bzhin du yi ge mngon par gsal ba'i rkyen dag ste/_yi ge gang gis mngon par gsal ba'i rkyen rkan la sogs pa gang yin pa dag gi go rims las byung ba'i go rims dang ldan pa'i phyir ro/_/de'i zhes
[\[306b.7\]]bya ba la sogs pas 'gog par byed de/_yi ge gsal ba de'i go rims ni de'i go rims te/_de dag yin no zhes bya ba yang log pa yin no/_/ci'i phyir zhe na/_rtag pa dag gis gsal ba de ni sngar spyi gsal ba dpyod pa'i skabs su bkag pa nyid kyi phyir ro/_/de nyid dran par bya ba'i phyir
[\[307a\]]
[\[307a.1\]]mngon sum zhes bya ba la sogs pa gsungs te gsal byed kyis byas pa mngon sum du shes pa skye bar nus pa de bas shes pa skyed par nus pa'i bum pa la sogs pa 'bras bu khyad par can nyid gsal ba yin no zhes de bshad pa yin no/_/gzhan yang byed pa rnams kyi bya
[\[307a.2\]]nyid las te rgyu las te de grub phyir na ste/_yi ge rnams dmigs pa'i phyir yi ge de rnams 'bras bu nyid thob pa yin no/_/'di ltar gang kho na las ngo bo dmigs pa gang yin pa'i ngo bo de la 'jig rten pa dag 'bras bu nyid du tha snyad 'dogs par byed do zhes bya bar sbyar ro/_/gang kho na las
[\[307a.3\]]dmigs pa zhes bya gang gi sgra bstan pa gang yin pa de dmigs pa med na mi 'byung ba kho na dmigs pa la brten nas zhes bya ba kho na'i sgra'i rim pa gzhan du sbyor ro/_/ji skad du bshad pa'i dmigs pa de ni yi ge la yang yod de/_yi ge rnams kyi dmigs pa ni brtsal ma thag tu byung ba nyid kyi
[\[307a.4\]]phyir ro/_/dmigs pa de nyid kyang 'bras bu nyid du rab tu grags pa'i dngos po gzhan dag gi yang de rten pa 'bras bu nyid du tha snyad 'dogs pa'i rten yin pa 'di las lhag par khyad par yod pa ma yin no de bas na 'bras bur khas len pa'i rgyu mtshungs pa yin na/_ji ltar na yi ge 'bras bu
[\[307a.5\]]dag ma yin te/_'bras bu kho na yin no zhes bya bar dgongs so/_/de zhes bya ba la sogs pa ni gzhan gyi yin te/_de dmigs pa'i rten can te/_gsal byed du mngon par 'dod pa'i rkyen gyi dbang gis dmigs pa gang yin pa de ni rten can 'bras bu nyid kyi tha snyad ma yin no/_/'o na
[\[307a.6\]]ci yin zhe na/_gang yod na 'gyur ba ste/_gang yod na gang 'bras bur gyur pa de ltar na 'bras bu'i tha snyad ni yod pa nyid kyi rten can yin no/_/yi ge dag rgyu rnams las yod par 'gyur ba nyid du ni ma yin gyi/_'on kyang mi dmigs pa kho na yin no zhes bsams pa'o/_/yod pa nyid de zhes bya ba
[\[307a.7\]]la sogs pa ni slob dpon gyi yin te/_de ni bden te 'on kyang yod pa nyid de tshad ma gang las grub pa na/_gang gis yod pa nyid 'di 'bras bu nyid du grub par 'gyur/_'di ma grub pa ste yod pa nyid 'di de ltar mi 'gyur te/_'di yod na 'dir 'gyur ba de ltar mi 'gyur ro/_/de bas na yod pa nyid
[\[307b\]]
[\[307b.1\]]du grub na sgrub par byed pa ste/_'bras bu nyid de sgrub par byed pa yin la yod pa nyid du 'grub pa de yang dmigs pa kho na yin no/_/grub pa ni shes pa'i rang bzhin nyid yin pa'i phyir ro/_/de bas na gang zhig med na mi 'byung ba nyid du yod pa nyid du dmigs pa gang yin pa de ni 'bras bu yin no zhes bya
[\[307b.2\]]bar gnas so/_/de ni yi ge dag la yang mtshungs so/_/de ltar mi bden na zhes bya ba la sogs pa ni gzhan gyi yin te/_byed pa'i bya ba nyid las sgra dmigs pa de'i 'bras bu nyid 'gyur ba de ltar ni bden pa na/_gal te sgra de ni byed pa'i bya ba nyid las sngar yod pa nyid du grub par mi 'gyur gyi/_'on kyang tshad ma
[\[307b.3\]]gzhan gyis grub pa nyid yin no/_/grub pa sngon du song ba can gyi grub pa 'bras bu nyid grub pa ma yin gyi/_'on kyang yod pa nyid du grub pa 'bras bu nyid du tha snyad 'dogs pa'i rgyu gang yin pa de ni ma grub pa sngon du song ba can yin te/_dper na bum pa sngar med pa rdza mkhan gyis bya ba las phyis grub pa
[\[307b.4\]]lta bu'o/_/de lta bur gyur pa'i zhes bya ba la sogs pa ni grub pa'i mtha' smra ba yin te/_re zhig rtsol ba'i bya ba las sngar sgra yod pa nyid du grub pa ma yin te/_tshad ma med pa'i phyir dang /_ngo shes pa la sogs pa de'i sgrub par byed pa nyid du rtogs na ni 'khrul pa'i phyir ro zhes brjod pa'i phyir khas blangs
[\[307b.5\]]nas kyang brjod par bya'o/_/sngar sgra yod pa nyid du grub pa yin pa yang bla ste/_de lta na yang de'i ngo bo gang yin pa de ma grub pa nyid ma yin nam/_de'i ngo bo de gang zhe na/_de lta bur gyur pa zhes bya ba la sogs pa smos te/_de lta bur gyur pa ste gang la sgra rang gi mtshan nyid du snang ba'i rnam par shes pa ma chod
[\[307b.6\]]pas nye bar sbyor ba'i ngang tshul yod pa zhes bya bar tshig rnam par sbyar ro/_/gal te de lta bur gyur pa'i ngo bo sngar grub par 'gyur na de'i tshe/_sgra rtag tu dmigs par 'gyur ro/_/gal te ji skad du bshad pa'i sgra'i ngo bo de ni grub pa yin mod kyi/_'on kyang gzhan lhan cig byed pa'i rkyen dang bral bas rna ba'i rnam par
[\[307b.7\]]shes pa'i rgyu nyid du nye bar sbyor ba ma yin no zhe na/_gal te 'di ltar lhan cig byed pa thag nye ba na phyis rang gi shes pa la nye bar sbyor ba gang yin pa dang 'bad rtsol las sngar nye bar sbyor ba ma yin pa'i gnas skabs de dag ni phan tshun 'gal ba yin na/_da ni nye bar sbyor ba dang 'gal ba dag ci ltar tha dad pa med de/_'on
[\[308a\]]
[\[308a.1\]]kyang tha dad pa kho na yin no/_/gnas skabs de gnyis kyang tha dad pa nyid ni bden te/_sgra'i bdag nyid du gyur pa nyid kyang ma yin te/_don gzhan yin no zhe na/_de'i phyir khyad par ni zhes bya ba la sogs pa smos te/_gnas skabs de dag gi khyad par te bye brag ni rang bzhin las bzlog pa ni ma
[\[308a.2\]]yin no zhes bya ba'i don to/_/gal te tha dad par 'gyur ba de'i tshe phul du byung ba de nyid la sgra'i shes pa la nye bar sbyor ba grub pa ste rgyu nyid du grub pa'i phyir ro/_/'pho ba med pa can gyi sgra'i ngo bo de ni rgyu med pa nyid du thal bar 'gyur ba'i phyir ro/_/de ltar na gang kho na yod na bsgrub byar grub pa de nyid ni bsgrub
[\[308a.3\]]par bya ba de la nye bar sbyor ba can du rigs kyi gzhan du ni ma yin no/_/sgra phul du dbyung ba dngos su shes pa la sbyor bar byed cing phul du dbyung ba la yang sgra nye bar sbyor bar byed pa de bas na brgyud pas sgra yang shes pa la nye bar sbyor ba yin no zhe na/_de'i phyir na phul du byung ba zhes bya ba la sogs pa smos te/_
[\[308a.4\]]sgra 'di phul du byung ba de ni nye bar sbyor ba rtogs na yang de dang 'dra bar thal bar 'gyur ba ste/_rnam par shes pa dang 'dra bar thal bar 'gyur/_ji ltar rnam par shes pa'i bya ba la sgra phul du byung ba don gzhan du 'gyur ba'i sgo nas nye bar sbyor bar byed pa de dang 'dra bar phul du byung ba'i bya ba la yang /_phul du
[\[308a.5\]]byung ba don gzhan du gyur pa brtag par bya dgos pa de lta na thug pa med par 'gyur ro zhes bya ba ni bsdus pa'i don to/_/de bas na de las gzhan pa ste rang gi yul la shes pa skyed par byed pa ma yin pa'i sgra'i rang bzhin gyi khyad par gyis/_khyad par du byed do/_/gang gis zhe na/_nus pa bar du ma chod
[\[308a.6\]]pas nye bar sbyor ba gnas skabs tha dad pa gang la yod pa zhes tshig rnam par sbyar ro/_/sgra'i rang gi ngo bo skyed par byed pa'i gnas skabs las gzhan skyed par mi byed pa'i gnas skabs kyi khyad par zhes bya ba'i don to/_/de lta ma yin na 'bad rtsol las sngar yang rnam par shes pa skyed par
[\[308a.7\]]'gyur ro/_/gal te lhan cig byed pa dang bral ba'i phyir skyed par mi byed do zhe na/_phul du dbyung du med pa can gyi zhes bya ba la sogs pa smos te/_'di la lhan cig byed pas byas pa'i phul du byung ba yod pa ma yin pas na phul du dbyung du med pa can te/_rtag pa 'di la zhes bya ba'i don to/_/lhan
[\[308b\]]
[\[308b.1\]]cig byed pa la ltos pa yang sngar bkag zin to/_/sgra'i rang bzhin skyed par byed pa de yang byed pa'i bya ba nyid la grub pa'i phyir/_'bras bu thams cad dang chos mtshungs pa nyid can te/_gang las 'bras bu thams cad dang chos mtshungs pa yin pa zhes tshig rnam par sbyar ro/_/'bras bu thams cad dang
[\[308b.2\]]chos mtshungs pa can gyi sgra de 'dra ba de gsal ba yin par 'dod na/_myu gu la sogs pa thams cad kyang gsal bya'am/_cung zhig kyang gsal bya ma yin te/_sgra yang 'bras bur 'gyur bar khyad par med par 'gyur ba'i phyir ro/_/de ltar ni rang shes pas te rgyus gzhan gyi shes pa'i rgyu de'i don te/_
[\[308b.3\]]gzhan blo'i rgyu ni gsal byed 'dod/_gang gi tshe zhe na/_grub pa'i don la ste/_gang gi tshe byed pa po las gsal bya 'di'i yod pa nyid rnyed par 'gyur ba na'o/_/dper na sgron ma bzhin te/_rdza mkhan las grub pa'i bum pa la de'i shes pa'i rgyu gsal byed yin pa lta bu'o/_/gzhan du na'ang ste/_gang
[\[308b.4\]]gi tshe gsal bya sngar ma grub par 'gyur ba de'i tshe byed pa po ste rgyu las gsal byed 'di la khyad par ci zhig yod/_bdag nyid ces bya ba la sogs pas 'chad par byed de/_bdag nyid rtogs pa'i sgo ste thams cad rgyu des bum pa la sogs pa gzhan rtogs pa'i rgyu 'jig rten na sgron ma la sogs
[\[308b.5\]]pa dang 'dra bar gsal byed du grags pa yin no/_/gal te 'di ltar gsal bya de gsal byed kyi byed pa las sngar grub par 'gyur ro/_/sgron ma la sogs pa yang dmigs su rung ba'i bum pa'i skad cig ma snga mar ma grub pa nyid las skyed par byed pa ma yin nam/_gal te der sngar grub pa zhes bya ba
[\[308b.6\]]de gang la bya zhe na/_de'i phyir rigs mthun pa zhes bya ba la sogs pa smos te/_sngar dmigs su rung ba ma yin pa'i bum pa'i skad cig ma rigs mthun pa'i nye bar len pa'i skad cig ma de ni gsal bar byed pa'i byed pa las sngar grub pa'i rgyu'i phyir/_gal te de sngar grub par gyur te zhes brjod do/_/
[\[308b.7\]]gsal byed las rnyed pa'i shes pa'i rgyu phul du byung ba de ni sngar grub pa'i phyir grub pa zhes mi bya'o/_/ci'i phyir zhe na/_ji skad du bshad pa'i phul du byung ba de nyid na/_de'i tshogs pa'i rkyen can nyid yin pa'i phyir te/_gang gsal byed kyi tshogs pa'i rkyen de rgyu yod pa de ni zhes bya bar tshig rnam
[\[309a\]]
[\[309a.1\]]par sbyar ro/_/rgyu'i rang bzhin gyi byed pa las sngar ma grub pa dmigs pa gang yin pa de dag kyang byed pa po dag yin no/_/ci dang 'dra bar zhe na/_bum pa la sogs pa'i rdza mkhan la sogs pa lta bu'o/_/sgra'i dmigs pa'i rgyu dag kyang rdza mkhan la sogs pa dang mtshungs pa'i phyir
[\[309a.2\]]ro/_/sgra yang bum pa la sogs pa gzhan du 'bras bu nyid yin no/_/yul dang dus la sogs pa tha dad du zin kyang sgra de nyid 'di yin no zhes shes pa skyed par 'gyur la ngo shes par 'gyur ba de nyid kyi phyir sgra gcig nyid du rtogs pa de ltar na rtag pa nyid yin no/_/mi rtag pa nyid yin na ni du ma nyid
[\[309a.3\]]yin pa'i phyir ngo shes pa nyid du mi 'gyur ba ma yin nam/_de ltar na gzhan gyi don la sbyor bar byed pa gang yin pa de sbyor ba la sngar yod pa yin te/_dper na ste'u la sogs pa'i gcod pa nyid bzhin no/_/des gzhan shes pa'i phyir sgra don gzhan la sbyor bar byed pa de yang sngar yod pa nyid yin no zhe na/_
[\[309a.4\]]de'i phyir ngo shes pa zhes bya ba la sogs pa smos te/_grub pa'i rgyu dag gis zhes bya ba sgra yod pa dang med pa nyid du bsgrub pa'i rgyu de dag gis kyang rgyu'i mtshan nyid gso bar byed pa ma yin no/_/de ltar na mi rtag pa nyid yin du zin kyang sgron ma la sogs pa la ngo shes pa mthong ngo /_/de bas na ngo shes pa ni ma nges pa
[\[309a.5\]]yin no/_/sgra sbyor bar byed ces bya ba bstan pa gang yin pa de la yang /_byed pa'i bya bas bskyed par bya ba zhes bya ba'i don 'di yin gyi/_yod pa rnam par gnas pa'i phyir te ste'u la sogs pa bzhin no zhes sbyor ba ni ma yin no/_/de ltar na ste'u la sogs pa'i sbyor ba ni don du brjod par 'dod pa'i gtan tshigs
[\[309a.6\]]gnyis pa ni cig shos la ma grub pa yin no/_/rtags gang cung zad sgra gcig nyid du grub par bya ba'i phyir brjod pa phyis te/_phyis 'gyur ba'i ngang tshul can yi ge a rtogs pa gang yin pa de ni snga ma dang tha dad pa med pa'i yul can yi ge a snga ma rtogs pa dang yul gcig pa can te/_'dis ni sgra gcig pa nyid du
[\[309a.7\]]sgrub par byed pa nyid kyi phyir rtag pa nyid du sgrub pa yin no snyam du sems so/_/yi ge a rtogs pa'i phyir zhes bya ba ni gtan tshigs so/_/de dang 'dra'o zhes bya ba ni snga ma yin/_a rtogs pa dang 'dra'o zhes bya ba la sogs pa'o/_/stsogs pa'i sgras ni phyis yi ge i rtogs pa ni yi ge i rtogs
[\[309b\]]
[\[309b.1\]]pa'i phyir zhes bya ba la sogs pa gzung ngo /_/sbyor ba ni gang dang gang yi ge a rtogs pa de dang de ni sngar yi ge a rtogs pa dang tha dad pa med pa'i yul can yin te/_dper na yi ge sngar a rtogs pa lta bu'o/_/yi ge a rtogs pa yang phyis kyang yi ge a rtogs so zhes bya ba ni rang bzhin gyi gtan
[\[309b.2\]]tshigs ltar bcos pa'o/_/sgrub par byed pa des kyang rang gi mtshan nyid snga phyi dag tha dad pa med par sgrub par nus pa ma yin no/_/de ltar na gtan tshigs 'di ni khyad par gyis te/_phyis yi ge a rtogs pa ni snga ma dang tha dad pa med pa'i yul can yin te/_yi ge a rtogs par 'gyur ro zhes bya ba'am/_
[\[309b.3\]]phyis te yi ge a tsam rtogs pa nyid kyi phyir zhes bya ba la sogs par 'gyur grang na/_rtogs pa dang po ni gtan tshigs ma grub pa yin no/_/ci'i phyir zhe na/_de'i rang bzhin ma grub pa'i phyir te/_phyis kyi yi ge a rtogs pa ni sngar yi ge a rtogs pa'i rang bzhin nyid du ma grub pa'i phyir ro/_/yi ge a
[\[309b.4\]]rtogs pa gnyis pa ni rang bzhin tha dad pa nyid yin pa'i phyir ro/_/ci ste spyi rtogs pa yin pa de'i tshe spyi rtags su brjod pa na/_sngar yi ge a rtogs pa na tha dad pa med pa'i yul can la yang 'gal ba med de/_ji ltar rtogs pa de dag la yi ge a rtogs pa nyid spyi nyid yin pa de ltar yi ge a'i yul can
[\[309b.5\]]nyid yin pa la yang 'gal ba ci zhig yod/_de ltar grub pa sgrub pa yin no zhes dgongs so//_//bam po sum cu pa/_ci ste gtan tshigs spyis sngar gyi yi ge a'i rang gi mtshan nyid kyi yul can nyid phyis kyi yi ge a'i rtogs pa de'i tshe/_yul gcig pa can te/_gnas skabs snga
[\[309b.6\]]ma'i yi ge a'i yul can gcig dus phyis 'byung ba can gyi rtogs pa snga ma dang phyi ma'i ngo bo ste/_sngar dang phyis 'byung ba can dang 'gal ba yin no/_/ci'i phyir zhe na/_rgyu thag nye ba can dang thag nye ba can ma yin pa nyid kyis go rims bzhin du 'bras bu skyed pa dang mi skyed pa nyid kyi phyir ro/_/gang gi tshe
[\[309b.7\]]snga phyir 'byung ba'i ngang tshul can gyi rtogs pa dag yi ge a gcig gi yul can nyid yin pa de'i tshe rgyu thag nye ba can nyid yin pa'i phyir cig car 'byung bar 'gyur ro/_/ci ste yi ge a rtogs pa dang po'i rgyu thag nye ba na yod du zin kyang /_re zhig yi ge a rtogs pa gnyis pa mi skye ba de'i tshe/_yi ge a
[\[310a\]]
[\[310a.1\]]rtogs pa dang po'i rgyu thag nye ba yin du zin kyang yi ge a rtogs pa'i khyad par phyi ma phyi ma mi skye ba ni de'i rgyu can ma yin pa nyid kyi phyir te/_yi ge a rtogs pa snga ma'i rgyu ni/_'di'i rgyu ma yin no zhes bya ba'i don to/_/de bas na snga phyir 'byung ba'i ngang tshul can gyi rtogs pa de dag ni gang
[\[310a.2\]]la rgyu ma lus pa tha dad pa yod pa zhes bya bar tshig rnam par sbyar ro/_/'dod par mi 'gyur na/_yi ge a rtogs pa de dag ni sgra gcig rtogs pa de dag kho na rgyu nyid du tha dad pa med mod kyi/_gzhan lhan cig byed pa tha dad pa de bas na cig car skye ba ma yin no zhe na/_de'i phyir de la zhes bya ba la sogs pa smos
[\[310a.3\]]te/_rgyu'i tshogs pa de la rgyu gcig tha dad pa med du zin kyang rtogs pa cig car 'byung ba nyid du 'gyur ro/_/ci'i phyir zhe na/_nus pa ste rgyu gcig po de ni rgyu gzhan la ltos pa med pa'i phyir ro/_/de'i tshe snga phyi rtogs pa dag ni yul gcig pa can nyid du rigs pa dang 'gal lo/_/de thams cad kyis ni yi ge
[\[310a.4\]]a rtogs pa phyi ma ni yi ge a rtogs pa snga ma tha dad pa med pa'i yul can du bsgrub par bya ba la dam bcas pa la rjes su dpag pas gnod pa nyid bstan to/_/'dir rjes su dpag pa yang 'di 'dra bar brjod par bya ste/_go rims bzhin du 'byung ba de ni yul cig car ma yin te/_dper na mig dang rna ba'i rnam
[\[310a.5\]]par shes pa rim bzhin du 'byung ba lta bu'o/_/yi ge a rtogs pa snga phyi yang rim bzhin 'byung ba yin no/_/yul gcig pa can nyid la ni rim bzhin du 'byung ba ma yin pas khyad par yin la/_de dang 'gal ba ni rim bzhin du 'byung ba yin no zhes bya ba ni khyab par byed pa 'gal ba'o/_/gzhan yang
[\[310a.6\]]rtogs pa dus snga phyis 'gyur ba'i ngang tshul can gyi snang ba tha dad pa nyid du yod pa yin te/_myur ba dang dal ba dang drag pa la sogs pa'i bye brag gi yi ge a snang ba'i gnas skabs tha dad pa nyid kyi phyir ro/_/snang ba tha dad pas kyang rang bzhin tha dad pa nyid yin na de la rtogs pa'i snang ba dang rang bzhin tha dad
[\[310a.7\]]pa ste/_yi ge a gnyi ga yang yi ge a rtogs pa zhes bya ba de ltar ming mtshungs pa'i phyir ro/_/yul gcig pa can nyid du yang rigs pa ma yin no/_/ci'i phyir zhe na/_bum pa la sogs pa dag la yang thal bar 'gyur ba'i phyir te/_bum pa rtogs pa snga ma gang yin pa bum pa gzhan rtogs pa phyi ma gang yin pa de
[\[310b\]]
[\[310b.1\]]dag kyang /_bum pa rtogs pa zhes bya ba de ltar ming mtshungs pa'i phyir yul gcig pa can nyid yin na de ltar na bum pa gcig gis thams cad la khyab par 'gyur ro/_/gal te bum pa la sogs pa gcig nyid du bsgrub pa de la mthong ba 'gal ba ste/_bum pa la sogs pa du ma nyid du mthong ba nyid kyi phyir ro/_/
[\[310b.2\]]de bas na gcig nyid sgrub par byed pa ma yin no zhe na/_yi ge gcig nyid du sgrub pa 'di mthong ba dang 'gal ba med pa tshad ma gang gis grub pa yin pa ste/_'di la yang byed pa rnams skyes bu so so tha dad pas tha dad pa kho nar mthong ba yin no zhes bya ba'i don to/_/ming mtshungs pa'i phyir zhes bya ba'i gtan
[\[310b.3\]]tshigs 'di yang ma nges pa yin no zhes bstan pa'i phyir/_ji srid ces bya ba la sogs pa smos pa la/_de skad du brjod pa zhes bya ba'i yi ge a rtogs pa yi ge a rtogs pa zhes de ltar ming mtshungs pa brjod pa don tha dad pa med cing yul gcig pa can nyid kyis khyab pa ma grub pa de srid du ldog pa la
[\[310b.4\]]the tshom za ba ste/_ming mtshungs pa dang tha dad par 'gyur ba la'o/_/byed pa so so tha dad pas zhes bya ba skyes bu tha dad pas byed pa tha dad pa ste/_gang gi tshe byed pa so so tha dad pas sgra tha dad pa'i rang bzhin can mnyan pa ste/_rna ba'i rnam par shes pa la snang zhing 'byung ba na gcig sgrub par byed pa de'i tshe/_
[\[310b.5\]]ci'i phyir bum pa la sogs pa yang gzugs gcig pa can du sgrub par mi byed de/_de dag kyang sgrub par byed pa'am khyad par brjod par bya'o/_/gal te sgra gcig nyid yin du zin kyang gsal byed tha dad pa las snang ba tha dad par gzhag par nus so zhe na/_de la yang zhes bya ba la sogs pa de la
[\[310b.6\]]gsal byed tha dad pa las snang ba tha dad do zhes bya ba ste/_bum pa la sogs pa ngo bo gcig pa can nyid yin mod kyi 'on kyang gsal byed tha dad pa las tha dad par snang bar 'gyur ro zhes lan btab pa nus pa kho na yin no/_/gzhan yang byed pa rnams kyi tshogs pa'i yongs su bskyod pa la sogs pa'i mtshan
[\[310b.7\]]nyid can gyi bya ba yis ni nges par yang /_sgra dmigs phyir 'bras bu nyid yin te thob par 'gyur/_ci'i phyir zhe na/_rgyu gsal byed mi srid pa'i phyir te/_nges pas gsal bya ba'i dmigs pa mi srid pa'i phyir ro/_/'ga' zhig gi tshe yang zhes bya ba la sogs pas 'chad par byed de/_byed
[\[311a\]]
[\[311a.1\]]pa'i bya ba ci 'dra bas sgra dmigs par bya ba de 'dra bas 'ga' zhig gi tshe yang byed pa'i bya ba rnams la sgra mi dmigs pa ni yod pa ma yin gyi 'on kyang dmigs pa kho na yin no/_/gdon mi za bar gsal byed kyi bya bas don la dmigs par byed cing 'dzin par byed pa ma yin
[\[311a.2\]]no/_ci'i phyir zhe na/_bum pa la sogs pas stong pa'i sa phyogs 'ga' zhig na sgron ma la sogs pa'i mtshan nyid can gyi gsal byed yod du zin kyang bum pa mi dmigs pa'i phyir ro/_/de bas na sgra de ni de'i bya ba ste/_byed pa'i bya ba las nges par dmigs pa des 'byung bar 'gyur ba ste/_byed pa'i bya ba
[\[311a.3\]]las sgra skye ba yod par 'gyur ro/_/de bas na sgra ni bskyed par bya ba nyid yin gyi gsal bya ni ma yin no/_/ji ste byed pa po sgra'i byed pa po ma yin no de'i byed pa po ma yin pa'i bya ba yod na yang de grub pa ste/_sgra sgrub par mi rung ba'i phyir ro/_/gal te sgra khyab pa dang rtag pa yin pa de bas na/_sgra
[\[311a.4\]]dag kyang khyab pa dang /_rtag pa nyid kyi phyir gsal byed kyi byed pa'i bya ba las thams cad du dmigs pa yin gyi/_bum pa la sogs pa ni khyab pa dang rtag pa ma yin pa de bas na gsal byed kyi bya bas gdon mi za bar dmigs pa ma yin no zhe na/_gal te de lta yin na da ni bum pa la sogs pa
[\[311a.5\]]dag nges pa ste/_'bras bu yid ches pa ci zhig yod de/_dper na ji srid du de dag rtag pa ma yin zhing khyab par byed pa ma yin na/_de ltar na de dag khyab pa dang rtag par 'gyur ro/_/gal te ji ltar na thams cad du thams cad kyi tshe dmigs par mi 'gyur zhe na/_brgal ba de ni sgra la yang
[\[311a.6\]]mtshungs te/_de la lan btab pa gang yin pa de ni bum pa la sogs pa dag la yang 'gyur ro/_/gal te bum pa la sogs pa de dag de ltar khyab pa dang rtag pa nyid du mi 'dod pa'i phyir ro zhe na/_de dang chos mthun pa nyid can te/_bum pa la sogs pa dang chos mthun pa nyid can gyi sgra ci'i phyir
[\[311a.7\]]'dod/_'di la phul du byung ba cung zhig kyang med do zhes bshad zin to zhes bya ba bum pa la sogs pa dag la yang thal bar 'gyur ro zhes bya ba la sogs pas 'gal ba med pa bshad zin pa nyid kyi phyir ro/_/sgra khyab par byed pa dang rtag pa nyid kyang gong du bkag zin pa de ltar na/_de ni cir yang mi rung ngo /_/
[\[311b\]]
[\[311b.1\]]bum pa zhes bya ba la sogs pa ni gzhan gyi yin te/_byed pa po med par gsal bar byed pa gzhan srid pa'i phyir skyon yod pa ma yin pa ste/_sgra dang mtshungs pa nyid du thal ba'i nye bar yod pa ma yin no/_/gsal byed gzhan nyid bstan pa'i phyir de dag gi zhes bya ba la sogs pa smos te/_bum pa la sogs
[\[311b.2\]]pa de dag gi gsal byed 'jig rten pa la rab tu grags pa yin gyi/_rdza mkhan la sogs pa ni ma yin no/_/ji ste rdza mkhan la sogs pa yang gsal byed du 'gyur ba de'i tshe/_rdza mkhan la sogs pa dag gsal byed nyid yin na bum pa la sogs pa de dag de 'dra ba nyid du 'gyur ba ste/_ji ltar sgron ma la
[\[311b.3\]]sogs pa dag ni byed pa po nyid yin te/_lhag mar gyur pa'i phyir ro/_/de ltar rdza mkhan la sogs pas kyang 'gyur na de ltar yang ma yin no/_/rdza mkhan la sogs pas khyad par du byed par 'gyur ba ni gsal byed kyi khyad par las tha dad par 'jug pa'i phyir rdza mkhan la sogs pa byed pa po nyid yin no/_/
[\[311b.4\]]ci'i phyir zhe na/_phan 'dogs par byed pa la rnam pa gzhan med pa'i phyir te/_byed pa po nyid dang gsal byed pa nyid las ma gtogs pa'i rnam pa gzhan med pa'i phyir ro/_/de la gsal byed nyid yin pa bkag pa na rdza mkhan la sogs pa dag ni byed pa po nyid yin te/_lhag mar gyur pa'i phyir ro/_/sgra'i
[\[311b.5\]]byed pa ma gtogs par gsal byed kyi rnam pa gzhan grub pa med pa de ltar na/_gang gis sgra byed pa nyid la byed pa por btags par 'gyur/_de bas na bum pa la sogs pa dang 'dra ba med pa'i phyir sgra gsal bya nyid yin no zhe'o/_/de dang de ni zhes bya ba la sogs pa ni grub pa'i mtha' smra ba'i yin te/_gsal byed
[\[311b.6\]]gzhan yod pa de dang de ni sgra dag la yang mtshungs so/_/gang gi phyir sgra de la yang dbang po dang yul rung ba la sogs pa dag las te/_rna ba'i dbang po dang /_rna ba'i yul du rung ba'i gnas skabs las so/_/stsogs pa'i sgras ni yid la byed pa las kyang byed pa rnam par phul du byung ba'i phyir ro/_/gal te phul
[\[311b.7\]]du dbyung ba nyid ji ltar yin zhe na/_byed pa dag la zhes bya ba la sogs pa smos te/_kyang gi sgra ni gtan tshigs kyi don te/_bum pa la sogs pa'i byed pa po rdza mkhan la sogs pa'i tshogs pa gang yin pa de dag gi nges pa rang gi 'bras bu dmigs pa'i chos gang yin pa de ni byed pa dag la mthong ba'i
[\[312a\]]
[\[312a.1\]]phyir ro/_/de dag kyang bya ba'i khyad par dang ldan pas sgra nges par dmigs par 'gyur ba de bas na bum pa la sogs pa dang 'dra bar byed pa po dag nyid yin no/_/kyang gi sgra sdud pa'i don du 'chad pa gang yin pa de dag gis ni dbang po la sogs pa dag las byed pa rnams phul du byung ba
[\[312a.2\]]ni/_byed pa po'i chos kyi rjes su 'jug pa nyid du bshad pa'i phyir ro/_/re zhig sgra'i gsal byed gzhan du ma gyur cig snyam pa de lta na yang gsal bya nyid du mi rigs te/_thal ches pa'i phyir ro zhes bstan pa'i phyir/_sgron ma zhes bya ba la sogs pa smos te/_sgron ma la sogs pa gsal byed de nyid dang ro la sogs
[\[312a.3\]]pa'i yul gzhan 'ga' zhig la sgron ma la sogs pa'i gsal byed gzhan med pa ste/_gsal byed gzhan med pa de'i phyir de dag gi rgyu ste/_sgron ma la sogs pa'i rgyu dag kyang sgron ma la sogs pa de dag gi gsal byed dag tu 'gyur ro/_/gang gi phyir de ltar yin pa de bas na sgra ni byed pa dag gis
[\[312a.4\]]gsal ba ma yin gyi/_'on kyang skyed pa nyid yin no/_/gsal ba nyid rnam pa gzhan gyis gsal ba'i phyir 'gyur na yang zhes bya ba la sogs pa smos te/_byed pa dag las gsal bar 'gyur na yang rnam pa gsum du 'gyur te/_sngar gyi gnas skabs nas phul du byung ba dang ldan pa nyid dam/_sgra dmigs
[\[312a.5\]]pa'i sgrib par byed pa dang bral ba'am/_sgra la dmigs pa'i rnam par shes pa'i sgra gsal ba yin par 'gyur te/_rnam pa gsum ma gtogs par rnam pa gzhan med pa'i phyir ro/_/re zhig de la phul du byung ba skyed pa ni sgra gsal ba ma yin no/_/ci'i phyir zhe na/_sgra mi rtag pa nyid du thal bar
[\[312a.6\]]'gyur ba'i phyir ro/_/gal te phul du byung ba skyed pa yin na ni bla ste ci ltar na mi rtag pa yin zhe na/_de ni zhes bya ba la sogs pa smos te/_phul du byung ba skyed pa de ni ngo bo snga ma nyams pa yin dang phyis te phyis 'byung ba can gyi ngo bo skyed pa ste/_'byung ba gang yin pa de'i mtshan nyid can yin pa'i phyir ro/_/ci ste zhes bya
[\[312a.7\]]ba la sogs pas phyogs gnyis pa nye bar dgod pa yin te/_gal te dpyod pa la khyod kyi sgra de'i skyed par byed pa'i ngo bo gang yin pa de ni dmigs pa la thogs par byed pa'i sgrib byed gang dag yin pa dag dang bral ba gang yin pa de sgra'i gsal ba yin par 'dod na/_ji ltar byed pa'i tshogs kyis
[\[312b\]]
[\[312b.1\]]byas pa yin/_gang gi phyir sgrib par byed pa dang bral ba yang med pa yin pa de'i phyir/_ci'i phyir med pa rnam pa 'ga' zhig kyang 'bras bu ma yin pa de la byed pa'i tshogs kyis te/_byed pa 'dus pa'i nus pa de rung 'gyur ba ste/_ma yin no zhes bya ba'i don to/_/sgrib par byed pa zhes bya ba la sogs
[\[312b.2\]]pas 'chad par byed pa la/_de ni re zhig sgrib par byed pa'i rang gi ngo bo la byed pa rnams kyi nus pa med pa gang yin pa'i phyir sgrib par byed pa grub pa'i ngo bo byed pa cung zad kyang mi byed par nus pa med pa dag ni sgrib par byed pa dag dang bral ba yin du zin kyang nus pa yod pa ma yin no/_/gang gi phyir bral
[\[312b.3\]]ba yang med pa yin la med pa yang 'bras bu ma yin no zhes sngar spyi gsal bar dpyod pa'i skabs su brjod zin to zhes bstan to/_/sgrib par byed pa khas blangs nas de skad du bshad nas de nyid med do zhes bstan pa'i phyir sgra zhes bya ba la sogs pa smos te/_sgra rtag pa ma byas pa phul du byung ba nyid
[\[312b.4\]]ma yin pa'i phyir sgrib par byed pa cung zad kyang yod pa yin na/_gang gis sgrib par byed pa dang bral ba gsal bar 'gyur/_ci'i phyir zhe na/_sgrib par byed pa de ni dngos po rtag pa nyid la nus pa med pa'i phyir ro zhes bya ba yang bshad zin to/_/gang gi phyir de ltar yin pa de bas na sgrib par byed pa la
[\[312b.5\]]byed pa dag nye bar dgod par bya ba ma yin pa ste/_byed pa dag gis sgra sgrib par byed pa dang bral bar byed do zhes bya ba de ltar nye bar dgod par mi bya'o zhes bya ba'i byed pa de dag kyang sgra la nus pa med pa nyid ma yin no/_/ci'i phyir zhe na/_de dag gi bya ba med pa ste/_byed pa dag gi bya ba med par sgra mi
[\[312b.6\]]dmigs pa'i phyir ro/_/de bas na byed pa'i bya ba de dag gis sgra byed par 'gyur ro/_/de ltar ma yin na ste/_gal te byed pa po ni ma yin gyi/_'on kyang gsal ba byed pa nyid yin pa de'i tshe/_sgra dang khyad par med pa'i phyir rdza mkhan la sogs pa dag gis bum pa la sogs pa gzhan dag kyang gsal
[\[312b.7\]]ba thob par 'gyur ro/_/ji ste rdza mkhan la sogs pas bum pa la sogs pa de dag gsal ba nyid du 'dod pa de'i tshe/_de bzhin du ni khas len na/_rgyu rnams kun ni don med nyid 'gyur te bya ba 'ga' zhig kyang med pa'i phyir ro/_/gal te zhes bya ba la sogs pas kyang 'chad par byed de/_gal te
[\[313a\]]
[\[313a.1\]]rgyu thams cad dang chos mthun pa nyid can gyi byed pa sgra gsal bar byed pa dag gis kyang ste/_byed pa gang dag la rgyu thams cad dang chos mthun pa nyid yod pa zhes bya bar tshig rnam par sbyar ro/_/de'i tshe da ni 'ga' zhig kyang 'ga' zhig gi 'bras bur mi 'gyur te/_bum pa la sogs
[\[313a.2\]]pa rnam par gzhag pa thams cad gsal ba nyid yin pa'i phyir ro/_/gal te med pa la skye ba med pa'i phyir thams cad gsal bye nyid du 'dod do zhe na/_de yang zhes bya ba la sogs pa smos te/_de zhes bya ba ni thams cad mngon par gsal bar rtogs pa'o/_/de ci'i phyir zhe na/_rgyu thams cad gsal bar
[\[313a.3\]]byed pa nyid du mngon par 'dod pa dag don med par thal bar 'gyur ba'i phyir ro/_/de ltar gsal bar byed pa dag ni dngos po gsal bar bya ba phul du byung ba dang /_sgrib par byed pa med pa dang /_shes par byed pa'i phyir gsal byed du 'gyur ro zhes bya ba'i rtogs pa gsum du 'gyur grang na/_re zhig
[\[313a.4\]]gsal bya phul du byung ba byed pa'i phyir ni ma yin no/_/ci'i phyir zhe na/_gnas pa'i ngo bo can gyi dngos po ni bya ba ma yin pa'i khyad par can nyid yin pa'i phyir ro/_/sgrib par byed pa dang bral ba'i phyir yang ma yin te/_sgrib par byed pa de ni 'bras bu nyid ma yin pa'i phyir ro/_/rnam par shes pa byed
[\[313a.5\]]pa'i phyir yang gsal bar byed pa ma yin no/_/de ci'i phyir zhe na/_de'i yul can gyi shes pa yang dngos po dang 'dra bar 'bras bu yod par smra ba'i gzhung las grub pa'i phyir ro/_/ji ste shes pa la 'ga' zhig gi byed pa po nyid du 'dod na de la khyad par med pa'i phyir shes pa dang 'dra bar bum pa la
[\[313a.6\]]sogs pa yang rdza mkhan la sogs pa rnams byed pa po nyid du 'gyur ro/_/de nyid ni de lta bur gyur pa zhes bya ba la sogs pa smos te/_shes pa'i byed pa por chos mtshungs pa can de lta bur gyur pa rdza mkhan la sogs pa gzhan dag la yang de lta bur gyur par thal ba ste/_bum pa la sogs
[\[313a.7\]]pa la byed pa po nyid du thal ba'i sgo nas dngos po thams cad 'bras bu nyid du thal bar 'gyur ba'i phyir te/_khyad par brjod par bya ba yang gang gis shes pa la byed pa po nyid yin gyi bum pa la sogs pa la ni ma yin no/_/thams cad 'bras bu nyid du 'dod pa ni ma yin te/_thams cad gsal ba nyid du
[\[313b\]]
[\[313b.1\]]mngon par 'dod pa'i phyir ro/_/gsal bya'i rnam pa gzhan yang yod pa ma yin pa de bas na don gyi tshogs bum pa la sogs pa'am/_gzhan byed pa por 'dod pa 'di bum pa la sogs pa'i gsal ba 'ga' zhig la nye bar sbyor ba ma yin te/_dngos po ni bya ba ma yin pa'i khyad par can nyid yin no zhes bya ba
[\[313b.2\]]la sogs pa'i de ma thag tu gsal ba bkag pa nyid kyi phyir ro/_/med pa'i bya ba la yang nye bar sbyor ba ma yin te/_'ga' zhig kyang 'bras bu nyid du khas mi len pa'i phyir don med pa nyid du 'gyur ro/_/de ltar na zhes bya ba byed pa po rnams 'bras bu med pa can yin na 'gro ba 'di byed pa med pa ste/_bya ba
[\[313b.3\]]med par 'gyur ro/_/ji lta bur gyur pa zhig ce na/_phan gdags par bya ba dang phan 'dogs par byed pa can ma yin pa ste/_gang la phan gdags par bya ba dang /_phan 'dogs par byed pa yod pa ma yin pa zhes bya ba tshig rnam par sbyar ro/_/gzhan yang sgra rtag pa nyid du bsgrub par bya ba la yang ngo shes
[\[313b.4\]]pa dang yod sbyor stsogs/_gang yin sgrub byed 'dod na ni ste/_khas len na dper na sgra rtag ste ngo shes par 'gyur ba nyid kyi phyir dang yod par sbyor ba'i phyir ro/_/gang rab tu sbyor bar byed pa de ni sngar yod pa yin te/_dper na ste'u la sogs pa'i gcod pa nyid lta bu'o/_/don ston pa'i phyir sgra sbyor bar byed
[\[313b.5\]]pa de bas na de yang sbyor ba las sngar yod pa yin no/_/stsogs pa'i sgras ni phyis yi ge a rtogs pa ni snga ma dang tha dad pa med pa'i yul can yin te zhes bya ba la sogs pa'i sgrub par byed pa gzung ngo /_/dpe med pa can yin te/_gang rtag pa 'ga' zhig la sgrub par byed pa de gnas pa yod pa ma yin pas na
[\[313b.6\]]dpe med pa can yin no/_/ci'i phyir zhe na/_dngos kun ni skad cig gis ni 'jig phyir ro/_/re zhig tshig de nyid rnam par 'grel pa'i phyir/_dngos po zhes bya ba la sogs pa smos te/_'jig pa'i rgyu med pa nyid kyi phyir zhes sngar bshad pa dang phyis 'chad par 'gyur ro/_/'jig pa'i sgo nas mi
[\[313b.7\]]rtag pa nyid du bstan nas skye ba'i sgo nas kyang bstan pa'i phyir gzhan las zhes bya ba la sogs pa smos te/_gzhan las te rgyu gzhan las dngos po thams cad skye ba can yang yin pa de bas na mi rtag pa nyid kyang yin no/_/ci'i phyir zhe na/_gzhan las skye ba yin gyi ci'i phyir glo bur ba nyid
[\[314a\]]
[\[314a.1\]]du 'gyur ba ma yin zhe na/_yod pa nyid ni zhes bya ba la sogs pa smos te/_glo bur ba nyid la yul dang dus dang rdzas des pa med pa'i phyir ro/_/de nyid sngar bshad zin to/_/de bas na zhes bya ba de'i phyir ro/_/ngo shes pa dang yod par sbyor ba la sogs pa'i rtags ni mthun pa'i phyogs su
[\[314a.2\]]'gyur ba'i dngos po'i ngo bo gcig pa can 'ga' zhig la yang 'jug pa ma yin no/_/rgyun la brten pa nyid du brtag pa'i phyir yang gcig smos pa yin la/_skad cig ma gcig la yang ngo bo gcig pa nyid yod pa'i phyir brtan pa smos te/_dus thams cad du 'jig pa can ma yin no zhes bya ba ni bsdus
[\[314a.3\]]pa'i don to/_/sgron ma la sogs pa gang dag la rang bzhin gzhan dang gzhan du ste/_phan tshun gyur pa'i skye ba yod pa de dag nyid la ngo shes pa la sogs pa'i rtags mthong ba'i phyir mi mthun pa'i phyogs nyid la yod pas na 'gal ba nyid yin no/_/ma yin te zhes bya ba la sogs pas ni gzhan gyi yin
[\[314a.4\]]te ngo shes pa 'gal ba ma yin no/_/ngo shes pa gang la skye ba tha dad pa med pa bstan pa ngo bo gcig pa can yod pa ste/_'khrul pa sgron ma la sogs pa dag la yod pa'i phyir ro/_/gal te 'khrul pa nyid ji ltar yin zhe na/_chos mthun pa nyid can du rnam par 'khrul pa'i phyir te/_skad cig ma snga phyi dag
[\[314a.5\]]gis 'dra ba gang yin pa des rnam par 'khrul pa ste bslus pa'i phyir ro/_/de skad du ngo shes pa 'khrul pa med pa gtan tshigs nyid du gzung ba de yang sgron ma la sogs pa la gnas pa ma yin no zhes rjod par byed do/_/skye ba tha dad pa med pa can zhes bya ba la sogs pa ni slob dpon gyi yin te/_gang la
[\[314a.6\]]brten nas te tshad ma gang gis skye ba tha dad pa med pa can ngo shes pa zhes brjod pa yin/_brtan pa ngo bo gcig pa can las ngo shes pa skye ba yin no zhes bya ba'i tshad ma cung zhig kyang yod pa ma yin no/_/ci'i phyir zhe na/_tha dad pa med pa de ni rdo rje la sogs pa thams cad la yang snga phyir te/_dper na
[\[314a.7\]]rdo rje la sogs pa'i sngar gyi rang gi ngo bo gang yin pa phyis kyang de nyid yin nam/_'on te gzhan nyid yin/_'on kyang sgron ma la sogs pa bzhin du 'du ba las gcig nyid du 'khrul pa yin no zhes dpyad par bya ba nyid yin pa'i phyir ro/_/gal te ji ltar rdo rje la sogs pa'i tha dad pa med pa de bzhin
[\[314b\]]
[\[314b.1\]]du de dag gi tha dad pa yang nges pa med pa yin no zhe na/_ma yin te grang ba dang dro ba'i reg pa tha dad pa la sogs pa nges pa'i phyir ro/_/de ltar ni rdo rje la sogs pa 'ga' zhig tu grang bar 'gyur ba 'ga' zhig gi dro bar 'gyur ba de yang tha dad pa med par mi 'thad pa'i phyir ro/_/khas blangs nas kyang nges
[\[314b.2\]]pa yod pa ma yin par brjod pa ni de nyid kyi the tshom yin pa yang bla ste/_gcig tu tha dad pa med pa nyid yin no zhes rtogs par mi 'gyur ba de lta na yang ngo shes pa zhes bya ba'i gtan tshigs tha dad pa med pa'i go rims rigs pa ma yin no/_/de nyid ni the tshom zhes bya ba la sogs pas ston te
[\[314b.3\]]mthun pa'i phyogs la the tshom za ba'i ngo shes pa'i rtags las sgra dag gcig nyid du grub pa ma yin no/_/gal te gnas skabs snga phyi dag tha dad pa ste so sor mthong ba med pa'i phyir rdo rje la sogs pa dag gcig nyid du grub pa yin no zhe na/_ma yin no zhes bya ba la sogs pas 'gog par byed de/_
[\[314b.4\]]rdo rje la sogs pa dag la tha dad par mthong ba yod pa ma yin no/_/ci'i phyir zhe na/_shes pa snga phyis rdo rje la sogs pa'i shes pa dag go rims bzhin du 'byung ba can nyid kyi yod pa dang med pa nyid du grub pa'i phyir ro/_/de ltar na rdo rje la sogs pa la dmigs pa'i phyis kyi shes pa sngar med
[\[314b.5\]]pas rang gi rgyu'i khyad par sngar med pa nyid sgrub par byed cing phyis yod pas kyang yod pa nyid do zhes bya ba de ltar na shes pa snga ma dang phyi mas rdo rje la sogs pa yod pa dang med pa nyid du grub pa'i phyir ro/_/rang bzhin tha dad pa srid pa'i phyir te tha dad pa yod pa'i phyir ro/_/de nyid gsal bar bya ba'i phyir gal
[\[314b.6\]]te zhes bya ba la sogs pa smos te/_phyis 'byung ba zhes bya ba dus phyis 'byung ba'i ngang tshul can gyi shes pa sngar te/_shes pa snga ma'i dus na rgyu thag nye ba can dag yin na shes pa snga ma dang 'dra bar skye ba nyid du 'gyur na de ltar yang ma yin no/_/de bas na shes pa de dag mi skye na ni sngar rang gi rgyu dang bral ba
[\[314b.7\]]ston par byed do/_/de lta ma yin na ni gal te rgyu de dag sngar yod par 'gyur ba yin na yang nus pa'am nus pa med par 'gyur grang na/_gal te nus na ni sngar yang skye bar 'gyur ro/_/ci'i phyir zhe na/_nus pa ni skyed par byed pa yin pa'i phyir ro/_/ci ste nus pa med na yang phyis kyang skyed par mi 'gyur
[\[315a\]]
[\[315a.1\]]ro/_/ci'i phyir zhe na/_nus pa med pa ni phul du byung ba nyid du byar med pa nyid kyis gang las kyang nus pa rnyed pa med pa'i phyir/_ci ste phyis 'ga' zhig las nus pa rnyed pa de'i tshe nus pa rnyed pa nyid yin na ni brtag pa nyid mi rung ba'i phyir te/_sngar gyi nus pa med pa'i rang bzhin
[\[315a.2\]]nyams nas nus pa gzhan skyed pa'i phyir ro/_/de bas na go rims bzhin du 'byung ba'i ngang tshul can gyi yul gyi shes pa dag gis rang gi yul gyi go rims kyang sgrub par byed pa de ltar na dngos po thams cad tha dad par grub pa'i phyir mi rtag pa nyid yin no/_/gang gi phyir de lta yin pa de bas na yod pa'i sbyor
[\[315a.3\]]ba 'di yin pa de lta na yang ste/_gtan tshigs gnyis pa brjod pa gang yin pa des kyang sbyor ba po'i nus pas sgra la sogs pa skyed pa gang yin pa de nyid brjod pa yin no/_/rgyu'i nus pa las yod pa'i sbyor ba zhes bya ba'i bshad pa 'dis yin gyi/_sbyor ba po'i bya ba las sngar yod cing snang ba'i rang gi
[\[315a.4\]]'bras bu'i bya ba la sbyor ba las bya ba ni ma yin no/_/de lta ma yin na sbyor ba po'i bya ba las sngar ste'u la sogs pa'am/_sgra rang gi 'bras bu la nus pa yod pa de'i tshe/_bdag nyid kyi nus pa la sbyor ba med pa nyid kyi phyir ro/_/de ltar na skyes bu la ltos pa med par ste'u la sogs pa bdag nyid 'jug
[\[315a.5\]]par 'gyur ro/_/gal te sbyor ba'i sgras skye ba nyid brjod pa yin na/_ci'i phyir ste'u la sogs pa dang sgra'i skye ba zhes mi brjod par ci'i phyir sbyor ba smos she na/_sbyor ba zhes bya ba yang zhes bya ba la sogs pa smos te/_'dod pa ste mngon par 'dod pa'i don gcod pa la sogs pa sgrub par byed pa grub pa de la ste'u
[\[315a.6\]]la sogs pa nus pa'i rang bzhin skyed pa nyid yin par brjod do/_/nus pa nyid ji lta bur gyur pa zhig ce na/_rigs mthun pa ste nye bar len pa 'dra ba rgyur gyur pa'i skad cig ma la ltos pa can zhes bya ba rigs mthun pa'i nye bar len pa la ltos pa can no/_/ste'u la sogs pa'i sbyor ba bzhin te/_
[\[315a.7\]]gcod pa la sogs pa'i sbyor bar byed pa'i ste'u la sogs pa ni rigs mthun pa'i skad cig ma snga ma la ltos pa'i phyir ro/_/nye bar len pa la ltos pa med pa can ni las la sogs pa'i sbyor ba bzhin no/_/stsogs pa'i sgras ni sgra la sogs pa yongs su gzung ngo /_/las la sogs pa la dang
[\[315b\]]
[\[315b.1\]]por sbyor bar byed pa dag la 'dra ba'i skad cig ma snga ma la ltos pa ni yod pa ma yin no/_/gang yang sngar lan du ma mthong ba'i dngos po lkog tu gyur pa yin du zin kyang /_phyis dran pa sad pa'i rgyu 'ga' zhig las de nyid 'di yin no zhes ngo shes pa'i lkog tu gyur pa ngo shes pa tshad mar gyur pa ni ma yin mod kyi mdun na gnas pa'i
[\[315b.2\]]dngos po las skyes pa gang yin pa de mngon sum ngo shes pa de yang mngon sum gyi tshad ma nyid yin te/_mngon sum gyi tshad ma de nyid las dngos po rnams kyi brtan pa sgrub pa yin no snyam du sems gang yin pa'i mngon sum du gyur pa'i ngo shes pa de yang 'og nas dgag par bya'o/_/phyogs 'dis brtan
[\[315b.3\]]pa bsgrub pa'i phyir smras pa'o/_/rtags ngan gzhan yang sun dbyung bya/_/'di ltar brtan pa bsgrub pa'i phyir gang sgrub par byed pa'i chos 'ga' zhig kyang rigs mthun pa ste/_dngos po brtan pa'i rang bzhin gcig gi rjes su 'gro ba yod pa ma yin no/_/ci'i phyir zhe na/_chos thams cad de'i gnas
[\[315b.4\]]skabs can nyid yin pa'i phyir te/_/rang bzhin gzhan dang gzhan nyams pa dang skyed pa'i rang bzhin can nyid yin pa'i phyir ro/_/brtan par dam bcas pa thams cad kyang rigs pa dang 'gal ba'i phyir te/_rjes su dpag pa dang 'gal ba'i phyir ro/_/ji lta zhe na/_ji skad du brjod pa ste ji skad du bstan
[\[315b.5\]]bcos 'dir skad cig ma nyid du sgrub pa brjod pa dang brjod par 'gyur ba'am/_rang gi sde pa dag gis bstan bcos gzhan la ji skad du brjod pa de'i rjes su 'brangs nas rigs pa dang 'gal ba'i rgyu'i phyir ro/_/gzhan gyis kun du brtags pa'i brtan pa sgrub par byed pa'i gtan tshigs
[\[315b.6\]]gzhan dag kyang skyon can du brjod par bya'o/_/de ltar na re zhig gsal ba'i rim pa yang dag ma yin no zhes bya ba'i skabs su gsal ba sgra phul du byung ba skyed pa'am/_de'i sgrib par byed pa dang bral ba'am/_shes pa zhes bya ba rnam par rtog pa gsum ste/_de la sgra rtag pa nyid kyi phyir phul
[\[315b.7\]]du byung ba skye ba ma yin pa dang /_sgrib par byed pa med pa ni 'bras bu nyid ma yin pa'i phyir sgrib par byed pa dang bral ba gsal bar byed pa ma yin no zhes bya bas rnam par rtog pa gnyis spangs nas shes pa gsal ba yin no zhes bya ba lhag mar byas pa yin no/_/de'i tshe yang gsal ba'i go
[\[316a\]]
[\[316a.1\]]rims ngag yin na blo'i go rims ngag yin no zhes bya bar 'gyur ro/_/rig byed kyi ngag skyes bus ma byas par bsgrub par bya ba yin la/_de yang de'i rang bzhin yin pa de ltar blo nyid kyang skyes bus ma byas pa nyid du 'gyur ro/_/de la blo ni skyes bu'i rten can min te skyes bu la brten
[\[316a.2\]]pa can ma yin pa bsgrub par bya ba dam bcas pa la gnod pa yin no/_/gang gis she na/_khas blangs mngon sum grags pa dang rjes su dpag pas cig car te dus gcig tu'o/_/khas blangs pas ni khas len pas so/_/rab tu grags pa nyid ni grags pas so/_/rjes su dpag pa nyid ni rjes su dpag
[\[316a.3\]]pa'o/_/gal te zhes bya ba la sogs pas 'chad par byed do/_/gal te gsal ba blo yin na de'i go rims ngag yin la de yang blo las don gzhan du gyur pa ma yin pa'i phyir go rims de skyes bus ma byas pa nyid du sgrub par byed pa na/_blo nyid skyes bus ma byas pa nyid du sgrub par 'gyur ro/_/de yang grub
[\[316a.4\]]pa'i mthar te/_dpyod pa pa'i lung la gnod par 'gyur ro/_/ci'i phyir zhe na/_blo rnams ni rang gi grub pa'i mtha' la skyes bus yon tan nyid du khas blangs pa'i phyir ro/_/khas blangs pas gnod pa 'dis kyang rang gi tshig gis gnod pa bsdus pa'i phyir so sor ma smos so/_/mngon sum gyis gnod
[\[316a.5\]]pa bstan pa'i phyir blo 'di ni zhes bya ba la sogs pa smos te/_blo 'di ni yid la byed pa la sogs pa dag las 'gyur ro zhes bya ba gang yin pa de yang mngon sum yin no/_/stsogs pa'i sgras ni dbang po la sogs pa yongs su gzung ngo /_/yid la byed pa la sogs pa ci 'dra ba dag las zhe
[\[316a.6\]]na/_skyes bur bgrang ba can te/_skyes bu zhes bya ba la sogs pa tha snyad zor yang bar bya ba'i phyir brdar btags pa can dag gis yin te/_skyes bu zhes bya ba logs shig na yod pa ma yin no/_/de ni rang gi 'dod pas bshad pa yin no/_/skyes bu'i yon tan zhes bya ba skyes bu tha dad pa'i yon tan
[\[316a.7\]]yin te de ni gzhan gyi 'dod pas bshad pa yin no/_/de bas na yid la byed pa la sogs pa dag las skye bar 'gyur ba'i 'bras bu nyid du mngon sum du grub pa yin no/_/de skyes bus ma byas pa nyid du sgrub pa na mngon sum gyis gnod pa yin no/_/'dod pa ni 'gyur na 'bras bu nyid mngon sum ma
[\[316b\]]
[\[316b.1\]]yin pa de bas na mngon sum gyis gnod pa ma yin no zhe na/_de'i phyir yod pa dang zhes bya ba la sogs pa smos so/_/rgyur mngon par 'dod pa yod na dngos po snga na yod pa ma yin pa nyid du 'byung ba dang /_de med na mi 'byung ba zhes bya ba de ni yod pa dang med pa'i khyad par yin no/_/de dag las 'bras bu gzhan nyid
[\[316b.2\]]med do/_/ji skad du bshad pa yod pa de yang mngon sum kho nas yin no/_/gal te de med par yang med pa ji ltar mngon sum gyis grub pa yin zhe na/_mi dmigs pa'i mtshan nyid can gyi med pa yang zhes bya ba smos te/_med pa gang la mi dmigs pa'i mtshan nyid kyi rang bzhin yod pa zhes bya bar tshig rnam par
[\[316b.3\]]sbyar ro/_/de yang mngon sum gyi stobs kyis grub pa yin no zhes bya ba'o gnas 'chad par 'gyur ro/_/med pa dngos su yul gyi ngo bo'i sgo nas mngon sum gyis rtogs pa ma yin te/_de'i rgyu ma yin pa'i phyir ro/_/'on kyang de las gzhan pa'i ngo bo dben pa'i dngos po nyid bstan pa'i stobs kyis med
[\[316b.4\]]pa khong du chud pa'i phyir stobs smos pa byas pa yin no/_/de lta ma yin na mngon sum gyis grub pa yin no zhes de skad bstan par bya'o/_/gang gi phyir yid la byed pa la sogs pa yod pa dang med pa dag la/_blo yod pa dang med pa dag yin la de yod pa dang med pa de nyid kyi phyir/_blo rnams ni skyes bu'i 'bras
[\[316b.5\]]bu nyid du rjes su dpag par bya ba yin no/_/ci'i phyir zhe na/_'bras bu nyid 'di ni rjes su 'gro ba dang ldog pa'i rtags can nyid yin pa'i phyir te/_'bras bu'i tha snyad ces bya ba'i don to/_/rjes su 'gro ba dang ldog pa dag las 'bras bu gzhan ni med na gang gi rtags dang rtags can gyi dngos por mi 'gyur/_
[\[316b.6\]]de bas na 'dis ni rjes su dpag pas gnod pa bshad pa yin no/_/mngon sum dang rjes su dpag pas grub pa'i don 'jig rten la grags pa nyid yin pa'i phyir/_grags pas gnod pa yang 'di nyid kyis bstan pa yin pa de ltar na logs shig tu ma bshad do/_/ci ste gsal ba'i go rims dag
[\[316b.7\]]yin par mi 'dod kyi/_'on kyang yi ge'i go rims yin la/_de yang yi ge dag las tha dad pa yang yin no zhe na/_gzhan yang zhes bya ba la sogs pa smos te/_yi ge rnams las tha dad pa'i go rims kyang gsal ba zhes bya bar sngar bshad pa'i spyod pa gsal pos sngar tha dad pa med pa yang bkag
[\[317a\]]
[\[317a.1\]]zin to/_/ci ste de nyid dang gzhan nyid du brjod par bya ba ma yin pa de'i tshe yang don dam par yod pa ma yin pa ni blos brtags pa yin no/_/de bas na go rims de rtogs sgro btags yin 'gyur na de'i tshe/_ji ltar skyes min rten can yin pa ste/_skyes bu la brten pa can nyid du 'gyur/_
[\[317a.2\]]yi ge dag las zhes bya ba la sogs pas 'chad par byed de/_yi ge dag las tha dad pa can te tha dad par gyur pa'i go rims ni sngar bshad pa'i gsal ba rnam par dpyad pa'i go rims nyid kyis lan btab zin pa ste/_de la sgra'i ngo bo yi ge dag las tha dad par 'gyur na/_yan lag du ma'i bdag nyid
[\[317a.3\]]can nam de yan lag med pa can du 'gyur grang na zhes bya ba la sogs pa'i sun 'byin pa bshad pa gang yin pa de 'di la yang mtshungs so zhes bya ba'i tha tshig go/_/de yang yi ge'i rang bzhin can ma yin te/_yi ge dang 'dra bar sngar bshad pa'i skyon du thal ba'i phyir te/_dngos po'i rang bzhin can yin
[\[317a.4\]]na yang de la de nyid dang gzhan nyid du brjod par bya bar 'gyur ba ma yin no zhes brjod par yang mi nus so/_/ci'i phyir zhe na/_dngos po'i rang bzhin can ni de nyid dang gzhin nyid kyi rnam par rtog pa de las ma 'das pa'i phyir ro/_/de bas na de'i ngo bo can ma yin pa dag la ste dngos por gyur pa'i tha dad
[\[317a.5\]]pa dang tha dad pa med pa'i go rims dang bral ba yi ge dag la de'i ngo bo sgro btags par snang ba can te/_go rims su sgro btags par snang ba can gyi blo'i go rims 'di zhes 'khrul par 'gyur na/_'di ltar blos sgro btags pa skyes bu la brten pa'i go rims de yang ji ltar na skyes bus ma byas
[\[317a.6\]]pa yin/_ci'i phyir zhe na/_blo'i sgrub pa ste bya bas so sor 'jog pa'i phyir te/_yang dag par ston pa nyid kyi phyir ro/_/gzhan yang gtan du rtag pa'i rang bzhin 'ga' zhig kyang med pa'i phyir/_sgra yod cing snang bas gdon mi za bar gtan du ma yin pa ste/_brten pa ma yin par 'gyur ro/_/sgra
[\[317a.7\]]de yang rgyu med pa can nam 'di la skyes bu las bzlog pa'i gzhan gyi rgyu can yin par 'gyur grang na/_re zhig rgyu med pa can ni ma yin no/_/ci'i phyir zhe na/_rgyu med pa can nyid ni gzhan la ltos pa med pa'i phyir rtag par 'gyur ro/_/gzhan gyi rgyu can yin na yang skyes bu'i byed pa las 'gyur ba ma
[\[317b\]]
[\[317b.1\]]yin no/_/de bas na skyes bus byas pa yin no zhes khong du chud par bya'o/_/sgra'am zhes bya ba la sogs pa ni gzhan gyi yin te/_sgra'am sa la sogs pa'i dngos po gzhan gtan du ma yin no zhes bya ba 'di ji ltar rtogs par 'gyur zhe na/_'jig pa zhes bya ba la sogs pa slob dpon gyi yin te/_'jig
[\[317b.2\]]pa yod tsam 'brel pa can nyid kyi phyir sgra ni mi rtag pa nyid/_yod pa nyid kyi phyir 'jig par 'gyur gyi rgyu gzhan la ltos pa ni ma yin te/_sgra yang yod pa yin pa de'i phyir mi rtag go zhes bya ba ni bsdus pa'i don to/_/dngos po rnams kyi 'jig pa zhes bya ba'i chos gzhan ni rgyu 'ga' zhig las kyang 'gyur
[\[317b.3\]]pa ma yin no/_/gang gi phyir de lta yin pa de bas na zhes bya ba de'i phyir zhes bya ba'i don to/_/dngos po'i rang bzhin nyid kyis 'jig par 'gyur ro/_/ci'i phyir zhe na/_dngos po nyid ni rang gi rgyu las de'i chos can te/_'jig pa'i chos can du 'byung zhing skye ba'i phyir ro/_/skad cig ma gcig gnas pa'i
[\[317b.4\]]chos can kho na 'jig pa yin zhing de yang rang gi rgyu las skye ba yin no zhes bya ba'i don to/_/mi rtag pa nyid du mngon par 'dod pa'i dngos po gang yin pa de nyid 'jig pa yin gyi sgra la sogs pa rtag pa nyid du mngon par 'dod pa ni ma yin no zhe na/_dngos po'i zhes bya ba la sogs pa smos te/_dngos po'i khyad
[\[317b.5\]]par gyi rang bzhin 'ga' zhig kyang 'jig pa ma yin no/_/ci'i phyir zhe na/_de ni 'og nas 'gog par 'gyur ba nyid kyi phyir ro/_/de bas na dngos po tsam gyi rang bzhin gyis te yod pa tsam rang bzhin gyis 'jig par 'gyur ro/_/rgyu des na sgra'am gzhan yod pa nyid brten pa ste/_yod pa'i rten du gyur
[\[317b.6\]]pa'i dngos po thams cad ni gtan du ba ma yin no zhes bya bar grub po zhes bya ba'i tha tshig go/_/grub pa ma yin te zhes bya ba ni gzhan gyi yin no/_/ci'i phyir zhe na/_'jig pa de nyid kyi gzhan las skye ba med par ma grub pa'i phyir ro/_/gzhan las skye ba'o/_/gzhan las skye ba ma yin pa ni gzhan las skye ba
[\[317b.7\]]med pa ste/_de ma grub pa'i phyir te/_'jig pa rgyu med pa can nyid ma grub pa'i phyir zhes bya ba'i don to/_/de ltar na mes shing bsregs pa dang dbyug pas bum pa bcom pa zhes bya ba 'jig pa'i rgyu me la sogs pa shing la sogs pa'i dngos po rnams la mthong ngo /_/de ltar na me la sogs pa yod na
[\[318a\]]
[\[318a.1\]]shing la sogs pa 'jig cing de med na 'jig pa med pa de ltar na 'jig pa la rjes su 'gro ba dang ldog pa'i rjes su byed pa yod pa yin no/_/de yang rgyu de dang ldan pa ste rgyu dang rgyu dang ldan pa'i mtshan nyid yin par smra'o/_/ma yin te zhes bya ba la sogs pas 'gog par byed de/_me
[\[318a.2\]]la sogs pas shing la sogs pa 'jig par byed pa ni ma yin gyi 'on kyang skad cig ma snga ma rang gi ngag gis 'gag par 'gyur na mi 'dra ba gzhan te thal ba la sogs pa'i ngo bo phyi ma skye ba'i phyir me la sogs pa dag gis shing la sogs pa dag 'jig par tha snyad btags pa yin gyi/_'jig par byed pa'i
[\[318a.3\]]phyir ni ma yin no/_/de'i mi 'dra ba gzhan skye ba yang gang las she na/_khyad par can gyi zhes bya ba la sogs pa smos te/_khyad par can gyi rkyen me la sogs pa nyid la brten pa ste/_lhan cig byed pa'i rgyu de dang sngar rang gi ngang gis 'gog pa'i nye bar len pa zhes tshig khong nas dbyung bar bya'o/_/yang na
[\[318a.4\]]nye bar len pa'i ngag la khyad par can gyi rkyen me la sogs pa la brten pa ste/_lhan cig byed pa yod pa zhes bya ba 'bru mang po par bya'o/_/me shing 'jig pa'i rgyu yin pa ni bla ste/_me las skye ba can gyi 'jig pa ste gang la me la skye ba yod pa zhes tshig rnam par sbyar ro/_/ci shing nyid dam 'on te shing las
[\[318a.5\]]don gzhan du gyur pa yin zhes bya ba yang khas blangs nas brjod pa'o/_/'jig pa rgyu med las don gzhan du gyur pa dag skye na shing ni mthong ba nyid du 'gyur/_ci'i phyir zhe na/_shing ni 'jig pa med pa'i phyir ro/_/ci'i phyir de ltar shing don gzhan du gyur pa las 'jig pa don gzhan du gyur pa yin
[\[318a.6\]]na shing 'jig cing nyams pa zhes bya ste/_'jig pa med pa zhes bya ba'i don to/_/gal te 'di ltar 'jig pa yin pa de ltar na yang don gzhan du 'gyur ba skye bas 'di mi snang ba yin no zhe na/_mi snang ba zhes bya ba smos te/_ci'i phyir de ltar mi snang ba kho na yin no/_/gal te don gzhan skyes pas
[\[318a.7\]]don gzhan zhig pa'am mi snang ba de'i tshe de lta na shin tu thal bar 'gyur te/_don gzhan du gyur pa gang la la 'ga' zhig skyes pa thams cad 'jig pa'am mi snang bar 'gyur ro/_/gal te de 'di 'jig pa yin zhes/_me las skyes pa'i don 'di shing 'di'i yin gyi thams cad kyi ma yin no zhes bya ba'i
[\[318b\]]
[\[318b.1\]]sdud par byed pa'i ngag de nyid gal te zhes bya ba la sogs pas 'chad par byed de/_gal te don de nyid me las skyes pa can gyi shing med pa ste/_'jig pa yin pa de bas na zhes bya ba de'i phyir shing gi 'jig pa nyid kyi phyir mi snang ba yin no zhe na/_de'i zhes bya ba la sogs pas 'gog par byed de/_me las
[\[318b.2\]]skyes pa'i don de'i med pa zhes bya ba 'di yin pa ni bla ste/_ming tsam yin pa de ltar na yang ji ltar gzhan ni gzhan 'jig yin/_gang gi phyir don 'ga' zhig la me las skyes pa can gyi 'jig pa zhes bya ba'i ming du byas pa tsam gyis shing mi snang ngo zhes bya bar rigs pa ma yin no/_/'jig rten la rab
[\[318b.3\]]tu grags pa nyid kyi phyir de nyid 'jig pa ma yin nam/_de'i 'jig pa zhes bya ba ming du byas pa tsam ni ma yin no zhe na/_de'i phyir gzhan ni zhes bya ba la sogs pa smos te/_dngos po gzhan ni gzhan gyi 'jig pa yang ma yin no/_/thal ches pa'i phyir te/_dngos po thams cad ni shing gi 'jig pa yin
[\[318b.4\]]par 'gyur te/_de yang bshad ma thag nyid kyis gsal bar byed do/_/ci'i phyir zhe na/_shing la don gzhan du gyur pa nyid kyis me las skye ba can gyi shing 'jig pa nyid du brtags pa dngos por gyur pa de ni de las gzhan pa ste bum pa la sogs pa dag la khyad par med pa'i phyir ro/_/gal te shing
[\[318b.5\]]la mes byas pa'i rang bzhin gyis 'jig pa yin gyi bum pa la sogs pa thams cad kyi ni ma yin pa de bas na thal ches pa med do/_/shing la mes byas pa'i 'jig pa 'di yin no zhes bya ba'i shing dang 'jig pa dag gi 'brel pa gang yin/_phan tshun phan gdags par bya ba dang phan 'dogs par
[\[318b.6\]]byed pa med pa'i phyir 'brel ba nyid yod pa ma yin no/_/gal te shing ni brten pa yin la gang la rten yod pas na brten pa ste/_'jig pa yin pa de bas na rten dang brten pa'i 'brel pa yod do zhe na/_de ni de ltar ma yin te/_rten dang brten pa'i 'brel pa de ni dgag par bya ba nyid yin pa'i phyir ro/_/gal
[\[318b.7\]]te 'jig pa ni bskyed par bya ba yin la/_de skyed par byed pa ni shing yin pa de bas na 'jig pa dang shing dag las skyed par bya ba dang /_skyed par byed pa'i dngos po'i 'brel pa yod do zhe na/_me las zhes bya bas ci zhig bya ste/_me las 'jig par 'gyur ba yin no zhes brjod pas ci zhig bya/_ci'i
[\[319a\]]
[\[319a.1\]]phyir zhe na/_shing nyid las 'jig pa de 'byung zhing skye ba'i phyir ro/_/gal te de la ltos pa can te me la ltos pa can gyi shing las 'jig par byed pa skye ba'i phyir mes byas pa'i 'jig par 'gyur ba med do zhes skyon bshad pa gang yin pa'i skyon de med do zhe na/_me las phul du byung ba
[\[319a.2\]]thob pa med pa can gyi shing ni me la ltos pa ci yod de/_cung zad kyang yod pa ma yin no/_/me las shing phul du byung ba thob na yang shing gzhan te/_phul du byung ba'i ming can gnyis pa 'di skye bar 'gyur ro/_/de ltar na 'pho ba'i rgyu med pa can shing snga ma ste/_'di la 'pho ba'i rgyu yod pa ma yin pas na zhes
[\[319a.3\]]tshig rnam par sbyar ro/_/de kho na bzhin te sngar bzhin mthong ba skye bar 'gyur ro//_//bam po sum cu rtsa gcig pa/_de ltar na 'gyur ba gal te me gang kho na las phul du byung ba dang ldan pa'i shing gnyis pa skyes pa'i me de nyid las shing snga ma 'jig pa yin no zhe na/_shing snga ma dang mes byas
[\[319a.4\]]pa'i 'jig pa 'di'i 'brel pa gang yin/_de ltar na tha mal par 'gyur ba de nyid shing la zhes bya ba'i 'brel pa gang yin zhes 'das ma thag nyid du bshad pa'o/_/gzhan yang rten pa'i ngo bo la sogs pa brten pa de'i tshe de ni dgag par bya ba nyid yin no zhes bya ba la sogs pa thams cad kyang zlos pa de ltar
[\[319a.5\]]na thug pa med par thal bar 'gyur ro/_/de bas na zhes bya ba de'i phyir gdon mi za bar 'jig pa dang 'brel par rung ba'i shing phyis phul du byung ba nye bar byed pas/_me snga na med pa'i shing skyed par byed pa'i phyir snga ma'i gnas skabs can gyi shing de snang bar 'gyur ro zhes bya ba mjug bsdu ba'o/_/gzhan
[\[319a.6\]]yang shing 'jig pa zhes bya ba yang shing med pa nyid rjod pa yin la med pa ni 'bras bu ma yin te/_bya bas 'bras bu nyid du khas len na de ni dngos po nyid du thal bar 'gyur ba'i phyir ro/_/de bas na dngos po med pa byed kyi dngos po mi byed do zhes bya ba 'gog pa yin no/_/de ltar na de byed pa ste med pa byed pa
[\[319a.7\]]yang byed pa po ma yin pa nyid de/_bya ba 'gog pa tsam nyid yin pa'i phyir ro/_/shing 'jig pa yang me la sogs pa la ltos par bya ba ma yin no zhes bya ba ni spyi dang de dang ldan pa dag gis rten dang brten pa dpyod pa'i skabs su bshad zin to/_/gzhan yang rang gi ngo bo med pa ste/_shing la sogs pa'i
[\[319b\]]
[\[319b.1\]]rang bzhin med cing 'jig pa gang yin pa de ni shing la sogs pa'i rang bzhin de las tha dad par khas len na don gzhan du 'gyur ba'i me de yang shing la sogs pa bzlog pa'i dngos po yin gyi de lta ma yin na dngos po med pa de ni don gzhan du gyur pa mi rung ba'i phyir ro/_/med pa de las bzlog pa'i shing la
[\[319b.2\]]sogs pa'i rang bzhin nyid grub par 'gyur bzlog pa med par ni yod pa nyid du bsgrub pa'i phyir/_ji ltar na me la sogs pa'i 'jig pas shing la sogs pa 'jig pa zhes bya/_gang gi phyir de lta yin pa de bas na gzhan ni gzhan gyi 'jig pa ma yin te/_don gzhan du 'gyur ba don gzhan du
[\[319b.3\]]gyur pa'i 'jig pa ma yin na zhes bya ba'i don to/_/khas blangs nas kyang smras pa ni gzhan 'jig pa yin kyang bla ste/_ci'i phyir zhe na/_don gzhan du gyur pa mes byas pa de la de'i gnas skabs can gyi shing mi snang /_de nyid bsgrub pa'i phyir don gzhan zhes bya ba la sogs pa smos te/_don gzhan
[\[319b.4\]]'byung ba dang shing mthong ba zhes bya ba mes skyed pa'i don gzhan du gyur pa 'jig pa zhes 'byung zhing yod pa gang yin pa dang /_shing mthong ba gang yin pa de dag la 'gal ba ci yod de cung zad kyang yod pa ma yin pa de ltar na de'i gnas skabs can gyi shing mthong bar 'gyur ro/_/gal te
[\[319b.5\]]nges gzung phyir na'ang min te/_mes byas pa'i don gzhan du gyur pas bdag gis byas pa'i phyir shing mi snang ba yin no zhe na/_de lta yin na ni don gzhan du gyur pa de shing gi sgrib par byed pa yin no zhes bya ba thob na de yang rigs pa ma yin te/_gang gi phyir des ni sgrib byed med/_don gzhan du gyur pa des
[\[319b.6\]]shing la sgrib par byed pa de ni mi srid do/_/gal te zhes bya ba la sogs pas 'chad par byed de/_don gzhan te mes byas pa des so/_/de ni zhes bya ba mes byas pa'i don gzhan du gyur pa ni'o/_/sgrib par byed pa brtags pa de yang rigs pa ma yin no/_/ci'i phyir zhe na/_sgrib par phyed pa ni sgrib
[\[319b.7\]]par gyur pa mthong ba ste/_mig gi rnam par shes pa'i gegs byed par 'gyur gyi thogs par byed pa la sogs pa rdzas kyi nus pa dag la ni gegs byed pa ma yin te/_mun pas bsgribs pa'i bum pa la sogs pa dag la thogs par byed pa la sogs pa mthong ba'i phyir ro/_/de la rang gi yul
[\[320a\]]
[\[320a.1\]]du gzhan 'byung ba'i gegs byed pa ni thogs par byed pa'o/_/sogs pa'i sgras ni dri dang ro la sogs pa gzung ngo /_/ci ste sgrib par byed pa'i shing gi nus pa thams cad la gegs byed par 'gyur ba de'i tshe thams cad la gegs byed par khas len na yang /_'jig pa zhes bya ba 'di nyid kyis shing 'jig par 'gyur ba ma yin
[\[320a.2\]]nam/_mes ni ma yin no/_/ci'i phyir zhe na/_de nyid kyis shing gi nus pa thams cad nyams par byed pa'i phyir ro/_/de ltar na mes byas pa don gzhan du gyur pa 'jig pa'i rgyu de la yang me dang 'dra ba ste/_shing 'jig pa la me'i skyon rgyas par bstan pa gang yin pa de mes byas pa'i don gzhan du gyur pas kyang shing 'jig par byed par thal
[\[320a.3\]]bar 'gyur ro/_/de ltar na yang thug pa med par 'gyur te/_mes byas pa'i don gzhan du gyur pa'i 'jig pa zhes bya ba de byed cing des kyang gzhan zhes bya ba thug pa med par 'gyur ba'i phyir ro/_/ci ste skyon der ma gyur cig snyam pas shing gi thogs par byed pa la sogs pa'i bum pa la sogs pa nyams pa med pa nyid yin pa de'i tshe yang
[\[320a.4\]]shing 'di thogs par byed pa'i nus pa la sogs pa nyams pa med pa las gzhan mes skyed pa'i yod pa des shing ci zhig 'jig par 'gyur zhing gang gis de sgrib par byed pa yin te/_de ltar na shing snang bar 'gyur ro/_/gal te zhes bya ba la sogs pa la/_gang la me las 'byung ba yod pa zhes bya bar tshig rnam par sbyar ro/_/
[\[320a.5\]]'di yang byed pa po'i drug pa yin te/_me las byung ba'i 'jig pa zhes bya ba'i don gyis yongs su gzung ba'i phyir zhes bya ba ni ngag gi don yin no/_/'jig pa 'jig can 'gyur te/_dngos po nyid du brtags pa'i 'jig pa can nyid du 'gyur ro/_/ci'i phyir zhe na/_'jig pa de skye phyir te/_skye ba dang ldan pa nyid kyi phyir 'jig pa can yin te/_
[\[320a.6\]]shing la sogs pa bzhin no zhes bya ba'i don to/_/zhig pa 'jig pa yin pa de'i phyir shing yang mthong bar 'gyur ro/_/gdon mi za bar zhes bya ba la sogs pas 'chad par byed de/_skye ba dang ldan par 'gyur ba ni shing la sogs pa 'jig pa'i sgo nas gdon mi za bar 'jig par 'gyur ba yin no/_/me la sogs pa bskyed pa'i
[\[320a.7\]]'jig pa de zhig par gyur pa las kyang shing la sogs pa skye bar 'gyur ba ste 'byung bar 'gyur ro/_/gal te gsod byed ces bya ba la sogs pas gzhan gyi bsam pa'i dogs pa bsu ba yin te/_nag pa gsod par byed pa gang yin pa de gal te gsod byed bsad pa na/_dper na nag pa yang srid min te nag pa gsod par
[\[320b\]]
[\[320b.1\]]byed pa bsad pa'i rang bzhin ni ma yin no/_/'o na ci yin zhe na/_gsod pa po nyid yin no/_/de bas na de zhig pa na nag pa yang mi 'byung ba gang yin pa de ni rigs te bsad pa log pa ni yang 'byung bar 'gyur ro/_/gal te zhes bya ba la sogs pas 'chad par byed de/_'jig pa zhig tu zin kyang dngos po phyir thob pa ma yin pa ste/_
[\[320b.2\]]snga ma'i ngo bo thob pa ma yin no/_/gang gi phyir gsod par byed pa bsad du zin kyang des bsad pa ste/_skyes bu gsod pa des bsad pa'i phyir skye ba ma yin no zhe na lan 'di rigs pa ma yin no/_/ci'i phyir zhe na/_skyes bus gsod par byed pa ni de gsod par byed pa'i rgyu nyid yin pa'i phyir te/_nag pa de bsad pa'i rgyu nyid yin pa'i
[\[320b.3\]]phyir ro/_/gsod pa po 'di ni bsad pa'i rang bzhin ma yin no/_/de nyid gsal bar bya ba'i phyir 'jig pa'i rgyu zhes bya ba la sogs pa smos te/_'jig pa rgyu me dang /_dbyug pa la sogs pa log pa na dngos po zhig pa yang 'gyur ro zhes ni mi smra'o/_/de skad du brjod na ni de la lan du 'gyur ro/_/'o na ci yin zhe na/_me la sogs pas
[\[320b.4\]]shing la sogs pa'i dngos po med par byed pa gang yin pa de ji lta bur gyur pa zhe na/_shin tu dmigs su med pa'i mtshan nyid can gyi ste/_las la yod pa'i bya ba 'di la dmigs pa de bkag pas shin tu mi dmigs pa nus pa thams cad dang bral ba la brjod do/_/de ltar gyur pa'i med pa de log par gyur pa na rang bzhin gnas pa las rnam pa gzhan
[\[320b.5\]]ci zhig yod de/_rang bzhin gnas pa kho na'i rnam pa yin no zhes bya ba'i don to/_/gsod pa po zhig pa yang 'byung bar rigs pa ma yin te/_gang gi phyir nag pa'i gsod par byed pa ni 'jig pa dang mtshungs pa ma yin no/_/'o na ci yin zhe na/_dbyug pa la sogs pa dang mtshungs pa yin te/_dbyug pa la sogs pa dang mtshungs
[\[320b.6\]]par 'jig pa'i rgyu nyid yin pa'i phyir ro/_/'jig pa dang 'dra ba nag pa 'di bsad pa yin la de log pa na 'jig pa dang 'dra ba'i bsad pa 'di log pa na nag pa 'di 'byung ba nyid du yang 'gyur ro/_/de ltar na re zhig 'jig pa don gzhan du gyur pa nyid kyi skyon bshad nas/_don gzhan du gyur pa ma yin pa'i dbang du mdzad de
[\[320b.7\]]'jig pa zhes bya ba la sogs pa smos so/_/dngos po 'jig pa gzhan nyid ma yin na'ang shing nyid 'jig pa nyid du 'gyur zhing rang gi rgyu las skye ba de yod nyid phyir rgyu can min te me la sogs pa de'i rang bzhin gyi 'jig pa yang cung zad kyang byar med pas na rgyu med pa can yin no/_/dngos po chos mi rtag pa la de nyid
[\[321a\]]
[\[321a.1\]]dang gzhan nyid du brtags pa 'di las gzhan pa'i rnam pa'ang med/_shing las zhes bya ba la sogs pas 'chad par byed de/_gang gi tshe shing las 'jig pa don gzhan du 'gyur pa nyid ma yin pa de'i tshe shing de nyid der te 'jig pa zhes bya ba'i dngos por 'gyur ro/_/shing smos pas ni nye bar mtshon pa yin no/_/shing
[\[321a.2\]]la sogs pa de yang me la sogs pa nye ba las sngar yod pa nyid kyi phyir/_shing la sogs pa 'jig par 'gyur ba 'di la me la sogs pa nus pas ci zhig bya/_gzhung 'di ni rigs pa yin te/_shing gi skabs nyid yin pa'i phyir ro/_/gzhung kha cig las dbyung ba la sogs pa'i nus pas zhes dbyung ba ste/_de yang bum pa la sogs pa
[\[321a.3\]]sngar smos pa byas nas bshad par bya ba yin no/_/de bas na de la phan 'dogs pa med pa'i phyir te/_shing la sogs pa de la 'jig pa'i rgyu dag phan 'dogs pa med pa'i phyir/_shing la sogs pa de rnam pa 'ga' zhig gis kyang 'jig pa'i rgyu dag la ltos par 'gyur ba med do/_/shing la sogs pa 'di me la sogs pas 'di 'jig
[\[321a.4\]]pa'i rgyu yin no zhes bya ba'i 'brel pa rigs pa ma yin no/_/ci'i phyir zhe na/_'brel pa de ni phan 'dogs par byed pa'i rgyu can nyid yin pa'i phyir ro/_/de lta ma yin te/_phan 'dogs pa med par 'brel pa rtogs pa thal ches pa'i phyir te/_thams cad thams cad kyi 'brel pa can du 'gyur ro/_/de ltar ni 'gyur na shing la sogs
[\[321a.5\]]pa la me la sogs pa dngos su phan 'dogs pa ma yin gyi 'on kyang de'i 'brel pa can du gyur pa la phan 'dogs par byed pa'i phyir ro zhe na/_de'i phyir brgyud pas zhes bya ba la sogs pa smos te/_me la sogs pa shing la sogs pa'i 'brel ba can du gyur pa la phan 'dogs par byed kyi/_dngos su ma yin pa de lta na phan 'dogs par byed pa yin par
[\[321a.6\]]rtogs pa na yang brgyud pas phan 'dogs par byed pa de yang ci don gzhan du gyur pa'am/_'on te shing la sogs pa de nyid yin zhes gdon mi za bar rnam par rtog pa 'di'i rjes su 'jug pa ste/_rjes su 'brang ba yin no/_/de las zhes bya ba shing la sogs pa las phan 'dogs par byed pa don gzhan du gyur pa nyid na yang shing la
[\[321a.7\]]sogs pa de'i phan 'dogs par byed pa 'di'i yin no zhes bya ba'i 'brel pa gang yin/_de la shing la sogs pa la me la sogs pas phan 'dogs par byed pa de'i phan 'dogs par byed pa po nyid brgal zhing brtag par bya ba yin te/_de las gzhan pa'i 'brel pa med pa'i phyir ro/_/sogs pa'i sgras ni de las yang phan
[\[321b\]]
[\[321b.1\]]'dogs par byed pa gzhan rtogs pa de ltar na thug pa med pa'i skyon la sogs pa gzung ngo /_/de ltar na phan 'dogs par byed pa de gzhan nyid ma yin na yang shing nyid 'jig pa nyid du 'gyur zhes bya ba la sogs pas bshad pa gang yin pa de'i gnas skabs kyis brgal zhing brtag par 'gyur ro/_/de bas na yod pa de
[\[321b.2\]]snang ba nyid kyi ngo bo nyid las ma 'das pa'i phyir dang /_dngos po de nyid dang gzhan de nyid las ma 'das pa yin du zin kyang 'jig pa'i rgyus byas pa'i phan 'dogs pa bskyed pa gang yin pa de ni dngos po ma yin no zhe na/_de'i phyir phan 'dogs pa zhes bya ba la sogs pa smos te/_ngo bo sgrub par byed pa'i mtshan nyid can
[\[321b.3\]]te/_dngos po sgrub par byed pa'i mtshan nyid can yin pa'i phyir ro/_/de bas na dngos po de 'jig par byed pa des sam gzhan gyis byas pa gnyi ga ltar yang nyes pa bshad pa de ltar na/_de dang de ma yin par byed pa dang bral ba'i 'jig pa'i rgyu byed pa po nyid ma yin pas na 'ga' zhig gi rgyu ma yin zhing dbyug pa la sogs
[\[321b.4\]]pa rgyu ma yin pa la yang bum pa la sogs pa 'jig pa'i ngang tshul can yin pas na ltos par bya ba ma yin no/_/de bas na rang yod pa tsam gyis dngos po 'di de'i rang bzhin te/_'jig pa'i ngang tshul can gyi rang bzhin yin no zhes bya bar grub pa zhig nas med pa'i 'jig pa bzung nas gzhan gyis brgal ba'i dogs
[\[321b.5\]]pa bsu ba ni gal te zhes bya ba la sogs pa smos te/_gal te'ang 'jig rgyu med pa can yin na rtag par 'gyur te/_bdag nyid phyir yod pa'i tshe na yang 'jig par 'gyur ba de ltar na/_dngos po 'jig pa dag lhan cig 'byung bar thal bar 'gyur ro zhe na/_skyon ni yod pa ma yin no/_/ci'i phyir zhe na/_zhig pa'i mtshan nyid can
[\[321b.6\]]gyi 'jig pa gang las med nyid rtag nyid yin/_de ltar ni 'gyur na zhes bya ba la sogs pas 'chad par byed de/_skad cig mar smra ba gang gis 'jig pa rgyu med can na yang de gdon mi za bar rtag pa yin pas na dngos po de med pa'i mtshan nyid can te/_'jig pa med pa'i mtshan nyid can dang /_'jig pa de med pa'i
[\[321b.7\]]mtshan nyid can te/_dngos po bdog pa'i mtshan nyid can dag gcig la lhan cig 'byung bar 'gyur ro zhe na/_de ni de lta ma yin no/_/ci'i phyir zhe na/_med pa de la dngos po med pa nyid kyis rtag pa dang mi rtag pa'i chos mi rung ba'i phyir ro/_/med pa la rtag pa dang mi rtag pa'i rnam par rtog pa 'di ni yod
[\[322a\]]
[\[322a.1\]]pa ma yin te/_rtag pa dang mi rtag pa de dag ni dngos po'i chos nyid yin pa'i phyir dang 'jig pa med pa'i mtshan nyid can ni ci yang ma yin pa'i phyir ro/_/gzhan yang 'byung zhing skye bar 'gyur ba ni 'ga' zhig dang lhan cig 'byung bar 'gyur zhing 'jig pa ni mi 'gyur ro/_/'on kyang dngos po skad cig mar
[\[322a.2\]]gnas pa'i chos can bdag nyid mi 'gyur ro zhes bya ba de ni bya ba 'gog pa tsam yin pa de bas na bshad ma thag pa'i skyon 'di yod pa ma yin no/_/yang gzhan gyi bsam pa'i dogs pa bsu ba'i phyir yang med la zhes bya ba la sogs pa smos te/_gal te 'jig pa zhes bya ba'i dngos po'i chos mi 'dod pa de'i tshe 'jig
[\[322a.3\]]pa med la dngos 'jig med nyid kyi ste/_dngos po 'jig par mi 'gyur ro zhes bya ba 'di la yang thal bar 'gyur ba yang mi rung ste/_gal te phyir dngos po 'jig pas don gzhan du gyur pa'i rgyus 'jig pa dag mi 'dod do/_/ji ltar zhes bya ba la sogs pas 'chad par byed de/_ji ltar na med pa 'jig pas
[\[322a.4\]]dngos po 'jig par 'gyur te/_med pa nyid kyi bya ba mi rung ba'i phyir ro/_/gtan tshigs de bas na dngos po 'jig pa can du mi 'gyur ro zhes bya ba yang thal bar 'gyur ba nyid ma yin no/_/ci'i phyir zhe na/_'jig pa don gzhan du gyur pa las dngos po zhig pa khas mi len pa'i phyir ro/_/'jig zhes bya ba la
[\[322a.5\]]sogs pas de nyid kyi gzhung 'dzugs par byed de/_'jig pa zhes bya ba don gzhan du gyur pa cung zad kyang med do zhes smras pa'i brgal ba gang yin pa de ji ltar 'jig pa rang bzhin med pa de las dngos po 'jig par 'dod/_da ni zhes bya ba gzhan gyi yin te/_da ni 'jig pa med pa ste/_chos gzhan yin na ni ji
[\[322a.6\]]ltar dngos po 'jig pa zhes bya ba yin te 'jig pa med pa nyid du 'gyur ro/_/de ltar na da ltar byung ba'i gnas skabs 'jig pa med pa can te/_gang la 'jig pa med pa yod pa zhes bya bar tshig rnam par sbyar ro/_/de dag ni 'jig par mi bgrang ste/_gang gi tshe dngos po'i 'jig pa med pa de'i tshe des de ji ltar 'jig pa
[\[322a.7\]]can yin zhes tha snyad du byed/_gang zhig rang bzhin gang gis de dag ldan pa ma yin pa ste 'brel ba dang ldan pa ma yin pa'i dngos po de 'brel ba med pa can des de ltar tha snyad 'dogs pa ste de dang ldan pa zhes bya ba'i sgras tha snyad 'dogs pa'am/_shes pas shes pa ma yin te/_dper na rta la rwas tha snyad mi
[\[322b\]]
[\[322b.1\]]'dogs pa bzhin no/_/'jig pa med pa nyid ma yin mod kyi zhes bya ba la sogs pas lan 'debs par byed de/_dngos po 'jig pa med pa nyid ma yin mod kyi 'on kyang 'jig pa yod pa kho na yin no/_/'o na ji ltar na med ces brjod ce na/_dngos po 'jig pa don gzhan du gyur pa gzhan 'jig pa'i rgyu las
[\[322b.2\]]'gyur bar 'dod pa gang yin pa de ni yod pa ma yin te/_'di ltar dngos po nyid skad cig mar gnas pa'i chos can te/_skad cig ma gcig gi gnas skabs kyi rang bzhin can gyi 'jig pa yin no/_/gal te dngos po kho na 'jig pa yin na 'o na ji ltar na dngos po'i 'jig par 'gyur ba zhes bya ba 'jig rten pa mi
[\[322b.3\]]brjod ce na/_de'i phyir 'di'i zhes bya ba la sogs pa smos te/_dngos po 'di'i skad cig ma'i gnas skabs kyi rang bzhin 'dra ba gzhan dang gzhan 'byung bas 'khrul pa'i phyir rtogs pa med pa de dus phyis yod pa mi dmigs pas mi gnas par rtogs pa'i phyir phyis dngos po 'jig par 'gyur ba yin no zhes nges par byas
[\[322b.4\]]pa ste/_rtogs nas ji ltar shes pa bzhin du skyes bu tha snyad du 'dogs shing rjod par byed do zhes bya ba ni sngar bshad zin to/_/'di ltar dngos po grub pa'i 'jig pa zhes bya ba'i ngo bo'i khyad par ram gzhan cung zhig gi tshe yang 'gyur ba ma yin no/_/'on kyang dngos po de nyid rang gi rgyu dag las de lta bu dag tu 'gyur ba ste/_
[\[322b.5\]]skad cig ma gcig gi gnas skabs can du 'gyur ro/_/de bas na zhes bya ba de'i phyir yod pa nyid 'jig pa zhes bya ba 'ga' zhig gis kyang dngos po de zhig pa ma yin no/_/'o na ci yin zhe na/_dngos po 'di'i rang bzhin nyid skad cig ma gcig gnas pa'i ngang tshul can gang gis dngos po de 'jig
[\[322b.6\]]pa zhes bya ba yin gyi gzhan du na ni bdag nyid de'i rang bzhin can nyid ma yin na/_gzhan thag nye ba yang mi 'jig pa'i phyir ro/_/gal te 'jig pa zhes bya ba cung zad kyang yod pa ma yin no/_/'o na da ji ltar na dngos po'i 'jig pa rgyu med pa can du 'gyur ro zhes khyed cag
[\[322b.7\]]brjod de/_ji ltar rang bzhin nyid med pa de'i rgyu dang bcas pa can gyi khyad par dpyod pa'am/_dngos po 'jig pa zhes bya ba tha dad pa ji ltar yin zhe na/_dngos 'jig ces bya bas lan 'debs par byed de/_dngos 'jig gzhan la ltos med phyir/_/de shes phyir na sems kyis ni/_/
[\[323a\]]
[\[323a.1\]]zhes bya ba gzhan la ltos pa med pa nyid du shes pa'i phyir rnam par rtog pa'i blos dngos po 'jig pa'i gnas skabs/_de yi tha dad sgro btags nas/_/kho bo cag gis 'jig pa yi/_/gnas skabs de rgyur med can bshad/_/dngos po zhes bya ba la sogs
[\[323a.2\]]pas 'chad par byed de/_dngos po skyes pas gyur pa 'jig pa'i rgyu gzhan las thob pa ma yin no/_/ci'i phyir zhe na/_de lta bur gyur pa nyid du ste/_'jig pa'i ngang tshul can gyis rang bzhin nyid du rang nyid rgyu yod pa nyid las skyes shing 'byung ba'i phyir ro/_/gtan tshigs de ltar na gzhan te
[\[323a.3\]]'jig pa'i rgyu nyid du brtags pa gzhan la ltos pa zhes bya ba ni gzhan la ltos pa'o/_/de lta bur gyur pa yang de yin la chos kyang yin pas na 'jig pa zhes bya ba gzhan la ltos pa'i chos de dgag pa'i phyir te/_'jig pa rgyu dang bcas pa dgag pa'i phyir zhes bya ba'i don to/_/de'i rang bzhin
[\[323a.4\]]shes pa'i phyir zhes bya ba ni dngos po 'jig pa'i ngang tshul can gyi rang bzhin shes pa'i phyir te/_rang bzhin nyid la de skad du brjod pa zhes bya ba 'di dang sbyar ro/_/de skad du brjod ces bya ba ni 'di'i 'jig pa'i rgyu med pa can du 'gyur ro zhes brjod pa'o/_/gang gi tshe zhe na de tsam shes par 'dod pa'i
[\[323a.5\]]tshe ste/_ci dngos po gzhan las 'jig par 'gyur ram 'on te ma yin no zhes de ltar shes par 'dod pa de'i che'o/_/rnam pa gang gis brjod ce na/_sems de rnam par rtog pa'i blos chos can las 'jig pa zhes bya ba'i chos don gzhan du gyur pa bzhin du rnam par phye ba ste dngos po'i 'jig pa
[\[323a.6\]]zhes cha rnam par phye nas so/_/blo dman pa dag gis ji skad du bshad pa'i rnam pas de kho na nyid du na 'jig pa dngos po las tha dad pa med par gnas pa de dang de 'jig pa'i yon tan la sgro btags nas bdag nyid 'khrul par byed do zhes bya ba 'di dang sbyar ro/_/ci'i phyir de de ltar yang
[\[323a.7\]]'khrul par byed ce na/_'ga' zhig tu zhes bya ba la sogs pa smos te/_rgyal po'i skyes bu zhes bya ba la sogs pa la tha dad pa'i rten can gyi rnam par dbye ba sbyor bas de ltar mthong ba ste/_'brel pa can gyi rnam par dbye ba mthong ba las dngos po'i 'jig pa zhes bya ba 'di la yang sgra tsam 'dis
[\[323b\]]
[\[323b.1\]]'khrul pa dag ni dngos po 'jig pa'i yon tan te/_chos tha dad pa sgro btags pa dang /_ji ltar btags pa'i yon tan de'i yod pa nyid du sgro btags pa dang /_'jig pa zhes bya ba'i yon tan de lta bu'i bye brag gis rgyu dang bcas pa can dang rgyu med pa can du sgro btags nas dngos po 'jig rten yod
[\[323b.2\]]pa dpyod pas so/_/ji lta bur gyur pa zhig ce na/_de kho na nyid la gnas pa med pa can te/_sems pa gang la de kho na nyid la gnas pa med pa des bdag nyid 'khrul par byed do/_/gal te zhes bya ba la sogs pas gzhan gyis bsam pa'i dogs pa bsu bar byed do/_/bdag nyid 'jig pa
[\[323b.3\]]rgyu med pa can du 'gyur ba gang yin pa de la yang gal te med pa rang nyid kyis 'jig pa yod par khas len na yang /_de nyid dang gzhan nyid kyi rnam rtog 'di mtshungs so/_/gzhan las zhes bya ba 'chad par byed do/_/gzhan las 'byung ba nyid ma yin du zin kyang ste/_rgyu can ma yin du zin
[\[323b.4\]]kyang zhes bya ba'i don to/_/dngos po'i 'jig pa gang yin pa de rang gi ngo bo nyid kyis yod pa yin na de nyid kyang gzhan nyid du rnam par rtog pa 'di'i ste/_ci dngos po 'jig pa don gzhan du 'gyur ba'am/_'on te dngos po nyid yin zhes bya ba mtshungs pa ma yin nam/_de las gal te don
[\[323b.5\]]gzhan yin pa de'i tshe don gzhan 'jig pa 'byung zhing yod pa na dngos po ci'i phyir mi snang ste/_snang ba nyid du 'gyur ro/_/ci ste 'jig pa de na gzhan du ma yin pa de'i tshe don gzhan nyid ma yin yang bum pa la sogs pa de nyid 'jig pa zhes bya ba yin par 'gyur ro/_/de bas na te de'i
[\[323b.6\]]phyir dngos po 'di'i skyes cung zad kyang med pa de ltar ji ltar na 'jig pa zhes bya ba yin/_de la zhes bya ba la sogs pas ni lan 'debs par byed do/_/skabs 'di la dngos po de'i 'jig pa zhes bya ba'i chos gzhan cung zad 'gyur ba med do/_/'on kyang bdag nyid 'jig
[\[323b.7\]]pa'i ngang tshul can yin pa'i phyir/_'on kyang 'gyur ba med nyid ces sngar bshad pa ma yin nam/_de nyid gsal bar bya ba'i phyir 'di ni zhes bya ba la sogs pa smos te/_'jig pa rgyu med pa can du smra ba 'di ni rgyu las grub pa'i dngos po 'jig pa'am/_gzhan
[\[324a\]]
[\[324a.1\]]te gnas pa rnam pa gzhan nyid la sogs pa'i chos su 'gyur ro zhes ni mi smra'o/_/'o na ci yin zhe na/_de nyid dngos por gyur pa ma yin no zhes bya ba dngos po ldog pa tsam smra ba ma yin no/_/gal te 'jig pa rjod par byed pas kyang chos gzhan 'ga' zhig dngos
[\[324a.2\]]por te skye ba brjod pa na/_brjod pa 'dis dngos po ldog par mi 'gyur te/_dngos po ldog pa ma brjod do zhes bya ba'i tha tshig go/_/de ltar na dngos po ldog pa'i skabs su gzhan gyi don gzhan du gyur pa brjod pa'i phyir/_skabs ma yin pa ni 'dir bshad par 'gyur ro/_/ci'i phyir zhe
[\[324a.3\]]na/_dngos por gyur pa 'ga' zhig 'byung bas dngos po yod pa 'jig pa zhes bya ba ma yin na/_gang gis na de brjod pas dngos po ldog par 'gyur/_de bas na gang gi tshe bdag nyid du gyur pa med pa de'i tshe dngos po 'jig pa ste ldog pa yin no/_/gzhan yang bzhin 'gyur ba
[\[324a.4\]]med pa zhes bya ba de ni dngos po 'gag pa tsam gyi mtshan nyid can med par dgag pa yin gyi ma yin par dgag pa ni ma yin te/_'di la dngos po rnam pa 'ga' zhig kyang bsgrub pa ni ma yin no zhes bya ba'i don to/_/gang du thob pa 'gog pa tsam byed pa'i sgo nas dngos po'i cha la mi reg pa
[\[324a.5\]]'di ni med par dgag pa yin la/_gang du dgag pa'i sgo nas gzhung bsgrub pa ni ma yin par dgag pa yin no/_/de lta ma yin na ni med par dgag pa 'di la yang dngos po 'ga' zhig yod par sgrub na ni med pa dang ma yin par dgag pa dag gi ngo bo tha dad pa ste/_rang bzhin tha dad pa med
[\[324a.6\]]par 'gyur ro/_/ci'i phyir zhe na/_med pa dang ma yin par dgag pa gnyi ga la yang sgrub pa gtso bo yin pa'i phyir ro/_/gang gi phyir med par dgag pa la yang sgrub par yod pa de'i tshe dgag pa yod pa ma yin pa de ltar na bkag pa med pa'i phyir 'ga' zhig du yang ma yin par dgag par mi
[\[324a.7\]]'gyur ro/_/ci'i phyir zhe na/_gal te 'ga' zhig la yang ldog par 'gyur ba de'i tshe de las bzlog pa ste/_bzlog par bya ba'i dngos po las bzlog pa de ma yin par dgag pa bzlog pa na/_ma yin par dgag pas reg par 'gyur te/_bram ze ma yin pa khyer la shog ces bya bas bram ze
[\[324b\]]
[\[324b.1\]]ma yin par dgag pas rgyal rigs la sogs pas reg pa'i phyir 'ga' zhig ldog par 'gyur ba de yang yod pa ma yin no/_/ci'i phyir zhe na/_thams cad du 'ga' zhig ldog par 'gyur ro zhes bshad pa na dngos po rnam par bcas pas 'ga' zhig rtogs par yang mi 'gyur na/_'on
[\[324b.2\]]kyang ldog pa'i skras kyang dngos po 'ga' zhig rtog pa'i phyir ro/_/de ltar na brjod pa 'dis ni dngos po ldog par brjod pas kyang ldog pa kho nar bshad pa ma yin/_'on kyang don gzhan yod pa nyid bstan par 'gyur ro/_/de ltar na gang ma yin par dgag pas gang zhig
[\[324b.3\]]gis dben pa brjod pas de dag ni phan tshun tha dad par grub pa med do/_/tha dad pas yod pa ma yin yang ma yin na ma yin te/_ma yin pa de ni de las gzhan pas dben pas gzhan nye bar len pa'i mtshan nyid can nyid yin pa'i phyir ro/_/de ltar ji skad du bshad pa'i rnam pas
[\[324b.4\]]ldog pa med pa'i phyir rjes su 'gro bar yang mi 'gyur ro/_/ci'i phyir zhe na/_rjes su 'gro ba de ni gcig gi rang bzhin la gnas pa'i mtshan nyid can yin pa'i phyir ro/_/gnas pa de la yang ste/_gcig gi rang bzhin la gnas pa de las gzhan ldog pa ste spangs pa na yod par
[\[324b.5\]]'gyur la/_de las gzhan ldog pa de yang yod pa ma yin pa'i phyir/_'gro ba'i 'jug pa dang ldog pa med pa can du 'gyur ro/_/'di la 'jug pa dang ldog pa yod pa ma yin pas na zhes tshig rnam par sbyar ro/_/mi 'dod pa la ldog pa dang 'dod pa la 'jug pa med
[\[324b.6\]]pa'i phyir 'jug pa med pa can du 'gyur zhing /_'ga' zhig kyang ldog pa med pa'i phyir ldog pa med pa can du 'gyur ba de bas na/_dngos po gang 'jig par 'gyur ro zhes brjod pas de bdag nyid du 'gyur ba med do zhes bshad par 'gyur gyi/_'di'i chos gzhan cung zhig kyang 'jig
[\[324b.7\]]pa zhes brjod pa ma yin no/_/nag pa'i bu zhes bya ba 'di la ji ltar dngos po tha dad pa de ltar dngos po'i 'jig pa zhes bya ba de yang tha dad pa'i rten can gyi rnam par dbye ba mtshungs pa nyid kyi phyir ro zhe na/_de'i phyir zhes bya ba la sogs pa smos te/_nag pa'i bu zhes brjod tsam
[\[325a\]]
[\[325a.1\]]gyi sgra 'di dang mtshungs pa'i phyir yul gzhan la mthong ba'i bya ba ste/_nag pa'i bu zhes bya ba 'di la mthong ba'i bya ba dngos su tha dad pa de thams cad la ste/_dngos po'i 'jig pa 'di zhes bya ba 'di la sbyar bar rigs pa ma yin te/_sgra tsam gyis
[\[325a.2\]]dngos po la sbyor ba mi rung ba'i phyir ro/_/de nyid ni bong bu zhes bya ba la sogs pas ston te/_skyes bu la bong bu zhes bya ba'i ming du byas pa las mi la yang bong bu'i chos sbyar bar bya ba ma yin no/_/de ltar na nag pa'i bu zhes bya ba'i ngag 'di la tha dad pa'i rten can gyi drug pa
[\[325a.3\]]sbyor ba dag ni/_nag pa las bu dngos su tha dad do zhes de ltar mthong ba'i bya ba 'jig pa la yang sbyar bar bya ste/_dngos po 'jig par 'gyur ba zhes bya ba 'di la yang yod pa'i phyir 'jig pa tha dad pa ma yin no/_/ci'i phyir zhe na/_'gal ba'i phyir te don gzhan du 'gyur ba dngos
[\[325a.4\]]po'i 'jig pa ma yin no zhes bya ba la sogs pas 'gal ba bstan zin pa'i phyir ro/_/gal te 'jig pa don gzhan du gyur pa ma yin na/_ci'i phyir dngos po'i 'jig pa zhes de skad du bstan ce na/_de'i phyir de skad du zhes bya ba la sogs pa smos te/_dngos po'i
[\[325a.5\]]'jig pa zhes bya ba de skad du brjod pa'i dogs pa yang sems kyi chos can las chos gzhan du gyur pa bzhin du rnam par phye nas de tsam shes par 'dod pa'i tshe rang bzhin nyid la de skad du brjod do zhes bya ba la sogs pas bstan cing bshad zin pa nyid kyi phyir ro/_/de bas na med pa
[\[325a.6\]]ni cir yang mi rung ba nyid kyi phyir ro/_/de nyid dang gzhan nyid kyi phyir de nyid dang gzhan nyid kyi rnam par rtog pa dang mtshungs pa ma yin no/_/de'i phyir yod pa ste/_dngos po 'byung ba las de nyid dang gzhan nyid kyi rnam rtog der 'gyur ro/_/ci'i phyir zhe na/_bya ba dngos po dang
[\[325a.7\]]'brel pa'i phyir ro/_/yod pa ni zhes bya ba la sogs pas 'chad par byed do/_/yod pa ste 'byung zhing skye ba zhes bya ba'i bar du'o/_/de gdon mi za bar skye ba dang ldan pa ste/_'byung ba dang ldan pa rag lus pa yin te/_skye ba dang ldan pa med par yod pa mi rung ba'i phyir ro/_/
[\[325b\]]
[\[325b.1\]]yod pa de yang dngos po nyid kyi phyir rang bzhin nyid yin te/_de ltar na bum pa yod par 'gyur ro zhes brjod pa yin no/_/gal te de rang bzhin med pa yin na de'i tshe/_rang bzhin med pa ni bya ba 'ga' zhig tu 'gyur ro zhes bya ba la sogs pa dang 'brel pa'i phyir ro/_/bya ba zhes bya
[\[325b.2\]]ba don gzhan du gyur pa ni med kyi 'on kyang bya ba zhes bya ba de lta bu'i rang bzhin yin na de rang bzhin med par ji ltar 'gyur/_gal te rang bzhin med pa la bya ba'i 'brel pa yod pa ma yin na/_da ni ri bong gi rwa med do zhes bya ba la sogs pa ji ltar tha snyad du byed pa yin te/_ri bong gi rwa
[\[325b.3\]]med do zhes bya ba 'byung ba'i mtshan nyid can gyi bya ba ji ltar na tha snyad du byed pa yin zhes bya ba'i don to/_/sogs pa'i sgras ni mo gsham gyi bu med pa la sogs pa gzung ngo /_/ri bong gi rwa zhes bya ba la sogs pas len 'debs par byed de/_ri bong gi rwa med
[\[325b.4\]]pa'i ma gzhan cung zad cig tu 'gyur ro zhes sgrub pa'i sgo nas ni mi rjod kyi 'on kyang ri bong gi rwa med do zhes bya ba'i ngag 'dis 'di ltar ri bong gi rwa de med pa ste/_yod pa ma yin no zhes yod pa 'gog par byed pa nyid yin no/_/gzhan yang ri bong gi rwa la sogs
[\[325b.5\]]pa med par 'gyur ba'am mi 'gyur ba zhes bya ba'i skabs skabs la brten pa'i rnam pa 'ga' zhig skyes bu tha snyad 'dogs pa pos ri bong gi rwa la sogs pa de 'di ltar med pa yin no zhes bya ba dang ldan pa bzhin du sgro btags nas ston par byed mod kyi/_ri bong gi
[\[325b.6\]]rwa la sogs pa de ni tha snyad tsam gyis de ltar bya ba dang ldan par 'gyur ba ma yin no/_/'di ltar ri bong gi rwa la sogs pa de kho na nyid ni don thams cad kyis dben pa ste/_don thams cad kyi rang bzhin dang bral ba yin gyi dngos por gyur pa'i bya ba 'ga' zhig dang ldan pa
[\[325b.7\]]ni ma yin no/_/gal te 'jig pa rgyu las byung ba yin na yang don thams cad kyis dben pa'i mtshan nyid can yin no zhe na/_de lta bu'i zhes bya ba la sogs pa smos te/_de lta bu ste/_ri bong gi rwa la sogs pa bzhin du don thams cad kyis stong pa'i mtshan
[\[326a\]]
[\[326a.1\]]nyid can gyi 'jig pa ni gzhan gyis 'dod par bya ba ma yin no/_/de ci'i phyir zhe na/_dngos po ni 'jig pa de'i ngo bo yin pa'i phyir te rgyu las dngos po 'jig par 'gyur ro zhes de skad du brjod pa'i phyir ro/_/gal te 'chad pa po dag gis de skad du med pa de yang
[\[326a.2\]]rang bzhin med pa nyid 'ba' zhig tu 'gyur ba yin no zhes bya ba dang ldan pa bzhin du bshad mod kyi/_bdag nyid ni da lta ste bya ba dang ldan pa nyid ma yin te de ni ngo bo nyid med pa'i phyir ro/_/de ltar 'dod pa de'i tshe med par 'gyur ro zhes smra bas kyang cung zhig tu yang mi 'gyur ro zhes bya bar
[\[326a.3\]]'dod pa nyid yin te/_ngag 'di ni bya ba 'gog pa tsam nyid yin pa'i phyir ro/_/de bas na bdag nyid sgro btags pa med pa'i rnam pas dngos po'i rang bzhin 'ga' zhig la de nyid dang gzhan nyid ces bya ba'i rnam par rtog pa gnyis las 'das pa ma yin te/_dngos por gyur
[\[326a.4\]]pa gang la de'i rang bzhin nyid dam de las gzhan nyid yin pa las ma 'das pa ni rnam pa gzhan med pa'i phyir ro/_/gal te gzugs la sogs pa'i phung po'i rang bzhin gang zag tu gyur pa ma yin pa de lta na yang gzugs la sogs pa dag las gzhan ma yin pa de bas na/_rang bzhin de
[\[326a.5\]]nyid dang gzhan nyid las 'das pa nyid yin no zhe na/_de ni ma yin no/_/'di ltar de kho na nyid ma yin pa ste/_de'i rang bzhin can nyid ma yin pa nyid ni rang bzhin nyid yin no/_/gal te gang zag kyang phung po'i rang bzhin ma yin pa de'i tshe phung po dag las gzhan nyid yin te/_gang
[\[326a.6\]]gi phyir gzugs dang ro dag kyang phan tshun gzhan nyid du gyur pa ni de kho na nyid ma yin pa ma gtogs par gzhan nyid ma yin pa lta bu'o/_/gal te rang bzhin la rag lus pa med pa ni gzhan nyid yin na gang zag gi rag lus pa de yang phung po dag la yod pa de bas na de'i rang bzhin ma yin kyang phung
[\[326a.7\]]po dag las gang zag gzhan nyid ma yin no zhe na/_rag lus pa zhes bya ba la sogs pas 'gog par byed de/_phung po dag la gang zag gi rag lus pa zhes bya ba 'di'i gang yin/_rag lus pa'i rgyu gang gis der yang mi 'gyur ba zhes bya ba gang zag phung po'i rang bzhin du mi
[\[326b\]]
[\[326b.1\]]'gyur ba dang gzhan gyi rang bzhin can du mi 'gyur ba ste/_gang la phung po las gzhan pa'i rang bzhin yod pa zhes tshig rnam par sbyar ro/_/gal te phung po dag las gang zag gi skye ba de nyid rag lus pa yin pa de ltar na 'bras bu nyid yin pa'i phyir phung po dag las gang zag de nyid dang
[\[326b.2\]]gzhan nyid dang brjod par bya ba ma yin pa nyid du 'dod do zhe na/_de ltar na ni rgyu dang 'bras bu thams cad phan tshun brjod par bya ba nyid ma yin par 'gyur ro/_/de ltar na zhes bya ba 'bras bu nyid yin pa'i phyir/_brjod par bya ba nyid ma yin na ni thams cad thams cad la rnam pa 'ga'
[\[326b.3\]]zhig gis zhes bya ba mngon sum mam brgyud pas nye bar sbyor ba'i phyir te/_thams cad la rgyu dang 'bras bu'i ngo bo yod pa'i phyir 'ga' zhig las gzhan du mi 'gyur ro/_/bshad ma thag pa'i brjod par bya ba nyid ma yin pa'i mtshan nyid can 'di brjod par bya ba nyid ma yin par smra ba de
[\[326b.4\]]lta na yang rgyu dang 'bras bu'i ngo bo nyid sgra gzhan nyid kyis te brjod par bya ba nyid ma yin pa'i sgra bstan par 'gyur ro/_/don tha dad pa 'ga' zhig gis kyang ma yin zhing gzhan nyid kyang bkag pa ma yin te/_'di ltar rang bzhin dag gis phan tshun rjes su 'gro ba ste 'dres pa
[\[326b.5\]]med pa ni gzhan nyid yin par smra'o/_/rang bzhin gyis rjes su 'gro ba ma yin pa de yang dngos por gyur pa'i don rang bzhin dang ldan pa rgyu dang 'bras bu'i ngo bo dag dang de las gzhan pa dag gi gzhan du yod pa nyid yin pa de lta na dngos po thams cad gzhan nyid yin no/_/gal
[\[326b.6\]]te skye ba'i mtshan nyid can gyi rag lus pas phung po dag las gang zag gzhan nyid du yod pa ni ma yin mod kyi 'on kyang rag lus pa gzhan nyid du yod do zhe na/_de'i zhes bya ba la sogs pa smos te/_skye ba'i mtshan nyid can te/_skye ba'i dbang po can gyi rang bzhin gyi rag
[\[326b.7\]]las pa las rag lus pa zhes bya ba gzhan yod pa ma yin no/_/ci'i phyir zhe na/_de las byung ba'i rag lus pa med pa de ni de la rag lus pa med pa de dang lhan cig 'khrul pa gang yin pa de la 'gal ba med pa'i phyir ro/_/gang zhig gang la rag lus pa med pa de ni der 'khrul pa'i
[\[327a\]]
[\[327a.1\]]phyir zhes bya ba'i tha tshig go/_/'khrul pa'i phyir rag lus pa yang ma yin no/_/de dang chos tha dad pa las gzhan nyid yin no zhes bya ba ni ji skad du bshad pa'i rag lus pa med pa de bas na phung po dag las gang zag gzhan nyid dang chos tha dad pa gzhan nyid yin no/_/de ltar na gang zag gi
[\[327a.2\]]chos rnams brjod par bya ba nyid ma yin pa la sogs pa yin zhing phung po dag ni de las bzlog par bya ba nyid la sogs pa yin no/_/'di la yang sbyor ba gnyis su 'gyur te/_gang zhig gang la rag lus pa med pa de ni de las gzhan pa yin te/_rta las ba lang lta bu'o/_/phung po dag las gang zag kyang rag
[\[327a.3\]]lus pa med pa zhes bya ba ni rang bzhin gyi gtan tshigs so/_/gang zhig gang las chos tha dad pa de ni de las gzhan yin te/_dper na rta las ba lang lta bu'o/_/phung po dag las gang zag kyang chos tha dad pa yin no zhes bya ba ni rang bzhin gyi gtan tshigs nyid do/_/gal te 'di ltar skye bas byas pa'i rag lus pa med pa de
[\[327a.4\]]lta na yang phung po dag las gang zag gi shes pas byas pa'i rag lus pa yin no zhe na/_de nyid ni de ltar ni 'gyur na zhes bya ba la sogs pas 'chad par byed de/_gang gi rtogs pas ni gang rtogs pa ste/_de med na mi 'byung ba ste med na med pa'i shes pa gang yin pa de nyid ji ltar 'gyur zhe na/_de rtogs pa la zhes bya ba la
[\[327a.5\]]sogs pa smras te/_med na mi 'byung ba'i don de rtogs shing khong du chud pa yod na nges par de snang ba'i phyir dngos po de de'i ngo bo ma yin du zin kyang ste rtogs pa med na mi 'byung ba'i shes pa de gang yin pa de dang 'bral du zin kyang brjod par bya ba ma yin te/_de las gzhan nyid ma yin no zhes bya ba ni lhag ma yin no/_/
[\[327a.6\]]gzugs la sogs pa gzung ba nyid kyis kyang gang zag kyang gzung ba yin te de ni mig la sogs pa'i rnam par shes pas shes par bya ba nyid yin pa'i phyir ro/_/de bas na gzugs la sogs pa rtogs pa med na mi 'byung ba gang zag rtogs pa yin pa de ltar na gang zag phung po'i rang bzhin ma yin du zin kyang phung po dag las
[\[327a.7\]]gzhan nyid du brjod par bya ba ma yin no zhe na/_ma yin te zhes bya ba la sogs pas 'gog par byed de/_gang zag ni gzugs la sogs pa rtogs pa med na mi 'byung ba'i shes pa ma yin na gang gis de 'byung ba rigs pa yin par 'gyur/_ci'i phyir zhe na/_gang zag de ni bdag nyid gzugs la sogs pa'i rang bzhin dang bral bas
[\[327b\]]
[\[327b.1\]]rang bzhin med pa nyid yin pa'i phyir ro/_/gzugs la sogs pa dag dang ma 'dres pa'i ngo bo las gang zag gzhan ma yin gyi/_'on kyang de nyid ni gzugs la sogs pa'i ngo bor snang ba gang yin pa de'i rang bzhin yin no/_/ci ste gzugs la sogs pa'i rang bzhin gang zag yin pa de'i tshe gzugs la sogs pa'i
[\[327b.2\]]mtshan nyid dang bral ba'i rang bzhin dang ldan pa nyid de/_dngos po yod pa nyid yin na gang zag 'di de dang 'dra ba ste gzugs la sogs pa 'dra bar snang bar thal bar 'gyur ba'i phyir ro/_/tha dad par snang ba yang ma yin no/_/de bas na gang zag yod pa nyid ma yin te/_gang gi phyir snang du rung ba ste/_dmigs pa'i mtshan nyid kyi
[\[327b.3\]]gyur pa ni mi snang ba ni med pa'i phyir ro/_/'dis ni gang zag med par bsgrub pa'i phyir rang bzhin mi dmigs pa bshad pa yin no/_/ci ste snang du rung ba yin du zin kyang mi snang ba'i phyir med par ma gyur cig snyam pas gang zag mi snang bar 'dod na yang de'i ngo shes pa ste/_gang zag gi rang bzhin 'dzin pa'i shes pa ma yin pa
[\[327b.4\]]de ltar na gang gang la rag lus pa yin te/_gzugs la sogs pa'i shes pa med na mi 'byung ba gang gang zag shes pa ma yin no zhes bya ba'i don to/_/de ltar na shes par byas pa'i rag lus pa ma yin no zhes dgongs so/_/gal te gzugs la sogs pa la rag las pa'i rtogs pa can nyid yin pa'i phyir gang zag tha dad
[\[327b.5\]]par snang ba ma yin no zhe na/_gang la zhes bya ba la sogs pa smos te/_gang la rag lus pa shes pa can te/_gang la rag lus pa dmigs pa can gyi dngos po gang yin pa de'i rang bzhin snang ba nyid ni nyams pa ma yin no zhes bya bar sbyar ro/_/ci dang 'dra bar zhe na/_sngon po zhes bya ba la sogs pa smos te/_dper na
[\[327b.6\]]sngon po la sogs pa snang ba la rag lus pa'i shes pa can dag ste/_snang ba gsal du zin kyang sngar gyi so sor snang ba nyams pa ma yin te snang ba las tha dad par de dag snang ba'i phyir ro/_/de dang 'dra bar gang zag kyang 'gyur ro/_/gzhan yang phung po de la gang zag ces bya ba'i don de nye ba ste 'brel pa gang yin/_nye ba'i rgyu
[\[327b.7\]]gang gis phung po'i tshogs de la bdag med pa'i ngo bo zhes bya ba gang zag med pa'i rang bzhin snang bar gyur pa na bdag nyid so sor nye bar gnas te bdag nyid 'dzin par byed ces bya ba'i don to/_/de ltar na shin tu thal bar 'gyur te/_rag lus pa med par snang ba na gal te nges par gang gang zag so so snang
[\[328a\]]
[\[328a.1\]]ba de'i tshe gang 'ga' zhig snang ba na gzhan shin tu 'brel pa med par yang rtogs pa nyid du 'gyur ro zhes bya ba'i don to/_/gal te gang zag rtogs par 'byung ba de dag gi nye bar len pa can te/_gzugs la sogs pa'i nye bar len pa can nye ba yin no zhe na/_nye bar len pa'i don 'di gang yin/_re zhig
[\[328a.2\]]gzugs la sogs pa dag dang gang zag ni go rims bzhin du rgyu dang 'bras bu'i ngo bo yang ma yin te/_de khas mi len pa'i phyir ro/_/rgyu dang bral ba'i ngo bo khas len na gzugs la sogs pa mthong bas nges par gang zag mthong ba ma yin no/_/ci'i phyir zhe na/_gang gi phyir rgyu dang 'bras bu dag gdon mi za bar phan tshun rtogs
[\[328a.3\]]pa nye bar 'jog pa can gang yin te/_rgyu dang 'bras bu gang dag la phan tshun rtogs pa nye bar 'jog pa ste/_rang gi ngo bo mthong ba yod pa zhes bya bar tshig rnam par sbyar ro/_/gal te gang zag gzugs la sogs pa med na mi 'byung ba nyid ni ma yin mod kyi/_'on kyang gang zag shes pa gang yin pa de med na mi 'byung ba nyid de
[\[328a.4\]]gzugs la sogs pa mi 'byung ba de nyid nye ba yin no zhe na/_de med na mi 'byung ba'i shes pa de nyid ni gzugs la sogs pa gang zag rag lus pa med par rigs pa ma yin no zhes brjod pa ma yin nam/_gzugs la sogs pa gang zag rgyu dang 'bras bur gyur pa ma yin pa dag la rag lus par 'gyur ro zhe
[\[328a.5\]]na/_de'i phyir rgyu dang zhes bya ba la sogs pa smos te/_rgyu dang 'bras bur gyur pa ma yin pa dag la ni dngos su 'brel pa cung zad kyang yod pa ma yin no zhes mang du bshad zin to/_/'di ltar gang rtogs pa med na mi 'byung ba'i shes pa gang yin zhes brjod par shes pa ste/_gzugs la sogs pas dben pa'i gang zag
[\[328a.6\]]gi shes pa yod par 'gyur na de yang yod pa ma yin no/_/gang gi phyir rnam par shes pa ste mthong ba'i blo la rang gi ngo bor gang zag snang ba ma yin no/_/ji ltar zhe na/_rang gi ngo bo ma yin pa dang 'dres pa med par te rigs mi mthun pa dang 'dres pa med pa zhes bya ba'i don to/_/gang
[\[328a.7\]]yin pa de ni cung zhig kyang ma yin no zhes bya bar sbyar ro/_/de med pa'i phyir te/_ji skad du bshad pa shes pa med pa'i phyir/_gang zag don gyi ngo bo brjod par bya ba nyid ma yin pa'i mtshan nyid du grub pa ma yin no//_//